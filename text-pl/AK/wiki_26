<doc id="1803065" url="https://pl.wikipedia.org/wiki?curid=1803065" title="Víctor Rangel">
Víctor Rangel

Víctor Rangel Ayala (ur. 11 marca 1957 w mieście Meksyk), były meksykański piłkarz, grający na pozycji napastnika. Obecnie trener piłkarski.
Kariera klubowa.
Karierę zaczynał w CD Guadalajara w 1975. W klubie z Guadalajary grał do 1984 (z krótką przerwą na grę w Leon CSD w sezonie 1982-1983). Był to słaby okres w historii klubu, który w tym czasie nie zdobył żadnego trofeum. Ostatnie 4 lata kariery (1984-1988) spędził w klubach Atlético Potosino i Ángeles de Puebla.
Kariera reprezentacyjna.
Victor Rangel wraz z reprezentacją Meksyku uczestniczył w Igrzyskach olimpijskich w Montrealu. Reprezentacja Meksyku w Igrzyskach przegrała z reprezentacją Francji 1-4, zremisowała z reprezentacją Izraela 2-2 (obie bramki Rangela) oraz reprezentacją Gwatemali 1-1 (bramka Rangela) i nie wyszła z grupy.
Rangel zadebiutował w reprezentacji w roku następnym. Meksyk wygrał eliminacje Mistrzostw Świata 1978, co równoznaczne było ze zdobyciem Mistrzostwa strefy CONCACAF 1977.
W 1978 Victor Rangel uczestniczył w Mundialu w Argentynie, gdzie wystąpił we wszystkich trzech meczach grupowych z reprezentacją Tunezji 1-3, reprezentacją RFN 0-6 oraz reprezentacją Polski 1-3, w którym strzelił bramkę dla reprezentacji Meksyku. Ostatni mecz w reprezentacji Victor Rangel rozegrał w 1980 roku.
Kariery trenerska.
Victor Rangel był trenerem pierwszoligowego Atlético Mexiquense.

</doc>
<doc id="1803068" url="https://pl.wikipedia.org/wiki?curid=1803068" title="Victor Rangel">
Victor Rangel



</doc>
<doc id="1803078" url="https://pl.wikipedia.org/wiki?curid=1803078" title="Silhouettes">
Silhouettes

Silhouettes – trzeci album studyjny holenderskiej grupy muzycznej Textures.

</doc>
<doc id="1803084" url="https://pl.wikipedia.org/wiki?curid=1803084" title="Jose Antonio Roca">
Jose Antonio Roca



</doc>
<doc id="1803085" url="https://pl.wikipedia.org/wiki?curid=1803085" title="Parafia Wniebowzięcia Najświętszej Maryi Panny w Środzie Wielkopolskiej">
Parafia Wniebowzięcia Najświętszej Maryi Panny w Środzie Wielkopolskiej

Parafia Wniebowzięcia Najświętszej Maryi Panny w Środzie Wielkopolskiej – parafia rzymskokatolicka należąca do dekanatu średzkiego archidiecezji poznańskiej. Została utworzona przed 1281. Jest najstarszą parafią w mieście. Kościół parafialny (kolegiata) został wybudowany w XV wieku w stylu gotyckim. Mieści się przy ulicy Kolegiackiej. Parafia posiada 2 kościoły filialne: kościół pw. św. Stanisława Kostki w Pławcach i kościół pw. Bożego Miłosierdzia w Jarosławcu.

</doc>
<doc id="1803086" url="https://pl.wikipedia.org/wiki?curid=1803086" title="Thomas George Montgomerie">
Thomas George Montgomerie

Thomas George Montgomerie (ur. 1830, zm. 1878) – brytyjski wojskowy w stopniu podpułkownika. Brał udział w pomiarach geodezyjnych w Indiach Brytyjskich w latach 50. XIX wieku. To on ponumerował najwyższe szczyty zaczynając od Maszerbrum i dalej kolejno na wschód. W ten to sposób Maszerbrum to K1, Czogori to K2 (jedyny szczyt, który jest bardziej znany pod oznaczeniem literowym niż miejscową nazwą), Broad Peak to K3, Gaszerbrum II to K4 i tak dalej. W oznaczeniach szczytów „K” jest skrótem od Karakorum.
Pomimo trudności w badaniu Karakorum, wyliczenia wysokości poszczególnych szczytów okazały się dość trafne. Wysokości podane przez badaczy z XIX wieku nie różnią się wiele od wysokości podawanych dzisiaj.
Montgomerie bardzo chciał objąć zasięgiem badań terytorium Tybetu, który nie był częścią Imperium brytyjskiego, ponadto jego granice były zamknięte dla cudzoziemców. Brytyjczyk wynajął więc i wyszkolił Hindusów, którzy przebierali się za Tybetańczyków i przekraczali granicę z Tybetem. Przebierańcy ci byli nazywani „Pundit”.

</doc>
<doc id="1803087" url="https://pl.wikipedia.org/wiki?curid=1803087" title="Polska Liga Siatkówki">
Polska Liga Siatkówki



</doc>
<doc id="1803097" url="https://pl.wikipedia.org/wiki?curid=1803097" title="Hokej na lodzie na Zimowej Uniwersjadzie 1966">
Hokej na lodzie na Zimowej Uniwersjadzie 1966

Turniej hokeja na lodzie na Zimowej Uniwersjadzie 1966 odbył się w dniach 5 - 13 lutego w Turynie.

</doc>
<doc id="1803102" url="https://pl.wikipedia.org/wiki?curid=1803102" title="Midori (Yokohama)">
Midori (Yokohama)



</doc>
<doc id="1803103" url="https://pl.wikipedia.org/wiki?curid=1803103" title="Geografia Burundi">
Geografia Burundi

Burundi jest państwem afrykańskim, położonym w zachodniej części Afryki Wschodniej. Jest to niewielkie państwo bez dostępu do morza. Niepodległość uzyskało w 1962 roku. Wcześniej było administrowane przez Belgię.
Granice.
Burundi graniczy z następującymi państwami (podano długość granic):
Budowa geologiczna i rzeźba.
Burundi jest państwem górzystym, bez obszarów nizinnych. Całe terytorium państwa leży na prekambryjskich skałach krystalicznych, które przetykane są intruzjami granitowymi. Południowo-wschodnia część kraju zbudowana jest z wapieni i dolomitów. Zachód kraju jest częścią dna Rowu Środkowoafrykańskiego. Burundi dzieli się na trzy krainy fizycznogeograficzne. Pierwsza to zachodnia równina, składająca się z doliny rzeki Rusizi i równiny przyjeziornej (okolice jeziora Tanganika). Jest to najniżej położony obszar kraju, wysokość bezwzględna wynosi tu 780 do 1000 m n.p.m. Drugi obszar to grzbiet Bufundu-Mugamba, którego średnia wysokość waha się od 1400 do 1700 m n.p.m., a maksymalna wysokość przekracza 2000 m. Najwyższym szczytem kraju jest Heha o wysokości 2670 m n.p.m. Trzecia kraina to równina wschodnia z kulminacyjnym szczytem Bugundu o wysokości 1645 m n.p.m.
Klimat.
Burundi leży w strefie klimatu podrównikowego wilgotnego, jednak jest on zróżnicowany ze względu na ukształtowanie terenu. Warunki pogodowe (opady i temperatura) są więc zróżnicowane. W obszarach najniżej położonych temperatury wahają się od 23 do 25 °C, a roczne zmiany są niewielkie. Im wyżej, tym jest chłodniej, a amplitudy dobowe rosną. Na najwyżej położonych obszarach kraju panuje klimat górski z temperaturami średnio o dziesięć stopni niższymi. Kraj jest bardzo wilgotny, a ilość opadów rośnie wraz z wysokością. Na terenach nisko położonych, zwłaszcza w rejonie jeziora Tanganika, opady wynoszą około 1000 mm. W górach wzrastają do 1800. Roczny rozkład opadów nie ulega większym zmianom ze względu na typ klimatu. W kraju nie ma wyraźnej pory suchej i deszczowej. Przebieg opadów deszczu jest typowy dla obszarów górskich.
Wody.
Kraj leży zasadniczo w obszarze zlewiska Nilu za pośrednictwem rzeki Kagery i jej dopływów. Część rzek, jak np. Rusizi, należą do dorzecza Konga. Największą rzeką kraju jest Ruvubu. Burundi jest bardzo zasobne w wody. W kraju jest dużo rzek o górskim charakterze. Zachodnia część kraju położona jest nad jeziorem Tanganika (środkiem jeziora przechodzi zachodnia granica kraju).
Gleby.
Gleby w Burundi są bardzo zróżnicowane. Na skałach wulkanicznych występują żyzne gleby – kambisole. Strome zbocza gór pokryte są ubogimi litosolami. Tereny należące do dna Rowu Środkowoafrykańskiego zawierają gleby wertisole, które podobnie jak kambisole posiadają wysoki poziom żyżności.
Flora.
Szata roślinna, a w szczególności jej zagęszczenie jest wysokie. Jest to spowodowane dużymi opadami, jak i urodzajnością gleb. Północno-zachodnią część kraju porastają górskie lasy tropikalne. Obecnie są one zachowane we fragmentarycznym stanie z powodu działalności człowieka. Wschód kraju pokrywają sawanny lesiste, które w północno-wschodniej części kraju przechodzą w bardziej suche sawanny drzewiaste. Duże opady w Burundi sprawiają, że roślinność jest bujna. Południe kraju jest zdominowane przez widne lasy tropikalne o odmianie zambezyjskiej.
Fauna.
Świat zwierząt cechuje się dużą różnorodnością gatunków, jednak z powodu działań człowieka, liczebność zwierząt została mocno zredukowana. W ostatnim czasie Burundi podjęło działania na rzecz ochrony przyrody. Utworzone zostały rezerwaty i tereny ochronne, jednak zajmują one łącznie zaledwie 3,2% powierzchni kraju. W Burundi występują takie gatunki jak słonie, hipopotamy, zebry, antylopy, a także lwy i lamparty.

</doc>
<doc id="1803104" url="https://pl.wikipedia.org/wiki?curid=1803104" title="Gliniarz w przedszkolu">
Gliniarz w przedszkolu

Gliniarz w przedszkolu (ang. "Kindergarten Cop") – amerykański film komediowy z 1990 roku wyreżyserowany przez Ivana Reitmana. Główną rolę zagrał Arnold Schwarzenegger.
Opis fabuły.
John Kimble musi pojmać niezwykle groźnego przestępcę. Aby tego dokonać musi dostać się do jego byłej żony, więc żeby nie wzbudzić niczyich podejrzeń zatrudnia się w przedszkolu, gdzie uczęszcza syn gangstera.

</doc>
<doc id="1803105" url="https://pl.wikipedia.org/wiki?curid=1803105" title="Parafia Najświętszego Serca Jezusa w Środzie Wielkopolskiej">
Parafia Najświętszego Serca Jezusa w Środzie Wielkopolskiej

Parafia Najświętszego Serca Jezusa w Środzie Wielkopolskiej - parafia rzymskokatolicka należąca do dekanatu średzkiego archidiecezji poznańskiej. Została utworzona 1 stycznia 1972. Kościół parafialny poewangelicki został wybudowany w latach 1881-1888 w stylu neoromańskim. Mieści się na ulicy 17 Września.

</doc>
<doc id="1803106" url="https://pl.wikipedia.org/wiki?curid=1803106" title="Irena Orska">
Irena Orska

Irena Orska, Irena Orska-Wtorzecka (ur. 12 października 1915 w Krakowie, zm. 13 lutego 2004 w Krakowie) – polska aktorka teatralna i filmowa.
Życiorys.
W 1967 r. odznaczona Złotą Odznaką za zasługi dla miasta Krakowa.
Pochowana na Cmentarzu Rakowickim w Krakowie.

</doc>
<doc id="1803110" url="https://pl.wikipedia.org/wiki?curid=1803110" title="Parafia św. Józefa w Środzie Wielkopolskiej">
Parafia św. Józefa w Środzie Wielkopolskiej

Parafia Świętego Józefa w Środzie Wielkopolskiej – parafia rzymskokatolicka należąca do dekanatu średzkiego archidiecezji poznańskiej. Została utworzona w 1988. Jest najmłodszą w mieście. Kościół parafialny został zbudowany w latach 90. XX wieku. Mieści się na osiedlu Jagiellońskim.

</doc>
<doc id="1803112" url="https://pl.wikipedia.org/wiki?curid=1803112" title="Szpital św. Ducha w Warszawie (ul. Długa 3)">
Szpital św. Ducha w Warszawie (ul. Długa 3)

Szpital św. Ducha – warszawski szpital powstały przed 1388 r. przy kaplicy św. Ducha (znajdującej się przy skrzyżowaniu ulic: Nowomiejskiej i Podwale).
Opis.
Po raz pierwszy szpital wzmiankowany był w 1388 r., kiedy to książę Janusz I Starszy zrzekł się praw do kościoła św. Ducha na rzecz mieszczan. Najprawdopodobniej wówczas lepiej uposażyli oni szpital dla ubogich. W 1425 r. w przywileju otrzymał nazwę "Domus Pauperum Hospitalis". Pełnił on wówczas funkcję przytułku dla chorych i starców. Stanowił pierwszą komunalną placówkę opieki, której działalnością kierowało miasto.
Po zakończeniu wojen szwedzkich przekazany przez biskupa poznańskiego Tolibowskiego, wraz z kościołem, cmentarzem i innymi zabudowaniami, paulinom. Następnie został otoczony murem i stał się częścią systemu obronnego miasta Starej Warszawy. Na początku XVIII wieku przestano do placówki przyjmować chorych. W 1821 r. został przyłączony do przytułku funkcjonującego przy kościele Panny Marii.

</doc>
<doc id="1803113" url="https://pl.wikipedia.org/wiki?curid=1803113" title="Superliga bułgarska w piłce siatkowej mężczyzn (2009/2010)">
Superliga bułgarska w piłce siatkowej mężczyzn (2009/2010)

Bułgarska Superliga Siatkarzy 2009/2010 – 66. sezon rozgrywek o mistrzostwo Bułgarii. Zainaugurowany został 16 października 2009 roku i trwał do 18 kwietnia 2010 roku.
W fazie zasadniczej 8 zespołów rozegrały mecze system każdy z każdym, mecz i rewanż. 
W sezonie 2009/2010 w Lidze Mistrzów Bułgarię reprezentować będzie CSKA Sofia (dzika karta), a w Pucharze Challenge - Marek Junion-Iwkoni Dupnica.
Faza zasadnicza.
Tabela wyników.
Drużyna gospodarzy wymieniona jest po lewej stronie tabeli.

</doc>
<doc id="1803115" url="https://pl.wikipedia.org/wiki?curid=1803115" title="Teatr Mały (Tychy)">
Teatr Mały (Tychy)

Teatr Mały – teatr w Tychach, z siedzibą przy ulicy ks. kard. Hlonda 1. Nie posiada własnego zespołu aktorskiego, funkcjonuje jako teatr impresaryjny. Siedziba teatru jest przystosowana dla osób niepełnosprawnych. W ramach teatru działa Pasaż Kultury „Andromeda”, oraz Miejska Galeria Sztuki „Obok”
Historia.
Teatr został otwarty w 1965 roku, jako zakładowy dom kultury przy KWK „Ziemowit”, a później – Fabryki Samochodów Małolitrażowych. W 1991 roku budynek został własnością miasta i po remoncie, w 1994 r., stał się siedzibą Miejskiego Ośrodka Kultury. Od dnia 1 stycznia 2000 r. jest komunalną instytucja kultury, finansowaną przez urząd miasta w Tychach. 
Dyrektorzy od 1994 roku:
Imprezy stałe.
Cykliczne wydarzenia organizowane (lub współorganizowane):

</doc>
<doc id="1803118" url="https://pl.wikipedia.org/wiki?curid=1803118" title="Nerislav Pušić">
Nerislav Pušić



</doc>
<doc id="1803120" url="https://pl.wikipedia.org/wiki?curid=1803120" title="Jan Elsner">
Jan Elsner

Jan Władysław Elsner (ur. 27 sierpnia 1913, zm. 15 września 1939) – podporucznik rezerwy pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
W sierpniu 1939 roku został zmobilizowany do 4 pułku lotniczego w Toruniu i przydzielony do I plutonu 43 eskadry towarzyszącej na stanowisko pilota samolotu Lublin R.XIII. Eskadra została przydzielona do Armii „Pomorze”.
13 września 1939 roku po starcie z lotniska polowego w Grabowie w gminie Żychlin w czasie wykonywania zadania bojowego, polegającego na rozpoznaniu ruchów wojsk niemieckich, został ciężko ranny. Pomimo odniesionych ran powrócił na lotnisko i bezpiecznie wylądował ratując życie porucznika obserwatora Mirosława Pszczółkowskiego z 46 eskadry towarzyszącej. Zmarł dwa dni później w szpitalu w Gostyninie. Został pochowany na cmentarzu w Luszynie.

</doc>
<doc id="1803122" url="https://pl.wikipedia.org/wiki?curid=1803122" title="Randy Ferbey">
Randy Ferbey

Randy Ferbey (ur. 30 maja 1959 w Edmonton) – kanadyjski curler. Uznawany za jednego z najlepszych graczy na świecie, jest czterokrotnym mistrzem świata, 6-krotnie wygrywał the Brier i 8 razy mistrzostwa Alberty. Ferbey jako kapitan w swojej drużynie występował na pozycji trzeciego.
Randy Frebey zaczął grać w curling w 1973, w latach 1985 i 1986 jako kapitan drużyny zdobył mistrzostwo Alberty mikstów, na mistrzostwach Kanady drużyn mieszanych nie odniósł sukcesów. Po raz pierwszy wystąpił na mistrzostwach Kanady w 1987, zespół Pata Ryana, w którym Ferbey grał na pozycji trzeciego, zajął 4. miejsce. Rok później w Round Robin Alberta nie przegrała żadnego z 11 meczów i bezpośrednio zakwalifikowała się do finału, w którym wynikiem 8:7 pokonała Saskatchewan (Eugene Hritzuk). Na MŚ 1988 drużyna Pata Ryana w fazie grupowej nie została pokonana, z 1. miejsca dotarła do finału, gdzie przegrała z Norwegią (Eigil Ramsfjell) 4:5. Drużyna Pata Ryana w niezmienionym składzie obroniła tytuł mistrzowski w 1989, w finale pokonując Kolumbię Brytyjską (Rick Folk) 3:2. Po rundzie grupowej Mistrzostw Świata 1989 z bilansem 6-3 Kanada zajmowała 3. miejsce, w półfinale pokonała Szwecję 4:3. Randy Ferbey zdobył swój pierwszy tytuł mistrza świata po wygranej 5:4 nad Szwajcarami (Patrick Hürlimann).
W 1990 Ferbey opuścił drużynę Ryana i próbował zakwalifikować się z nowym zespołem do the Brier. Obok Ferbeya grali tam Don Walchuk, Pat McCallum i Greg Muzechka. Nowy zespół nie osiągnął większego sukcesu. Ferbey w sezonie 1994/1995 grał w zespole Brada Hannah. W 1996 ponownie związał się z drużyną Pata Ryana, który powrócił z Kolumbii Brytyjskiej. Rok później postanowił samodzielnie skompletować zawodników, Randy obrał od tego czasu pozycję trzeciego, na czwartej pozycji nieprzerwanie występuje David Nedohin, Carter Rycroft początkowo był drugi jednak w sezonie 1998/1999 był otwierającym a jego miejsce na 2. pozycji zajął Scott Pfeifer. W drugiej połowie 1999. miejsce Rycrofta, który odszedł do Kevina Martina, zajął Marcel Rocque, w takim składzie Randy Ferbey gra do dziś.
Do 2001 zespół nie mógł przejść przez rywalizację w prowincji, w 2001 Ferbey po raz pierwszy jako skip wygrał mistrzostwa Alberty i wystąpił na the Brier. Do półfinałów Mistrzostw Kanady 2001 Alberta awansowała z 1. miejsca, w półfinale zmierzyła się z Ontario (Wayne Middaugh) pokonując je 8:6. Alberta wygrała całe mistrzostwa pokonując w finale Manitobę (Kerry Burtnyk) 8:4. Na mistrzostwach świata w Lozannie zespół Ferbeya przegrał w półfinale ze Szwajcarią 5:6 a później w małym finale z Norwegią 9:10. Rok później zespół Randy'ego Ferbeya powtórzył krajowy sukces i w finale the Brier 2002 pokonał 9:4 Johna Morrisa z Ontario. Na drodze do finału MŚ 2002 Kanada pokonała w półfinale Stany Zjednoczone 10:6. Zespół zdobył tytuł mistrzów świata po wygranej 10:5 nad Norwegami (Pål Trulsen). W 2003 Randy Ferbey obronił tytuł mistrzowski zarówno w Kanadzie jak i na świecie. W finale rozgrywek krajowych pokonał gospodarzy turnieju, Nową Szkocję (Mark Dacey) 8:4. Trzeci tytuł mistrzów świata Ferbey zdobył pokonując szwajcarską drużynę Ralpha Stöckliego 10:6.
Podczas Nokia Brier 2004 w Round Robin Alberta zajęła 2. miejsce z bilansem 10-1, jedyną porażką był mecz z Nową Szkocją. W meczu 1-2 Page playoff Ferbey pokonał Nową Szkocję 10:6 i ponownie spotkał się z nią w finale, tam jednak Mark Dacey zrewanżował się za porażkę rok wcześniej i Alberta przegrała 9:10, w ostatnim endzie tracąc 3 kamienie. W następnym roku w finale mistrzostw kraju ponownie zmierzył się z Nową Szkocją, był to jednak zespół Shawna Adamsa, w tym meczu Ferbey wygrał 5:4. W 2005 Kanadyjczycy byli gospodarzami mistrzostw świata. Zespół Ferbeya Round Robin zakończył bilansem 8-3 wraz z pięcioma innymi reprezentacjami. W tie-breaker pokonał Finów (Markku Uusipaavalniemi) 9:5, w meczu 3-4 Norwegów (Paal Trulsen) 7:6. Półfinał zakończył się także wygraną Kanadyjczyków, pokonali wówczas Niemców (Andreas Kapp) 8:6, w finale Kanadyjczycy po roku przerwy odzyskali tytuł mistrzów świata, wysoko (11:4) pokonali Szkotów (David Murdoch).
Od 2006 zespół Randy'ego Frebeya nie wywalczył tytułu mistrza Alberty, w Boston Pizza Cup 2008 i Boston Pizza Cup 2009 w finale przegrywał z Kevinem Martinem, odpowiednio 3:7 i 5:8. W rozgrywkach World Curling Tour Ferbey zmierzył się 34 razy z Martinem, wygrał 10 spotkań z czego 3 w 2009
W grudniu 2009 Ferbey rywalizował w Canadian Olympic Curling Trials 2009 o możliwość reprezentowania Kanady na Zimowych Igrzyskach Olimpijskich 2010. Zajął tam 5. lokatę. Pomimo nieobecności Kevina Martina na Boston Pizza Cup 2010, Ferbey nie będzie reprezentował Alberty na Tim Hortons Brier 2010. W finale podobnie jak dwukrotnie wcześniej przegrał z Kevinem Koe (5:7).
Wraz z końcem sezonu 2009/2010, po 12 latach wspólnej gry, drużyna złożona z Ferbeya, Nedohina, Pfeifera i Rocque'a, rozpadła się. Trójka kolegów Ferbeya z zespołu zdecydowała zrobić przerwę w karierze curlingowej, natomiast sam Ferbey dołączył do drużyny Brada Gushue.
W 2012 próbował skompletować drużynę, która mogłaby rywalizować o reprezentowanie Kanady na ZIO 2014. David Nedohin postanowił jednak stworzyć swój własny zespół, w rezultacie 2012 Ferbey postanowił zakończyć karierę sportową.
CTRS.
Pozycje drużyn Randy'ego Ferbeya w rankingu CTRS:

</doc>
<doc id="1803126" url="https://pl.wikipedia.org/wiki?curid=1803126" title="Alice Masaryková">
Alice Masaryková

Alice Garrigue Masaryková (ur. 3 maja 1879 w Wiedniu, zm. 29 listopada 1966 w Chicago) – czeska działaczka feministyczna i założycielka Czeskiego Czerwonego Krzyża, przewodnicząca I Międzynarodowej Konferencji Opieki Społecznej w Paryżu w 1928 r.
Życiorys.
Córka pierwszego prezydenta Czechosłowacji Tomáša Masaryka i Charlotte Garrigue. Urodziła się w Wiedniu. Do Pragi rodzice przeprowadzili się, gdy miała trzy lata. Tu ukończyła szkołę średnią i rozpoczęła studia. Początkowo studiowała medycynę, po czym zmieniła kierunek studiów i w 1903 roku została absolwentką historii. Ukończyła podyplomowy kurs opieki społecznej w Stanach Zjednoczonych. Pracowała jako nauczycielka w Czeskich Budziejowicach i Pradze. Została uwięziona za działalność zagraniczną ojca podczas I wojny światowej i zwolniona dopiero po interwencji amerykańskiego ambasadora w Wiedniu.
W latach 1918–1919 była członkinią "Revoluční národní shromáždění" (Rewolucyjnego Zgromadzenia Narodowego Republiki Czechosłowackiej).
6 lutego 1919 roku została powołana przez prezydenta Czechosłowacji na przewodniczącą Czechosłowackiego Czerwonego Krzyża i funkcję tę pełniła do rezygnacji w grudniu 1938 roku. W 1919 roku założyła pierwszą w Czechosłowacji wyższą szkołę socjalną. W 1926 roku z jej inicjatywy zaczęto w Czechosłowacji obchodzić Dzień Matki. Zapoczątkowała również obchodzenie podczas Wielkanocy dwuminutowej ciszy wielkanocnej Czerwonego Krzyża. W 1948 roku przekształcono ten zwyczaj w obchody Międzynarodowego Dnia Czerwonego Krzyża. Równocześnie, aby usunąć konotacje religijne, zmieniono również dzień obchodów na 8 maja.
Po śmierci matki w 1923 roku opiekowała się ojcem do dnia jego śmierci w 1937 roku. W 1939 roku wyjechała do Genewy, gdzie mieszkała jej siostra Olga. Stamtąd razem wyjechały do Stanów Zjednoczonych i tam spędziły wojnę. Otrzymała tytuł doktora honoris causa Uniwersytetu Pittsburskiego. W 1945 roku wróciła do kraju. Po przewrocie komunistycznym w Czechosłowacji i niewyjaśnionej śmierci brata Jana Masaryka wyjechała pod koniec 1948 roku do Szwajcarii, a potem do Wielkiej Brytanii. Od 1950 roku mieszkała w Stanach Zjednoczonych. Zmarła 29 listopada 1966 roku w klinice w Chicago, jej prochy złożono w Mauzoleum Masaryka w Chicago. Z inicjatywy Czeskiego Czerwonego Krzyża urna z jej prochami została sprowadzona do kraju w 1994 roku i złożona w rodzinnym grobie w Lánach.

</doc>
<doc id="1803127" url="https://pl.wikipedia.org/wiki?curid=1803127" title="Bułgarska Superliga Siatkarzy 2009/2010">
Bułgarska Superliga Siatkarzy 2009/2010



</doc>
<doc id="1803131" url="https://pl.wikipedia.org/wiki?curid=1803131" title="Róża Centnerszwerowa">
Róża Centnerszwerowa

Róża Emilia Centnerszwerowa z domu Tetz (ur. 1867, zm. 1940 w Śródborowie) – polska tłumaczka i pisarka. Żona lekarza Samuela Centnerszwera. Współpracowała z redakcją czasopisma „Izraelita”.

</doc>
<doc id="1803133" url="https://pl.wikipedia.org/wiki?curid=1803133" title="Róża Centnerszwer">
Róża Centnerszwer



</doc>
<doc id="1803134" url="https://pl.wikipedia.org/wiki?curid=1803134" title="Muzeum panoramy bitwy pod Borodino">
Muzeum panoramy bitwy pod Borodino

Muzeum panoramy bitwy pod Borodino (ros. Музе́й-панора́ма «Бороди́нская би́тва») znajduje się w Moskwie na terenie dawnej wsi Fili przy Prospekcie Kutuzowskim 38. Zostało otwarte w roku 1962 z okazji 150–lecia bitwy z wojskami Napoleona I.
Ważną część muzeum stanowi zrekonstruowana w roku 1887 drewniana chata, w której podczas bitwy mieścił się sztab wojsk rosyjskich pod dowództwem Michaiła Kutuzowa.
Główny budynek zbudowany na początku lat sześćdziesiątych XX wieku na planie okręgu mieści panoramę, namalowaną w latach 1910–1912 przez rosyjskiego malarza–batalistę Franza Aleksiejewicza Roubaud z okazji stulecia bitwy. Pierwotnie panorama była eksponowana w Moskwie w pawilonie na Czystych Prudach. W roku 1918 została zdemontowana, pawilon przekazany szkole elektrotechnicznej, i dopiero w roku 1962 po konserwacji panorama została powtórnie pokazana publiczności. Wysokość obrazu wynosi 14 metrów, obwód 115 metrów, średnica 36 metrów.
W skład muzeum wchodzi też zbudowana w roku 1912 kaplica pod wezwaniem świętego Michała Archistratega oraz pomnik bohaterów wojny 1812 roku zaprojektowany przez rzeźbiarza Nikołaja Wasiliewicza Tomskiego, wzniesiony przed budynkiem muzeum w roku 1973.

</doc>
<doc id="1803137" url="https://pl.wikipedia.org/wiki?curid=1803137" title="Pinus oocarpa">
Pinus oocarpa

Pinus oocarpa Schiede ex Schltdl. – gatunek drzewa z rodziny sosnowatych ("Pinaceae"). Sosna ta występuje w Meksyku, Gwatemali, Hondurasie, Salwadorze i północno-zachodniej Nikaragui. Jest to najbardziej pospolita sosna w południowym Meksyku i Ameryce Środkowej.
Ekologia.
Jest gospodarzem rośliny pasożytniczej "Arceuthobium aureum" subsp. "petersonii" w Oaxaca i Chiapas, oraz "Arceuthobium hondurense" w Hondurasie.
"Pinus oocarpa" stanowi blisko 45% lasów sosnowych w Chiapas, 50% w Gwatemali, 66% w Hondurasie, 90% w Nikaragui i 60% w Salwadorze. Występuje na wysokościach 350–2500 m n.p.m., ale najlepiej rośnie na wysokościach 1200–1800 m. Obecność w drzewostanie "P. oocarpa" wydaje się być silnie zależna od występowania okresowych pożarów lasu. Najlepiej rośnie we wschodniej Gwatemali, Hondurasie i północnej Nikaragui, gdzie roczne opady są powyżej 1200 mm. W północnym Meksyku, gdzie klimat jest suchszy, rośnie wolniej i osiąga mniejsze rozmiary.
Systematyka i zmienność.
Pozycja gatunku w obrębie rodzaju "Pinus":
Wyróżnia się dwie odmiany:
Sosna ta jest blisko spokrewniona z "P. greggii", "P. jaliscana", "P. patula", "P. praetermissa" i "P. pringlei".
Drzewa tego gatunku rosnące w Mountain Pine Ridge w Belize oraz w Chiapas w Meksyku są obecnie traktowane jako odrębny gatunek "Pinus tecunumanii".
"Pinus oocarpa" krzyżuje się z "P. caribaea" var. "hondurensis" (Sénécl) Barr. &amp; Golf. oraz "P. tecunumanii" Eguiluz &amp; J. P. Perry. Naturalne hybrydy można znaleźć w Ameryce Centralnej.
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wyginięcia.
Zastosowanie.
Drewno o średniej gęstości, ma kolor białawo-żółty. Lokalny przemysł i rolnicy wykorzystywali drewno tej sosny do konstrukcji drewnianych, wyrobu sklejek, kijów do mioteł, pudełek drewnianych itp. Najczęściej używane jako drewno na opał.

</doc>
<doc id="1803141" url="https://pl.wikipedia.org/wiki?curid=1803141" title="WWE Unifed Tag Team Championship">
WWE Unifed Tag Team Championship



</doc>
<doc id="1803143" url="https://pl.wikipedia.org/wiki?curid=1803143" title="Stanisława Centnerszwerowa">
Stanisława Centnerszwerowa

Stanisława Centnerszwerowa (z domu Rajchert, ur. 1889 w Warszawie, zm. 1943 w Białymstoku) – polska malarka. 
Życiorys.
Uczyła się malarstwa w pracowni Hersteina, a następnie w Paryżu u Henri-Jean Guillaume Martina (1860-1943) i Emila Renarda (1850-1930). Wystawiała prace na Paryskim Salonie Niezależnych. Od 1914 wystawiała prace w Towarzystwie Zachęty Sztuk Pięknych. Szczególnie wysoko oceniano jej pejzaże. W Polsce miała wystawy indywidualne (1924, 1927, 1929), należała do tzw. Grupy Pięciu (1933), potem Grupy Siedmiu (1937). Związana była z Żydowskim Towarzystwem Krzewienia Sztuk Pięknych. Po wybuchu II wojny światowej znalazła się w Białymstoku, gdzie zginęła podczas likwidacji getta. 
Jej mąż Maksymilian Centnerszwer, zginął również w trakcie powstania w getcie białostockim.

</doc>
<doc id="1803144" url="https://pl.wikipedia.org/wiki?curid=1803144" title="National Bureau of Standards">
National Bureau of Standards



</doc>
<doc id="1803146" url="https://pl.wikipedia.org/wiki?curid=1803146" title="I liga chorwacka w piłce nożnej">
I liga chorwacka w piłce nożnej



</doc>
<doc id="1803147" url="https://pl.wikipedia.org/wiki?curid=1803147" title="Roman Poplewski">
Roman Poplewski

Roman Poplewski (ur. 6 marca 1894 w Rychtalu, zm. 14 listopada 1948 w Warszawie) – polski lekarz, anatom.
Życiorys.
Syn ziemianina Ludwika Poplewskiego i jego żony Praksedy Weinhold-Rakoczy. Studia odbył i ukończył w Szwajcarii, gdzie w Genewie otrzymał dyplom lekarski w roku 1919. Następnie podwyższał swoje wykształcenie studiując w Paryżu, w Warszawie, Lipsku, Wrocławiu, Londynie i w Berlinie. W 1927 w Genewie otrzymał tytuł doktora medycyny.
W tym też czasie w latach 1919-1929 podjął pracę w Zakładzie Anatomii Opisowej Wydziału Lekarskiego Uniwersytetu Warszawskiego, gdzie był asystentem profesora anatomii i antropologii Edwarda Lotha, a w roku 1929 już jako zastępca profesora kierował Zakładem Anatomii Opisowej na Wydziale Medycyny Weterynaryjnej SGGW w Warszawie.
W roku 1930 uzyskał habilitację na Wydziale Lekarskim UW, następnie został w roku 1931 mianowany profesorem nadzwyczajnym anatomii prawidłowej zwierzęcej na Wydziale Weterynaryjnym Uniwersytetu Warszawskiego.
Po wojnie w roku 1945 przeniósł się na Wydział Lekarski Uniwersytetu Warszawskiego, tam pracował jako profesor nadzwyczajny, potem już jako profesor zwyczajny, gdzie kierował katedrą Anatomii Prawidłowej Człowieka. Był w tym czasie również kierownikiem Zakładu Anatomii i Biomechaniki AWF w Warszawie oraz kierował Pracownią Neurometryczną Instytutu Higieny Psychologicznej.
W ostatnim okresie swego życia pracował na Uniwersytecie Warszawskim, gdzie wykładał dla studentów biologii wykłady o anatomii porównawczej kręgowców. Pochowany na cmentarzu Powązkowskim (kwatera 241-3-20).
Dorobek naukowy.
Głównym dziełem Romana Poplewskiego był podręcznik "Anatomia ssaków". Czterotomowa praca wydana została w latach 1935-39, ponownie po wojnie światowej w okresie 1947-48. W roku 1937 wydał prace pt. Świat ssaków. Był też autorem pracy z zakresu miologii i biomechaniki, do której materiał zbierał podczas ćwiczeń sportowców na AWF-ie – "Układ mięśniowy człowieka" (1948)

</doc>
<doc id="1803148" url="https://pl.wikipedia.org/wiki?curid=1803148" title="Wusun">
Wusun

Wusun – środkowoazjatycka konfederacja plemion koczowniczych, istniejąca od II w. p.n.e. do V w. n.e.
Według półlegendarnego przekazu początkowo Wusunowie zajmowali tereny dzisiejszej zachodniej Mongolii, skąd jednak zostali przepędzeni na zachód przez Xiongnu lub, co bardziej prawdopodobne, przez Yuezhi. Wydaje się, że wycofali się oni wtedy do Siedmiorzecza. Ich wódz (noszący tytuł "kunmo") został zabity, jednak jego syn, który miał się wychowywać pośród Xiongnu, po dojściu do pełnoletniości miał zadać Yuezhi straszliwą klęskę. Wiadomo, że po tym, jak w latach 176 i 174 p.n.e. Yuezhi pokonał "shanyu" Xiongnu Laoshang (174–160 p.n.e.) osiedlili się oni w dolinie rzeki Ili, jednak w roku 162 p.n.e. pokonali ich Wusunowie sprzymierzeni z Xiongnu i sami zajęli to terytorium. 
Wusunowie zaczęli uznawać zwierzchność Xiongnu pod koniec panowania "shanyu" Maoduna (209–174 p.n.e.) Kiedy cesarz Wu (140–87 p.n.e.) rozpoczął wojnę z Xiongnu Chińczycy zaczęli dążyć do przeciągnięcia Wusunów na swoją stronę. Ci, wykorzystując osłabienie Xiongnu chińskimi zwycięstwami, przestali uznawać ich zwierzchność, nie byli jednak skłonni do zawierania sojuszu z Chinami. Ok. 115 p.n.e. do Wusunów dotarł chiński wysłannik Zhang Qian z bogatymi darami. Wusunowie nie zaakceptowali jego propozycji przemieszczenia się na wschód i zaatakowania Xiongnu, niemniej nawiązali kontakty dyplomatyczne z dynastią Han. Pomiędzy 110 a 105 p.n.e. chiński dwór podjął decyzję wysłania „księżniczki” celem poślubienia "kunmo". Ten zaakceptował to małżeństwo, jednak "shanyu" Xiongnu również wysłał „księżniczkę” dla "kunmo" i uzyskała ona wyższy status niż jego chińska małżonka. Mimo to w roku 105 p.n.e. kolejny "kunmo" także uzyskał chińską „księżniczkę” za żonę. Ostatecznie w roku 72 p.n.e. Wusunowie wspólnie z armią Hanów zaatakowali obóz „Luli, króla prawej strony” Xiongnu i pojmali 40 tysięcy ludzi oraz 750 tysięcy koni, wołów, owiec, osłów i wielbłądów. W roku następnym we wspólnym ataku Wusunów z zachodu, Dingling z północy i Wuhuan ze wschodu Xiongnu mieli stracić trzydzieści procent swojej populacji oraz połowę pogłowia zwierząt. Od tego czasu kontrola Xiongnu nad państwami podległymi całkowicie załamała się, zaś syn "kunmo" został władcą Jarkandu, skąd przez pewien czas rządził większością basenu Tarymu.
Większość znanych informacji na temat Wusunów pochodzi ze źródeł chińskich. Ich konfederacja obejmowała podbite lokalne odłamy Saków i Yuezhi. Pochodzenie etniczne samych Wusunów jest sporne, jednak jest oczywiste iż „większość populacji składała się pod względem językowym z irańskich plemion Saków”. Administracyjnym i politycznym centrum państwa było miasto Chigu („Miasto Czerwonej Doliny”). Położone na jednym z odgałęzień jedwabnego szlaku było ważnym centrum handlowym, znajdującym się w basenie jeziora Issyk-kul. Jego dokładna lokalizacja pozostaje jednak nieznana. Najważniejszym zajęciem Wusunów była hodowla bydła. Warunki klimatyczne Siedmiorzecza i gór Tienszan nie pozwalały na ciągłe wędrowanie w poszukiwaniu pastwisk i wody, dlatego Wusunowie byli seminomadami; przemieszczali się oni z jednej strefy klimatycznej do drugiej wraz ze zmianą sezonu. Według Księgi Hanów ich populacja miała liczyć 630 tys., w tym 188 tys. mężczyzn zdolnych do noszenia broni. Zabytki archeologiczne z okresu zamieszkiwania Siedmiorzecza i Tienszanu przez Wusunów są bardzo zróżnicowane i odzwierciedlają różnorodny skład etniczny populacji. Większość cmentarzy, które musiały należeć do miejscowych Saków wchodzących w skład konfederacji, zachowuje tradycje, ryty grobowe i kulturę materialną wcześniejszych Saków. Z samymi Wusunami wiązane są kurhany z liniowymi pochówkami i „katakumbowymi”, komnatowymi grobowcami. Zawierały one broń, a w niektórych przypadkach także bogatą biżuterię i ozdoby, co świadczy o znacznym zróżnicowaniu społecznym. 
Niewiele wiadomo na temat historii Wusunów w pierwszych wiekach ery chrześcijańskiej. Kiedy Xianbei zostali na krótko zjednoczeni przez Tanshihuai (ok. 156– ok. 180) Wusunowie musieli uznać jego zwierzchnictwo. Później pod presją Rouran opuścili oni Siedmiorzecze i szukali schronienia w górach Tienszan. Ostatnia wzmianka o nich pochodzi z roku 436, kiedy odwiedziła ich chińska misja dyplomatyczna. Prawdopodobnie w połowie V wieku Wusunowie wraz z innymi miejscowymi ludami ulegli Heftalitom.

</doc>
<doc id="1803149" url="https://pl.wikipedia.org/wiki?curid=1803149" title="CEMAT">
CEMAT

CEMAT ’70 Centrum Naukowo-Produkcyjne Materiałów Elektronicznych S.A. – powstały w 1978 roku zakład doświadczalny, początkowo działający jako przedsiębiorstwo państwowe "Centrum Naukowo-Produkcyjne Materiałów Elektronicznych Unitra-CEMAT", którego podstawową działalnością była produkcja materiałów wysokiej czystości dla potrzeb elektroniki oraz produkcja syntetycznych kamieni szlachetnych. W latach 80. i 90. stanowiło trzon zaopatrzenia materiałowego i podzespołowego polskiego przemysłu elektroenergetycznego i elektronicznego. Należało do Zjednoczenia Przemysłu Elektronicznego i Teletechnicznego UNITRA.
Przekształcenie z przedsiębiorstwa państwowego na spółkę CEMAT ’70, ze 100% wówczas udziałem Skarbu Państwa nastąpiło w 1991 roku, emisja pierwszych akcji spółki w 1999 roku. Większościowym udziałowcem (pow. 77%) jest firma TOPSIL – Semiconductor Materials S.A. Firma kontynuuje produkcję materiałów na potrzeby przemysłu elektronicznego, a jej siedziba mieści się w Warszawie przy ul. Wólczyńskiej 133.

</doc>
<doc id="1803150" url="https://pl.wikipedia.org/wiki?curid=1803150" title="I liga cypryjska w piłce nożnej">
I liga cypryjska w piłce nożnej



</doc>
<doc id="1803152" url="https://pl.wikipedia.org/wiki?curid=1803152" title="Karen Shinkins">
Karen Shinkins

Karen Shinkins (ur. 15 października 1976) – irlandzka lekkoatletka, sprinterka.
Osiągnięcia.
W 2000 reprezentowała Irlandię podczas igrzysk olimpijskich w Sydney. Zarówno w biegu na 400 metrów jak i w sztafecie 4 x 400 metrów odpadła w eliminacjach.
Rekordy życiowe.
Shinkins, razem z koleżankami z reprezentacji, jest aktualną rekordzistką kraju w sztafecie 4 x 400 metrów w hali (3:34,61 2004).

</doc>
<doc id="1803153" url="https://pl.wikipedia.org/wiki?curid=1803153" title="Matka Królów">
Matka Królów



</doc>
<doc id="1803159" url="https://pl.wikipedia.org/wiki?curid=1803159" title="I liga czarnogórska w piłce nożnej (2009/2010)">
I liga czarnogórska w piłce nożnej (2009/2010)



</doc>
<doc id="1803165" url="https://pl.wikipedia.org/wiki?curid=1803165" title="Siatkówka plażowa na Igrzyskach Frankofońskich 2009">
Siatkówka plażowa na Igrzyskach Frankofońskich 2009

Siatkówka plażowa na Igrzyskach Frankofońskich 2009 – zawody plażowej piłki siatkowej, które zostały rozegrane podczas 6. Igrzysk Frankofońskich w stolicy Libanu – Bejrucie. Zawody w siatkówce plażowej były pokazowymi zawodami na tych igrzyskach - medale zostały rozdane, jednak nie wliczały się one do tabeli medalowej całych igrzysk. Zawody odbywały się w dniach 28 września – 4 października 2009 na plaży w mieście Byblos.
Turniej mężczyzn.
Faza grupowa.
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
Turniej kobiet.
Faza grupowa.
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;

</doc>
<doc id="1803166" url="https://pl.wikipedia.org/wiki?curid=1803166" title="Zumet">
Zumet

Unitra-Zumet - zakład należący do zjednoczenia UNITRA, mieszczący się w Bartoszycach, w woj. warmińsko-mazurskim. Produkuje ograniczniki temperatury wykorzystywane w sprzęcie elektrycznym i elektronicznym.
W 1996 majątek upadłościowy zakładów Unitra Zumet przejął Bimetal, oddział firmy Stalmot, zajmującej się wyrobem okuć meblowych.
Firma Bimetal Stalmot kontynuuje produkcję w oparciu o technologię starego zakładu.

</doc>
<doc id="1803176" url="https://pl.wikipedia.org/wiki?curid=1803176" title="I liga ormiańska w piłce nożnej">
I liga ormiańska w piłce nożnej



</doc>
<doc id="1803183" url="https://pl.wikipedia.org/wiki?curid=1803183" title="I liga grecka w piłce nożnej">
I liga grecka w piłce nożnej



</doc>
<doc id="1803184" url="https://pl.wikipedia.org/wiki?curid=1803184" title="Consumer News and Business Channel">
Consumer News and Business Channel



</doc>
<doc id="1803186" url="https://pl.wikipedia.org/wiki?curid=1803186" title="I liga gruzińska w piłce nożnej">
I liga gruzińska w piłce nożnej



</doc>
<doc id="1803187" url="https://pl.wikipedia.org/wiki?curid=1803187" title="Eleventh Hour (serial telewizyjny)">
Eleventh Hour (serial telewizyjny)



</doc>
<doc id="1803188" url="https://pl.wikipedia.org/wiki?curid=1803188" title="II liga gruzińska w piłce nożnej">
II liga gruzińska w piłce nożnej



</doc>
<doc id="1803191" url="https://pl.wikipedia.org/wiki?curid=1803191" title="Bździochowa Grań">
Bździochowa Grań

Bździochowa Grań, Upłazowa Grań (słow. "hrebeň Sviniek", "hrebeň Brán", niem. "Svinka-Grat", węg. "Svinka-gerinc") – długa tatrzańska grań boczna odchodząca na północny zachód od Kołowego Szczytu w słowackiej części grani głównej Tatr Wysokich. Oddziela ona Dolinę Kołową od Doliny Czarnej Jaworowej, a na odcinku od Żółtej Czuby Dolinę Kołową i Dolinę Jaworową (od wierzchołka Żółtej Czuby grań ta zmienia kierunek i biegnie na północ). Na żaden z obiektów w Bździochowej Grani nie prowadzą szlaki turystyczne.
Przebieg grani.
Od wierzchołka Kołowego Szczytu w Bździochowej Grani znajdują się kolejno (wysokości i alternatywne nazwy za atlasem satelitarnym Tatr i Podtatrza, słowackie nazwy za czterojęzycznym słownikiem Tatr):
Najwyższy punkt Bździochowej Grani (poza granią Kołowego Szczytu) znajduje się pomiędzy Zadnią Świnkową Szczerbiną a Wyżnią Bździochową Bramą – wznosi się na wysokość ok. 2182 m i jest nienazwany.
Historia i nazewnictwo.
Nazwy Bździochowej Grani i innych obiektów w tej okolicy wywodzą się prawdopodobnie od góralskiego nazwiska lub przydomka Bździoch, odnoszącego się do pasterza lub myśliwego, który przebywał długo w Dolinie Kołowej. Słowo "bździoch" jest jednak również ludową nazwą rdestu. Ivan Bohuš pisał, że Wyżnia Bździochowa Brama nosiła dawniej nazwę "vyšná smradľavcova brána" (wyżnia śmierdzielowa brama), która została przekształcona przez purystów językowych, mających duży wpływ na końcowe kształty wielu tatrzańskich określeń. Nazwa Świnki mogłaby zatem mieć podobne pochodzenie.
Autorzy atlasu satelitarnego Tatr i Podtatrza stosują dla grani nazwę "Upłazowa Grań" i odpowiednie nazwy wprowadzają dla obiektów znajdujących się w niej.
Pierwszego przejścia całej Bździochowej Grani dokonali Alfréd Grósz, Edwin Kehler i Oskar Knott 7 lipca 1942 r.

</doc>
<doc id="1803199" url="https://pl.wikipedia.org/wiki?curid=1803199" title="Patricia Urquiola">
Patricia Urquiola

Patricia Urquiola (ur. 1961 w Oviedo) – współczesna architekt i twórca wzornictwa.
Patricia Urquiola studiowała architekturę w Madrycie oraz na politechnice w Mediolanie, gdzie zdobyła tytuł architekta, ucząc się u współczesnego twórcy architektury Achille Castilioniego. W latach 1990 – 1992 odgrywała rolę asystenta profesora w Milan Polytechnic oraz w Ecole Nationale Superieure de Creation Industrielle w Paryżu.
W 1991 rozpoczęła pracę w mediolańskim biurze rozwoju produktu firmy De Padova, współpracując z mistrzem włoskiego wzornictwa – Vico Magistrettim. W 1998 rozpoczęła współpracę, jako dyrektor artystyczny, z włoską firmą Moroso. Wtedy to zdobyła uznanie nie tylko środowiska architektów, ale także szerokiego grona odbiorców.
W 2001 otworzyła własne studio w Mediolanie, zajmujące się wzornictwem, instalacjami i architekturą. Obecnie pracuje dla firm "B&amp;B Italia", "Driade", "Alessi", "Cassina" i "Moroso". Z firmą Hansgrohe zrealizowała jeden ze swoich najważniejszych projektów – wizję metaforycznej łazienki (w ramach projektu "Axor WaterDream"). Jej kontynuacją była linia łazienkowa "Axor Urquiola".
Patricia Urquiola wystawiała swoje prace z zakresu wzornictwa podczas Światowych Dni Innowacji w Poznaniu (październik 2009).

</doc>
<doc id="1803201" url="https://pl.wikipedia.org/wiki?curid=1803201" title="Barbara Špiler">
Barbara Špiler

Barbara Špiler (ur. 2 stycznia 1992 w Brežicach) – słoweńska lekkoatletka specjalizująca się w rzucie młotem.
Jej brat Marko także jest lekkoatletą (kulomiotem), a siostra Polonca uprawia strzelectwo.
Osiągnięcia.
Zawodniczka brała udział w igrzyskach olimpijskich w Londynie (2012). W eliminacjach zajęła 29. lokatę i nie awansowała do finału.

</doc>
<doc id="1803203" url="https://pl.wikipedia.org/wiki?curid=1803203" title="Pukë">
Pukë



</doc>
<doc id="1803206" url="https://pl.wikipedia.org/wiki?curid=1803206" title="Marceli Słodki">
Marceli Słodki

Marceli Słodki, Marcel Słodki (ur. 11 listopada 1892 w Łodzi, zm. 20 grudnia 1944 w KL Auschwitz) – polski malarz i grafik żydowskiego pochodzenia.
Życiorys.
Syn Adolfa Słodkiego, dyrektora banku. W latach 1910–1913 studiował malarstwo na Akademii Sztuk Pięknych w Monachium. Od 1913 w Paryżu, po 1914 w Szwajcarii. Po wybuchu I wojny światowej zamieszkał w Zurychu, gdzie należał do pierwszej grupy dadaistów i był uczestnikiem pierwszych wystaw dadaistów, w 1917 wystawiał swoje prace w galerii Dada. Od 1918 mieszkał w Berlinie, był tam dyrektorem artystycznym teatru „Wilde Bühne”. Od 1923 z powrotem w Paryżu. W jego malarstwie występowały cechy postimpresjonizmu, fowizmu i ekspresjonizmu. Należał do Zrzeszenia Żydowskich Artystów w Krakowie, wystawiał w Salonie Niezależnych w 1928 i Salonie Jesiennym w 1937. Wystawy indywidualne miały miejsce w 1933 w Paryżu, w Warszawie i Łodzi w 1934 oraz w 1938 w Londynie.
Po zajęciu Francji przez Niemcy ukrywał się w Brive-la-Gaillarde, potem w okolicach Chambéry, zadenuncjowany, aresztowany przez Gestapo 14 grudnia 1943 i przetransportowany do obozu w Auschwitz, gdzie zginął.
Jego prace znajdują się w Muzeum w Ein Harod, Muzeum w Tel-Awiwie, Muzeum Narodowym w Warszawie, zbiorach Żydowskiego Instytutu Historycznego i prywatnych.
Był żonaty z lekarką Michaliną Endelman (1900–1969).

</doc>
<doc id="1803215" url="https://pl.wikipedia.org/wiki?curid=1803215" title="I liga izraelska w piłce nożnej">
I liga izraelska w piłce nożnej



</doc>
<doc id="1803221" url="https://pl.wikipedia.org/wiki?curid=1803221" title="Tenis stołowy na Igrzyskach Frankofońskich 2009">
Tenis stołowy na Igrzyskach Frankofońskich 2009

Tenis stołowy na Igrzyskach Frankofońskich 2009 został rozegrany w dniach 28 września-4 października 2009 r. w Bejrucie. Wystartowało 54 zawodników (28 mężczyzn i 26 kobiet). Tabelę medalową wygrała reprezentacja Kanady, która zdobyła dwa złote medale w tej dyscyplinie sportowej. 

</doc>
<doc id="1803224" url="https://pl.wikipedia.org/wiki?curid=1803224" title="Krzyżanka (strumień)">
Krzyżanka (strumień)

Krzyżanka – ciek wodny o długości około 2,2 km na terenie zachodniego Poznania. Źródła na terenie Sytkowa, a właściwie już w obrębie lotniska Ławica. Uchodzi do Jeziora Kierskiego, w południowym jego krańcu. Etymologia nazwy – od dzielnicy Krzyżowniki.
Przebieg.
Ciek płynie zarośniętą dolinką wzdłuż ulicy Starogardzkiej na Sytkowie. Przechodzi pod drogą krajową nr 92 (ul. Dąbrowskiego), a następnie płynie wzdłuż ulicy Kościerzyńskiej, Oliwskiej i Łebskiej na terenie pogranicza Smochowic i Krzyżownik. Ciek jest na tym obszarze granicą oddzielającą te dwie jednostki osadnicze. Następnie przepływa pod ul. Słupską w pobliżu pętli autobusowej MPK Poznań w Krzyżownikach (linia 61) i wpada do Jeziora Kierskiego w pobliżu ul. Międzyzdrojskiej, gdzie tworzy rozległe tereny podmokłe.
Dopływy.
Strumień posiada tylko jeden mały dopływ (lewobrzeżny) – w rejonie ul. Międzyzdrojskiej, niedaleko ujścia. Dopływ ten jest bezimienny, ale stanowi granicę między Krzyżownikami a Baranowem, a tym samym między Poznaniem a gminą Tarnowo Podgórne.
Otoczenie.
Otoczenie cieku stanowią przede wszystkim rozległe osiedla domów jednorodzinnych, zabudowywane intensywnie od lat 60. XX w. (częściowo już przed II wojną) – Sytkowo i Smochowice. Krzyżowniki są znacznie starszą wsią, obecnie w granicach miasta. Nad Krzyżanką stoi też hotel Polan przy ul. Polanowskiej. W górnym biegu znajdują się obszary ogródków działkowych.
Przyroda.
Na terenie zlewni Krzyżanki urządzono użytek ekologiczny "Krzyżanka" (36 ha). Obejmuje brzegi zabagnionego zbiornika wodnego przed ujściem Krzyżanki do Jeziora Kierskiego, porośniętego trzciną pospolitą. Otoczenie stanowią podmokłe łąki oraz zarośla wierzbowe. W tym rejonie wytworzył się kompleks roślinności bagiennej (torfy niskie porośnięte głównie wiązówką błotną – "Veronico-Filipenduletum", z kępami łozowisk). Na stokach rosną ciepłolubne czyżnie tarninowe.
Wzdłuż ul. Międzyzdrojskiej rosną pokaźnych rozmiarów wierzby, których pnie zabezpieczono specjalną siatką. Dolina cieku jest zagrożona postępującą urbanizacją.
W 2018 uchwalono plan miejscowy dla doliny strumienia. Projekt przewiduje ochronę obszaru i pozwala na zabudowę tylko tam, gdzie uzyskano już prawomocne pozwolenia.

</doc>
<doc id="1803227" url="https://pl.wikipedia.org/wiki?curid=1803227" title="Kruk w mitologii">
Kruk w mitologii



</doc>
<doc id="1803229" url="https://pl.wikipedia.org/wiki?curid=1803229" title="Nikkei CNBC">
Nikkei CNBC



</doc>
<doc id="1803230" url="https://pl.wikipedia.org/wiki?curid=1803230" title="Ratimir">
Ratimir

Ratimir z Panonii – władca Chorwacji panońskiej w latach 829-838, sukcesor Ljudevita Posawskiego.

</doc>
<doc id="1803231" url="https://pl.wikipedia.org/wiki?curid=1803231" title="Nikkei">
Nikkei



</doc>
<doc id="1803233" url="https://pl.wikipedia.org/wiki?curid=1803233" title="Telewizja Czechosłowacka">
Telewizja Czechosłowacka

Telewizja Czechosłowacka (, (1953–1990); (1990–1992)) – publiczna stacja telewizyjna Czechosłowacji, realizująca program w dwóch kanałach (ČST1 i ČST2) istniejąca w latach 1953–1992.
W kanale ČST1 nadawane były audycje w większości w języku czeskim, ale także zdarzały się programy po słowacku. Częściowa transmisja w dwóch językach była możliwa, ponieważ oba języki są bardzo podobne. ČST2 miał dwie mutacje, nadające zupełnie inny program – na terenie Czech po czesku (z Pragi) i na terenie Słowacji po słowacku (z Bratysławy). 31 grudnia 1992 roku w związku z rozpadem Czechosłowacji telewizja przestała istnieć i w jej miejscu w dwóch państwach powstały dwie publiczne telewizje: Česká televize i Slovenská televízia, które są sukcesorkami ČST.
Historia.
Telewizja Czechosłowacka (ČST) rozpoczęła działalność 1 maja 1953 roku, natomiast regularne nadawanie programu rozpoczęła 25 lutego 1954 roku. Pierwszą audycją nadaną na żywo (1955) była relacja z meczu hokejowego. 3 listopada 1956 roku wyemitowano pierwszy program telewizyjny na terenie Słowacji, tego dnia uruchomiono studio w Bratysławie.
10 maja 1970 roku wystartował drugi kanał telewizji ČST2, od 1973 roku program ten nadawał audycje w kolorze – ČST1 audycje kolorowe wyświetlał dopiero od 1975 roku. W 1979 otwarto nowoczesne centrum telewizyjne w zachodniej części Pragi.
W czasie „aksamitnej rewolucji” pracownicy ČST w zdecydowanej większości poparli siły demokratyczne i opowiedzieli się po stronie protestujących, tak aby umożliwić relacje z protestów i spotkań opozycyjnych.
W 1989 roku nazwa ČST została przemianowana na FTV, a telewizja rozpoczęła nadawanie oddzielnych kanałów dla terytorium Czech jako ČTV i Słowacji jako STV. W 1990 roku dokonano otwarcia kanału trzeciego: ok3 dla Czech oraz regionalnego ośrodka ČTV Zlín, a także kanału TA3 na Słowacji. 31 grudnia 1992 roku rozwiązano całkowicie FTV i przekształcono na: Česká televize (ČT) w Czechach oraz na Slovenská televízia (STV) na Słowacji.

</doc>
<doc id="1803234" url="https://pl.wikipedia.org/wiki?curid=1803234" title="Rusudan Goletiani">
Rusudan Goletiani

Rusudan Goletiani, gruz. რუსუდან გოლეთიანი (ur. 8 września 1980 w Suchumi) – gruzińska szachistka, reprezentantka Stanów Zjednoczonych od 2001, arcymistrzyni od 1999, posiadaczka męskiego tytułu mistrza międzynarodowego od 2009 roku.
Kariera szachowa.
W 1990 zdobyła tytuł mistrzyni Związku Radzieckiego juniorek w kategorii do 12 lat. Była również mistrzynią Gruzji w grupie do 14 lat. Wielokrotnie uczestniczyła w turniejach o mistrzostwo świata i Europy juniorek, zdobywając dla Gruzji trzy złote medale MŚ (Szeged 1994 – do 14 lat, Guarapuava 1995 – do 16 lat i Erywań 1997 – do 18 lat) oraz srebrny medal ME (Erywań 1998 – do 20 lat).
W latach 2000 i 2004 dwukrotnie startowała w pucharowych turniejach o mistrzostwo świata, w obu przypadkach przegrywając swoje pojedynki w I rundzie (odpowiednio z Naną Ioseliani oraz Coriną Peptan). W 2003 zwyciężyła w mistrzostwach Ameryki, rozegranych w San Cristóbal, natomiast w 2005 w mistrzostwach tych zdobyła tytuł wicemistrzowski. W 2005 odniosła kolejny sukces, zwyciężając w indywidualnych mistrzostwach Stanów Zjednoczonych. W 2006 zdobyła srebrny, natomiast w 2012 brązowe medal mistrzostw kraju.
W 2006 i 2008 reprezentowała Stany Zjednoczone na szachowych olimpiadach, w 2008 zdobywając dwa medale (srebrny za indywidualny wynik na III szachownicy oraz brązowy wspólnie z drużyną). W 2009 była uczestniczką drużynowych mistrzostw świata.
Najwyższy ranking w dotychczasowej karierze osiągnęła 1 października 2006, z wynikiem 2403 punktów zajmowała wówczas 50. miejsce na światowej liście FIDE.

</doc>
<doc id="1803236" url="https://pl.wikipedia.org/wiki?curid=1803236" title="CNBC Asia">
CNBC Asia



</doc>
<doc id="1803238" url="https://pl.wikipedia.org/wiki?curid=1803238" title="Jezioro Umultowskie">
Jezioro Umultowskie

 
Jezioro Umultowskie – jezioro morenowe polodowcowe (lub powstałe w wyniku upadku meteorytu), położone w północnej części Poznania, na terenie Umultowa, w rejonie ulic Umultowskiej, Mleczowej, Słonecznikowej i Rumiankowej. 
Dane morfometryczne.
Jest to jeden z najmniejszych zbiorników wodnych miasta. Jezioro leży w północnym, naramowckim klinie zieleni i w tym klinie jest jedynym większym akwenem. Zasilane przez Potok Umultowski. Powierzchnia zwierciadła wody wynosi 3,1 ha. Powierzchnia zlewni - 0,7 km².
Jedna z teorii zakłada, że jezioro jest tworem poimpaktowym (powstałym w wyniku upadku meteorytu) i w tej sytuacji powstało z tego samego spadku, co pozostałe obiekty utworzone w wyniku deszczu meteorytów na Morasku.
Obiekty nadbrzeżne.
Nad brzegiem jeziora od strony ulicy Mleczowej zlokalizowany jest kościół pw. Św. Jadwigi Królowej Wawelskiej oraz w pobliżu znajdują się Osiedle Różany Potok i Kampus Morasko. Do jeziora przylegają tereny parkowe dworu umultowskiego.
Przyroda.
Jezioro Umultowskie jest objęte ochroną od 1994, jako użytek ekologiczny. Jest zbiornikiem silnie zeutrofizowanym, o kształcie prawie kolistym. Teren wokół jeziora jest silnie podmokły, trudno dostępny, otoczony pasem szuwarów trzcinowych przechodzącym w podmokłe łąki. Od zachodu do szuwarów przylegają łozowiska. 
W 2006 w okolicy stwierdzono występowanie bobra. Zgryzy występowały wzdłuż ul. Mleczowej i wokół całego jeziora. Bobry penetrowały tereny nawet do 100m w głąb lądu. Na terenie łozowiska stwierdzono też ślady buchtowania dzików. 
W okolicznych lasach żyją sarny, a na jeziorze pływały perkozy dwuczube, krzyżówki i łyski. Obserwowano także parę błotniaków stawowych i bąka. 
W akwenie zdarzały się niezbyt intensywne zakwity, spowodowane przez glony sinicowe.
Degradacja.
Według informacji Towarzystwa Przyrodniczego "Salamandra" część szuwarów została niezgodnie z prawem zasypana gruzem budowlanym. Akwen jest też zaśmiecany. W związku z powyższym jezioro ulega stopniowej degradacji.
Wędkarstwo.
Mimo degradacji zbiornik jest intensywnie wykorzystywany przez wędkarzy, zwłaszcza w weekendy (zarówno z brzegów, jak i z wody). Stanowi o tym bliskość rozległych osiedli piątkowskich i postępująca urbanizacja okolicy.
Inne akweny w pobliżu.
W północnym klinie zieleni znajdują się także inne zbiorniki wodne: Staw Młyński i Zimna Woda.

</doc>
<doc id="1803239" url="https://pl.wikipedia.org/wiki?curid=1803239" title="İnter Arena">
İnter Arena

Stadion Şəfa – stadion piłkarski w Baku, stolicy Azerbejdżanu, na którym swe mecze rozgrywają trzy azerskie drużyny: İnter Baku, AZAL PFK Baku oraz Bakili Baku, a także reprezentacja Azerbejdżanu. Obiekt może pomieścić 8 152 widzów.

</doc>
<doc id="1803240" url="https://pl.wikipedia.org/wiki?curid=1803240" title="Argo Golberg">
Argo Golberg

Argo Golberg (ur. 16 grudnia 1982 w Vastse-Kuuste) – estoński lekkoatleta, sprinter.
Rekordy życiowe.
Golberg jest także aktualnym rekordzistą kraju w sztafecie 4 x 100 metrów (39,69 2002).

</doc>
<doc id="1803241" url="https://pl.wikipedia.org/wiki?curid=1803241" title="Wydarzenia kulturalne na Igrzyskach Frankofońskich 2009">
Wydarzenia kulturalne na Igrzyskach Frankofońskich 2009

Wydarzenia kulturalne na Igrzyskach Frankofońskich 2009 w Bejrucie odbyły się w dniach. Rywalizowano w następujących wydarzeniach ze świata sztuki: śpiew, taniec, storytelling, literatura, malarstwo, fotografia i rzeźba. Tabelę medalową rywalizacji w sztuce wygrali reprezentanci Quebecu z dorobkiem dwóch złotych medali. 

</doc>
<doc id="1803242" url="https://pl.wikipedia.org/wiki?curid=1803242" title="CNBC Africa">
CNBC Africa



</doc>
<doc id="1803243" url="https://pl.wikipedia.org/wiki?curid=1803243" title="CNBC World">
CNBC World



</doc>
<doc id="1803245" url="https://pl.wikipedia.org/wiki?curid=1803245" title="CNBC Latin America">
CNBC Latin America



</doc>
<doc id="1803246" url="https://pl.wikipedia.org/wiki?curid=1803246" title="Synagoga El Trasito w Toledo">
Synagoga El Trasito w Toledo



</doc>
<doc id="1803247" url="https://pl.wikipedia.org/wiki?curid=1803247" title="Kruk w kulturze">
Kruk w kulturze



</doc>
<doc id="1803248" url="https://pl.wikipedia.org/wiki?curid=1803248" title="Krzyż gamma">
Krzyż gamma



</doc>
<doc id="1803249" url="https://pl.wikipedia.org/wiki?curid=1803249" title="Wrona w kulturze">
Wrona w kulturze



</doc>
<doc id="1803250" url="https://pl.wikipedia.org/wiki?curid=1803250" title="Heðin Brú">
Heðin Brú

Heðin Brú, właśc. Hans Jacob Jacobsen (ur. 7 sierpnia 1901 w Skálavík, zm. 18 maja 1987 w Thorshavn) – farerski prozaik i tłumacz.
Heðin Brú urodził się w rodzinie chłopskiej. Kształcił się w szkole rolniczej w Kongens Lyngby. Pracował jako rolnik i rybak. Pisał powieści oraz nowele, które wyróżniają się prostym językiem, ludowym humorem oraz optymizmem. Tłem jego twórczości było życie „prostych ludzi na Wyspach Owczych”.

</doc>
<doc id="1803253" url="https://pl.wikipedia.org/wiki?curid=1803253" title="Dagon (anime)">
Dagon (anime)

Dagon (jap. "Ikinari Dagon", ) – japoński serial anime wyprodukowany w 1988 roku przez Nippon Animation w reżyserii Kazuyoshi Yokota. W Polsce emitowany był na kanale Top Canal z polskim lektorem.
Fabuła.
Serial anime opisuje przygody Dagona, który po awaryjnym lądowaniu na Ziemi, trafia do królestwa owadów, gdzie poznaje piękną Marilyn i musi stoczyć walkę z podstępną jaszczurką.

</doc>
<doc id="1803254" url="https://pl.wikipedia.org/wiki?curid=1803254" title="Hans Jakob Jacobsen">
Hans Jakob Jacobsen



</doc>
<doc id="1803255" url="https://pl.wikipedia.org/wiki?curid=1803255" title="Honda Dualnote">
Honda Dualnote

Honda Dualnote − sportowy koncept Hondy o napędzie hybrydowym napędzanym centralnie umieszczonym silnikiem benzynowym 3.5 DOHC VTEC V6 400KM wspomaganym silnikiem elektrycznym umieszczonym między jednostką spalinową a skrzynią biegów. Auto wyposażono także w system odzyskujący energię podczas hamowania. Przy konstrukcji wykorzystano aluminium oraz materiały kompozytowe. W nowoczesnym wnętrzu znajdują się 4 fotele oraz futurystyczna deska rozdzielcza za której sprawą w koncepcie czuje się jak w kabinie statku kosmicznego. W pojeździe zamontowano także czujniki podczerwieni ułatwiające jazdę nocą oraz funkcję rozpoznawania mowy, która sterować można niektórymi funkcjami pojazdu.

</doc>
<doc id="1803257" url="https://pl.wikipedia.org/wiki?curid=1803257" title="Acura DN-X">
Acura DN-X



</doc>
<doc id="1803258" url="https://pl.wikipedia.org/wiki?curid=1803258" title="Hans Jacob Jacobsen">
Hans Jacob Jacobsen



</doc>
<doc id="1803261" url="https://pl.wikipedia.org/wiki?curid=1803261" title="CNBC Nordic">
CNBC Nordic



</doc>
<doc id="1803262" url="https://pl.wikipedia.org/wiki?curid=1803262" title="CNBC Hong Kong">
CNBC Hong Kong



</doc>
<doc id="1803263" url="https://pl.wikipedia.org/wiki?curid=1803263" title="Okręg Pukë">
Okręg Pukë



</doc>
<doc id="1803264" url="https://pl.wikipedia.org/wiki?curid=1803264" title="CNBC Singapore">
CNBC Singapore



</doc>
<doc id="1803265" url="https://pl.wikipedia.org/wiki?curid=1803265" title="CNBC Australia">
CNBC Australia



</doc>
<doc id="1803267" url="https://pl.wikipedia.org/wiki?curid=1803267" title="Honda HSC">
Honda HSC

Honda HSC "(Honda Sports Concept)" − koncepcyjny samochód sportowy zaprezentowany na salonie w Tokio w 2003 roku. Media natychmiast spekulowały, że jest to następca Hondy NSX I. W lekkim samochodzie zamontowano 3.5 l silnik Hondy VTEC w układzie V6 Turbo o mocy 300KM.

</doc>
<doc id="1803269" url="https://pl.wikipedia.org/wiki?curid=1803269" title="CNBC U.S.">
CNBC U.S.



</doc>
<doc id="1803270" url="https://pl.wikipedia.org/wiki?curid=1803270" title="CNBC US">
CNBC US



</doc>
<doc id="1803271" url="https://pl.wikipedia.org/wiki?curid=1803271" title="Ronald Maul">
Ronald Maul

Ronald Maul (ur. 13 lutego 1973 w Jenie) – niemiecki piłkarz, występował na pozycji pomocnika.
Kariera klubowa.
Maul jako junior grał w klubach SV Gleistal oraz FC Carl Zeiss Jena. W 1990 roku został graczem drugoligowego klubu VfL Osnabrück. W sezonie 1992/1993 spadł z nim do Regionalligi. W 1995 roku odszedł do drugoligowej Arminii Bielefeld. W sezonie 1995/1996 awansował z nią do Bundesligi. Zadebiutował w niej 20 sierpnia 1996 w przegranym 1:2 meczu z FC St. Pauli. 28 lutego 1997 w wygranym 3:1 spotkaniu z VfL Bochum strzelił pierwszego gola w trakcie gry w Bundeslidze. W sezonie 1997/1998 spadł z klubem do 2. Bundesligi. W następnym sezonie powrócił z Arminią do Bundesligi.
W 2000 roku odszedł do innego pierwszoligowego zespołu - Hamburgera SV. Pierwszy ligowy mecz zaliczył tam 19 sierpnia 2000 przeciwko Hercie BSC (0:4). W sezonie 2000/2001 w barwach HSV rozegrał 3 ligowe spotkania.
W 2001 roku został graczem również pierwszoligowej Hansy Rostock. Zadebiutował tam 21 sierpnia 2001 w przegranym 1:3 spotkaniu z FC Schalke 04. W sezonie 2004/2005 Maul spadł z Hansą do 2. Bundesligi. Spędził tam jeszcze jeden sezon.
W 2006 roku podpisał kontrakt z drugoligowym klubem FC Carl Zeiss Jena. Tam grał do końca sezonu 2006/2007. Potem odszedł do Rot Weiss Ahlen, grającego w Regionallidze. W sezonie 2007/2008 awansował z klubem do 2. Bundesligi.
Kariera reprezentacyjna.
Maul rozegrał dwa spotkania w reprezentacji Niemiec. Zadebiutował w niej 24 lipca 1999 w przegranym 0:4 meczu fazy grupowej Pucharu Konfederacji z Brazylią. Po raz drugi w kadrze zagrał również w spotkaniu fazy grupowej tamtego Pucharu Konfederacji ze Stanami Zjednoczonymi (0:2). Ostatecznie tamten turniej Niemcy zakończyli na fazie grupowej.

</doc>
<doc id="1803272" url="https://pl.wikipedia.org/wiki?curid=1803272" title="Superliga hiszpańska w piłce siatkowej mężczyzn (2009/2010)">
Superliga hiszpańska w piłce siatkowej mężczyzn (2009/2010)

Superliga de Voleibol Masculina 2009/2010 − 46. sezon rozgrywek o mistrzostwo Hiszpanii. Zainaugurowany został 10 października 2009 roku i trwał do 1 maja 2010 roku.
W fazie zasadniczej 12 zespołów rozegra mecze system każdy z każdym, mecz i rewanż. Do fazy play-off przejdzie 8 najlepszych zespołów, gdzie rywalizować będą systemem drabinkowym.
W sezonie 2009/2010 w Lidze Mistrzów Hiszpanię reprezentować będą Unicaja Almería i CAI Teruel, w Pucharze CEV - Tarragona SPiSP i Portol Palma Majorka, a w Pucharze Challenge - Tenerife Sur.

</doc>
<doc id="1803273" url="https://pl.wikipedia.org/wiki?curid=1803273" title="CNBC Pakistan">
CNBC Pakistan



</doc>
<doc id="1803274" url="https://pl.wikipedia.org/wiki?curid=1803274" title="Honda J-VX">
Honda J-VX

Honda J-VX – koncepcyjny samochód Hondy o napędzie hybrydowym powstały w 1997. Prototyp poddano zmianom z którego powstała pierwsza generacja Hondy Insight.

</doc>
<doc id="1803275" url="https://pl.wikipedia.org/wiki?curid=1803275" title="Class CNBC">
Class CNBC

Class CNBC - włoski telewizyjny kanał informacyjny, wyspecjalizowany w tematyce ekonomicznej. Powstał w roku 2000 jako CFN. W kwietniu 2001 zmienił nazwę na CFN-CNBC, zaś w 2005 przyjął obecną nazwę. 
Głównym udziałowcem stacji jest włoska grupa medialna Class Editori, natomiast jej mniejszościowymi partnerami są koncern NBC Universal (globalny właściciel marki CNBC) oraz największy prywatny nadawca telewizyjny we Włoszech, firma Mediaset. Kanał działa na podobnych zasadach jak jego polska stacja siostrzana, TVN CNBC - choć redakcja może swobodnie korzystać z materiałów całej sieci CNBC, cała ramówka tworzona jest lokalnie we Włoszech. Newsroom kanału i jego główne studia znajdują się w Mediolanie. 
Stacja dostępna jest w przekazie satelitarnym (na platformie cyfrowej Sky Italia) oraz w Internecie. Można ją również znaleźć w wielu włoskich sieciach kablowych.

</doc>
<doc id="1803276" url="https://pl.wikipedia.org/wiki?curid=1803276" title="Droga do sławy">
Droga do sławy

Droga do sławy – pierwsza autobiografia piosenkarki i aktorki Miley Cyrus znanej z serialu Hannah Montana. Autorami jest Cyrus i Hilary Liftin, książkę opublikował Disney Hyperion. Premiera światowa miała miejsce w marcu 2009 roku. W Polsce ukazała się 2 listopada 2009 roku. W biografii Miley opisuje swoje życie, relacje z rodzicami, miłość oraz przyszłe ambicje i cele do osiągnięcia. Na New York Times książka zajęła pierwszą pozycję i jest bestsellerem. W Australii wydano drugą wersję książki, która zawiera te same informacje, lecz uaktualnione w 2009 roku. W Wielkiej Brytanii autobiografia ukazała się 1 marca 2010 roku. 
Na świecie książka sprzedała się w nakładzie 2.000.000 egzemplarzy, w Stanach w pierwszych tygodniu po wydaniu sprzedano 1.000 kopii.

</doc>
<doc id="1803280" url="https://pl.wikipedia.org/wiki?curid=1803280" title="CNBC-e">
CNBC-e



</doc>
<doc id="1803282" url="https://pl.wikipedia.org/wiki?curid=1803282" title="Honda WOW">
Honda WOW

Honda WOW – samochód koncepcyjny marki Honda pokazany na Tokyo Motor Show w 2005 roku. Auto zostało zaprojektowane z myślą o zapewnieniu największej wygody i bezpieczeństwa użytkownikowi. Prototyp Hondy zbudowano z niskim środkiem ciężkości. WOW to tylko pojazd demonstracyjny Hondy bez szans na produkcję.

</doc>
<doc id="1803284" url="https://pl.wikipedia.org/wiki?curid=1803284" title="Huizinga">
Huizinga



</doc>
<doc id="1803291" url="https://pl.wikipedia.org/wiki?curid=1803291" title="Bladin">
Bladin

Bladin – legendarny władca południowosłowiański, syn Silimira. Według kronik za jego panowania przybyli zza Wołgi Bułgarzy, opanowując najpierw prowincję Sylloduksję (Scytia i Malezja?), Macedonię, a następnie „całą prowincję łacińska zwaną wówczas Romania, obecnie zaś zwącą się Maurowlachia, to jest Nigri Latini”. Bladin, podobnie jak cesarz Konstantynopola nie mogąc pokonać Bułgarów zbrojnie, zawarł z nimi pokój. Jak informują kroniki „"oba narody , to jest Goci, będący Słowianami, i Bułgarzy, z racji że mieli wspólny język i dlatego iż byli poganami, zaczęli się wzajemnie miłować"”. Po śmierci Bladina tron objął jego syn, Ratomir.

</doc>
<doc id="1803293" url="https://pl.wikipedia.org/wiki?curid=1803293" title="CNBC-TV18">
CNBC-TV18



</doc>
<doc id="1803294" url="https://pl.wikipedia.org/wiki?curid=1803294" title="CNBC Arabiya">
CNBC Arabiya



</doc>
<doc id="1803295" url="https://pl.wikipedia.org/wiki?curid=1803295" title="CNBC Awaaz">
CNBC Awaaz



</doc>
<doc id="1803296" url="https://pl.wikipedia.org/wiki?curid=1803296" title="Sadok Sassi">
Sadok Sassi

Sadok Sassi (arab. صدوق ساسي) (ur. 15 listopada 1945) – tunezyjski piłkarz występujący na pozycji bramkarza. Uczestnik Mistrzostw Świata 1978.
Kariera klubowa.
Przez całą karierę piłkarską (1958-1979) reprezentował barwy klubu Club Africain Tunis. Podczas tego okresu pięciokrotnie zdobył Mistrzostwo Tunezji w 1964, 1967, 1973, 1974, 1979 i ośmiokrotnie Puchar Tunezji w 1965, 1967, 1968, 1969, 1970, 1972, 1973 i 1976.
Kariera reprezentacyjna.
W reprezentacji Tunezji zadebiutował w 1964 roku. Uczestniczył w eliminacjach Mistrzostw Świata 1970 (przegrana z reprezentacją Maroka), w eliminacjach Mistrzostw Świata 1974 (przegrana z reprezentacją Zairu) oraz zakończonych sukcesem eliminacjach Mistrzostw Świata 1978. Z powodu kontuzji w finałach był rezerwowym i nie zagrał w żadnym meczu turnieju. Łącznie w latach 1964-1978 rozegrał w reprezentacji 115 spotkań.

</doc>
<doc id="1803299" url="https://pl.wikipedia.org/wiki?curid=1803299" title="Bathymicrops">
Bathymicrops

Bathymicrops – rodzaj ryb skrzelokształtnych z rodziny Ipnopidae.
Klasyfikacja.
Gatunki zaliczane do tego rodzaju :

</doc>
<doc id="1803300" url="https://pl.wikipedia.org/wiki?curid=1803300" title="Blow Up Hall 50 50">
Blow Up Hall 50 50

Blow Up Hall 50 50 – awangardowy, eksperymentalny, luksusowy hotel (22 pokoje) i galeria sztuki w Poznaniu, stosujący nietypowe zasady obsługi gości, a także posiadający znaczącą kolekcję sztuki współczesnej. Powstał z inicjatywy Grażyny Kulczyk i znajduje się w kompleksie Starego Browaru. Według Benjia Lanyado z The Guardian w 2009 był to najbardziej futurystyczny hotel na świecie.
Nazwa.
Inspiracją nazwy był film włoskiego reżysera Michelangelo Antonioniego "Powiększenie" (tyt. oryg. "Blowup"). Jest to też nazwa projektu, wokół którego zaaranżowano hotel – elektronicznej instalacji Rafaela Lozano-Hemmera, artysty, którego prace pokazywano m.in. w Londyńskim Tate Modern, czy na Biennale w Wenecji.
Idea "50 50" jest podstawową osią wszelkich inwestycji Grażyny Kulczyk. Każdy z jej projektów jest wyznaczany w 50% przez sztukę i 50% przez inny pierwiastek, zależnie od specyfiki przedsięwzięcia (np. handel, biznes). W przypadku Blow Up Hall 50 50, pierwiastkiem komplementarnym jest przyjemność.
Eksperymenty hotelowe.
Blow Up Hall 50 50 nie posiada recepcji, a pokoje nie mają numerów. Zamiast kluczy goście otrzymują iPhone, który w połączeniu z ekranami na korytarzach wskazuje drogę do danego pokoju i otwiera drzwi. W hotelu nie ma identycznych pokoi, a ich wyposażenie należy do bardzo awangardowego.
Kolekcja sztuki.
Na terenie obiektu zobaczyć można:
Przynależność.
Blow Up Hall 50 50 należy do Tablet Hotels - organizacji zrzeszającej prestiżowe hotele na świecie.
Kontrowersje.
W 2010 komisja kategoryzująca hotele w Polsce przyznała mu pięć gwiazdek mimo niespełniania przez niego niektórych wymogów określonych w Ustawie o usługach turystycznych.

</doc>
<doc id="1803302" url="https://pl.wikipedia.org/wiki?curid=1803302" title="CNBC AWAAZ">
CNBC AWAAZ



</doc>
<doc id="1803307" url="https://pl.wikipedia.org/wiki?curid=1803307" title="Dunagiri">
Dunagiri

Dunagiri – szczyt górski w Himalajach, w ich zachodniej części. Leży na terenie Indii, w stanie Uttarakhand, w Parku Narodowym Nanda Devi. Razem z Nanda Devi East (7434 m), Tirsuli (7074 m) i Changabang (6864 m) otacza najwyższy szczyt rejonu - Nanda Devi (7816 m). 
Pierwszego wejścia na szczyt dokonali szwajcarscy wspinacze: André Roch, Fritz Steuri i David Zogg 5 lipca 1939 r. Szczyt zdobyli również polscy himalaiści: Andrzej Hartman i Grzegorz Benke 18 sierpnia 1980 r.

</doc>
<doc id="1803315" url="https://pl.wikipedia.org/wiki?curid=1803315" title="Wzgórze Mikołajskie">
Wzgórze Mikołajskie

Wzgórze Mikołajskie to sztucznie usypane wzniesienie położone pomiędzy osiedlami Szczepin i Popowice we Wrocławiu, zlikwidowane w latach 2003–2007. Powstanie wzgórza wiąże się głównie z odgruzowywaniem miasta po zniszczeniach wojennych. Tu między innymi wywożony był gruz ze zniszczonych budowli i budynków. Zasadnicze usypisko powstało w latach pięćdziesiątych i sześćdziesiątych XX wieku. Do końca swego istnienia hałda pozostawała niezagospodarowana. Samoistnie powstało tu jedynie środowisko oparte na roślinności ruderalnej. Na wzgórzu oprócz roślinności niskiej, rosły drzewa i krzewy, głównie akacje. Dawały one namiastkę naturalnego środowiska, powodując, że dochodziło do pojawiania się w obrębie wzgórza dzikiej zwierzyny. W obszarze wysypiska znajdowano i przypuszczalnie nadal znajduje się wiele niewybuchów.
Położenie.
Teren, na którym znajdowało się usypisko, leży w obrębie osiedla Popowice. Zarówno na wschodzie przebiega linia kolejowa, za którą położony jest Szczepin, jak i na zachodzie, za którą położone są Popowice, a konkretnie Magnolia Park. Na północy przebiega ulica Legnicka, a na południu ulica Bolkowska. Na wschodniej linii kolejowej znajduje się bezpośrednio przy terenie stacja kolejowa Wrocław Mikołajów.
Przeznaczenie terenu.
Ponieważ teren na którym zlokalizowane było wzgórze, znajduje się stosunkowo blisko centrum miasta, przy jednej z głównych arterii komunikacyjnych, z dobrym połączeniem komunikacji miejskiej (linie tramwajowe i autobusowe) oraz w bezpośrednim sąsiedztwie stacji kolejowej i dużych osiedli, miasto zdecydowało o likwidacji wzgórza. W ten sposób pozyskany teren jest przeznaczony do sprzedaży pod inwestycje biurowe, handlowe i rozrywkowe. Teren przeznaczony pod inwestycje zajmuje obszar około 8 ha. Wcześniej, bo około 2004 roku, teren ten był brany pod uwagę, jako miejsce lokalizacji planowanej budowy Parku Wodnego. Ostatecznie jednak wybrano teren przy ulicy Borowskiej.

</doc>
<doc id="1803321" url="https://pl.wikipedia.org/wiki?curid=1803321" title="Silimir">
Silimir

Silimir – legendarny władca południowosłowiański, syn Swewlada II. Będąc poganinem nie wykazywał tendencji do prześladowań innych (w tym szczególnie chrześcijan - wszedł z nimi nawet w układ, na mocy którego ci zostali jego trybutariuszami). Panował 21 lat, pozostawiając po sobie syna i następcę Bladina.

</doc>
<doc id="1803324" url="https://pl.wikipedia.org/wiki?curid=1803324" title="Bathypterois">
Bathypterois

Bathypterois – rodzaj ryb skrzelokształtnych z rodziny Ipnopidae. W języku polskim określane są nazwą bentozaury od synonimicznej nazwy "Benthosaurus", pod którą były opisywane. Są przystosowane do życia na dużych głębokościach. Mają wydłużoną głowę z dużym otworem gębowym, szczątkowe oczy oraz wydłużone zewnętrzne promienie płetw brzusznych i dolne promienie płetwy ogonowej. Te wydłużone promienie są wykorzystywane do podpierania ciała ryby o dno oceanu, w oczekiwaniu na zdobycz.
Klasyfikacja.
Gatunki zaliczane do tego rodzaju :

</doc>
<doc id="1803325" url="https://pl.wikipedia.org/wiki?curid=1803325" title="MZK Gorzów">
MZK Gorzów



</doc>
<doc id="1803329" url="https://pl.wikipedia.org/wiki?curid=1803329" title="Języki aryjskie">
Języki aryjskie



</doc>
<doc id="1803331" url="https://pl.wikipedia.org/wiki?curid=1803331" title="Małżowina (film)">
Małżowina (film)

Małżowina – polski dramat filmowy z 1998 roku wyprodukowany przez Teatr Telewizji, zrealizowany w formie spektaklu telewizyjnego. Swoją premierę miał 9 maja 1999 na antenie TVP2 w cyklu "Studio Teatralne Dwójki". Główną rolę pisarza, przeprowadzającego się do mieszkania w kamienicy gra Marcin Świetlicki. Zdjęcia kręcone były na warszawskiej Pradze. 
Fabuła.
Niewyraźnie mówiąca Stara Kobieta wynajmuje pisarzowi M. zaniedbane mieszkanie w kamienicy, gdzie ten chce napisać swoją drugą książkę. Za ścianą słychać odgłosy libacji, agresywne obelgi i wrzaski sąsiadów. M. podsłuchuje część z nich. Szybko też urządza w mieszkaniu parapetówkę. Z czasem narasta jego konflikt z sąsiadem. Mający zamiar napisać książkę M., ogranicza się jednak głównie do picia alkoholu, palenia papierosów i spotkań z prostytutką. Zakończenie nie jest jednoznaczne. Sąsiedzi zostają znalezieni martwi, prawdopodobnie zamordowani siekierą. Po przesłuchaniu M. opuszcza wynajmowane mieszkanie, oddając Starej Kobiecie w zastaw telewizor, a następnie pozbywając się maszyny do pisania.
Obsada.
i inni

</doc>
<doc id="1803338" url="https://pl.wikipedia.org/wiki?curid=1803338" title="Od Miley do Hannah">
Od Miley do Hannah



</doc>
<doc id="1803339" url="https://pl.wikipedia.org/wiki?curid=1803339" title="Swewlad II">
Swewlad II

Swewlad II – legendarny władca Gotów. Według Duklanina (c.3) wnuk Swewlada I i syn Ostroila. Po objęciu godności królewskiej rozciągnął granice swego państwa od Winodolu (nadmorska część Chorwacji) po Apollonię. "Wyrządziwszy wiele krzywd chrześcijanom" zmarł po 12 latach panowania, pozostawiając syna i dziedzica Silimira.

</doc>
<doc id="1803343" url="https://pl.wikipedia.org/wiki?curid=1803343" title="Autostrada A4 (Holandia)">
Autostrada A4 (Holandia)

Autostrada A4 (nl. "Rijksweg 4") - autostrada w Holandii, składa się z dwóch odcinków. Ciągnie się od Amsterdamu do granicy belgijskiej, gdzie łączy się z Belgijską autostradą A12.
Trasy europejskie.
Śladem A4 na różnych odcinkach biegną 3 trasy europejskie:
Przerwa.
Zaczyna się od obwodnicy Rotterdamu, a kończy się w Klaaswaal, gdzie krzyżuje się z autostradą A29, której południowa część będzie miała po rozbudowie zmienioną numerację na A4. Grunt na uzupełnienie tego fragmentu autostrady został zarezerwowany w 2005 roku, ale nie ma na razie planów budowy tego odcinka.

</doc>
<doc id="1803346" url="https://pl.wikipedia.org/wiki?curid=1803346" title="Bathytyphlops">
Bathytyphlops

Bathytyphlops – rodzaj ryb skrzelokształtnych z rodziny Ipnopidae.
Klasyfikacja.
Gatunki zaliczane do tego rodzaju :

</doc>
<doc id="1803347" url="https://pl.wikipedia.org/wiki?curid=1803347" title="Dyrekcja Kolei w Bydgoszczy">
Dyrekcja Kolei w Bydgoszczy

Dyrekcja Kolei w Bydgoszczy – terytorialny organ zarządzania koleją z siedzibą w Bydgoszczy.
Historia dyrekcji.
Okres pruski.
Królewska Dyrekcja Pruskiej Kolei Wschodniej (niem. "Königliche Direktion der Ostbahn") powstała zarządzeniem króla Prus Wilhelma IV z dnia 3 listopada 1849 z przekształcenia Królewskiej Komisji Kolei Wschodniej. Poprzednia instytucja powstała w 1848 w Trzciance w celu kontroli państwowej nad Towarzystwem Akcyjnym budującym linię kolejową z Krzyża do Królewca przez Piłę, Bydgoszcz i Tczew. Nowo powstała dyrekcja została zlokalizowana w Bydgoszczy w nieruchomościach przy Nowym Rynku 8 i 9. Była to – obok dyrekcji Kolei Westfalskich w Paderborn – pierwsza dyrekcja kolei państwowych w Europie i na świecie. Jej zadaniem było projektowanie, budowa oraz rozbudowa linii kolejowych na terenie wschodnich prowincji Prus.
Początkowo, do września 1852, działała w Szczecinie Deputacja Dyrekcji Kolei Wschodniej zajmująca się dalszą budową dróg żelaznych. Jesienią 1852 nadzór nad wszystkimi problemami dotyczącymi rozbudowy i eksploatacji sieci kolejowej w Prusach Wschodnich objęła administracja w Bydgoszczy.
Wraz z rozwojem Kolei Wschodniej zadania dyrekcji stale rosły. W 1857 składała się z 6 wydziałów, a środki wydane na budowę torów, urządzeń stacyjnych i dróg dojazdowych do stacji wyniosły 25 mln talarów, z czego 73% przypadło na linię Krzyż Wielkopolski – Bydgoszcz – Tczew – Królewiec z odgałęzieniem do Gdańska.
Królewska dyrekcja kolei wschodniej podlegała bezpośrednio ministrowi handlu, przemysłu i robót publicznych. Do dnia 1 października 1873 podlegali jej następujący wyżsi urzędnicy:
Zatrudnienie dyrekcji w 1875 r. wynosiło 349 pracowników.
Do obowiązków dyrekcji należały czynności ogólnoadministracyjne związane z przewozem osób i przesyłek, opracowanie rozkładu jazdy pociągów, synchronizacja taborowa służb kolejowych, utrzymanie obiektów kolejowych, taboru i urządzeń, budowa i przebudowa torów.
W kompetencji dyrekcji znajdowały się również: dyspozycje wagonowe dla poszczególnych stacji zgodnie z zapotrzebowaniem klientów oraz zaopatrzenie materiałowo-techniczne. Materiały przechowywano w magazynach i składnicach kolejowych, przede wszystkim w Warsztatach Głównych w Tczewie i Zakładach Budowy Rozjazdów Kolejowych w Bydgoszczy.
Do statutowych obowiązków królewskiej dyrekcji kolei wschodniej należało także rozpatrywanie wniosków i wypłacanie odszkodowań za zabicie lub zranienie pasażerów podczas podróży.
Od 1875 dyrekcja kolei w Bydgoszczy przejęła obowiązki związane z rozliczaniem przewozów międzynarodowych (pasażerskich, bagażowych, ekspresowych i towarowych), początkowo na linii kolejowej Warszawsko-Bydgoskiej.
Linię tę otwarto 4 grudnia 1862 zgodnie z umową prusko-rosyjską. Jej nowo zbudowanym odcinkiem po stronie pruskiej (podległej Kolei Wschodniej) była linia kolejowa Bydgoszcz – Toruń – Otłoczyn. 1 kwietnia 1875 powołano Niemiecko-Rosyjski Związek Kolejowy, którego kierownictwo powierzono Dyrekcji Kolei Wschodniej. Tym samym Bydgoszcz była pierwszym miastem na ziemiach polskich, w którym rozliczano międzynarodowe przewozy kolejowe.
W 1880 zreorganizowano zarządzanie kolejami w Prusach i utworzono Królewski Pruski Zarząd Kolejowy. Przestano używać nazwy Kolej Wschodnia, a placówkę przemianowano na Królewską Dyrekcję Kolejową w Bydgoszczy, złożoną z Królewskich Komisji Kolejowych w Berlinie, Pile, Bydgoszczy, Gdańsku, Toruniu, Królewcu oraz Kolei Wewnątrzpomorskiej w Szczecinie (później także w Słupsku, Poznaniu i Olsztynie). Komisje zmieniono w Królewskie Kolejowe Urzędy Ruchu podległe dyrekcji w Bydgoszczy. Urzędowi ruchu w Bydgoszczy podlegały linie: Piła – Bydgoszcz – Toruń, Bydgoszcz – Tczew i Laskowice Pomorskie – Jabłonowo (bez stacji: Piła, Toruń, Tczew, Jabłonowo).
W wyniku rosnącego wciąż potencjału kolejnictwa, 1 kwietnia 1895 nastąpiła reorganizacja pruskiej administracji kolejowej. W miejsce Królewskiej Dyrekcji Kolejowej w Bydgoszczy powstały Dyrekcje Kolei Państwowych z siedzibami w: Bydgoszczy, Poznaniu, Gdańsku, Szczecinie i Królewcu. Dyrekcja w Bydgoszczy zarządzała liniami kolejowymi o długości 1529 km, a liczba zatrudnionych pracowników kolejowych w 1897 sięgała 11 tys. osób. Nowo zorganizowana dyrekcja składała się z 3 wydziałów:
Niższym szczeblem zarządzania były inspekcje: ruchu, przewozów i maszynowo-warsztatowa.
Okres polski.
Wraz z odzyskaniem niepodległości pruska dyrekcja kolei w Bydgoszczy straciła rację bytu. Zarządzaniem liniami kolejowymi, które znalazły się na terytorium Polski zajęła się początkowo dyrekcja okręgowa z siedzibą w Bydgoszczy, a na terytorium
Niemiec, dyrekcja z siedzibą w Berlinie. W 1921 roku rząd polski, organizując kolejnictwo na terenie Pomorza utworzył dla tego terenu Dyrekcję Okręgową Kolei Państwowych w Gdańsku, której siedzibą był budynek byłej pruskiej dyrekcji (przyznany Polsce przez Międzysojuszniczą Komisję Podziału Mienia). Jeden z wydziałów tej dyrekcji, Wydział Kontroli Dochodów, miał siedzibę w Bydgoszczy.
Doceniając bydgoskie tradycje i doświadczenia, Ministerstwo Komunikacji utworzyło w 1922 Biuro Rozrachunków PKP z siedzibą w Bydgoszczy. Biuro to uległo znacznej reorganizacji w 1938, zaś po II wojnie światowej nastąpiło dalsze zwiększenie jego zakresu działalności. W 1923 w budynku umieszczono również kolejową przychodnię lekarską, a w latach 1927–1932 także agendy radomskiej DOKP (przeniesione w 1932 do Chełma).
Z uwagi na wrogi stosunek Senatu Wolnego Miasta Gdańska do Polski, od 1926 rozważano przeniesienie Dyrekcji Okręgowej Kolei Państwowych z tego miasta do Bydgoszczy, Torunia lub Gdyni. Za Bydgoszczą przemawiały m.in.: rozwinięty węzeł kolejowy, istnienie dużych warsztatów naprawczych, a przede wszystkim obszerny budynek Dyrekcji Kolei w Bydgoszczy, który mógł pomieścić wszystkie wydziały DOKP w Gdańsku. Mimo tego na podstawie uchwały rządu z 22 lipca 1933 DOKP Gdańsk przeniesiono do Torunia, pozostawiając w Gdańsku nowo utworzone Biuro Gdańskie PKP. Nowo zbudowany gmach w Toruniu (przeznaczony pierwotnie dla urzędu wojewódzkiego, obecnie siedziba Urzędu Marszałkowskiego województwa kujawsko-pomorskiego) nie pomieścił wszystkich wydziałów urzędu. Z tego powodu przeniesiono tam prezydium, wydział ruchu, mechaniczny, drogowy, personalny, finansowy, biuro wojskowe i kasę dyrekcyjną, zaś do funkcjonującego w Bydgoszczy wydziału kontroli dochodów przeniesiono wydział taryfowy, pracowniczy, zasobów, sanitarny, archiwum, drukarnię i bibliotekę dyrekcyjną. Ogółem do Bydgoszczy sprowadziło się około 300 urzędników wraz z rodzinami.
W budynku dyrekcji miało także siedzibę także Centralne Biuro Rozrachunków Zagranicznych PKP, które na początku 1939 zatrudniało 244 osoby. Oprócz tego, od 1937 mieściła się w budynku dyrekcja Francusko-Polskiego Towarzystwa Kolejowego S.A., które wybudowało (wspólnie z PKP) i zarządzało magistralą węglową Śląsk – Gdynia (dyrektorem towarzystwa był inż. Jan Getter-Girther).
W 1936 r. wyodrębniono linię z poszczególnych dyrekcji okręgowych PKP i powołano samodzielny Zarząd Kolei Herby Nowe-Gdynia z siedzibą w Bydgoszczy.
W 1945 r. Bydgoszcz była przejściową siedzibą Dyrekcji Okręgowych Kolei Państwowych w Gdańsku, po czym utworzono Rejonową Dyrekcję Kolei Państwowych w Bydgoszczy z dniem 1 października 1975. W 1970 budynek dyrekcji stał się własnością Zarządu Kolei Państwowych oraz wydziału Gospodarki Komunalnej i Mieszkaniowej.
W budynku działało nieprzerwanie Centralne Biuro Rozrachunków Zagranicznych PKP, które przejęło wszelkie rozliczenia związane z obrotem wagonów w komunikacji międzynarodowej. W 1980 r. dokonywało ono rozliczeń z 36 państwami Europy, Azji i Afryki.
W okresie powojennym w gmachu dawnej Dyrekcji Kolei Wschodniej znajdowały się komórki organizacyjne PKP:
Statystyki.
Stan taboru kolejowego podlegającego pod Dyrekcję Kolei Wschodniej w Bydgoszczy:
Stan linii kolejowych podlegających pod Dyrekcję Kolei Wschodniej w Bydgoszczy:
Obszar działania.
W okresie swego funkcjonowania, aż do czasu reorganizacji kolejnictwa pruskiego w 1895 r. Dyrekcja zarządzała liniami kolejowymi na obszarze prowincji Prus od Berlina i Stralsundu, aż po Kłajpedę i Białystok. Były to prowincje: Prusy Zachodnie (Gdańsk, Kwidzyn), Pomorze (Szczecin, Koszalin, Stralsund), Prowincja Poznańska (Poznań, Bydgoszcz) i Prusy Wschodnie (Królewiec, Olsztyn).
Po reorganizacji obszar kompetencji dyrekcji bydgoskiej został ograniczony do obszaru nieco wykraczającego poza rejencję bydgoską.

</doc>
<doc id="1803348" url="https://pl.wikipedia.org/wiki?curid=1803348" title="Jan Maścianica">
Jan Maścianica

Jan Maścianica (ur. 4 stycznia 1952 w Mrągowie) – polski polityk, samorządowiec, w latach 2007–2014 wicewojewoda warmińsko-mazurski.
Życiorys.
Ukończył w 1976 studia na Politechnice Gdańskiej w Gdańsku. W latach 1977–1991 pracował jako technolog, kierownik oraz szef produkcji w Zakładzie Doświadczalnym Przemysłowego Instytutu Maszyn Budowlanych w Biskupcu. Następnie do 1993 był sekretarzem gminy Biskupiec. Od 1993 do 1995 sprawował urząd burmistrza Biskupca. Od 2002 do 2007 był wicestarostą olsztyńskim. Przez siedem lat pełnił też funkcję prezesa zarządu Fundacji Ochrony Wielkich Jezior Mazurskich. 27 grudnia 2007 został powołany na stanowisko wicewojewody warmińsko-mazurskiego. Należy do Platformy Obywatelskiej. 27 lutego 2014 minister administracji i cyfryzacji Rafał Trzaskowski podał informację o zdymisjonowaniu wicewojewody warmińsko-mazurskiego. Zakończył urzędowanie 11 marca 2014.

</doc>
<doc id="1803349" url="https://pl.wikipedia.org/wiki?curid=1803349" title="InterContinental Bucharest">
InterContinental Bucharest

InterContinental Bucharest – pięciogwiazdkowy hotel w stolicy Rumunii, Bukareszcie, przy "Piaţa Universităţii". Jest to najwyższy hotel kraju, ma 90 metrów wysokości i 22 piętra; jest również jednym z symboli Bukaresztu.
Budowę hotelu rozpoczęto w 1967, ukończono w 1970, a oficjalne otwarcie nastąpiło w maju 1971 – był to wówczas największy budynek w mieście. Od 2007 zarządza nim InterContinental Hotels Group.
W hotelu znajdują się 283 pokoje gościnne, każdy z panoramą stolicy. Na 21 i 22 piętrze umiejscowiono sale konferencyjne, centrum odnowy biologicznej, centrum fitness, taras zewnętrzny oraz kryty basen. Najbardziej luksusowy apartament (Imperialny – "Apartamentul Imperial") znajduje się na 19 piętrze – posiada m.in. dwie sypialnie, saunę oraz fortepian; jego powierzchnia wynosi 240 metrów kwadratowych.

</doc>
<doc id="1803350" url="https://pl.wikipedia.org/wiki?curid=1803350" title="Ipnops">
Ipnops

Ipnops – rodzaj ryb skrzelokształtnych z rodziny Ipnopidae. Ich oczy są przekształcone w płaskie struktury pozbawione soczewek.
Klasyfikacja.
Gatunki zaliczane do tego rodzaju :

</doc>
<doc id="1803351" url="https://pl.wikipedia.org/wiki?curid=1803351" title="Sancai">
Sancai

Sancai () – trójkolorowa chińska porcelana charakterystyczna dla okresu dynastii Tang.
Porcelana sancai zachowała się głównie w postaci figurek grobowych odkrytych w dużej liczbie w grobowcach z okolic Xi’anu, lecz także w postaci dachówek, naczyń i elementów budowli. Figurki, przedstawiające postaci ludzi i zwierząt (zazwyczaj koni), pokryte są szkliwem którego paleta barw – wbrew dosłownemu tłumaczeniu nazwy – obejmuje odcienie brązu, zieleni, żółci, błękitu i bieli; barwy są wymieszane ze sobą i płynnie przechodzą jedna w drugą.
Figurki kobiece przedstawiają zazwyczaj tancerki i damy dworu, figurki postaci męskich – przedstawicieli różnych narodowości przebywających wówczas na dworze cesarskim w Chang’anie (kupców perskich i środkowoazjatyckich, często na wielbłądach objuczonych towarami), wojowników i służbę.

</doc>
<doc id="1803352" url="https://pl.wikipedia.org/wiki?curid=1803352" title="Promontorium">
Promontorium

Promontorium (z łac. cypel) – fragment powierzchni Księżyca znacznie jaśniejszy od sąsiednich obszarów (zazwyczaj mórz lub oceanu). Określenia Promotorium dotyczy tylko najbardziej wyraźnych rejonów powierzchni Księżyca. Powszechnie uważa się, że za powstanie cypli księżycowych odpowiedzialne są mikrometeoryty.

</doc>
<doc id="1803353" url="https://pl.wikipedia.org/wiki?curid=1803353" title="Chrześcijańscy Demokraci (Finlandia)">
Chrześcijańscy Demokraci (Finlandia)

Chrześcijańscy Demokraci (fiń. "Kristillisdemokraatit", KD, szw. "Kristdemokraterna") – fińska partia polityczna o profilu chadeckim. Do 2001 funkcjonowało jako Fińska Liga Chrześcijańska (fiń. "Suomen Kristillinen Liitto", SKL). KD należy do Europejskiej Partii Ludowej.
Historia.
Ugrupowanie powstało w 1958 na bazie frakcji chrześcijańskiej w Partii Koalicji Narodowej. Ugrupowanie opiera swój program na wartościach chrześcijańskich, deklaruje wspieranie rodzin i małych społeczności, wzmacnianie wspólnot lokalnych.
W wyborach do Eduskunty chadecy wystartowali po raz pierwszy również w 1958, uzyskując niespełna 0,2% głosów. Pierwszy raz mandat poselski zdobyli w 1970. Od tego czasu każdorazowo wprowadzali swoich przedstawicieli do parlamentu, otrzymując od 2,5% (1972) do 5,3% (2003) głosów. Reprezentowani są w Eduskuncie przez 3–10 posłów.
W wyborach do Parlamentu Europejskiego dwukrotnie partia wprowadzała swojego kandydata (w 1999 i w 2009). W różnych wyborach blokowała swoje listy z innymi ugrupowaniami centrowymi i prawicowymi.
W latach 1991–1995 partia współtworzyła centroprawicową koalicję rządową z Esko Aho na czele. W wyborach krajowych w 2011 chadecy otrzymali 4% głosów i 6 mandatów. Dołączyli wówczas do koalicji tworzącej najpierw rząd Jyrkiego Katainena, następnie gabinet Alexandra Stubba. W 2015 chadecy otrzymali 3,5% głosów, powracając następnie do opozycji.

</doc>
<doc id="1803354" url="https://pl.wikipedia.org/wiki?curid=1803354" title="Nasielsk Miasto">
Nasielsk Miasto

Nasielsk Miasto – zlikwidowana wąskotorowa stacja kolejowa w Nasielsku, w województwie mazowieckim, w Polsce.

</doc>
<doc id="1803355" url="https://pl.wikipedia.org/wiki?curid=1803355" title="Tirsuli">
Tirsuli

Tirsuli – szczyt górski w Himalajach, w ich zachodniej części. Leży na terenie Indii, w stanie Uttarakhand, w Parku Narodowym Nanda Devi. Razem z Nanda Devi East (7434 m), Dunagiri (7066 m) i Changabang (6864 m) otacza najwyższy szczyt rejonu - Nanda Devi (7816 m). 
Nocą 18/19 lipca 1939 r. przy próbie zdobycia szczytu, w lawinie lodowo-śnieżnej, która zeszła na założony przez nich obóz położony na wysokości ok. 6150 m n.p.m., zginęli polscy alpiniści Stefan Bernadzikiewicz i Adam Karpiński.
Pierwszego wejścia na szczyt dokonali hinduscy wspinacze: N. Mallik, S. Chakravorty, Tashi Sherpa i Dorji Sherpa 9 października 1966 r.

</doc>
<doc id="1803356" url="https://pl.wikipedia.org/wiki?curid=1803356" title="Gemista">
Gemista

Gemista (również "yemista", gr. "γεμιστά", czyt. "jemista") – potrawa kuchni greckiej. Wydrążone pomidory lub papryka napełniane są farszem z doprawionego ryżu, po czym pieczone. Potrawa przeważnie wegetariańska, czasem spotykana jest w wersji z mielonym mięsem, czy boczkiem, ale także serem lub – w wersji na słodko – z rodzynkami i orzechami.
Rzadziej farszem napełnia się bakłażany czy cukinie.
To lekkostrawne danie spożywa się zwykle latem, na gorąco albo na zimno.
Potrawa znana jest także w krajach Bliskiego Wschodu, takich jak Turcja czy Liban.

</doc>
<doc id="1803357" url="https://pl.wikipedia.org/wiki?curid=1803357" title="Yemista">
Yemista



</doc>
<doc id="1803359" url="https://pl.wikipedia.org/wiki?curid=1803359" title="Alix Dobkin">
Alix Dobkin

Alix Dobkin (ur. 16 sierpnia 1940 w Nowym Jorku, zm. 19 maja 2021 w Woodstock) – amerykańska piosenkarka i kompozytorka folkowa, jedna z pierwszych przedstawicielek kultury lesbijskiej w przemyśle muzycznym, feministka.
Życiorys.
Urodziła się w Nowym Jorku, dorastała w Filadelfii i Kansas City. W 1958 ukończyła Germantown High School, a w 1962 Tyler School of Art. W tym samym roku rozpoczęła występy w kawiarniach Greenwich Village. W 1965 poślubiła Sama Hooda, kierownika słynnej The Gaslight Cafe, następnie wraz z mężem przeprowadziła się do Miami, gdzie wspólnie prowadzili lokal The Gaslight South Cafe. W 1968 powróciła do Nowego Jorku. Dwa lata później urodziła córkę Adrian, a jej małżeństwo zaczęło się rozpadać. W 1972 Dobkin zakochała się w pisarce Lizie Cowan i jako pierwsza w przemyśle muzycznym ujawniła się jako lesbijka.
W 1973 przy udziale Kay Gardner ukazał się jej debiutancki album "Lavender Jane Loves Women", pierwszy nagrany przez lesbijki dla lesbijek, zawierający m.in. utwór "View From Gay Head", spopularyzowany w latach 80. w programach Howarda Sterna i Davida Lettermana. W następnych latach Alix Dobkin nagrywała kolejne płyty i koncertowała, promując lesbijską kulturę i wspierając tworzące się wokół niej społeczności. Dotychczas ukazało się sześć albumów Alix.
W latach 80. oprócz koncertowania podróżowała po Stanach Zjednoczonych z wykładem "Women Hating, Racism, and Violence in the Top 40" i m.in. wspierała organizacyjnie Michigan Womyn's Music Festival. W latach 1990-92 zasiadała w zarządzie Association of Women’s Music and Culture. Od 2000 mieszkała w Woodstock. Od 2006 zasiadała w komitecie zarządzającym OLOC (Old Lesbians Organizing for Change). W październiku 2009 ukazała się jej książka "My Red Blood: A Memoir of Growing Up Communist, Coming Onto the Greenwich Village Folk Scene, and Coming Out in the Feminist Movement", opublikowana przez Alyson Books.

</doc>
<doc id="1803362" url="https://pl.wikipedia.org/wiki?curid=1803362" title="Cmentarz żydowski w Nasielsku">
Cmentarz żydowski w Nasielsku

Cmentarz żydowski w Nasielsku – kirkut mieścił się przy ul. Kwiatowej. Został założony w XIX wieku. Obecnie nie ma na nim macew, teren jest nieogrodzony i niezabudowany.

</doc>
<doc id="1803365" url="https://pl.wikipedia.org/wiki?curid=1803365" title="Hits Remixed">
Hits Remixed

Hannah Montana: Hits Remixed – drugi zremiksowany album Hannah Montany. Jest to piąty album Hannah wydany 19 sierpnia 2008 roku przez Walt Disney. Na album trafiły piosenki z płyty "Hannah Montana" i "Hannah Montana 2/Meet Miley Cyrus". Nad albumem pracowali głównie Matthew Gerrard i Robbie Nevil. Album zajął 4 miejsce na U.S. Top Kid Audio i 103 na U.S. Billboard 200.
Tło.
Album zawiera piosenki zarówno z "Hannah Montana" i "Hannah Montana 2/Meet Miley Cyrus". Nad większością piosenek współpracowali producenci z High School Musical. Sędzia z American Idol wyprodukowała i napisała tekst dla "We Got the Party" wraz z Gregiem Wellsem, Brianem Greenem i Matthew Wilderem. Reszta personelu to: Jamie Houston, Aris Archontis, Jeannie Lurie, Chen Neeman, Jay Landers and Holly Mathis. Utwory są różne, zawierają elementy pop rocka i teen popu.
"Hits Remixed" wydano w sklepach Walt-Mart w Stanach 19 sierpnia 2008 roku. Na arenę międzynarodową album wydano po ponad roku.
Sukces komercyjny.
W tygodniu kończącym się 6 września 2008 roku album zadebiutował na 103# Billboard 200. W następnym tygodniu płyta całkowicie spadła z listy Remix zadebiutował w pierwszym tygodniu w pierwszej dziesiątce Kid Albums. 13 września "Hits Remixed" osiągnęło 4# na tej liście. Album spędził w sumie tam siedem tygodni.

</doc>
<doc id="1803366" url="https://pl.wikipedia.org/wiki?curid=1803366" title="Avia B-135">
Avia B-135

Avia B-135 – czechosłowacki myśliwiec z czasów II wojny światowej.
Historia.
Samolot Avia B-135 był jednym z trzech prototypów Avia B-35 opracowanych przez Františtka Novotnego w 1938 roku. W przeciwieństwie do B-35, B-135 miał skrzydła wykonane z metalu. Po udoskonaleniu prototypu (pierwszy oblot w 1938 roku) rozpoczęto jego badania w locie na początku 1940 roku.
W listopadzie 1939 roku bułgarscy piloci testowali B-35, natomiast w czerwcu 1940 roku testowali B-135. Na podstawie tych lotów Bułgarskie Siły Lotnicze za zgodą niemieckiego Ministerstwa Lotnictwa zamówiły 12 maszyn tego typu, które zostały dostarczone w częściach do Bułgarii w 1942 roku. Bułgarzy montowali go na miejscu. Po wykonaniu zamówienia zakończono produkcję samolotu.

</doc>
<doc id="1803368" url="https://pl.wikipedia.org/wiki?curid=1803368" title="Nadleśnictwo Sucha">
Nadleśnictwo Sucha

 Nadleśnictwo Sucha – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Sucha Beskidzka.
Historia Nadleśnictwa.
Lasy Obrębu Sucha wchodziły pierwotnie w skład byłych Dóbr Żywieckich, których część stanowiło następnie "państwo suskie". Od roku 1471 do roku 1624 lasy te stanowiły własność rodziny Komorowskich. W 1624 r. przeszły w posiadanie królowej Konstancji, a następnie jej syna księcia Karola Ferdynanda – biskupa płockiego. W 1655 r. dobra te odziedziczył brat księcia Ferdynanda – król Jan Kazimierz. Od Jana Kazimierza dobra te przeszły w ręce Jana Wielopolskiego i do roku 1845 były własnością rodziny Wielopolskich. W roku 1911 zostały nabyte przez hrabiego Wł. Branickiego, zaś po jego śmierci były własnością hrabiny Anny z Branickich - Juliuszowej Tarnowskiej. W roku 1945, na drodze nacjonalizacji, z lasów wchodzących w skład tych dóbr tych zostało utworzone Nadleśnictwo Sucha.
Lasy Obrębu Zawoja stanowiły pierwotnie własność króla Kazimierza Jagiellończyka. Pod koniec XV wieku dobra te przeszły początkowo we władanie magnatów Skrzyńskich, a następnie rodziny Komorowskich. W początkach XVII w. powróciły ponownie we władanie królewskie. W roku 1676 spokrewniony z Komorowskimi kanclerz koronny Jan Wielopolski odzyskuje dobra żywieckie dla rodziny Wielopolskich, która władała nimi do rozbioru Polski. Po rozbiorach rząd austriacki skonfiskował dobra żywieckie jako dawne dobra królewskie. Część tych dóbr - dobra zawojskie - zostały sprzedane zasłużonemu oficerowi Ludwikowi Filipowi hr. de Saint Genois d’Anneaucourt, który następnie sprzedał je w roku 1878 arcyksięciu Albertowi z Habsburgów. Sukcesor arcyksięcia Alberta Karol Stefan Habsburg, zagrożony parcelacją dóbr, przekazał lasy zawojskie w roku 1924 Polskiej Akademii Umiejętności w Krakowie.
W roku 1945, na mocy dekretu PKWN, lasy te przeszły na rzecz Skarbu Państwa i powstało z nich Nadleśnictwo Zawoja. W styczniu 1973 r. w skład Nadleśnictwa Sucha włączono Nadleśnictwo Zawoja oraz 2/3 Nadleśnictwa Bystra i Leśnictwo Budzów z Nadleśnictwa Kalwaria. W okresie tym Nadleśnictwo posiadało ponad 14,2 tys. ha lasów państwowych i nadzorowało około 20 tys. ha lasów niepaństwowych. W styczniu 1977 roku, odłączono od Nadleśnictwa Sucha Obręb Bystra i włączono go do Nadleśnictwa Myślenice. Nadleśnictwo Sucha, w tak zmodyfikowanych granicach i z powierzchnią ponad 11,7 tys. ha, weszło w skład Okręgowego Zarządu Lasów Państwowych w Katowicach.
Warunki geograficzno-przyrodnicze.
Nadleśnictwo Sucha położone jest w Karpackiej Krainie Przyrodniczo-Leśnej, w Dzielnicy Beskidu Żywieckiego oraz Beskidu Makowskiego i Wyspowego. 
Nadleśnictwo Sucha obejmuje swym zasięgiem pasmo babiogórskie, ze szczytami: Naroże (1018 m n.p.m.), Polica (1369 m n.p.m.), Główniak (1042 m n.p.m.) z przełęczą Krowiarki. Od południowego zachodu obejmuje pasmo Jałowieckie ze szczytami: Jałowiec (1110 m n.p.m.) i Kiczora (901 m n.p.m.). W północno-zachodniej części Nadleśnictwo Sucha (Leśnictwa: Tarnawa i Mucharz) obejmuje część Beskidu Małego ze szczytami Leskowiec (928 m n.p.m.), Jaworzyna (890 m n.p.m.), Królewizna (817 m n.p.m.) i Chełm (603 m n.p.m.). Zdecydowana większość lasów Nadleśnictwa leży na wysokości 600—900 m n.p.m. Całość terenu Nadleśnictwa leży w dorzeczu Skawy z jej bocznymi dopływami. Klimat jest typowy dla warunków górskich i podgórskich. Do szczególnie szkodliwych czynników klimatycznych w tym rejonie należą silne wiatry południowo-zachodnie i południowe, zwłaszcza w okresie wczesnej wiosny i późnej jesieni oraz spóźnione przymrozki wiosenne.
Ochrona przyrody.
W roku 1972 na terenie Nadleśnictwa utworzono rezerwat częściowy im. prof. Zenona Klemensiewicza o powierzchni ok. 59 ha, położony w paśmie Policy Rezerwat utworzono w celu zachowania ze względów naukowych i krajobrazowych fragmentu naturalnego wysokogórskiego boru świerkowego w wieku 40—180 lat. Przez obszar rezerwatu przebiegają dwa szlaki turystyczne. Do osobliwości przyrodniczych Nadleśnictwa Sucha można zaliczyć także stanowisko sosny limby, pojedyncze, pomnikowe okazy drzew, ostoje głuszca, zabytkowe obiekty budowlane (Zawoja, Stryszawa) oraz niewątpliwe walory widokowe i krajobrazowe. Na terenie obrębu Zawoja, Nadleśnictwo graniczy od strony południowej z Babiogórskim Parkiem Narodowym.

</doc>
<doc id="1803370" url="https://pl.wikipedia.org/wiki?curid=1803370" title="Osiedle Władysława Jagiełły (Poznań)">
Osiedle Władysława Jagiełły (Poznań)

Osiedle Władysława Jagiełły – osiedle mieszkaniowe w Poznaniu, na terenie jednostki pomocniczej Osiedle Piątkowo, na Piątkowie. Sąsiaduje z osiedlami: Jana III Sobieskiego, Zygmunta Starego, Bolesława Chrobrego oraz Hulewiczów. Na osiedlu znajduje się 29 budynków 4-, 5- i 6-kondygnacyjnych.
Historia.
W latach 30. XX w. w rejonie dzisiejszego osiedla Władysława Jagiełły, we wschodniej części dawnej wsi Piątkowo, powstało robotnicze osiedle zwane "Maderą".
Pierwsze bloki na osiedlu zmontowano w 1991. Administratorem było wtedy jeszcze Osiedle Bolesława Chrobrego. Samodzielność wspólnotową osiedle uzyskało (wraz z pobliskim Osiedlem Zygmunta Starego) w 1994. Podczas budowy osiedla likwidacji uległy dwie ulice zlokalizowane tam wcześniej: Emila Zegadłowicza i Stefana Poradowskiego.
Ulice.
Granice osiedla wyznaczają następujące ulice:
Zobacz też.
Na terenie osiedla:

</doc>
<doc id="1803373" url="https://pl.wikipedia.org/wiki?curid=1803373" title="Cmentarz żydowski w Nowym Mieście nad Pilicą">
Cmentarz żydowski w Nowym Mieście nad Pilicą

Cmentarz żydowski w Nowym Mieście nad Pilicą – kirkut powstał w II połowie XVII wieku. Mieścił się przy ul. 11 Listopada. Obecnie nie ma po nim żadnego materialnego śladu. Teren cmentarza zajmuje targowisko miejskie. Nekropolia zajmuje powierzchnię 0,5 ha.

</doc>
<doc id="1803378" url="https://pl.wikipedia.org/wiki?curid=1803378" title="Maszyna drogowa">
Maszyna drogowa

Maszyna drogowa to maszyna przeznaczona do budowy, konserwacji i naprawy dróg kołowych, w tym ulic, placów, lotnisk.
W zależności od przeznaczenia wyróżnia się maszyny drogowe do:

</doc>
<doc id="1803379" url="https://pl.wikipedia.org/wiki?curid=1803379" title="Daimi Ramirez Echevarria">
Daimi Ramirez Echevarria



</doc>
<doc id="1803380" url="https://pl.wikipedia.org/wiki?curid=1803380" title="Yaima Ortiz Charro">
Yaima Ortiz Charro



</doc>
<doc id="1803381" url="https://pl.wikipedia.org/wiki?curid=1803381" title="Altobello Melone">
Altobello Melone

Altobello Melone (ur. 1490-1491, zm. przed 3 maja 1543) – był włoskim malarzem szkoły lombardzko – florenckiej, tworzącym w czasach Renesansu.
Życiorys.
Urodził się w Cremonie. Jego styl łączył szkołę lombardzką z manieryzmem. W Cremonie, spotkał się ze starszym już wówczas Girolamo Romani. W grudniu 1516 został zatrudniony do namalowania fresków ozdabiających Katedrę w Cremonie, nad którymi pracował do 1518. Kontrakt zawierał zapis, że jego freski mają być piękniejsze niż jego poprzednika Boccaccio Boccaccino. Pracował razem z Giovanni Francesco Bembo. Jego obraz "Lament nad zmarłym Chrystusem" w Pinakoteka Brera, pochodzi prawdopodobnie z kościoła Św. Lorenzo w Brescia i powstał w 1512.
W swoich najwspanialszych freskach Altobello udanie celował w połączeniu antyklasycyzmu z ekspresjonistycznym językiem Romanino. Jego siedem scen wraz z nowatoskim przekonującym freskiem "Masakra niewinnych" wykorzystuje symboliczną manifestację gestu oraz groteskowe przekształcenie twarzy.

</doc>
<doc id="1803383" url="https://pl.wikipedia.org/wiki?curid=1803383" title="Harmonia caelestis">
Harmonia caelestis

Harmonia caelestis (węg. "Harmonia caelestis") – powieść węgierskiego pisarza Pétera Esterházyego, opublikowana w 2000.
"Harmonia caelestis" uchodzi za najważniejszą książkę w dorobku pisarza. Opisuje Węgry i Europę na tle historii własnej rodziny. Ród Esterházych był jednym z najbardziej znaczących w dziejach Węgier. Pierwsza wzmianka o nim pojawia się w 1527 roku. Esterházy byli wierni Habsburgom (za co zostali obdarzeni tytułem książęcym), brali udział w walkach z Turkami. Dziadek autora Móric - jeden z bohaterów "Harmonii" - był premierem Węgier w 1917.
Siedmiusetstronicowa (w polskim wydaniu) powieść dzieli się na dwie księgi. Pierwsza, zatytułowana "Numerowane zdania z życia rodu Esterházych" składa się z 370 ponumerowanych fragmentów. Jest to zbiór anegdot, rodowych legend, cytatów i kryptocytatów różnej długości - od jednego zdania po kilkunastostronicowe opowieści. "Wyznaniom rodziny Esterházych" formalnie bliżej do klasycznej powieści, Esterházy koncentruje się na wydarzeniach XX wieku, z naciskiem na powojenne Węgry (1950-1970). Centralną postacią tej księgi jest ojciec pisarza, warto jednak pamiętać, iż także tu wydarzenia autentyczne mieszają się z fikcją.
Esterházy pisząc ją nie znał faktu ponad dwudziestoletniej współpracy Mátyása Esterházyego (ojca) z węgierskimi służbami bezpieczeństwa. Dowiedziawszy się o tym wątek ten rozwinął w kolejnym tomie, napisanym rok później "Javított kiadás – melléklet a Harmonia caelestishez" ("Wydanie poprawione - dodatek do Harmonii caelestis").
"Harmonia Caelestis" to także tytuł cyklu kantat skomponowanych przez Pála Eszterházyego (1635–1713), opublikowanego w 1711. 

</doc>
<doc id="1803384" url="https://pl.wikipedia.org/wiki?curid=1803384" title="Kolektyw (komiks)">
Kolektyw (komiks)

Kolektyw – polski magazyn komiksowy wydawany w latach 2007-2012. Początkowo tworzony przez autorów komiksu internetowego, skupionych w grupie „netKolektyw”, z czasem otworzył się także na innych twórców. Wydawcą zina była Dolna Półka (imprint wydawnictwa Timof i cisi wspólnicy), pismo tworzył kolektyw redakcyjny, redaktorem technicznym zaś był Bartek Biedrzycki. Celem pisma było umożliwienie debiutu w druku młodym twórcom oraz danie pola do popisu autorom z pewnym dorobkiem.
Magazyn wychodził co pół roku, z okazji dwóch największych imprez komiksowych w Polsce - Warszawskich Spotkań Komiksowych (do 2009) i Festiwalu Komiksowa Warszawa (od 2010) oraz Międzynarodowego Festiwalu Komiksu i Gier w Łodzi. Od numeru trzeciego każda odsłona „Kolektywu” posiadała temat przewodni, zaś od numeru piątego w magazynie pojawiły się stałe serie, publikowane w systemie zmianowym: "Najwydestyluchniejszy", "Recours", "Miska owoców", "Sarkis Karchazjan", "Kapitan Mineta" oraz "Drużyna A.K.". Dziesiąty numer magazynu był zarazem numerem ostatnim.
Na łamach magazynu publikowali m.in.: Konrad Okoński, Robert Sienicki, Bartek Biedrzycki, Jakub Dębski, Michał Dzitkowski, Jan Mazur, Łukasz Okólski, Igor Wolski, Daniel Chmielewski, Unka Odya, Piotr Nowacki, Bartosz Sztybor, Maciej Pałka, Maciej Łazowski, Bartosz Szymkiewicz, Robert Adler, Karol Kalinowski.

</doc>
<doc id="1803394" url="https://pl.wikipedia.org/wiki?curid=1803394" title="Proces Kimberley">
Proces Kimberley

Proces Kimberley, znany powszechnie jako KPCS (Kimberley Process Certification Scheme) to proces certyfikacji wprowadzony poprzez rezolucję 55/56 Organizacji Narodów Zjednoczonych, która została uchwalona w celu potwierdzenia pochodzenia nieoszlifowanych, surowych diamentów ze źródeł, które są wolne od konfliktów militarnych (podsycanych przez ich wydobycie). Celem rezolucji było przerwanie związku pomiędzy nielegalnymi transakcjami surowcem diamentowym a konfliktami zbrojnymi. Celem ustanowienia bardziej przejrzystego systemu obrotu ma być zapobieganie sytuacji, w której środki finansowe pochodzące z handlu diamentami byłyby przeznaczone na zakup broni, paliwa lub innych materiałów, przyczyniając się do wspierania ruchów rebelianckich. Inicjatywę państw afrykańskich – producentów diamentów – które rozpoczęły proces konsultacji w powyższej sprawie wśród rządów, przedstawicieli przemysłu i społeczeństwa, nazywa się w uproszczeniu Procesem Kimberley.
Deklaracja z Interlaken.
W dniu 5 listopada 2002 w Interlaken w Szwajcarii 36 krajów oraz Wspólnota Europejska podpisały deklarację, zwaną Deklaracją z Interlaken, zobowiązując się do stosowania międzynarodowego systemu certyfikacji w obrocie nieoszlifowanymi diamentami zgodnie z dokumentem zwanym "Kimberley Process Certification Scheme". Wszystkie kraje uczestniczące zgodziły się wprowadzić ten system z dniem 1 stycznia 2003, z wyjątkiem Cypru, Czech, Japonii, Malty, Tajlandii i Ukrainy, które zgłosiły chęć przystąpienia do systemu certyfikacji z końcem roku 2003. Deklaracja należy do tzw. miękkiego prawa.
Warunki zgodności z KPCS.
Wymagania proceduralne
Każdy ładunek surowych diamentów przekraczający granicę międzynarodową powinien być:
1. Transportowany w silnie zabezpieczonym kontenerze
2. Wyposażony w ważny i sygnowany przez rząd certyfikat ("Kimberley Process Certificate")
Niedopełnienie wyżej wymienionych procedur może prowadzić do usunięcia państwa z listy sygnatariuszy KPCS. W razie jakichkolwiek uwag dotyczących stosowania się do reguł porozumienia przez jakiekolwiek państwo-sygnatariusza deklaracji, muszą być one zgłoszone do Światowej Organizacji Handlu, która ma za zadanie dokonać dochodzenia i rozwiązać problem.
Skutki.
Ocenia się, iż od 2002 liczba państw eksportujących tzw. krwawe diamenty znacznie się zmniejszyła. Według danych podawanych przez uczestników procesu jedynie na Wybrzeżu Kości Słoniowej grupy rebelianckie nadal kontrolują handel tymi kamieniami. Dużym problemem jest jednak przemyt, który wzrósł w ostatnich latach. Istnieje duże zróżnicowanie w taryfach eksportowych. Jeżeli więc przemytnikowi uda się nielegalnie przenieść kamień z kraju o wysokich cłach do państwa o niskich taryfach, to, przedstawiając tam całą niezbędną dokumentację, może zaoszczędzić olbrzymie kwoty na opłatach przewozowych.

</doc>
<doc id="1803395" url="https://pl.wikipedia.org/wiki?curid=1803395" title="Medycyna manualna">
Medycyna manualna

Medycyna manualna – pseudomedyczna pseudonauka o leczeniu i diagnozowaniu czynnościowych zaburzeń narządu ruchu za pomocą rąk terapeuty.
Praktyczna medycyna manualna dzieli się na:

</doc>
<doc id="1803396" url="https://pl.wikipedia.org/wiki?curid=1803396" title="Dystrykt 9">
Dystrykt 9

Dystrykt 9 – południowoafrykański film science fiction w reżyserii Neilla Blomkampa. Autorem scenariusza jest Neill Blomkamp oraz Terri Tatchell, producentem filmu został Peter Jackson.
Scenariusz filmu jest oparty na filmie krótkometrażowym "Alive in Joburg", powstałym w 2005 roku.
Film był nominowany do czterech Oscarów.
Opis fabuły.
Jest rok 1982. Na Ziemię przybywa statek obcych. Ku zaskoczeniu wszystkich zatrzymuje się w Południowej Afryce, a dokładniej nad Johannesburgiem. Przez trzy miesiące statek nie daje żadnych znaków, po prostu wisi nad miastem. Po wkroczeniu na pokład okazuje się, że obcy są niedożywieni i potrzebują pomocy. W Dystrykcie 9, tuż pod statkiem przybyszów, powstaje getto dla ponad miliona „krewetek” (ang. „prawn”), jak pogardliwie nazwali obcych ludzie. (Ich nazwa może pochodzić od występującego w okolicach Johannesburga gatunku dużych świerszczy, którego angielska nazwa to „parktown prawn”.)
Po dwudziestu latach stosunki między przybyszami a tubylcami są bardzo napięte. Szerzy się handel i prostytucja międzygatunkowa, a nigeryjska mafia skupuje od obcych technologie i broń w zamian za kocią karmę. Dystrykt 9 jest teraz kontrolowany przez Multi-National United, spółkę, która została upoważniona do przeniesienia getta w inne, bardziej odludne miejsce. MNU przeprowadza również makabryczne eksperymenty na obcych, dążąc do uruchomienia zaawansowanej technologicznie broni. Wikus Van De Merwe został powołany do dowodzenia operacją eksmisji. Wikus znajduje mały kanister z paliwem wyprodukowanym przez jednego z inteligentnych przedstawicieli kosmitów, którym się przez przypadek opryskuje. Powoduje to, że zaczyna zamieniać się w krewetkę. Kiedy MNU zauważa, że jest on teraz w stanie obsługiwać broń kosmitów, jej główni przedstawiciele, łącznie z teściem Wikusa, postanawiają pokroić go i dokładnie zbadać. Wikus ucieka do Dystryktu 9 i znajduje sprzymierzeńców w osobie jednego z kosmitów i jego dziecka. Po krwawej walce z nigeryjską mafią i żołnierzami MNU, dwójka kosmitów ucieka wielkim statkiem matką obiecując powrót w ciągu trzech lat. Wikus całkowicie przemienia się w obcego i pozostaje w Dystrykcie.
Film jest utrzymany w formie dokumentu, przedstawiającego fakty z przeszłości. Fabuła przepleciona jest komentarzami specjalistów, politologów, socjologów, fragmentami programów informacyjnych.
Odbiór.
Box office.
Budżet filmu jest szacowany na 30 milionów dolarów. Według Box Office Mojo w Stanach Zjednoczonych i Kanadzie film zarobił blisko 116 mln USD. W innych krajach przychody wyniosły ponad 95 mln, a łączny przychód z biletów blisko 211 milionów dolarów.
Krytyka w mediach.
Film spotkał się z dobrą reakcją krytyków. W serwisie Rotten Tomatoes 90% z 309 recenzji jest pozytywne, a średnia ocen wyniosła 7,8/10. Na portalu Metacritic średnia ocen z 36 recenzji wyniosła 81 punktów na 100.

</doc>
<doc id="1803397" url="https://pl.wikipedia.org/wiki?curid=1803397" title="Missy Elliot">
Missy Elliot



</doc>
<doc id="1803399" url="https://pl.wikipedia.org/wiki?curid=1803399" title="Lobuche">
Lobuche

Lobuche East lub Lobuje East – szczyt w Nepalu w Himalajach. Znajduje się obok Mount Everest. Szczyt ma dwa wierzchołki: niższy - Lobuche Far East i wyższy - Lobuche East (6119 m). 
Pierwszego wejścia dokonali Laurence Nielson i Ang Gyalzen Sherpa 25 kwietnia 1984 r.

</doc>
<doc id="1803400" url="https://pl.wikipedia.org/wiki?curid=1803400" title="Sini Latvala">
Sini Latvala

Sini Latvala (dawniej Sini Pöyry, ur. 3 lutego 1980 w Kankaanpää) – fińska lekkoatletka specjalizująca się w rzucie młotem.
Dwukrotna uczestniczka igrzysk olimpijskich (Sydney 2000 – 12. miejsce &amp; Ateny 2004 – 22. miejsce). Największe sukcesy odnosiła jako juniorka, najbardziej wartościowym seniorskim osiągnięciem Finki jest 5. lokata podczas mistrzostw Europy w 2002.

</doc>
<doc id="1803401" url="https://pl.wikipedia.org/wiki?curid=1803401" title="16 Lwowski Batalion Strzelców">
16 Lwowski Batalion Strzelców

16 Lwowski Batalion Strzelców – pododdział piechoty 6 Lwowskiej Brygady Piechoty Polskich Sił Zbrojnych.
Organizacja i szkolenie.
W ramach organizacji 6 Dywizji Piechoty w Tockoje we wrześniu 1941 rozpoczęto formowanie 2 Pułku Piechoty Marszowej.
17 września drogą losowania pułk przemianowano na 16 Pułk Piechoty.
W dniach od 23 do 31 stycznia 1942 pułk przegrupował się do Kitab w Uzbekistanie.
Przebywał tam aż do drugiej ewakuacji Armii Polskiej w ZSRR. 25 sierpnia na statku "Kaganowicz" opuścił Krasnowodsk kierując się do portu Pahlewi w Iranie.
W Iranie przebywał do 11 września, a następnie poprzez Kazwin i Ramadan samochodami przewieziony został do Iraku. Do Chanakin przybył 14 września.
13 października 1942 pułk ponownie zmienia miejsce postoju, tym razem jest to Kizil Ribat.
31 października 16 Pułk Piechoty zostaje rozwiązany, a w jego miejsce sformowany zostaje 16 Batalion Strzelców.
Przez cały ten okres pobytu w Iraku trwało intensywne szkolenie zarówno w ramach batalionu jak i na organizowanych kursach dywizyjnych czy armijnych.
W lutym 1943 batalion brał udział w ćwiczeniach z wykorzystaniem sprzętu motorowego. W marcu, w związku z reorganizacją armii, rozwiązano 6 Dywizję Piechoty. 6 Samodzielna Brygada Strzelców została wcielona do 5 Dywizji Piechoty, a 16 Batalion Strzelców przemianowano na 16 Lwowski Batalion Strzelców.
Na początku kwietnia batalion transportem kołowym przegrupował się do angielskiego obozu szkoleniowego oddalonego o 4 kilometry od Kirkuku. W tym okresie batalion przeszedł intensywne szkolenie w zakresie minerstwa, polegające na zakładaniu i rozbrajaniu pól minowych, wykonywaniu szkiców terenów zaminowanych, sposobów rozróżniania min oraz ich budowy i działania.
W związku z planowanym wyjazdem do Palestyny, 6 sierpnia 1943 odbyła się odprawa oficerów i podchorążych 6 Lwowskiej Brygady Piechoty. Płk Klemens Rudnicki omówił trasę przejazdu. 7 sierpnia batalion opuścił Kirkuk, by po 7 dniach marszu dotrzeć do nowego miejsca postoju w Palestynie.
Działania batalionu.
Batalion wziął dział w kampanii włoskiej. Walczył pod Monte Cassino, o Anconę i Bolonię.
W czasie walk poległo 149 oficerów i żołnierzy.
Monte Cassino
16 maja 16 maja, o 18:00, kompania 16 batalionu wsparta ogniem artylerii dokonała wypadu na pozycje nieprzyjaciele i opanowała północną część "Widma". Pomimo zaciekłych kontrataków niemieckich, teren został utrzymany. W nocy z 16/17 maja kolejne kompanie batalionu weszły na wzgórze.
Po wojnie batalion, będąc w składzie wojsk okupacyjnych, pełnił między innymi służbę wartowniczą. W lutym 1946 ochraniał obiekty wojskowe i komunikacyjne w rejonie Monte Belluna.
Strzelcy lwowscy.
Dowódca batalionu
Symbole batalionu.
3 listopada 1968 batalion otrzymał sztandar. W tym też dniu gen. Władysław Anders udekorował go orderem Virtuti Militari V klasy.
Wg Jerzego Murgrabi: Sztandar ufundowany został przez byłych mieszkańców Lwowa i przekazany przez prof. dr. Stanisława Ostrowskiego. Wręczenia sztandaru byłym żołnierzom batalionu dokonał gen. Anders 11 listopada 1966 roku.
Odznaka
Odznaka specjalna: wykonana z białego oksydowanego metalu o wymiarach 21 × 18 mm. Na ażurowej tarczy, lew trzymający koło zębate; jedną łapę opiera na plakietce z cyfrą "16". Nakładana na patki koloru granatowego z żółtą wypustką. Zatwierdzona rozkazem dowódcy 2 Korpusu nr 2 z 4 stycznia 1946 roku.
Posiadał marsz batalionowy.

</doc>
<doc id="1803402" url="https://pl.wikipedia.org/wiki?curid=1803402" title="Sini Pöyry">
Sini Pöyry



</doc>
<doc id="1803403" url="https://pl.wikipedia.org/wiki?curid=1803403" title="Sini Poyry">
Sini Poyry



</doc>
<doc id="1803407" url="https://pl.wikipedia.org/wiki?curid=1803407" title="Cugowski">
Cugowski



</doc>
<doc id="1803408" url="https://pl.wikipedia.org/wiki?curid=1803408" title="Ehrhardt E-V/4">
Ehrhardt E-V/4

Samochód pancerny Ehrhardt E-V/4 – niemiecki ciężki samochód pancerny z okresu I wojny światowej.
Historia.
W 1915 roku dowództwo armii niemieckiej zamówiły w firmach trzy prototypy samochodów pancernych, jedną z tych firm była wytwórnia samochodów "Heinrich Ehrhardt Automobilewerke AG" w Zella-Mehlis, w której opracowano samochód pancerny na podwoziu samochodu ciężarowego typu "E-V/4" i opancerzony płytami walcowanymi z firmy "Friedrich Krupp AG".
W 1916 roku prototyp tego samochodu włączono w skład doświadczalnego oddziału samochodów pancernych, w którego składzie wziął udział w walkach na terenie Rumunii. 
W 1917 roku zamówiono 12 samochodów tego typu, które oznaczono jako "Ehrhardt M 1917". Samochody seryjne różniły się od prototypu m.in. miały ruchomą wieżę, ulepszone opancerzenie, a także były wyposażone w radiostację. Samochody te znalazły się w utworzonych specjalnie sześciu plutonach samochodów pancernych, w każdym z nich znalazły się ta samochody pancerne. Plutony włączono do walki, w których uczestniczyły do momentu zakończenia I wojny światowej.
Jeszcze w 1917 roku zamówiono kolejną serię samochodów w ilości 20 sztuk, których budowę zakończono dopiero w 1919 roku, już po zakończeniu I wojny światowej. Samochody te oznaczono jako "Erhardt M 1919" i różniły się od samochodów "M 1917" gorszej jakości opancerzeniem.
Samochody pancerne "Erhardt E-V/4" znalazły się na wyposażeniu armii niemieckiej w składzie specjalnie utworzonych plutonów samochodów pancernych. Brały udział w działaniach wojennych armii niemieckiej w Europie. Po wybuchu powstania wielkopolskiego użyto ich w walkach przeciwko powstańcom.
Samochód pancerny „Pułkownik Grudzielski”.
7 lutego 1919 roku jeden z samochodów M 1917 został zdobyty przez żołnierzy 1. kompanii rogozińskiej (późniejszej 5. kompanii 58 pułku piechoty) na szosie Chodzież – Oborniki, na północ od Budzynia. Załoga samochodu została zmuszona do poddania się dzięki postawie starszego żołnierza Leona Napiecka, który za ten czyn został później odznaczony Orderem Virtuti Militari. 
Następnie samochód został skierowany do Poznania, gdzie 21 lutego rozkazem dziennym nr 48 dowódcy Armii Wielkopolskiej otrzymał nazwę „Pułkownik Grudzielski”. W dniach 19-20 marca wziął on udział w walkach pod Zamościem przeciwko oddziałom niemieckim wspartymi przez pociąg pancerny. 
W czasie III powstania śląskiego samochód został skierowany na Śląsk, a jego dowódcą został ochotnik z Alzacji podchor. A. Forrestier. Otrzymał wtedy nową nazwę "Górny Śląsk-Alzacja" i włączony w skład II dywizjonu samochodów pancernych Karola Walerusa. W składzie tego dywizjonu brał udział w walkach w rejonie Kędzierzyna w dniach 5-7 maja 1921 roku oraz w dniu 21 maja pod Żyrową. 
Po zakończeniu III powstania śląskiego samochód wrócił do Poznania, gdzie włączono go w skład 2 dywizjonu samochodów pancernych. W listopadzie 1925 roku skierowano go do Warszawy, gdzie wszedł w skład 2 szwadronu samochodów pancernych. W 1928 roku został skreślony ze stanu szwadronu i prawdopodobnie przekazany na złom.

</doc>
<doc id="1803411" url="https://pl.wikipedia.org/wiki?curid=1803411" title="Harmonia Caelestis">
Harmonia Caelestis



</doc>
<doc id="1803428" url="https://pl.wikipedia.org/wiki?curid=1803428" title="Obwód drganiowy">
Obwód drganiowy



</doc>
<doc id="1803430" url="https://pl.wikipedia.org/wiki?curid=1803430" title="Siwa Grań">
Siwa Grań

Siwa Grań – grań tatrzańska odchodząca na południowy wschód od głównego wierzchołka Jaworowego Szczytu w grani głównej słowackich Tatr Wysokich. Siwa Grań opada w kierunku Doliny Staroleśnej i rozdziela jej dwie części – Siwą Kotlinę i Zbójnickie Korycisko. Od środkowych i górnych partii grani w kierunku południowo-zachodnim opada duży, piarżysty taras zwany Jaworową Galerią, poniżej którego znajduje się grań Jaworowych Baszt. Na żaden z obiektów w Siwej Grani nie prowadzą żadne znakowane szlaki turystyczne, obiekty się w niej znajdujące są dostępne jedynie dla taterników.
Obiekty w Siwej Grani począwszy od Jaworowego Szczytu:

</doc>
<doc id="1803432" url="https://pl.wikipedia.org/wiki?curid=1803432" title="Władysław Loevy">
Władysław Loevy

Władysław Loevy (także Ladislas Loévy) – polski malarz, działał w Paryżu. 
M.in. zdjął maskę pośmiertną Paula Verlaine’a i narysował jego portret pośmiertny w 1896.
Narysował też portret Stendhala.

</doc>
<doc id="1803433" url="https://pl.wikipedia.org/wiki?curid=1803433" title="Peter Vermes (piłkarz)">
Peter Vermes (piłkarz)

Peter Joseph Vermes (ur. 21 listopada 1966 w Willingboro w stanie New Jersey) – amerykański piłkarz pochodzenia węgierskiego grający na pozycji napastnika, a czasami obrońcy.
Kariera klubowa.
Pierwsze piłkarskie treningi Vermes rozpoczął w Delran High School w New Jersey. Po ukończeniu szkoły w 1984 roku grał w zespole piłkarskim Loyola University Maryland, a latach 1985-1987 w drużynie z Rutgers University. Jako zawodnik Rutgers Scarlet Knights zajął 2. miejsce w plebiscycie na Piłkarza Roku w USA w 1987 roku.
W 1988 roku Vermes został piłkarzem zespołu New Jersey Eagles z ligi American Soccer League. Latem przeszedł do węgierskiego Győri ETO FC i w jego barwach rozegrał 9 spotkań w pierwszej lidze węgierskiej. Następnie w 1989 roku trafił do FC Volendam i przez cały sezon był podstawowym zawodnikiem w rozgrywkach Eredivisie. W 1991 roku krótko grał w Tampa Bay Rowdies, a latem został piłkarzem hiszpańskiego drugoligowca, UE Figueres, w którym występował przez 4 sezony.
W 1995 roku Vermes wrócił do Stanów Zjednoczonych i został piłkarzem New York Fever. Przez rok grał z nią w A-League. W 1996 roku podpisał kontrakt z nowo powstałą Major League Soccer i został wybrany w drafcie przez New York/New Jersey MetroStars, którego stał się kapitanem. W debiutanckim sezonie rozegrał 33 mecze i zdobył jednego gola.
W 1997 roku Vermes zmienił klub i z MetroStars przeszedł do Colorado Rapids. W Colorado grał przez 3 lata, ale nie osiągnął większych sukcesów w lidze. W 2000 roku stał się piłkarzem Kansas City Wizards. W sezonie 2000, w fazie zasadniczej, zajął 1. miejsce z Wizards, a ostatecznie wywalczył MLS Cup. Sam został nagrodzony wyróżnieniem dla Obrońcy Sezonu. W Wizards grał jeszcze przez 2 lata, ale opuszczał mecze z powodu urazów i ostatecznie w 2002 roku zakończył karierę piłkarską.
Kariera reprezentacyjna.
W reprezentacji Stanów Zjednoczonych Vermes zadebiutował 14 maja 1988 roku w przegranym 0:2 towarzyskim meczu z Kolumbią. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był podstawowym zawodnikiem reprezentacji i rozegrał 3 spotkania: z Czechosłowacją (1:5), z Włochami (0:1) i z Austrią (1:2). W 1991 roku wygrał ze Stanami Zjednoczonymi Złoty Puchar CONCACAF 1991, a w 1992 roku zajął 2. miejsce w Pucharze Konfederacji. Od 1988 do 1997 roku rozegrał w kadrze narodowej 67 mecze i zdobył 11 goli.
W 1989 roku Vermes wystąpił ze Stanami Zjednoczonymi na Mistrzostwach Świata w Futsalu w Rotterdamie.

</doc>
<doc id="1803434" url="https://pl.wikipedia.org/wiki?curid=1803434" title="Rosir Calderon Diaz">
Rosir Calderon Diaz



</doc>
<doc id="1803435" url="https://pl.wikipedia.org/wiki?curid=1803435" title="Kenia Carcases Opon">
Kenia Carcases Opon



</doc>
<doc id="1803436" url="https://pl.wikipedia.org/wiki?curid=1803436" title="Stanisław Podmostko">
Stanisław Podmostko

Stanisław Michał Podmostko (ur. 9 stycznia 1948 w Międzyzdrojach) – polski adwokat związany z Ostrołęką, wojewoda ostrołęcki (1990–1993).
Życiorys.
Ukończył studia prawnicze na Uniwersytecie im. Adama Mickiewicza w 1974. Uzyskał również doktorat na Papieskiej Akademii Teologicznej w 1992. Po ukończeniu studiów pracował jako aplikant w Sądzie Wojewódzkim w Szczecinie (1974–1976), następnie był radcą prawnym PZU w Ostrołęce (1976–1984) oraz adwokatem w Zespole Adwokackim w Ostrołęce (1984–1990). W latach 1980–1981 działał w pierwszej „Solidarności”, został internowany podczas stanu wojennego, osadzony w Zakładzie Karnym w Iławie. W okresie 1990–1993 sprawował funkcję wojewody ostrołęckiego. Bez powodzenia ubiegał się o mandat senatorski w wyborach w 1993 (z ramienia UD).
Po odejściu z urzędu powrócił do wykonywania zawodu adwokata, prowadząc prywatną kancelarię adwokacką w Ostrołęce. Był członkiem Unii Wolności oraz Partii Demokratycznej (kandydował z jej listy do Sejmu w 2005). Później związany z Platformą Obywatelską.

</doc>
<doc id="1803437" url="https://pl.wikipedia.org/wiki?curid=1803437" title="Zoila Barros Fernandez">
Zoila Barros Fernandez



</doc>
<doc id="1803438" url="https://pl.wikipedia.org/wiki?curid=1803438" title="Park Górnik">
Park Górnik

Park Górnik w Siemianowicach Śląskich (dawniej "Park Rheinbabenów w Michałkowicach") − zabytkowy teren parkowy w Michałkowicach, dzielnicy Siemianowic Śląskich, zlokalizowany przy ulicy Oświęcimskiej.
Na terenie parku znajdują się:
Fauna.
W obrębie parku bytują: łasice, wiewiórki, zające, bażanty, sroki, szpak zwyczajny, kukułki, kosy, wilgi i słowiki, lisy.
Flora.
Roślinność parku stanowią m.in.: dęby szypułkowe, dęby bezszypułkowe, kasztanowce, klony pospolite i buki.

</doc>
<doc id="1803439" url="https://pl.wikipedia.org/wiki?curid=1803439" title="Struthidea">
Struthidea



</doc>
<doc id="1803446" url="https://pl.wikipedia.org/wiki?curid=1803446" title="3 Words">
3 Words

3 Words – pierwszy studyjny album brytyjskiej piosenkarki Cheryl Cole, członkini grupy "Girls Aloud". Wydany przez wytwórnię muzyczną Fascination Records. Album jest dostępny w sprzedaży w Wielkiej Brytanii od 26 października 2009 roku a od 23 października w Irlandii. Wydany został również w Polsce 12 lutego 2010 w serii "Zagraniczna Płyta, Polska Cena".
Artystka pracowała nad albumem m.in. z will.i.amem, z którym nagrała już jeden singel.
Listy przebojów.
Album zadebiutował jako numer jeden w Wielkiej Brytanii sprzedając się w 125 271 nakładzie. W następnym tygodniu album również uplasował się na pierwszej pozycji, tak jak debiutancki singel "Fight for This Love". 6 listopada 2009 album uzyskał status platyny, sprzedając się od tego czasu w 600 tys. egzemplarzy.

</doc>
<doc id="1803447" url="https://pl.wikipedia.org/wiki?curid=1803447" title="Ernsdorf">
Ernsdorf



</doc>
<doc id="1803449" url="https://pl.wikipedia.org/wiki?curid=1803449" title="2 Pułk Piechoty Marszowej">
2 Pułk Piechoty Marszowej



</doc>
<doc id="1803452" url="https://pl.wikipedia.org/wiki?curid=1803452" title="Ladislas Loévy">
Ladislas Loévy



</doc>
<doc id="1803453" url="https://pl.wikipedia.org/wiki?curid=1803453" title="Mistrzostwa Europy Strongman 1990">
Mistrzostwa Europy Strongman 1990

Mistrzostwa Europy Strongman 1990 – doroczne, indywidualne
zawody europejskich siłaczy.
Data: 1990 r.
Miejsce: 
WYNIKI ZAWODÓW:

</doc>
<doc id="1803454" url="https://pl.wikipedia.org/wiki?curid=1803454" title="Jimmy Banks">
Jimmy Banks

Jimmy Banks (ur. 2 września 1964 w Milwaukee w stanie Wisconsin, zm. 26 kwietnia 2019) – amerykański piłkarz grający na pozycji obrońcy.
Kariera klubowa.
Pierwsze piłkarskie treningi Banks rozpoczął w Custer High School w Milwaukee. Po ukończeniu szkoły uczęszczał najpierw na University of Wisconsin–Parkside, a następnie na University of Wisconsin–Milwaukee, gdzie grał w drużynie piłkarskiej, najpierw jako napastnik, a następnie pomocnik.
Po ukończeniu uniwersytetu Banks został wybrany w draftach do ligi piłki halowej Major Indoor Soccer League przez Kansas City Comets i Milwaukee Wave z ligi American Indoor Soccer Association. Ostatecznie podpisał kontrakt z Milwaukee Wave i tam też grał od 1987 do 1993 roku, czyli do zakończenia kariery. W 1992 roku został wybrany do Jedenastki Sezonu ligi.
Kariera reprezentacyjna.
W reprezentacji Stanów Zjednoczonych Banks zadebiutował 5 lutego 1986 roku w zremisowanym 0:0 towarzyskim meczu z Kanadą. W 1990 roku został powołany przez selekcjonera Boba Ganslera do kadry na mistrzostwa świata we Włoszech. Tam był podstawowym zawodnikiem reprezentacji i rozegrał 2 spotkania: z Włochami (0:1) i z Austrią (1:2). Od 1986 do 1991 roku rozegrał w kadrze narodowej 36 meczów.

</doc>
<doc id="1803455" url="https://pl.wikipedia.org/wiki?curid=1803455" title="Stanisław Nowak (wojewoda gorzowski)">
Stanisław Nowak (wojewoda gorzowski)

Stanisław Nowak (ur. 27 czerwca 1937 w Szymanowicach w powiecie sandomierskim) – polski działacz partyjny, wojewoda gorzowski (1975–1988).
Życiorys.
W latach 1951–1956 członek Związku Młodzieży Polskiej. W 1955 przystąpił do PZPR. W 1968 ukończył socjologię w Wyższej Szkole Nauk Społecznych przy KC PZPR. Od 1954 pracował w Państwowym Ośrodku Maszynowym w Rzepinie oraz aparacie młodzieżowym i partyjnym w Żarach i Międzyrzeczu. Był redaktorem pisma „Życie partii”. W latach 1970–1971 pozostawał zastępcą kierownika Wydziału Organizacyjnego Komitetu Wojewódzkiego PZPR w Zielonej Górze, a w latach 1971–1975 I sekretarzem Komitetu Powiatowego PZPR w Międzyrzeczu. W 1975 uzyskał nominację na pierwszego w historii wojewodę gorzowskiego, urząd pełnił przez trzynaście lat – w 1988 zastąpił go Krzysztof Zaręba z SD. Od 27 czerwca 1988 do czerwca 1990 był ostatnim przewodniczącym Prezydium Wojewódzkiej Rady Narodowej w Gorzowie Wielkopolskim.
Odznaczony Krzyżem Oficerskim i Kawalerskim Orderu Odrodzenia Polski, Srebrnym Krzyżem Zasługi, Medalem Komisji Edukacji Narodowej, Medalem 30-lecia Polski Ludowej, Medalem 40-lecia Polski Ludowej oraz Złotym, Srebrnym i Brązowym Medalem „Za zasługi dla obronności kraju”.

</doc>
<doc id="1803458" url="https://pl.wikipedia.org/wiki?curid=1803458" title="Cerkiew św. Mikołaja w Wilnie (Łukiszki)">
Cerkiew św. Mikołaja w Wilnie (Łukiszki)

Cerkiew św. Mikołaja – zdesakralizowana cerkiew prawosławna w kompleksie więzienia na Łukiszkach, dobudowana do niego w 1905. 
Historia.
Cerkiew została wzniesiona rok po ukończeniu prac nad kompleksem więzienia na Łukiszkach w Wilnie. Była jednym z kilku obiektów kultu religijnego, obok sal zaadaptowanych na synagogę i kaplicę katolicką. Była jednak od nich znacznie okazalsza i jako jedyna wyróżniała się w zewnętrznej architekturze więzienia, będąc centralnym punktem jego północnej elewacji. Sam car Mikołaj II polecił, by cerkiew została wzniesiona ze szczególną starannością. W kosztach dekoracji budynku partycypowali oficerowie stacjonujących w Wilnie rosyjskich jednostek oraz miejscowe arystokratki rosyjskie. 
Po II wojnie światowej cerkiew została zamknięta i zmieniona na magazyn. Po zamknięciu więzienia w 2019 roku cały kompleks został przekazany artystom, a sama cerkiew pełni obecnie rolę sali widowiskowo koncertowej.
Architektura.
Cerkiew reprezentuje styl bizantyjsko-rosyjski (neobizantynizm). Posiada pięć kopuł zgrupowanych wokół największej – centralnej, z rzędami półkolistych okien poniżej poziomu dachu. Na elewacji północnej cerkwi znajdowała się w tondzie postać Chrystusa, główną dekorację fasady stanowił łuk tworzony przez półkolumny. Wszystkie okna w świątyni są półkoliste, z ozdobnymi obramowaniami. Na pozostałych ścianach cerkwi znajdowały się postacie Matki Boskiej Ostrobramskiej oraz św. Mikołaja. Cerkiew zbudowana jest z żółtego kamienia, jej kopuły były pierwotnie złocone, nad dekoracją rzeźbiarską, niezachowaną do naszych czasów, pracował I. Woznicki. 
We wnętrzu cerkwi znajdował się dębowy ikonostas, który zaprojektował pułkownik inżynier K.P. Kelczewski. Freski w świątyni zostały namalowane przez Iwana Trutniewa, I. Rybakowa, Barmaszowa, Bolesława Bałzukiewicza i Kryłowa. Budynek był wsparty na kolumnach z żółtego i błękitnego kamienia.

</doc>
<doc id="1803459" url="https://pl.wikipedia.org/wiki?curid=1803459" title="Kowaliczki">
Kowaliczki

Kowaliczki (Neosittidae) – monotypowa rodzina małych ptaków z rzędu wróblowych (Passeriformes).
Występowanie.
Rodzina obejmuje gatunki występujące w Australii i na Nowej Gwinei.
Charakterystyka.
Wyglądem zewnętrznym przypominają przedstawicieli rodziny kowalików, w obrębie której klasyfikowane były przez wiele lat, ale obecnie wydzielane są do osobnej rodziny. Są zasadniczo osiadłe, migrując jedynie lokalnie.
Są to małe, leśne ptaki o długości 10–14 cm i masie 8–20 g (przy czym kowaliczek czarny jest nieco większy i cięższy od pozostałych) z ostro zakończonymi, zagiętymi w dół dziobami, których używają do poszukiwania i zdobywania owadów i ich larw z kory drzew. Skrzydła długie i szerokie. Nogi mają krótkie, z długimi palcami, jednak nie wykazują przystosowania do wspinania się po pniach. Mają krótki ogon. Dziób kształtu sztyletu u kowaliczka czarnego, a nieznacznie zagięty w górę u kowaliczka zmiennego. Upierzenie kowaliczka czarnego jest w większości czarne, z czerwonymi policzkami; u kowaliczka zmiennego ubarwienie bardziej złożone z wieloma podgatunkami posiadającymi różne jego odmiany. Wszystkie kowaliczki ukazują w pewnym stopniu dymorfizm płciowy w upierzeniu.
Są generalnie kiepskimi lotnikami, co może być wyjaśnieniem dla niezasiedlenia przez te ptaki właściwych dla nich siedlisk na wyspach, jak na przykład na Tasmanii. Budują otwarte gniazda kielichowe w rozgałęzieniach drzew.
Systematyka.
Kowaliczki najbliżej spokrewnione są z maoryskami (Mohouidae).
Nazewnictwo.
Nazwa rodzajowa jest połączeniem greckiego słowa "daphoinos" – „cuchnący krwią” ( "da" – „bardzo”; "phoinos" – „krwistoczerwony, krwawy”) oraz nazwy "Sitta" , rodzaju ptaków z rodziny kowalików.
Gatunek typowy.
"Daphoenositta miranda" 
Podział systematyczny.
Pierwotnie były klasyfikowane w dwóch osobnych rodzajach – kowaliczek czarny w rodzaju "Daphoenositta", a kowaliczek zmienny i – wydzielony z tego gatunku – kowaliczek górski w rodzaju "Neositta". Obecnie oba rodzaje są zwykle łączone w "Daphoenositta". Do rodziny zalicza się tylko jeden rodzaj zawierający 3 żyjące i 1 wymarły gatunek:

</doc>
<doc id="1803460" url="https://pl.wikipedia.org/wiki?curid=1803460" title="Daphoenositta">
Daphoenositta



</doc>
<doc id="1803462" url="https://pl.wikipedia.org/wiki?curid=1803462" title="Staw Lisfranca">
Staw Lisfranca

Staw Lisfranca, właśc. stawy stępowo-śródstopne – grupa stawów, w których przeprowadza się odjęcie stopy (amputacja). Inną linią, wzdłuż której przeprowadza się amputacje, jest staw poprzeczny stępu (staw Choparta).
Urazy.
Zwichnięcia i złamania śródstawowe w tym stawie są rzadkie, lecz często nierozpoznawane i niewłaściwie leczone.
Amputacja.
Jeśli odjęcie kończyny dolnej będzie miało miejsce w tym stawie, kończyna będzie miała nie tylko funkcję podporową (jak w przypadku amputacji w stawie Choparta), lecz również możliwość propulsji, czyli odbijania kończyny od podłoża.

</doc>
<doc id="1803465" url="https://pl.wikipedia.org/wiki?curid=1803465" title="LL-143">
LL-143

LL-143 – radziecka prototypowa łódź latająca oblatana pod koniec II wojny światowej.
Historia.
W 1943 roku uwydatniły się dotkliwe braki morskich samolotów patrolowych. Częściowo lukę tę wypełniano produkując na licencji amerykański samolot Consolidated PBY Catalina, jednakże w dalszym ciągu brakowało maszyn rodzimej produkcji. Dlatego też sowieckie Siły Powietrzne złożyły zamówienie na wodnosamolot o określonych właściwościach: zasięg 5000 km, 20 godzin lotu bez przerw i udźwigu bomb do 4000 kg. Samolot odpowiadający zamówieniu opracowano w biurze konstrukcyjnym Georgija Beriewa; otrzymał oznaczenie "LL-143". Uzbrojenie miało składać się z 6 karabinów maszynowych. Pierwszy lot odbył się we wrześniu 1945 roku. Próby w powietrzu wykazały niedostatki samolotu. Wybudowano tylko prototyp.

</doc>
<doc id="1803466" url="https://pl.wikipedia.org/wiki?curid=1803466" title="Kraj Nadmorski (Mezopotamia)">
Kraj Nadmorski (Mezopotamia)

Kraj Nadmorski – kraina historyczna w południowej Babilonii, powstała w wyniku cofnięcia się linii brzegowej Zatoki Perskiej o około 50 km na południe w ciągu III i II tys. p.n.e.; kraina o charakterze podmokłym i bagiennym. 
Historia.
W 1721 p.n.e. na obszarze tym wybuchła rewolta skierowana przeciwko panowaniu Samsu-iluny, władcy z dynastii starobabilońskiej, której król ten nie zdołał stłumić. Nad zbuntowaną krainą objęła władzę na ponad dwieście lat I dynastia z Kraju Nadmorskiego, której założycielem był Ili-ma-ilum. Poza imionami władców, głównie o etymologii sumeryjskiej lub akadyjskiej, niewiele więcej wiadomo o tej krainie w tym okresie.
W XV w. p.n.e. Kraj Nadmorski podbił król kasycki Ulam-Buriasz, kładąc kres tamtejszej dynastii. Po upadku II dynastii z Isin (koniec XI w. p.n.e.) na krótko władzę w Babilonie przejęła II dynastia z Kraju Nadmorskiego. W I tys. p.n.e. południowa Babilonia stała się celem migracji plemion chaldejskich. Na podmokłych terenach Kraju Nadmorskiego osiedlili się przedstawiciele chaldejskiego plemienia Bit-Jakini. W okresie grecko-rzymskim tereny te znane były pod nazwą Chaldea.
Dynastie.
I dynastia.
tzw. II dynastia z Babilonu, ok. 1730-1475 p.n.e.
II dynastia.
tzw. V dynastia z Babilonu, ok. 1026-1006 p.n.e.

</doc>
<doc id="1803470" url="https://pl.wikipedia.org/wiki?curid=1803470" title="The Lone Ranger (album)">
The Lone Ranger (album)

The Lone Ranger – pierwsza solowa płyta Grahama "Suggsa" McPhersona najbardziej znanego jako wokalista angielskiego zespołu ska-poprockowego Madness. Nagrana została w 1995 roku, wydawcą płyty był koncern Warner Bros. Records. Na płycie znalazły się covery Simona and Garfunkela "Cecylia" oraz The Beatles "I'm Only Sleeping". Producentami albumu byli m.in. "Sly &amp; Robbie". Album uplasował się na 14 miejscu brytyjskiej listy przebojów.
Spis utworów.
Czas nagrania: 46 minut i 31 sekund.

</doc>
<doc id="1803471" url="https://pl.wikipedia.org/wiki?curid=1803471" title="Wiesław Walkiewicz">
Wiesław Walkiewicz

Wiesław Walkiewicz (ur. 22 grudnia 1949 w Drzewianowie) – polski historyk i badacz stosunków międzynarodowych, specjalista od spraw Bałkanów, konsul generalny i ambasador RP w Zagrzebiu (1990–1997). 
Życiorys.
W 1973 ukończył studia z zakresu historii i filologii słowiańskiej na Uniwersytecie Warszawskim. Był wykładowcą Uniwersytetu Warszawskiego (1973–1981) oraz Szkoły Głównej Gospodarstwa Wiejskiego (1982–1990). Pracował również w Ministerstwie Kultury jako starszy radca, był korespondentem prasowym i wykładowcą w Kilonii. W 1978 uzyskał doktorat z dziedziny stosunków międzynarodowych na Wydziale Dziennikarstwa i Nauk Politycznych Uniwersytetu Warszawskiego, a w 1989 habilitację z zakresu nauk politycznych na tym samym Wydziale. Był działaczem Stronnictwa Demokratycznego, pracownikiem i kierownikiem jego Wydziałów Zagranicznego oraz Prezydialnego, a także członkiem Centralnego Zespołu Prelegentów. 
W latach 1990–1997 reprezentował Polskę w Zagrzebiu: początkowo jako konsul generalny RP w Chorwacji i Słowenii, następnie minister pełnomocny i ambasador w Republice Chorwacji. Jednocześnie był profesorem na Wydziale Nauk Politycznych Uniwersytetu Zagrzebskiego, wykładał również gościnnie w Instytucie im. Feldera w Wiedniu. 
W 1999 rozpoczął współpracę z Wydziałem Nauk Społeczno-Filologicznych Wyższej Szkoły Pedagogicznej Towarzystwa Wiedzy Powszechnej, był kierownikiem tamtejszej Katedry Politologii. Od 1999 jest również profesorem nadzwyczajnym Szkoły Głównej Gospodarstwa Wiejskiego (obecnie zatrudniony w Katedrze Socjologii Wydziału Nauk Społecznych SGGW). Przez krótki okres był także wykładowcą w Melbourne. 
Odznaczony Orderem ks. Branimira. W 2016 został wyróżniony nagrodą im. Jerzego Skowronka za książkę "Bałkany słowiańskie. Aspiracje-uwikłania-sprzeczności."

</doc>
<doc id="1803478" url="https://pl.wikipedia.org/wiki?curid=1803478" title="Maiernigg">
Maiernigg

 
Maiernigg (znane również jako Majernik) – osada, wólka składająca się z kilku budynków, na południowym brzegu jeziora Wörther, w pobliżu Klagenfurt am Wörthersee, w Karyntii, w Austrii. W 2001 liczyła 18 mieszkańców. 
Sława osady związana jest z kompozytorem Gustavem Mahlerem. W 1899 Mahler zakupił (za około 4000 ówczesnych guldenów) prawie 2,700 m2 ziemi od księcia Orsini-Rosenberg. Był to teren położony bezpośrednio nad jeziorem. W następnym roku zbudowano tam willę według projektu architekta Theuera i wymagań samego kompozytora. W lesie, który roztacza się nad willą, Mahler nakazał wybudować dla siebie coś w rodzaju studia, gdzie mógłby w spokoju komponować. Mahler spędzał tam wakacje letnie w latach 1901-1907. Dzisiaj domek zwany "Komponierhäuschen" jest atrakcją turystyczną i można go zwiedzać od maja do końca października. 
Alma Mahler, żona kompozytora tak wspomina to miejsce w swoich wspomnieniach:
„Codzienna rutyna. Przez kolejne sześć lat, Mahler trzymał się tej samej codziennej rutyny. W lecie, wstawał codziennie o szóstej lub wpół do siódmej. Kiedy tylko się obudził, dzwonił na kucharkę, która przygotowywała mu od razu śniadanie i zanosiła po śliskiej i stromej dróżce do jego studia. Studio było w środku lasu, jakieś sześćdziesiąt metrów ponad willą. Kucharka nie mogła iść normalną dróżką, ponieważ Mahler nie znosił ani widoku jej ani nikogo innego przed rozpoczęciem swojej pracy; a więc codziennie rano, musiała wspinać się w górę śliską dróżką niosąc ciężką tacę ze śniadaniem. Na śniadanie pił świeżo zaparzoną kawę, jadł masło, graham i dżem (codziennie inny)… Sam domek był niczym innym jak dużym pokojem zbudowanym z kamienia, z trzema oknami i drzwiami wejściowymi. Czułam, że domek nie był dobry dla jego zdrowia, ponieważ był zbyt ukryty w lesie i nie miał piwnicy. Ale nic nie mogłam zrobić, aby przestał w nim przebywać, tak bardzo go lubił. 
W pokoju stał fortepian, a na półkach mieściły się wszystkie prace Goethego i Kanta. Oprócz tego, była tam tylko muzyka Bacha…”
W 1907 Mahler wyjechał do USA i nigdy już do Maiernigg nie powrócił. Willę sprzedano w 1908. 

</doc>
<doc id="1803480" url="https://pl.wikipedia.org/wiki?curid=1803480" title="Gaszerbrum V">
Gaszerbrum V

Gaszerbrum V – siedmiotysięcznik na granicy Chin i Pakistanu w masywie Gaszerbrumów w paśmie Karakorum. Wysokość szczytu różni się w zależności od źródeł. W literaturze zachodniej podaje się 7321 m, chociaż pomiary wskazują raczej na około 7150 m. Rosyjskie mapy podają 7120 m. Prawdopodobnie obecnie najdokładniejsze dane przedstawione są w mapach chińskich, które podają 7147 m.

</doc>
<doc id="1803483" url="https://pl.wikipedia.org/wiki?curid=1803483" title="Weltklasse Zürich 2009">
Weltklasse Zürich 2009

Weltklasse Zürich 2009 – mityng lekkoatletyczny, który odbył się na Letzigrund Stadion w Zurychu 28 sierpnia. Zawody były przedostatnimi w sezonie 2009 cyklu Golden League. Największym wydarzeniem imprezy było ustanowienie nowego rekordu świata w skoku o tyczce przez Jelenę Isinbajewą.
Rekordy.
Podczas zawodów ustanowiono 4 krajowe rekordy w kategorii seniorów:

</doc>
<doc id="1803485" url="https://pl.wikipedia.org/wiki?curid=1803485" title="Mieczysław Marzec">
Mieczysław Marzec

Mieczysław Jan Marzec (ur. 24 listopada 1917 w Klimontowie, zm. 12 czerwca 2002 w Warszawie) – polski górnik i komunistyczny działacz partyjny, poseł na Sejm Ustawodawczy (1947–1952) oraz na Sejm PRL III i IV kadencji (1961–1969). 
Życiorys.
Syn Andrzeja i Wiktorii. Absolwent Państwowej Szkoły Górniczej i Hutniczej w Dąbrowie Górniczej (1938). Po maturze w Szkole Podchorążych Rezerwy Łączności w Zegrzu. Uczestnik wojny obronnej w 1939. W stopniu plutonowego podchorążego walczył w bitwie pod Tarnawatką w szeregach 21 Pułku Ułanów. W czasie okupacji niemieckiej należał (w latach 1942–1944) do oddziału Batalionów Chłopskich, a następnie do Armii Ludowej.
Od 1939 do 1942 był robotnikiem w kopalni w Wojkowicach Komornych. W latach 1943–1944 pracował jako urzędnik w zarządzie gminnym Topola-Pińczów, a w 1945 był wicestarostą w Miechowie. Od 1945 do 1947 był wicedyrektorem kopalni Biały Kamień w Wałbrzychu. W 1945 należał do inicjatorów powstania Klubu Sportowego Julia Biały Kamień.
W 1945 wstąpił do Polskiej Partii Robotniczej, a w 1948 wraz z nią do Polskiej Zjednoczonej Partii Robotniczej. W latach 1947–1949 kolejno w PPR i PZPR sprawował funkcję I sekretarza Komitetu Miejskiego i Powiatowego. W 1947 uzyskał nominację na posła do Sejmu Ustawodawczego w okręgu Legnica, gdzie reprezentował kolejno PPR i PZPR do 1952 (zasiadał w komisjach Konstytucyjnej i Przemysłowej). Od 1949 do 1950 pełnił funkcję II sekretarza Komitetu Wojewódzkiego PZPR we Wrocławiu, a w latach 1950–1951 sekretarza Zarządu Głównego Związku Młodzieży Polskiej. Od 1951 do 1953 był słuchaczem Szkoły Partyjnej przy KC PZPR w Warszawie. Był zastępcą kierownika wydziałów Komitetu Centralnego PZPR: Przemysłu Lekkiego (1953–1956), Ekonomicznego (1956–1958) i Organizacyjnego (1960–1966). W 1954 zasiadł w Centralnej Komisji Rewizyjnej partii. W latach 1958–1960 był I sekretarzem KW PZPR w Bydgoszczy, a od stycznia 1960 do listopada 1968 zasiadał w KC PZPR. W 1961 ponownie wybrany w skład Sejmu PRL z okręgu Włocławek. Zasiadał w Komisji Spraw Wewnętrznych. W IV kadencji Sejmu PRL (1965–1969) był reprezentantem okręgu Łódź-Bałuty, pracował w tej samej Komisji. Od grudnia 1968 do maja 1972 był zastępcą przewodniczącego Komitetu Drobnej Wytwórczości.
Pochowany na Cmentarzu Wojskowym na Powązkach w Warszawie (kwatera A30-6-10).

</doc>
<doc id="1803488" url="https://pl.wikipedia.org/wiki?curid=1803488" title="1 Korpus Pancerny (1949-1951)">
1 Korpus Pancerny (1949-1951)



</doc>
<doc id="1803492" url="https://pl.wikipedia.org/wiki?curid=1803492" title="Gaszerbrum VI">
Gaszerbrum VI

Gaszerbrum VI – szczyt w Pakistanie, w masywie Gaszerbrumów, w paśmie Karakorum. Jest to jeden z najniższych szczytów w grupie Gaszerbrumów, nie osiąga 7000 m wysokości. Leży na północny wschód od lodowca Baltoro.

</doc>
<doc id="1803495" url="https://pl.wikipedia.org/wiki?curid=1803495" title="Stanisław Prüffer">
Stanisław Prüffer



</doc>
<doc id="1803496" url="https://pl.wikipedia.org/wiki?curid=1803496" title="Zofia Als-Iwańska">
Zofia Als-Iwańska

Zofia Czesława Als-Iwańska (ur. 5 sierpnia 1925 w Kosowie Huculskim, zm. 16 stycznia 2014 w Kętrzynie) – polska polityk, posłanka na Sejm PRL III kadencji (1961–1965)
Życiorys.
Córka Ottona i Marii. Ukończyła Wieczorowy Uniwersytet Marksizmu-Leninizmu. W 1953 wstąpiła do Polskiej Zjednoczonej Partii Robotniczej. W latach 1959–1990 pełniła obowiązki dyrektorki Zakładu Przemysłu Odzieżowego „Warmia” w Kętrzynie. Od 1961 do 1965 sprawowała mandat posłanki na Sejm PRL III kadencji w okręgu Bartoszyce, będąc członkiem Komisji Przemysłu Lekkiego, Rzemiosła i Spółdzielczości Pracy. Od października 1975 do kwietnia 1981 zasiadała w egzekutywie Komitetu Miejskiego PZPR w Kętrzynie. Bez powodzenia ubiegała się o mandat senatorski w województwie olsztyńskim w wyborach w 1989.
Pochowana na cmentarzu komunalnym w Piasecznie.

</doc>
<doc id="1803497" url="https://pl.wikipedia.org/wiki?curid=1803497" title="Zabłociszki (rejon ignaliński)">
Zabłociszki (rejon ignaliński)

Zabłociszki (lit. "Zablatiškė") — wieś, dawniej folwark nad rzeką Szwintełką w Starostwie Ignalino gminy rejonowej Ignalino w okręgu uciańskim Litwy. Liczy 6 mieszkańców (2001). 
W końcu XIX wieku na Zabłociszki składał się folwark (1 dom, 19 osób), młyn, las (jak zaznaczyli autorzy "Słownika geograficznego..." – "znacznie wytrzebiony") i 860 mórg gruntów rolnych, licząc jednak razem z pobliskim folwarkiem Anastazów. Do 1828 roku Zabłociszki pozostawały w rękach Zabłockich, potem Zejferta, Houwalda i Olszewskich. Były siedzibą gminy wiejskiej, w latach 1922–1929 - w powiecie święciańskim Ziemi Wileńskiej/woj. wileńskiego.

</doc>
<doc id="1803499" url="https://pl.wikipedia.org/wiki?curid=1803499" title="Terry Zwigoff">
Terry Zwigoff

Terry Zwigoff (ur. 18 maja 1949 w Appleton w stanie Wisconsin) – amerykański reżyser, producent i scenarzysta filmowy.
Życiorys.
Jest synem żydowskiego farmera, który opuścił rodzinę i wyjechał do Chicago, gdy Terry miał pięć lat.
Pierwszy film Zwigoffa, muzyczny dokument "Louie Bluie", wydany został w 1986 roku i opowiadał historię Howarda Armstronga (1909–2003) – popularnego muzyka bluesowego i członka orkiestry smyczkowej. Jego reżyseria przyniosła twórcy nominację do lauru Grand Juzy Prize podczas Sundance Film Festival '86. W roku 1994 powstał kolejny film dokumentalny – tym razem biograficzny "Crumb". Spotkał się z aprobatą krytyków filmowych i został uhonorowany trzynastoma prestiżowymi nagrodami, w tym główną nagrodą jury w Sundance. Był to jeden z najbardziej dochodowych dokumentów w historii.
Prawdziwe uznanie w kręgu artystycznym Zwigoff zyskał w 2001 roku jako reżyser i scenarzysta komediodramatu "Ghost World", opartego na kultowym komiksie Daniela Clowesa pod tym samym tytułem. Wystąpiły w nim hollywoodzkie sławy – Thora Birch, Steve Buscemi, Illeana Douglas, Brad Renfro i Scarlett Johansson, a sam film został nagrodzony między innymi statuetkami Independent Spirit, NYFCC i SDFCS. Był także nominowany do Oscara w kategorii "najlepszy scenariusz adaptowany" oraz do Złotego Globu za role Birch i Buscemiego.
Związek Zwigoffa z komiksem rozpoczął się w latach siedemdziesiątych, gdy przeprowadził się on do San Francisco i poznał undergroundowego grafika Roberta Crumba (przyszłego bohatera swojego filmu "Crumb"), który podzielał jego zainteresowanie przedwojenną amerykańską muzyką folkową. W wieku dwudziestu dwóch lat artysta nauczył się grać na wiolonczeli i mandolinie, by następnie dołączyć do grupy Crumba, R. Crumb &amp; His Cheap Suit Serenaders. Obecnie jest członkiem tria instrumentalnego o nazwie The Excitement Boys.
Był żonaty z Missy Axelrod. Mieszka w San Francisco.

</doc>
<doc id="1803500" url="https://pl.wikipedia.org/wiki?curid=1803500" title="Krystyna von Holstein-Gottorp">
Krystyna von Holstein-Gottorp



</doc>
<doc id="1803501" url="https://pl.wikipedia.org/wiki?curid=1803501" title="Prąd dopuszczalny długotrwale">
Prąd dopuszczalny długotrwale

Prąd dopuszczalny długotrwale - jest to wartość skuteczna prądu, który płynąc przez przewód elektryczny w czasie dowolnie długim, nie spowoduje nagrzania tego przewodu do temperatury wyższej niż temperatura dopuszczalna długotrwale.

</doc>
<doc id="1803505" url="https://pl.wikipedia.org/wiki?curid=1803505" title="Dariusz Czaja">
Dariusz Czaja

Dariusz Czaja (ur. 13 listopada 1961 r.) – antropolog kulturowy.
Życiorys.
Dr. hab. (od 2007 roku), adiunkt w Zakładzie Teorii i Antropologii Kultury Instytutu Etnologii i Antropologii Kulturowej na Uniwersytecie Jagiellońskim.
Członek redakcji kwartalnika "Polska Sztuka Ludowa – Konteksty", eseista, recenzent muzyczny.
Za zbiór esejów "Gdzieś dalej, gdzie indziej" nominowany do Nagrody Literackiej Nike 2011 a za zbiór "Gramatyka bieli. Antropologia doświadczeń granicznych" otrzymał nominację do Nagrody Literackiej Nike 2019.
Wybrane publikacje.
autor:
redakcja prac zbiorowych:
artykuły:

</doc>
<doc id="1803508" url="https://pl.wikipedia.org/wiki?curid=1803508" title="Arpadzi">
Arpadzi



</doc>
<doc id="1803516" url="https://pl.wikipedia.org/wiki?curid=1803516" title="Anna Lubieniecka">
Anna Lubieniecka



</doc>
<doc id="1803519" url="https://pl.wikipedia.org/wiki?curid=1803519" title="Krzysztof Sidorkiewicz">
Krzysztof Sidorkiewicz

Krzysztof Sidorkiewicz (ur. 7 listopada 1952) – polski prawnik, historyk i wykładowca, wojewoda bydgoski (1997–1998). 
Życiorys.
Pracował jako sędzia w wydziałach cywilnych oraz radca prawny w urzędach i przedsiębiorstwach państwowych. Uczestnik prac Centrum Obywatelskich Inicjatyw Ustawodawczych Solidarności. W latach 1991–1997 stał na czele Referatu Śledczego Okręgowej Komisji Badania Zbrodni Przeciwko Narodowi Polskiemu w Bydgoszczy, był jednocześnie dziennikarzem Ilustrowanego Kuriera Polskiego. Obronił doktorat z dziedziny historii. Zajmował się naukowo historią regionalną Pomorza i Kujaw, jak również zbrodniami komunistycznymi okresu 1944–1956. 
Od grudnia 1997 do marca 1998 był wojewodą bydgoskim z nominacji AWS. Jedną z przyczyn jego usunięcia z urzędu miał być opór wobec włączenia regionu kujawsko-pomorskiego w skład województwa pomorskiego. 
Po odejściu z urzędu pracował jako wykładowca na Wydziale Humanistycznym Uniwersytetu Bydgoskiego, prowadził również własną kancelarię prawną. Obecnie jest zatrudniony w Instytucie Ekonomicznym Wyższej Szkoły Gospodarki w Bydgoszczy. 

</doc>
<doc id="1803521" url="https://pl.wikipedia.org/wiki?curid=1803521" title="Język kota">
Język kota



</doc>
<doc id="1803523" url="https://pl.wikipedia.org/wiki?curid=1803523" title="Karin Månsdotter">
Karin Månsdotter



</doc>
<doc id="1803524" url="https://pl.wikipedia.org/wiki?curid=1803524" title="Affonso Beato">
Affonso Beato

Affonso Henriques Ferreira Beato (ur. 13 lipca 1941 w Rio de Janeiro) – brazylijski operator filmowy, okazjonalnie aktor. Dwukrotny laureat nagrody Candango Trophy, nominowany także do Goi (2000, za pracę przy dramacie "Wszystko o mojej matce").
Posiada tytuł licencjata sztuk pięknych. Jest członkiem Amerykańskiego Stowarzyszenia Operatorów Filmowych ("American Society of Cinematographers, ASC"). W branży filmowej aktywnie obecny od roku 1965, jest autorem zdjęć do blisko pięćdziesięciu filmów.

</doc>
<doc id="1803527" url="https://pl.wikipedia.org/wiki?curid=1803527" title="Języki dolnofrankońskie">
Języki dolnofrankońskie

Języki dolnofrankońskie lub dolnofrankijskie – grupa kilku blisko spokrewnionych ze sobą języków zachodniogermańskich, które rozwijały się na terenach Niderlandów. Tradycyjnie zalicza się do nich:
Obecnie widoczna jest tendencja do wyodrębniania z niderlandzkiego języka limburskiego.
Języki dolnofrankońskie mogą być zaliczone do języków dolnoniemieckich, chociaż często przeciwstawia się dolnofrankoński dolnoniemieckiemu utożsamionemu z dolnosaksońskim.

</doc>
<doc id="1803528" url="https://pl.wikipedia.org/wiki?curid=1803528" title="Języki dolnofrankijskie">
Języki dolnofrankijskie



</doc>
<doc id="1803529" url="https://pl.wikipedia.org/wiki?curid=1803529" title="Ludwika (księżniczka holenderska)">
Ludwika (księżniczka holenderska)



</doc>
<doc id="1803532" url="https://pl.wikipedia.org/wiki?curid=1803532" title="Kabatkowie">
Kabatkowie

Kabatkowie (kasz. "Kabatkòwie") – kontrowersyjna i nieużywana obecnie nazwa kaszubskiej grupy etnograficznej, której przedstawiciele mieszkali na obszarze na południe od jeziora Łebsko. Posługiwali się dialektem północnokaszubskim (gwarą słowińską).
Nazwa grupy wywodzi się od określenia "kabat" oznaczającego krótki kaftan. Nazwa została wprowadzona przez Aleksandra Hilferdinga w XIX w. jako określenie kaszubskich mieszkańców Główczyc i okolic. To określenie od początku było kwestionowane przez część uczonych, jako niemające uzasadnienia i szybko zostało zastąpione przez wprowadzoną również przez Hilferdinga nazwę Słowińcy (jako określenie luterańskich Kaszubów z okolic Łeby).

</doc>
<doc id="1803534" url="https://pl.wikipedia.org/wiki?curid=1803534" title="Jingzhong Wuxiang">
Jingzhong Wuxiang

Jingzhong Wuxiang (ur. 684, zm. 762 lub ur. 680, zm. 765; chiń. 浄衆無相 pinyin "Jìngzhòng Wúxiāng"; kor. 정중무상 "Chǒngjung Musang", jap. "Jōshū Musō", wiet. "Tịnh Chúng Vô Tương") – koreański mistrz chan działający w Syczuanie, założyciel lokalnej szkoły jingzhong.
Życiorys.
Mistrz Wuxiang (kor. Musang), którego rodzinne nazwisko to Kim, pochodził z książęcego rodu koreańskiego królestwa Silli, prawdopodobnie Sŏngdŏka (pan. 702-736). Był trzecim synem króla Silli. Został mnichem, gdy jego siostra zaręczona została bez jej woli i pocięła sobie twarz nożem. Zadziwiony swoim brakiem ducha w kontraście ze zdecydowaniem jego siostry, wstąpił do klasztoru Kunnan i przyjął pełną ordynację mnisią.
Następnie udał się w 728 r. drogą morską do cesarstwa Tangów. Podobno w Chang’anie został przyjęty na audiencji przez cesarza Xuanzonga, który nakazal mu pobyt w klasztorze Chanding. Po jakimś czasie rozpoczął wędrówkę po Chinach w poszukiwaniu nauczyciela. Według niektórych źródeł dotarł do Syczuanu i tam został uczniem mistrza chan Zizhou Zhishena (609-702), jednak ów mistrz zmarł na długo przed przybyciem Musanga. W każdym razie ostatecznie dotarł do klasztoru Dechun w Zizhou. Mistrz chan Zizhou Chuji (669-736(uczeń mistrza Zhishena), znany także jako Tang Chuji, z powodu choroby nie wyszedł go powitać, więc Wuxiang spalił swój palec w ofierze dla mistrza. Chuji zorientował się jak zdeterminowanego ma ucznia i przez 2 lata Wuxiang był jego najbliższym uczniem.
Po 2 latach praktyki u mistrza Wuxiang udał się w góry Tiangu. Wuxiang żył na górze prowadząc ascetyczne praktyki, jego szata była zielona, gdy nie miał nic do jedzenia – jadł ziemię. Ochraniały go dzikie zwierzęta. 
Gdy wojskowy komisarz z Yizhou Zhangqiu Jianqiong (na tym stanowisku w latach 739-746) poprosił go o "otwarcie Dharmy chanu". Wuxiang rozpoczął nauczanie w klasztorze Jingzhong w Chengdu, w którym spędził nauczając ponad 20 lat. Prawdopodobnie ok. 756 r. jego brat, który został królem jako Kyŏngdŏk, wykorzystał poselstwo do cesarza Xuanzonga i wysłał zabójcę, aby zabić Musanga w Chengdu.
W 751 r. Tybetańczycy wysłali delegację do Chin w celu poszukiwania Dharmy. Spotkała się ona z Wuxiangiem, który poprowadził ich praktykę i nauczanie.
15 dnia 5 miesiąca 762 r. Wuxiang nagle pomyślał o swoim uczniu, mistrzu chan Wuzhu, który w tym czasie przebywał na górze Baiyai. Gdy Wuzhu nie pojawiał się, posłał pracownika klasztoru – Donga Xuana – do Wuzhu z weryfikacją przekazu Dharmy i szatą Bodhidharmy.
19 dnia 5 miesiąca mistrz poprosił o świeżą białą szatę. Wykąpał się. Zmarł w pozycji medytacyjnej w środku nocy w godzinie szczura (23:00–1:00).
Po jego śmierci wzniesiono stupę "wielkiemu mistrzowi z Haedong" (chiń. Haidong dashi). Prefekt Zizhou skomponował napis na steli, a później znany poeta Li Shangyin (812-858) dołączył Musanga do jego "Steli Gmachu Czterech Przebudzonych z Zizhou" (chiń. "Zizhou Sizhengtang bei[ming]").
Znaczenie mistrza i nauki mistrza.
Mistrz Wuxiang był pierwszym mistrzem chan znanym Tybetańczykom. Mnisi z Tybetu praktykowali w jego klasztorze. Cieszył się w Tybecie wielkim prestiżem. 
Gdy jego sława dotarła do Silli, prawdopodobnie spowodowała napływ innych mnichów z Silli do Chin; Wŏnjŏk Toŭi przybył w 784 r., Hyeso - w 804, a Muyŏm - w 821 r. 
Słynął z krańcowego ascetyzmu, co nadawało mu także aurę cudotwórcy. Lubił także podsumowywać swoje nauki wyrażeniem "wuyi, wunian, mowang", czyli "bez wspominania, bez myślenia i bez zapominania". "Bez wspominania" równał z moralnością (sans. śīla), "bez myślenia" - z medytacją (sans. samādhi), a "bez zapominania" - z mądrością (sans. prajñā). Twierdził także, że owe trzy wyrażenia był pierwotnie przekazane przez Bodhidharmę. 
Jego biografia w "Song gaoseng zhuan" i inskrypcja Li Shangyina wykazują, że stał się przedmiotem kultu. Cieszył się także estymą wśród swoich rodaków, którzy przybywali do Chin odwiedzić miejsca z nim związane.
Jedną z jego szczególnych praktyk była praktyka "nianfo" (recytowania imienia buddy), wykonywana w specjalnym wokalnym stylu. Zapewne nie była ona jednak całkowicie tożsama z praktyką "nianfo" prowadzoną w Szkole Czystej Krainy, gdyż autorzy "Lidai fabao ji" – krańcowo przeciwni wszelkim formom liturgii – nie krytykują go. Klasztor Jingzhong był uprzednio klasztorem związanym z Czystą Krainą. I chociaż w oparciu o nauki nagłego oświecenia atakują oni oponentów w postaci mistrzów winai i taoistów, to najwyraźnie zacieranie granic pomiędzy chanem a szkołą Czystej Krainy nie niepokoiło ich.
Mistrz zdecydowanie stał na stanowisku propagatora nauk nagłego oświecenia. Jego styl praktyki określały "trzy frazy Wuxianga": niewspominanie (śmiertelność), niemyślenie (koncentracja) i niezapominanie (mądrość).
Jednym z ważnych elementów jego stylu praktyki była ceremonia "kaiyuan", kombinacja mnisiej ordynacji i przekazu Dharmy chanu. Ceremonia taka zapowiadana była na miesiąc lub dwa wcześniej. Świeckie kobiety, świeccy mężczyźni, mnisi i mniszki zbierali się w jego klasztorze. Najpierw, przez ok. od 3 do 5 tyg., prowadzono ceremonię wyznawania (swoich złych uczynków). Po jej zakończeniu odbywała się główna ceremonia, która składała się z trzech etapów
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy. 
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1803535" url="https://pl.wikipedia.org/wiki?curid=1803535" title="Reagan Gomez-Preston">
Reagan Gomez-Preston

Reagan Gomez-Preston (ur. 24 kwietnia 1980 w Detroit) – amerykańska aktorka.
Życiorys.
Urodziła się w Detroit w stanie Michigan, jako córka Portorykanki Cheryl Gomez oraz Afroamerykanina Bennetta Prestona. Ma młodszego brata, Kyle’a. W dzieciństwie i okresie dojrzewania parokrotnie przeprowadzała się wraz ze swoją rodziną do innych miast: najpierw z Detroit's West Side do Filadelfii (stan Pensylwania), gdzie pobierała lekcje aktorstwa, tańca i śpiewu w Philadelphia's Freedom Theatre, a następnie, w 1994 roku, z Filadelfii do Los Angeles (stan Kalifornia), by tam rozpocząć działalność aktorską. Rodzice Reagan rozwiedli się na początku lat dziewięćdziesiątych.
Od roku 1999 Reagan Gomez-Preston jest żoną modela DeWayne’a Turrentine'a, z którym spotyka się od 1995 r. W 2007 urodziła mu córkę Scarlett Annette Turrentine.
Kariera.
Za rolę Zarii Peterson w sitcomie "The Parent 'Hood" była w 1996 roku nominowana do nagrody NCLR Bravo. Udział w tym serialu był pierwszym poważnym zadaniem w karierze Reagan. Wystąpiła w filmach: "Trudny wybór" ("Doing Hard Time", 2004), jako jedna z głównych bohaterek, Rayvon Jones, "Salon piękności" ("Beauty Shop", 2005), przy boku Queen Latifah, Alicii Silverstone, Djimona Hounsou, Kevina Bacona i Meny Suvari, "" (2001), w roli Caeli, filmowej narzeczonej Mekhiego Phifera, oraz "Dead Above Ground" (2002), jako Latrisha McDermont. W sitcomie stacji UPN "Miłość z o.o." ("Love Inc.", 2005-2006) wcielała się w postać Francine, pracownicy biura matrymonialnego. Grała także w serialu "Szał na Amandę" ("The Amanda Show", 1999-2002) oraz podkładała głos pod postać Roberty Tubbs w serialu animowanym "The Cleveland Show" (spin-offie "Family Guy").

</doc>
<doc id="1803537" url="https://pl.wikipedia.org/wiki?curid=1803537" title="Modzelewski">
Modzelewski



</doc>
<doc id="1803539" url="https://pl.wikipedia.org/wiki?curid=1803539" title="Holly Robinson Peete">
Holly Robinson Peete

Holly Elizabeth Robinson Peete (ur. 18 września 1964 r. w Filadelfii) – amerykańska aktorka i piosenkarka.
Polskim widzom znana jest z roli Clei, szefowej biura matrymonialnego, w sitcomie stacji UPN "Miłość z o.o." ("Love, Inc.", 2005-2006).
Od roku 1995 jest żoną Rodneya Peete'a, zawodnika futbolu amerykańskiego. Wychowuje z nim czworo dzieci.

</doc>
<doc id="1803540" url="https://pl.wikipedia.org/wiki?curid=1803540" title="Józefa Hałacińska">
Józefa Hałacińska

Józefa Hałacińska (właśc. Joanna Ewa Hałat; ur. 5 maja 1867 w Bulowicach, zm. 9 lutego 1946 w Płocku) – Służebnica Boża, polska zakonnica katolicka, założycielka oraz pierwsza przełożona Zgromadzenia Sióstr Męki Pana Naszego Jezusa Chrystusa.
Życiorys.
Pochodziła z wielodzietnej rodziny rolniczej Jana i Teresy z d. Stuglik. Po śmierci ojca 14 mają 1887 roku wstąpiła do klauzurowych franciszkanek Najświętszego Sakramentu w Kętach. W 1889 roku przedstawiła swój plan założenia zgromadzenia Męki Pańskiej przełożonej matce Marii Łempickiej i o. Honoratowi Koźmińskiemu. Konsekwencją tej deklaracji było przeniesienie nowicjuszki do Zgromadzenia Córek Matki Bożej Bolesnej, gdzie 2 sierpnia 1889 roku złożyła śluby zakonne. Wobec represji ze strony władz carskich za jej namową matka Małgorzata Szewczyk zdecydowała o przeniesieniu zgromadzenia na teren Galicji. S. Katarzyna Hałacińska, bo takie imię przyjęła, otrzymała misję zdobycia poparcia dla osiedlenia serafitek. Jej starania przyniosły zgodę kard. Albina Dunajewskiego, a siostrze Katarzynie Hałacińskiej powierzono budowę kolejnych, po osiedleniu w Hałcnowie domów zakonnych w Oświęcimiu (1892-94), Żywcu (1896-97), Stryju (1897-1902), a także sierocińca w Oświęcimiu (1902-05).
Przez 30 lat pracy w Zgromadzeniu Serafitek 16 lat była przełożoną w domach w Jarosławiu, Oświęcimiu, Stryju i Żywcu, a także zastępczynią przełożonej generalnej (1901-05) i ekonomką generalną (1909-1912).
Po zasięgnięciu opinii spowiedników i teologów (m.in. ks. Jana Balickiego i Kazimierza Waisa) w kwestii realizacji założenia zgromadzenia o charakterze pasyjnym udała się do bp. Adama Sapiehy, który poparł te zamierzenia i polecił skierować prośbę do Stolicy Apostolskiej. Po otrzymaniu reskryptu z "Kongregacji de Religiosis" opuściła zgromadzenie serafitek by ze względu na zewnętrzny cel nowego zgromadzenia poszukać miejsca do jego realizacji. Pozwolenie na osiedlenie w diecezji płockiej otrzymała od abp. Antoniego Juliana Nowowiejskiego i już we wrześniu 1919 roku zamieszkała w pierwszym domu nowego zgromadzenia w Płocku (późniejszym domu głównym). 4 października 1921 roku odbyły się pierwsze obłóczyny, na których przyjęła imię Józefa, a po odbyciu dwuletniego nowicjatu i złożeniu profesji zakonnej 15 czerwca 1923 roku została wybrana przełożoną generalną. Na jej prośbę abp Nowowiejski wyznaczył na opiekuna duchowego pasjonistek ks. dr. Leona Wetmańskiego.
Po zorganizowaniu trzech domów w Płocku podjęła się opieki nad sierocińcem w Janowie (1923), zakładem dla starców w Janowie Lubelskim (1926) i szpitalem w Rypinie (1927). Założyła domy w Grodzisku, Porębie Żegoty, Staroźrebach, Dąbrowie Górniczej, Trąbkach, Końskich, Świedziebni, Mucharzu, Proboszewicach i Warszawie. Pasjonistki pod kierunkiem Józefy Hałacińskiej organizowały przedszkola, sierocińce, opiekowały się dziećmi opuszczonymi, chorymi, samotnymi, starcami i prowadziły katechizację w szkołach podstawowych.
Po wybuch II wojny światowej nastąpiły aresztowania sióstr, internowania i wywózki na roboty (kilkadziesiąt zostało wywiezionych do niemieckiego obozu koncentracyjnego Soldau (KL)), a także likwidacja placówek i domów zgromadzenia co jednak nie wpłynęło na postawę przełożonej pasjonistek. Odmowa przyjęcia niemieckiego obywatelstwa zmusiła matkę Józefę do ukrywania się przed gestapo. Powstanie warszawskie przeżyła w stolicy, a po zakończeniu wojny, ze względu na stan zdrowia przestała pełnić obowiązki przełożonej generalnej (1945 rok) i oddała się kultowi Męki Pańskiej. Zmarła w trakcie odmawiania psalmów nieszpornych. Pochowana została na cmentarzu „Starym” w Płocku.
Proces rogatoryjny (diecezjalny etap procesu beatyfikacyjnego) zakończony został w bazylice katedralnej Wniebowzięcia Najświętszej Maryi Panny w Płocku 31 sierpnia 2002 przez bp prof. Stanisława Wielgusa.
W czasie tej uroczystości o Służebnicy Bożej Józefie Hałacińskiej o. dr Gabriel Bartoszewski OFMCap. powiedział:

</doc>
<doc id="1803543" url="https://pl.wikipedia.org/wiki?curid=1803543" title="Ericsson R310s">
Ericsson R310s



</doc>
<doc id="1803547" url="https://pl.wikipedia.org/wiki?curid=1803547" title="Ogrody Hama-rikyū">
Ogrody Hama-rikyū

 – teren parkowy w dzielnicy Chūō w Tokio, w Japonii. Umiejscowiony jest u ujścia rzeki Sumida do Zatoki Tokijskiej.
Opis.
Ogrody, to liczący około 25 ha teren zielony, zagospodarowany wokół stawu Shioiri i otoczony przez fosę wypełnioną morską wodą z Zatoki Tokijskiej. Za czasów siogunatu teren ogrodu był zajmowany przez rezydencję rodu Tokugawa i służył m.in. za miejsce polowań z sokołami i teren pod różnego rodzaju uprawy.
Historia.
W XVII w. jeden z członków rodziny Tokugawa i władca domeny Kōfu, Tsunashige Matsudaira (1644–1678), otrzymał willę w Edo od Ietsuny Tokugawa w 1652 roku. Większość obszaru stanowiły płycizny morskie.
W 1707 roku obszar ten przeszedł gruntowną renowację. Utworzono ogród, zbudowano duży staw Shioiri zasilany wodą morską i zbudowano na nim most. Wzniesiono również m.in. herbaciarnię, świątynię Kannon i główną bramę.
Za czasów Ienobu Tokugawy (1709–1712), szóstego sioguna, posiadłość nazwano Hama Goten i przez 160 lat była używana na potrzeby klanu. Przyjmowano w niej daimyō i arystokratów odwiedzających Edo. 
W pożarze w 1725 r. spłonął główny budynek, a poboczne doznały licznych uszkodzeń. Dopiero za czasów jedenastego sioguna Ienari Tokugawy (1773–1841) ogród powrócił do swojej pierwotnej świetności. Ienari uprawiał tu sokolnictwo, a jego żona, która przybyła raz w 1826 roku, cieszyła się łowieniem ryb w stawie. 
W oparciu o upodobania i kaprysy siogunów, posiadłość była wykorzystywana również do uprawy różnych roślin ogrodowych, jazdy konnej, ćwiczeń wojskowych, badań naukowych i rozwijania rzemiosł, jak garncarstwo i tkactwo.
Pod koniec okresu siogunatu na terenie ogrodów rozpoczęto budowę ośrodka szkolenia marynarki wojennej, ale nie zdołano go ukończyć w wyniku upadku siogunatu i generalnej reformy państwa w postaci restauracji Meiji. W 1869 roku budynek przejęło Ministerstwo Spraw Zagranicznych, które ukończyło budowlę, tworząc pierwszą w Japonii rezydencję dla prominentnych gości zagranicznych o nazwie Enryōkan (zlikwidowany w 1889 r.). Jeszcze tego samego roku gościł w nim pierwszy europejski książę, Alfred, książę Edynburga (1844–1900). 
W 1879 roku, już jako były prezydent Stanów Zjednoczonych, Ulysses Grant (1822–1885), był tam goszczony podczas swojego długiego pobytu w Japonii jako jednego z etapów podróży dookoła świata. Odbył on z cesarzem Meiji (Mutsuhito) w Nakajima-no-ochaya jedną z najważniejszych rozmów okresu Meiji na temat przyszłości Japonii.
W wyniku trzęsienia ziemi w Kantō w 1923 r. i licznych bombardowań w trakcie II wojny światowej ogrody Hama-rikyū zostały zniszczone. Po wojnie park odbudowano i jest on stale modernizowany.
Atrakcje i elementy parku.
Ogrody Hama-rikyū oferują liczne atrakcje. Cały kompleks stworzony został wokół stawu Shioiri-no-ike, który jest ulubionym miejscem odpoczynku ludzi spacerujących po parku. Staw jest zbiornikiem stworzonym sztucznie. Poziom wody kontrolowany jest za pomocą śluzy wodnej. Staw czerpie wodę morską z Zatoki Tokijskiej. W wyniku działania pływów poziom wody w stawie podnosi się i opada, zmieniając scenerię ogrodu. Technika ta była często stosowana w okresie Edo w ogrodach nadmorskich i wzdłuż rzek.
W słonych wodach stawu żyją ryby: łobany, babki bycze i węgorze.
W centrum stawu znajduje się mała wysepka Naka-jima, połączona z lądem trzema drewnianymi mostami. Inne atrakcje to m.in.:
Transport.
Do ogrodu można dostać się za pomocą infrastruktury miejskiej na parę sposobów.
Park posiada dwie północne bramy. Ponadto, można skorzystać z sieci wodnego autobusu Tokyo Water Bus. 

</doc>
<doc id="1803548" url="https://pl.wikipedia.org/wiki?curid=1803548" title="Dyskografia Grace Jones">
Dyskografia Grace Jones

Dyskografia Grace Jones, jamajskiej piosenkarki, autorki tekstów i aktorki, obejmuje 10 albumów studyjnych, 10 kompilacji i 51 singli. Piosenkarka wydała też jedną pozycję wideo oraz liczne teledyski. W latach 1977–1985 płyty Jones ukazywały się nakładem Island Records. W kolejnych latach artystka była związana kolejno z wydawnictwami Manhattan Records, Capitol Records i Wall of Sound.

</doc>
<doc id="1803552" url="https://pl.wikipedia.org/wiki?curid=1803552" title="Mike Windischmann">
Mike Windischmann

Mike Windischmann (ur. 6 grudnia 1965 w Norymberdze) – piłkarz amerykański pochodzenia niemieckiego grający na pozycji obrońcy.
Kariera klubowa.
Windischmann urodził się w Republice Federalnej Niemiec, ale w młodym wieku wyemigrował z rodzicami do Stanów Zjednoczonych. Pierwsze piłkarskie treningi rozpoczął w wieku 6 lat w Thomas Edison High School w Nowym Jorku. W międzyczasie grał też w lokalnych drużynach Blau-Weiss Gottschee, S.C. Gjoa i Queens United. Po ukończeniu szkoły uczęszczał w latach 1983-1986 na Adelphi University, gdzie także grał w drużynie piłkarskiej.
Po ukończeniu uniwersytetu Windischmann został zawodnikiem drużyny Brooklyn Italians grającej w lokalnej lidze Nowego Jorku, New York City's Cosmpolitan League. Tam grał w latach 1986-1988 i następnie przeszedł do Los Angeles Lazers, grającej w lidze halowej Major Indoor Soccer League (MISL). Zagrał tam tylko rok, a w 1989 drużynę rozwiązano. Następnie trafił do Albany Capitals z American Soccer League. Tam także spędził rok i w 1990 zakończył karierę piłkarską w wieku 25 lat.
Kariera reprezentacyjna.
W reprezentacji Stanów Zjednoczonych Windischmann zadebiutował 30 listopada 1984 roku w zremisowanym 0:0 towarzyskim meczu z Ekwadorem. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był podstawowym zawodnikiem reprezentacji i rozegrał 3 spotkania: z Czechosłowacją (1:5), z Włochami (0:1) i z Austrią (1:2). Od 1984 do 1991 roku rozegrał w kadrze narodowej 50 meczów.
W 1989 roku Windischmann wystąpił ze Stanami Zjednoczonymi na Mistrzostwach Świata w Futsalu w Rotterdamie, a w 1992 roku na Mistrzostwach Świata w Hongkongu.
W 2004 roku Windischmann został wybrany do Galerii Sław Piłki Nożnej.

</doc>
<doc id="1803561" url="https://pl.wikipedia.org/wiki?curid=1803561" title="John Stollmeyer">
John Stollmeyer

John Michael Stollmeyer (ur. 25 października 1962 w Pittsburghu) – piłkarz amerykański grający na pozycji bocznego obrońcy lub pomocnika.
Kariera klubowa.
Pierwsze piłkarskie treningi Stollmeyer rozpoczął w Thomas Jefferson High School w Annandale w stanie Wirginia. Po ukończeniu szkoły uczęszczał w latach 1982–1985 na Indiana University, gdzie także grał w drużynie piłkarskiej. W 1982 i 1983 roku wywalczył mistrzostwo ligi NCAA, a w 1984 roku zajął w niej 2. miejsce. W 1982 roku został uznany najlepszym obrońcą ligi. W 1999 roku został wybrany do Galerii Sław Uniwersytetu Indiana.
Po ukończeniu uniwersytetu Stollmeyer został zawodnikiem drużyny piłki nożnej halowej Cleveland Force, grającej w Major Indoor Soccer League (MISL). W 1986 roku został uznany Debiutantem Roku. W Cleveland grał do 1988 roku, czyli do czasu rozwiązania drużyny. W 1989 roku został piłkarzem Arizony Condors i grał w lidze Western Soccer League. Występował w niej przez dwa lata i w 1990 roku przeszedł do Washington Stars, gdzie grał do końca roku (do czasu rozwiązania zespołu). Wtedy też zakończył karierę piłkarską.
Kariera reprezentacyjna.
W reprezentacji Stanów Zjednoczonych Stollmeyer zadebiutował 5 lutego 1986 roku w zremisowanym 0:0 towarzyskim meczu z Kanadą. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam rozegrał 2 spotkania: z Czechosłowacją (1:5) i z Włochami. Od 1986 do 1990 roku rozegrał w kadrze narodowej 31 meczów.
W 1981 roku Stollmeyer wraz z reprezentacją U-20 zagrał na młodzieżowych Mistrzostwach Świata w Australii. Z kolei w 1987 roku wystąpił ze Stanami Zjednoczonymi na Igrzyskach Panamerykańskich.

</doc>
<doc id="1803562" url="https://pl.wikipedia.org/wiki?curid=1803562" title="Ogrody hamarikyu">
Ogrody hamarikyu



</doc>
<doc id="1803565" url="https://pl.wikipedia.org/wiki?curid=1803565" title="Miesięcznik Nafta-Gaz">
Miesięcznik Nafta-Gaz

„Nafta-Gaz” (1945–1991: ""Nafta") ISSIN:0867-8871 – miesięcznik o charakterze interdyscyplinarnym, poświęconym nauce i technice w przemyśle naftowym i gazowniczym. „Nafta-Gaz” wydawany jest od 1945 roku. Współtwórcą i redaktorem naczelnym był geofizyk, prof. Stanisław Plewa. Wydawcą miesięcznika jest Instytut Nafty i Gazu w Krakowie.

</doc>
<doc id="1803568" url="https://pl.wikipedia.org/wiki?curid=1803568" title="Neil Covone">
Neil Covone

Neil Covone (ur. 31 sierpnia 1969 w Hialeah, w stanie Floryda) - piłkarz amerykański grający na pozycji pomocnika.
Kariera klubowa.
W latach 1987-1990 Covone uczęszczał na Wake Forest University, gdzie grał w drużynie piłkarskiej. W 1989 roku został uznany MVP rozgrywek Atlantic Coast Conference. W 1988 i 1989 roku był wybierany do Jedenastki Roku Stanów Zjednoczonych.
Po ukończeniu uniwersytetu Covone został zawodnikiem drużyny Fort Lauderdale Strikers, grającej w American Professional Soccer League (APSL). W 1991 roku rozegrał w niej 12 spotkań i zdobył jednego gola, a zespół Strikers dotarł do półfinału play-off, skąd odpadł z San Francisco Bay Blackhawks. W 1992 roku rozegrał 5 meczów dla Strikers i następnie zakończył karierę piłkarską.
Kariera reprezentacyjna.
W reprezentacji Stanów Zjednoczonych Covone zadebiutował 5 czerwca 1989 roku w przegranym 0:3 towarzyskim meczu z Chile. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był rezerwowym i nie rozegrał żadnego spotkania. Od 1989 do 1990 roku rozegrał w kadrze narodowej 5 meczów.
W 1989 roku Covone wraz z reprezentacją U-20 zagrał na młodzieżowych Mistrzostwach Świata w Arabii Saudyjskiej.

</doc>
<doc id="1803569" url="https://pl.wikipedia.org/wiki?curid=1803569" title="WikiReader">
WikiReader

 WikiReader – kieszonkowy czytnik tekstu typu PDA, tajwańskiej firmy Openmoko Inc, przeznaczony do przeglądania tekstowych wersji stron Wolnej Encyklopedii "Wikipedia" w trybie offline.
To niewielkie, zasilane dwoma ogniwami typu AAA urządzenie, ma możliwość przechowywania w swojej pamięci do 3 milionów stron zapisanych na karcie pamięci microSD, dzięki czemu istnieje możliwość bieżącej aktualizacji bazy danych. Monochromatyczny wyświetlacz LCD wyposażony został w funkcję ekranu dotykowego, dzięki której możliwe było umieszczenie na nim standardowej klawiatury QWERTY.
W chwili obecnej bezpłatna aktualizacja bazy danych WikiReadera możliwa jest jedynie przez stronę domową urządzenia. W przyszłości możliwe będzie odpłatne zamówienie drogą pocztową karty SD z aktualizacją. Usługa ma być świadczona kilka razy do roku w zamian za niewielki abonament.

</doc>
<doc id="1803574" url="https://pl.wikipedia.org/wiki?curid=1803574" title="Grupa Lorenzena">
Grupa Lorenzena

Grupa Lorenzena (duń. Lorenzengruppen) - kolaboracyjna grupa zbrojna złożona z Duńczyków pod koniec II wojny światowej.
Historia.
Grupa powstała w grudniu 1944 r. z inicjatywy Niemców jako odpowiedź na nasilającą się działalność duńskiego ruchu oporu. Była podporządkowana Korpusowi HIPO jako sekcja 9c. Nazwa pochodziła od nazwiska założyciela Jørgena Lorenzena, agenta niemieckiej tajnej policji. Członkowie grupy dokonali serii zabójstw i aresztowali ok. 600-800 bojowników ruchu oporu lub osób z nim związanych. Wobec części z nich stosowali podczas śledztw tortury. W końcowych dniach wojny większość grupy ukryła się 4 maja 1945 r. we wsiach Asserbo i Nordsjælland w Północnej Zelandii. Mieli zamiar zbiec poza granice Danii. Tam jednak wytropili ich partyzanci wsparci opancerzonym samochodem. Doszło do ostrzelania kryjówki kolaborantów, w wyniku której 2 z nich zginęło, 5 zostało ciężko rannych, 11 lekko rannych, a 1 popełnił samobójstwo. Ci, którzy przeżyli, zostali aresztowani i uwięzieni. Po procesie 10 członków Grupy Lorenzena skazano na karę śmierci przez rozstrzelanie, ale potem wobec 6 z nich zamieniono ją na dożywocie. Przywódca J. Lorenzen został rozstrzelany 10 maja 1949 r.
Linki zewnętrzne.
Działania i skład osobowy Grupy Lorenzena (jęz. duński)

</doc>
<doc id="1803579" url="https://pl.wikipedia.org/wiki?curid=1803579" title="Jack London (lekkoatleta)">
Jack London (lekkoatleta)

John Edward „Jack” London (ur. 13 stycznia 1905 w Georgetown, zm. 2 maja 1966 w Londynie) – brytyjski lekkoatleta sprinter, medalista olimpijski z 1928 z Amsterdamu.
Urodził się w Gujanie Brytyjskiej, ale w wieku 3 miesięcy przyjechał do Wielkiej Brytanii i tam spędził resztę życia. Był wszechstronnym lekkoatletą. zanim zaczął systematycznie trenować, przebiegł 100 jardów w 10,0 s, a w skoku wzwyż osiągnął wynik 1,88 m.
Największe sukcesy odniósł na igrzyskach olimpijskich w 1928 w Amsterdamie. W półfinale biegu na 100 metrów wyrównał rekord olimpijski czasem 10,6 s, a w finale zdobył srebrny medal przegrywając jedynie z Kanadyjczykiem Percym Williamsem. W biegu sztafetowym 4 × 100 metrów zdobył wraz z kolegami brązowy medal (sztafeta biegła w składzie: Cyril Gill, Edward Smouha, Walter Rangeley i London na ostatniej zmianie).
W 1929 był mistrzem Wielkiej Brytanii (AAA) w biegu na 100 jardów. 11 razy zdobywał akademickie mistrzostwo Wlk. Brytanii (UAU) w biegach na 100 jardów i 220 jardów (na obu dystansach w latach 1925–1928), w skoku wzwyż (1925 i 1926) oraz w pchnięciu kulą w 1926.
Po zakończeniu kariery lekkoatletycznej próbował z umiarkowanym powodzeniem występować w teatrze i w filmach.

</doc>
<doc id="1803581" url="https://pl.wikipedia.org/wiki?curid=1803581" title="Polski Dzień Darmowego Komiksu">
Polski Dzień Darmowego Komiksu

Polski Dzień Darmowego Komiksu - wprowadzona w 2007 roku przez wydawnictwo timof i cisi wspólnicy inicjatywa wzorowana na amerykańskim "Free Comic Book Day" polegająca na publikowaniu darmowych komiksów. Ma ona na celu uatrakcyjniać ofertę czytelniczą oraz zachęcać potencjalnego nowego czytelnika do sięgnięcia po komiks. Od 2009 roku do inicjatywy PDDK włączyły się także inne wydawnictwa. Ma miejsce dorocznie w czasie trwania MFK - darmowe komiksy są zwykle dodawane do regularnych zakupów.

</doc>
<doc id="1803585" url="https://pl.wikipedia.org/wiki?curid=1803585" title="Paul Krumpe">
Paul Krumpe

Paul Edward Krumpe (ur. 4 marca 1963 w Torrance, w stanie Kalifornia) – amerykański piłkarz, grający na pozycji obrońcy lub pomocnika.
Kariera klubowa.
Krumpe ukończył West Torrance High School w rodzinnym Torrance w Kalifornii, gdzie grał w drużynie piłkarskiej. Następnie w latach 1982-1985 uczęszczał na University of California w Los Angeles i był członkiem tamtejszego zespołu UCLA Bruins. W 1985 roku ukończył studia na uniwersytecie ze stopniem magistra z astronautyki.
Po ukończeniu uniwersytetu Krumpe został zawodnikiem drużyny piłki nożnej halowej, Chicago Sting, grającej w rozgrywkach Major Indoor Soccer League (MISL). W Chicago Sting grał w latach 1986-1988. W 1988 roku przeszedł do Los Angeles Heat z rozgrywek Western Soccer Alliance. Po roku gry odszedł do Real Santa Barbara z American Professional Soccer League (APSL), gdzie także grał przez rok. W 1991 roku został zawodnikiem innego zespołu APSL, Colorado Foxes. W jego barwach zakończył karierę pod koniec roku.
Kariera reprezentacyjna.
W reprezentacji Stanów Zjednoczonych Krumpe zadebiutował 5 lutego 1986 roku w zremisowanym 0:0 towarzyskim meczu z Kanadą. W 1987 roku grał na Igrzyskach Panamerykańskich. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był rezerwowym i nie rozegrał żadnego spotkania. Od 1986 do 1991 roku rozegrał w kadrze narodowej 25 meczów i zdobył jednego gola.

</doc>
<doc id="1803587" url="https://pl.wikipedia.org/wiki?curid=1803587" title="Jezioro Mściszewickie">
Jezioro Mściszewickie



</doc>
<doc id="1803588" url="https://pl.wikipedia.org/wiki?curid=1803588" title="Jezioro Kojle">
Jezioro Kojle



</doc>
<doc id="1803590" url="https://pl.wikipedia.org/wiki?curid=1803590" title="Memorial Van Damme 2009">
Memorial Van Damme 2009

Memorial Ivo Van Damme 2009 – mityng lekkoatletyczny, który odbył się na stadionie Króla Baudouina I w Brukseli 4 września 2009 roku. Zawody kończyły cykl prestiżowych mityngów Golden League w sezonie 2009. Podczas mityngu męska reprezentacja Kenii w składzie: William Biwott, Gideon Gathimba, Geoffrey Kipkoech Rono oraz Augustine Kiprono Choge ustanowiła nowy rekord świata w nietypowym biegu sztafetowym 4 × 1500 metrów. W biegu na 2000 metrów czwarte miejsca zajęła Lidia Chojecka ustanawiając nowy rekord Polski – 5:38,44.

</doc>
<doc id="1803592" url="https://pl.wikipedia.org/wiki?curid=1803592" title="Eric Eichmann">
Eric Eichmann

Eric Eichmann (ur. 7 maja 1965 w Margate, w stanie Floryda) – piłkarz amerykański grający na pozycji napastnika.
Kariera klubowa.
Eichmann ukończył St. Thomas Aquinas High School na Florydzie i grał w lokalnej drużynie piłkarskiej, Key Biscayne Gunners. Następnie w latach 1983–1987 uczęszczał na Clemson University i był członkiem tamtejszego zespołu Clemson Tigers. W 1984 roku wygrał z nim mistrzostwo NCAA. W czasie pobytu na uniwersytecie grał w amatorskim zespole Atlanta Datagraphic.
Po ukończeniu uniwersytetu Eichmann został zawodnikiem amatorskich rezerw Werderu Brema i przez sezon grał w Regionallidze. W 1988 roku przeszedł do Fort Lauderdale Strikers z American Professional Soccer League (APSL). Tam grał przez 4 lata i wywalczył w 1989 roku mistrzostwo ligi. W 1992 roku zaczął grać w piłkę nożną halową. Najpierw był zawodnikiem Wichity Wings z National Professional Soccer League (NPSL), a następnie po roku odszedł do Washington Warthogs z Continental Indoor Soccer League (CISL). W latach 1994–1995 grał w St. Louis Ambush z ligi NPSL.
W 1996 roku Eichmann podpisał kontrakt z nowo powstałą ligą Major League Soccer i został wybrany w drafcie z numerem 36 przez drużynę Kansas City Wizards. Grał tam przez jeden sezon i pod koniec roku zakończył karierę piłkarską.
Kariera reprezentacyjna.
W reprezentacji Stanów Zjednoczonych Eichmann zadebiutował 5 lutego 1986 w zremisowanym 0:0 towarzyskim meczu z Kanadą. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był rezerwowym i nie rozegrał żadnego spotkania. Od 1986 do 1993 roku rozegrał w kadrze narodowej 29 meczów i zdobył 4 gole.
W 1989 roku Eichmann wystąpił ze Stanami Zjednoczonymi na Mistrzostwach Świata w Futsalu w Rotterdamie, a w 1992 roku na Mistrzostwach Świata w Hongkongu. Łącznie rozegrał w niej 17 meczów i strzelił 7 goli.

</doc>
<doc id="1803598" url="https://pl.wikipedia.org/wiki?curid=1803598" title="Mistrzostwa Świata w Lekkoatletyce 2009 – sztafeta 4 × 100 m kobiet">
Mistrzostwa Świata w Lekkoatletyce 2009 – sztafeta 4 × 100 m kobiet

Sztafeta 4 × 100 metrów kobiet – jedna z konkurencji rozegranych podczas 12. Mistrzostw Świata w Lekkoatletyce na stadionie olimpijskim w Berlinie.
Wyznaczone przez IAAF minimum kwalifikacyjne do udziału w biegu wynosiło 43,90. Trzy biegi eliminacyjne rozegrano 22 sierpnia 2009 o godzinie 18:00 czasu berlińskiego. Finał - z udziałem ośmiu najlepszych reprezentacji - miał miejsce tego samego dnia o godzinie 20:00.
Rezultaty.
Eliminacje.
Z biegów eliminacyjnych do finału z każdego z trzech biegów awansowały dwie pierwsze sztafety. Ośmiozespołowy finał uzupełniły dwie sztafety z najlepszymi czasami wśród przegranych.

</doc>
<doc id="1803601" url="https://pl.wikipedia.org/wiki?curid=1803601" title="Czarna owca (film 1996)">
Czarna owca (film 1996)

Czarna owca () – amerykańska komedia z 1996 roku.
Fabuła.
Mike Donnelly walczy o fotel gubernatora. W wyścigu o urząd uczestniczy też obecna gubernator Tracy, która nie cofnie się przed niczym, by osiągnąć cel. Pomoc w wygraniu wyborów obiecuje Mike’owi brat Al, ale mimo dobrych chęci psuje dobrą opinię brata. Ten daje mu opiekuna Steve’a Doddsa i wysyła ich obu w góry...

</doc>
<doc id="1803603" url="https://pl.wikipedia.org/wiki?curid=1803603" title="PrvaLiga Telekom Slovenije">
PrvaLiga Telekom Slovenije



</doc>
<doc id="1803604" url="https://pl.wikipedia.org/wiki?curid=1803604" title="Yuliya Chermoshanskaya">
Yuliya Chermoshanskaya



</doc>
<doc id="1803606" url="https://pl.wikipedia.org/wiki?curid=1803606" title="Steve Trittschuh">
Steve Trittschuh

Steve Trittschuh (ur. 24 kwietnia 1965 w Granite City, w stanie Illinois) – amerykański piłkarz grający na pozycji obrońcy.
Kariera klubowa.
Trittschuh ukończył Granite City High School i grał w lokalnej drużynie szkolnej, North Steelers. Następnie w latach 1983–1986 uczęszczał na Southern Illinois University Edwardsville i był członkiem tamtejszego zespołu Southern Illinois Cougars.
Po ukończeniu uniwersytetu w 1987 roku Trittschuh został zawodnikiem drużyny piłki nożnej halowej, St. Louis Steamers i grał w niej przez rok w rozgrywkach Major Indoor Soccer League (MISL). Następnie przeszedł do Tampa Bay Rowdies z ligi American Professional Soccer League (APSL), gdzie spędził rok.
W 1990 roku Trittschuh wyjechał do Czechosłowacji i stał się piłkarzem Sparty Praga. W pierwszej lidze Czechosłowacji rozegrał 13 meczów i zdobył jednego gola, a w 1991 roku został mistrzem kraju. Następnie wrócił do Tampa Bay Rowdies, a w 1992 roku przeszedł do holenderskiego SVV Dordrecht.
W 1993 roku Trittschuh wrócił do Stanów Zjednoczonych. Znów grał w Tampa Bay Rowdies, a w 1994 roku odszedł do St. Louis Ambush z ligi halowej. Następnie grał w Fort Lauderdale Strikers i Montrealu Impact z American Professional Soccer League (APSL).
W 1995 roku Trittschuh podpisał kontrakt z nowo powstałą ligą Major League Soccer i w 1996 roku został wybrany w drafcie przez drużynę Colorado Rapids. W 1997 roku wystąpił z Rapids w finale MLS Cup, przegranym 1:2 z D.C. United. Przez 3 lata grał w podstawowym składzie Rapids, a w 1999 roku odszedł do Tampa Bay Mutiny w zamian za Guillermo Jarę. W Tampa Bay grał do 2001 roku i wtedy też zakończył karierę piłkarską.
Kariera reprezentacyjna.
W reprezentacji Stanów Zjednoczonych Trittschuh zadebiutował 8 czerwca 1987 roku w przegranym 1:3 meczu z Egiptem. W tym samym roku zagrał na Igrzyskach Panamerykańskich, a w 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był rezerwowym i rozegrał jedno spotkanie, przegrane 1:5 z Czechosłowacją. W 1991 roku wygrał z USA Złoty Puchar CONCACAF 1991. Od 1987 do 1995 roku rozegrał w kadrze narodowej 38 meczów i zdobył 2 gole.

</doc>
<doc id="1803610" url="https://pl.wikipedia.org/wiki?curid=1803610" title="Zygmunt Szopa">
Zygmunt Szopa

Zygmunt Franciszek Szopa (ur. 12 października 1940 w Cisiu, zm. 26 lipca 2021 w Miechowie) – polski urzędnik państwowy i samorządowiec, wicewojewoda (1988–1994) i wojewoda kielecki (1994–1997), starosta miechowski (1998–2002).
Życiorys.
Syn Józefa i Leonardy. Z wykształcenia inżynier rolnictwa. W drugiej połowie lat 80. z ramienia ZSL objął obowiązki wicewojewody kieleckiego, którym pozostał do 1994, gdy premier Waldemar Pawlak mianował go wojewodą. Urząd ten sprawował do 1997. W 1998 został pierwszym po przywróceniu powiatów starostą miechowskim. W wyborach parlamentarnych w 1997 bez powodzenia kandydował na posła, a w wyborach w 2001 na urząd senatora w województwie małopolskim z ramienia PSL. W sierpniu 2002 został dyrektorem małopolskiego oddziału regionalnego Agencji Restrukturyzacji i Modernizacji Rolnictwa.
Kawaler Zakonu Rycerskiego Grobu Bożego (1995). Działacz Ochotniczej Straży Pożarnej, został przewodniczącym jej zarządu powiatowego. Został odznaczony Krzyżem Oficerskim Orderu Odrodzenia Polski (1997).

</doc>
<doc id="1803613" url="https://pl.wikipedia.org/wiki?curid=1803613" title="Richard Thompson">
Richard Thompson



</doc>
<doc id="1803614" url="https://pl.wikipedia.org/wiki?curid=1803614" title="Jerzy Wawszczak">
Jerzy Wawszczak

Jerzy Andrzej Wawszczak (ur. 6 sierpnia 1943 w Jaśle) – polski inżynier i wykładowca akademicki, wojewoda płocki (1990–1994).
Życiorys.
W 1961 ukończył Liceum Ogólnokształcące im. Bolesława Chrobrego w Leżajsku. W 1968 ukończył studia z dziedziny inżynierii materiałowej na Politechnice Warszawskiej, a w 1981 uzyskał stopień doktora w zakresie nauk technicznych. Pracował w Zakładach Doświadczalnych Półprzewodników „TEWA”, a następnie w Petrochemii oraz jako wykładowca filii Politechniki Warszawskiej w Płocku. W latach 1980–1981 działał w strukturach płockiej NSZZ „Solidarność”. Pod koniec lat 80. pełnił obowiązki prezesa płockiego KIK. W 1990 uzyskał nominację na pierwszego solidarnościowego wojewodę płockiego (został odwołany w 1994 w okresie rządów koalicji SLD-PSL). W latach 90. był wykładowcą Szkoły Wyższej im. Pawła Włodkowica, a także jej prorektorem. Był także adiunktem w Instytucie Inżynierii Mechanicznej Wydziału Budownictwa, Mechaniki i Petrochemii Szkoły Nauk Społecznych i Technicznych w Płocku.
W 1998 otrzymał Złoty Krzyż Zasługi.

</doc>
<doc id="1803615" url="https://pl.wikipedia.org/wiki?curid=1803615" title="Wiesław Sagan">
Wiesław Sagan

Wiesław Bogusław Sagan (ur. 11 kwietnia 1955 w Żaganiu) – polski działacz społeczny, urzędnik państwowy, wojewoda legnicki (1998).
Życiorys.
Uczęszczał do szkoły podstawowej w Grzymalinie, technikum elektroenergetycznego w Legnicy. Ukończył studia na Politechnice Wrocławskiej. Był pracownikiem m.in. Fabryki Przewodów Nawojowych, WPHW oraz Zakładów Mięsnych. Na początku lat 90. był współzałożycielem i działaczem Chrześcijańsko-Demokratycznego Stronnictwa Pracy. Sprawował funkcję dyrektora urzędu rejonowego w Legnicy, pełnił także obowiązki pełnomocnika wojewody ds. przejmowania mienia porosyjskiego. W latach 1993–1995 pracował jako dyrektor w zarządzie gospodarki mieszkaniowej w Legnicy.
Był działaczem NSZZ „Solidarność” i Komitetów Obywatelskich, uczestniczył w tworzeniu struktur na terenie Dolnego Śląska. Pełnił funkcję Radnego Miasta Legnicy i samorządu wojewódzkiego, działał jako organizator i współzałożyciel wielu stowarzyszeń lokalnych i Izby Przemysłowo-Handlowej.
W 1998 przez kilka miesięcy pełnił obowiązki ostatniego wojewody legnickiego (z rekomendacji PPChD). Po odejściu z urzędu stał na czele Centrum Badawczo-Projektowego Miedzi „Cuprum” w Legnicy. W latach 2000–2001 był dyrektorem departamentu komunikacji KGHM. W 2002 związał się ze Stronnictwem Konserwatywno-Ludowym – Ruchem Nowej Polski. Był przewodniczącym Konwentu Państwowej Wyższej Szkoły Zawodowej w Legnicy oraz członkiem Stowarzyszenia na Rzecz Rozwoju PWSZ, a także założycielem struktur AZS przy tej uczelni. Od września 2016 roku Prezes Zarządu BESTGUM POLSKA sp. z o.o.
W 2006 otrzymał Brązowy Krzyż Zasługi.

</doc>
<doc id="1803617" url="https://pl.wikipedia.org/wiki?curid=1803617" title="Jerzy Kuzyniak">
Jerzy Kuzyniak

Jerzy Kuzyniak (ur. 25 maja 1950 w Smołdzinie) – polski urzędnik państwowy, wojewoda słupski (1997–1998). 
Życiorys.
Ukończył studia na Wydziale Melioracji Wodnych Akademii Rolniczej w Poznaniu oraz na Wydziale Zarządzania na Uniwersytecie Gdańskim (kierunek finanse i bankowość). W latach 1973–1991 pracował w przedsiębiorstwach i instytucjach realizujących inwestycje w zakresie melioracji wodnych i inżynierii sanitarnej. 
W okresie od czerwca do lipca 1991 r. piastował stanowisko dyrektora Urzędu Wojewódzkiego w Słupsku, a następnie do grudnia 1991 r. pełnił funkcję delegata pełnomocnika rządu ds. reformy samorządu terytorialnego w woj. słupskim. W latach 1993–1994 kierował Wydziałem Gospodarki i Przekształceń Własnościowych Urzędu Wojewódzkiego w Słupsku. Od 1994 r. do 1997 r. był dyrektorem Wojewódzkiego Zarządu Melioracji i Urządzeń Wodnych w Słupsku. Z dniem 23 grudnia 1997 r. został powołany na urząd wojewody słupskiego z rekomendacji Stronnictwa Konserwatywno-Ludowego, który sprawował do czasu likwidacji województwa słupskiego (31 grudnia 1998 r.). W latach 1999–2018 pracował w Najwyższej Izbie Kontroli.
W latach 1994–1998 radny Rady Miejskiej w Słupsku.

</doc>
<doc id="1803619" url="https://pl.wikipedia.org/wiki?curid=1803619" title="Wróg ludu (film)">
Wróg ludu (film)

Wróg ludu – amerykański dramat z 1978 roku na podstawie sztuki Henryka Ibsena pod tym samym tytułem oraz jej adaptacji scenicznej autorstwa Arthura Millera.
Fabuła.
Małe miasteczko leśne chce wypromować się jako miejsce dla turystów, gdzie są oferowane lecznicze kąpiele w gorących źródłach i obcowanie z naturą. Ale dr Stockmann odkrywa skażenie wody przez ścieki z miejscowej fabryki. Informuje o tym lokalne władze. Te chcą utrzymać w tajemnicy zatrucie wody. Argumentują to zbyt wysokimi kosztami na pozbycie się brudów i dbaniem o reputację miasteczka. Dr Stockmann podejmuje walkę, by uświadomić zagrożenie, ale spotyka się z mieszanymi reakcjami...

</doc>
<doc id="1803620" url="https://pl.wikipedia.org/wiki?curid=1803620" title="Chris Henderson (piłkarz)">
Chris Henderson (piłkarz)

Christopher „Chris” Henderson (ur. 11 grudnia 1970 w Edmonds, w stanie Waszyngton) – piłkarz amerykański grający na pozycji pomocnika. Jest starszym bratem Seana Hendersona, również piłkarza i zawodnika m.in. Colorado Rapids i Seattle Sounders.
Kariera klubowa.
Henderson ukończył Cascade High School w mieście Everett i grał w lokalnej drużynie szkolnej. Następnie w latach 1989-1991 uczęszczał na University of California, Los Angeles i był członkiem tamtejszego zespołu UCLA Bruins. Międzyczasie rozegrał jeden sezon (w 1989 roku) w Seattle Storm w lidze Western Soccer League.
Po ukończeniu uniwersytetu Henderson w latach 1991-1994 grał wyłącznie w reprezentacji Stanów Zjednoczonych. W 1994 roku trafił do niemieckiego drugoligowca, FSV Frankfurt, w którym przez rok strzelił 8 goli. Przez drugą połowę 1995 roku grał w norweskim Stabæk Fotball.
W 1996 roku Henderson podpisał kontrakt z nowo powstałą ligą Major League Soccer i w 1996 roku został wybrany w drafcie przez drużynę Colorado Rapids. W pierwszym sezonie otrzymał tytuł MVP w swojej drużynie. W 1999 roku odszedł do Kansas City Wizards. W 2000 roku wystąpił w wygranym 1:0 przez Wizards finale MLS Cup z Chicago Fire.
W 2001 roku Henderson odszedł z Kansas City do Miami Fusion. Tam grał przez rok i wywalczył kolejne trofeum w karierze - MLS Supporters' Shield. W 2002 roku odszedł z klubu i ponownie został wybrany w drafcie przez zespół Colorado Rapids, w którym grał do 2005 roku. Łącznie w barwach tego klubu rozegrał 178 meczów, zaliczył 53 asysty i zdobył 120 punktów.
W maju 2005 roku Henderson trafił do Columbus Crew, w którym grał do końca roku. W 2006 roku ponownie zmienił klub i został piłkarzem Red Bull New York. W sezonie 2006 grał w każdym meczu Red Bulla, a pod koniec roku zakończył karierę piłkarską.
Kariera reprezentacyjna.
W reprezentacji Stanów Zjednoczonych Henderson zadebiutował 8 kwietnia 1990 roku w wygranym 4:1 towarzyskim meczu z Islandią. W tym samym roku został powołany przez selekcjonera Boba Ganslera do kadry na Mistrzostwa Świata we Włoszech i był najmłodszym zawodnikiem w drużynie. Na Mundialu był rezerwowym i nie rozegrał żadnego spotkania. W 1992 roku wystąpił z kadrą olimpijską na Igrzyskach Olimpijskich w Barcelonie. Od 1990 do 2001 roku rozegrał w kadrze narodowej 79 meczów i zdobył 3 gole.

</doc>
<doc id="1803621" url="https://pl.wikipedia.org/wiki?curid=1803621" title="Tomasz Sobczak (malarz)">
Tomasz Sobczak (malarz)

Tomasz Sobczak (ur. 22 stycznia 1954 w Pabianicach) – polski malarz, fotografik, scenograf teatralny i filmowy, poeta.
Życiorys.
Studiował na Wydziale Wzornictwa Przemysłowego i Wydziale Malarstwa w pracowni prof. Romana Modzelewskiego w Akademii Sztuk Pięknych im. Władysława Strzemińskiego w Łodzi (dyplom w 1982 r). W latach 1981-1986 jako scenograf związany z Wytwórnią Filmów Fabularnych w Łodzi (zrealizował 20 filmów). Autor scenografii teatralnej do oper: „Madame Butterfly” Giacomo Puccini (1989 r.) i baletu „Till Eulenspiegel” Richard Strauss (1989 r.). Autor 50-metrowego obrazu pt. „Kultura materialna mobilu” z 2005 roku. W 2009 prowadził warsztaty pt. „Święto Sztuki Młodych Artystów” w Akademii Humanistyczno-Ekonomicznej w Łodzi.

</doc>
<doc id="1803626" url="https://pl.wikipedia.org/wiki?curid=1803626" title="Rozalia Aleksandrowicz">
Rozalia Aleksandrowicz

Rozalia (Róża) Aleksandrowicz (ur. 29 sierpnia 1933 w Nowogródku, zm. 13 sierpnia 2008 w Gorzowie Wielkopolskim) – polska rzemieślnik i działaczka społeczna związana z Gorzowem, wieloletnia radna miejska, przewodnicząca muzułmańskiej gminy wyznaniowej w mieście.
Życiorys.
Urodziła się w rodzinie polskich Tatarów w województwie nowogródzkim (ojciec w czasie II wojny światowej został aresztowany przez NKWD, a rodzina zesłana na Syberię). W 1946 osiedliła się w Gorzowie, gdzie ukończyła technikum gastronomiczne. Prowadziła cukiernię „Maleńka” przy ul. Chrobrego. Działała w Stronnictwie Demokratycznym (SD), będąc członkinią Wojewódzkiej Rady Narodowej z jego ramienia. W latach 1990–1994 i 1998–2002 zasiadała w Radzie Miejskiej Gorzowa (jako reprezentantka SD i SLD). W 1989 i 1991 bez powodzenia ubiegała się o mandat senatora RP w województwie gorzowskim z ramienia SD uzyskując w pierwszym przypadku 8% głosów, w drugim znajdując się na czwartej pozycji. W 1993 próbowała swych sił w wyborach do Senatu jako niezależna kandydatka.
Po 1993 związała się z Unią Pracy; była m.in. członkiem jej Rady Krajowej.
W latach 90. była założycielką i szefową fundacji „Gorzowskie Zdrowie”, prowadziła również firmę „Med-Tronik”. W lokalu dawnej cukierni przy ul. Chrobrego otworzyła punkt badań zdrowotnych. Była przewodniczącą muzułmańskiej gminy wyznaniowej w Gorzowie aż do jej likwidacji.
Zmarła w 2008; została pochowana na cmentarzu muzułmańskim w Warszawie.

</doc>
<doc id="1803627" url="https://pl.wikipedia.org/wiki?curid=1803627" title="Pesa Elf">
Pesa Elf

Pesa Elf (ang. – elektryczny niskopodłogowy) – rodzina normalnotorowych elektrycznych zespołów trakcyjnych polskiej produkcji, wytwarzanych od 2010 w zakładach Pesy w kilku wersjach, różniących się liczbą członów i przeznaczeniem. W skład rodziny wchodzą modele: 21WE ("EN62"), 22WE ("EN76"), 27WE i 34WE ("EN96"). Zostało wyprodukowanych ponad 100 elfów i są one eksploatowane przez SKM Warszawa, Koleje Mazowieckie, Koleje Śląskie, Koleje Wielkopolskie, Koleje Dolnośląskie i Polregio.
Historia.
Geneza.
Po II wojnie światowej elektryczne zespoły trakcyjne powstawały aż do 1997 tylko w zakładach Pafawag z Wrocławia. Były one producentem m.in. najpopularniejszego w Polsce EZT serii EN57. Pafawag po prywatyzacji w latach 90. zaprzestał produkcji tego typu pojazdów, a ostatnim wyprodukowanym zespołem był ED73 z 1997. Polskie Koleje Państwowe zakończyły wówczas zamówienia na nowy tabor, w tym na EZT.
Od końca lat 80. PKP, a od początku XXI w. również samorządy, kupowały głównie wagony spalinowe i spalinowe zespoły trakcyjne, gdyż w obsłudze linii niezelektryfikowanych dominowały paliwożerne lokomotywy. Pozwoliło to polskim producentom oraz przewoźnikom na zebranie doświadczenia w produkcji i eksploatacji lekkiego taboru. Dodatkowo modernizowano posiadane przez polskich przewoźników zespoły trakcyjne serii EN57.
Elektryczne zespoły trakcyjne nowych producentów zaczęły pojawiać się na polskich torach w 2004. Od tego czasu przetargi na dostawę EZT wygrywały trzy firmy: Pesa (dawne ZNTK Bydgoszcz), Newag (dawne ZNTK Nowy Sącz) oraz Stadler Rail Polska. Pesa po głębokiej restrukturyzacji w 1998 początkowo (od 2001) zajęła się produkcją wagonów spalinowych i spalinowych zespołów trakcyjnych, jednakże w 2004 podjęła się zbudowania pierwszych EZT dla Warszawskiej Kolei Dojazdowej – 13WE (EN95). Pomimo planów zakupu 10 sztuk, produkcja została zakończona po jednym egzemplarzu. Kolejnym wyprodukowanymi EZT-ami były 15WE (2006) oraz 16WEk (2007). W obu przypadkach produkcja zakończyła się po jednym zamówieniu. Jedną z przyczyn niepowodzenia była wysoka podłoga (1000 mm nad główką szyny), utrudniająca szybką wymianę pasażerów oraz coraz popularniejsze przewozy rowerów, wózków dziecięcych czy inwalidzkich. W Polsce (poza aglomeracją warszawską i gdańską) właściwie nie występowały wysokie perony oraz nie było planów ich budowy, więc wprowadzanie niskopodłogowych EZT stało się istotne dla zamawiających nowy tabor. Pesa wyszła temu naprzeciw projektując Elfa oraz Acatusa II, które są dostosowane do bezstopniowej obsługi peronów wysokości 550/760 mm nad PGS. W procesie projektowania rodziny Elf brał udział 110-osobowy zespół inżynierów Pesy, a ponadto inżynierowie poddostawców i pracownicy naukowi krajowych uczelni technicznych. Producent projektując nowy model wzorował się na pojazdach zagranicznej konstrukcji – Talent 2 i Desiro ML.
Prezentacje promocyjne.
Światowa premiera Elfa miała miejsce 21 września 2010 podczas targów InnoTrans w Berlinie. Pesa zaprezentowała wówczas EN76-001 wyprodukowanego dla województwa śląskiego. Na polskich targach Trako w Gdańsku Elf pojawił się rok później – w dniach od 11 do 15 października 2011 producent zaprezentował EN96-002 wyprodukowanego dla województwa świętokrzyskiego, a Koleje Mazowieckie zaprezentowały swojego EN76-015. 28 czerwca 2012 w czeskim Velimiu, przy okazji pierwszej prezentacji Linka dla przewoźnika České dráhy, Pesa pokazała również mazowieckiego EN76-011. W dniach 18-20 czerwca 2013 na targach Czech Raildays w Ostrawie Pesa zaprezentowała wielkopolskiego EN76-035. W dniach 24-27 września na targach Trako w Gdańsku zaprezentowano wersję trójczłonową – EN62-001. We wrześniu 2017 na gdańskich targach Trako zaprezentowano 21WEa-002, a w czerwcu 2018 na ostrawskich targach Czech Raildays 34WEa-003. We wrześniu 2019 wielkopolski 48WE-004 został zaprezentowany na Trako.
Kolejne EZT Pesy.
Rodzina Elf została zaprojektowana jako platforma pociągów o uniwersalnym przeznaczeniu. Jednakże w 2013 Pesa proponując model Elf kilkukrotnie przegrała w przetargach z konkurencją oferującą tańsze pojazdy. Z tego powodu bydgoski producent włączył do swojej oferty nową rodzinę elektrycznych zespołów trakcyjnych Acatus Plus, które mimo niższych kosztów budowy wciąż mają spełniać wymagania części zamawiających. Pierwszą umowę na EZT z nowej rodziny podpisano 4 września 2013 z przedstawicielami województwa podkarpackiego, które zamówiło 2 sztuki typu 40WE.
Dodatkowo, mimo posiadanego projektu dalekobieżnej wersji Elfa, w przetargu ogłoszonym przez PKP Intercity Pesa zaoferowała inny EZT nowszej konstrukcji – Dart. 23 maja 2015 doszło do podpisania umowy.
Elf II.
Konieczność spełniania przez produkowane pojazdy szynowe technicznych specyfikacji interoperacyjności spowodowała, że począwszy od 2016 roku Pesa zaprzestała sprzedaży Elfów na rzecz Elfów II różniących się od poprzednika m.in. zgodnością z tymi wymaganiami. Pierwszym odbiorcą Elfów II były Koleje Śląskie, które wraz z województwem śląskim w październiku 2016 zamówiły kilkanaście sztuk.
Elf.eu.
W związku z planami eksportowymi dotyczącymi EZT z rodziny Elf, Pesa opracowała platformę Elf.eu przystosowaną do wymagań odbiorców spoza Polski. Została ona oparta na pojazdach typu Elf II, wyróżnia się jednak m.in. wielosystemowością (dostosowanie do napięć 3 kV DC oraz 25 kV AC). Składy z platformy Elf.eu mogą występować w konfiguracjach o długości od 2 do 5 członów. Na opracowanie platformy Elf.eu Pesa otrzymała w kwietniu 2019 dofinansowanie w wysokości 19 mln złotych od Narodowego Centrum Badań i Rozwoju w ramach konkursu „Szybka ścieżka” dla dużych przedsiębiorstw.
Pierwszym przewoźnikiem, który zamówił jednostki z tej platformy został czeski RegioJet, które zamówił dwusystemowe jednostki dwuczłonowe. Od elfów dla polskich przewoźników będą dodatkowo różnić się dłuższymi członami opartymi na niezależnych wózkach. 14 sierpnia 2022 pierwsze jednostka wykonała swój pierwszy przejazd na otwartej infrastrukturze w Czechach.
Konstrukcja.
Charakterystyka rodziny.
Elfy to normalnotorowe, pozbawione drzwi międzywagonowych, niskopodłogowe składy przeznaczone do obsługi przewozów pasażerskich wszystkich rodzajów – od aglomeracyjnych, poprzez regionalne i międzyregionalne do dalekobieżnych. W zależności od przeznaczenia składy mogą cechować się różnym przyspieszeniem, maksymalną prędkością eksploatacyjną, długością (wersje zamówione w latach 2009–2013 są 2-, 3-, 4- i 6-członowe), liczbą drzwi (od jednej do trzech par na stronę członu) i zagospodarowaniem wnętrza. Najbogatsza wersja (10 członów i prędkość maksymalna 190 km/h) jest przewidziana dla pociągów kwalifikowanych. Sylwetkę zewnętrzną oraz wnętrze pojazdów zaprojektował Bartosz Piotrowski.
Pesa oferuje także pojazdy Elf dostosowane do szyn o rozstawie 1520 mm. Jednakże żaden taki pojazd nie został zamówiony.
Zasilanie, napęd i podwozie.
W większości wersji pierwszy i ostatni wózek to wózki napędowe, a wózki pomiędzy członami (w systemie Jakobsa) to wózki toczne. Taki układ może być stosowany w składach do pięciu członów, dlatego wyjątkiem od tej reguły są modele "27WE" i "27WEb".
Wózki elfów wyposażone są w dwa stopnie usprężynowania. Pierwszym są sprężyny stalowe, a drugim sprężyny pneumatyczne (poduszki powietrzne Conti Tech) ze sprężyną awaryjną. Poduszki (po dwie na wózkach klasycznych i po cztery na wózkach Jacobsa) stanowią podparcie dla pudeł. Dla dodatkowego tłumienia drgań zamontowano amortyzatory hydrauliczne przy sprężynach śrubowych i pneumatycznych (pionowe), jarzmie czopa skrętu (poprzeczne) i z boku wózków (wzdłużne, jako tłumiki wężykowania).
Ze względu na sposób połączenia członów ze sobą, nie jest możliwe skracanie i wydłużanie pojazdu w warunkach eksploatacyjnych. Istnieje możliwość łączenia elfów w zespoły pracujące w trakcji wielokrotnej, składające się z maksymalnie dwóch (27WEb) lub trzech jednostek (np. 22WE, 27WE).
Wersje zamówione do końca 2014 są przeznaczone do linii zelektryfikowanych prądem stałym o napięciu 3 kV, lecz istnieje również możliwość produkcji składów zasilanych prądem przemiennym o napięciu 25 kV lub 15 kV.
Nadwozie.
Szkielet pudeł elfów zbudowany jest ze stali o podwyższonej odporności na korozję, poszycie o grubości 1,5 mm również jest stalowe, natomiast czoło pojazdu wykonano z tworzyw sztucznych.
Wszystkie drzwi znajdują się w strefie z niską podłogą, pod którymi umieszczono wysuwane stopnie ułatwiające wsiadanie z peronów o wysokości mniejszej niż 550/760 mm nad PGS.
Wnętrze.
Szczegóły wyposażenia wnętrza też są odpowiednio dostosowywane dla zamawiającego. Stosowane są różne układy (rzędami, grupami i wzdłuż okien) i rodzaje foteli. W przestrzeni pasażerskiej znajduje się toaleta w systemie zamkniętym (niezainstalowana w wersji wykonanej dla SKM Warszawa) oraz przestrzeń dla podróżnych z ograniczoną możliwością poruszania się, dużym bagażem lub rowerem, w pobliżu której, przy drzwiach są windy dla niepełnosprawnych. Elfy są wyposażone w kabiny przystosowane do obsługi dwuosobową drużyną trakcyjną (maszynista pociągu + pomocnik maszynisty), dzięki czemu (zgodnie z obowiązującymi przepisami) mogą w normalnej eksploatacji przekraczać prędkość 130 km/h.
Bezpieczeństwo.
Pojazdy jako pierwsze w Polsce spełniają europejską normę bezpieczeństwa pasywnego "PN-EN-15227 (kat. C1)". Norma ta przewiduje cztery scenariusze zderzeń:
Do wypełnienia założeń pierwszych dwóch scenariuszy zamontowano opatentowane przez Pesa Bydgoszcz absorbery energii z systemem antywspinającym. Ich rolą jest przejmowanie energii w celu ochrony ludzi i pociągu oraz sczepianie pojazdów, aby zapobiec ich nasuwaniu się na siebie. Dla założeń trzeciego scenariusza przed klatką bezpieczeństwa kabiny maszynistów zainstalowano blok z aluminium komorowego ("Honey Comb") dodatkowo pochłaniający energię w trakcie kolizji. Zainstalowane dla potrzeb czwartego scenariusza zgarniacze mają odsuwać lekką przeszkodę (np. samochód) z toru, aby nie została zmiażdżona pod pociągiem. Funkcję zderzaka w elfie pełni także sprzęg czołowy. Zaprojektowano go tak, aby w trakcie kolizji wsuwał się pod pojazd, co ma zmniejszać ryzyko wykolejenia składu. Wytrzymałość konstrukcji elfa określono jako P II według normy PN-EN-12663-1.
Testy poszczególnych elementów systemu bezpieczeństwa przeprowadzano na rzeczywistych obiektach 1:1 i w postaci symulacji komputerowych.
Wersje.
21WE.
Wersja 21WE to trójczłonowa regionalna wersja elfa o jednej parze drzwi na stronę członu.
22WE"x".
Wersja 22WE"x" to czteroczłonowa regionalna wersja elfa o dwóch parach drzwi na stronę członu. Najpierw powstała wersja 22WE, będąca pierwszym pojazdem rodziny, następnie 22WEb (obie dla województwa śląskiego), 22WEe (dla mazowieckiego), 22WEa (dla wielkopolskiego) i 22WEc (dla kujawsko-pomorskiego). Porównując pierwsze 22WE z kolejnymi wersjami należy wyszczególnić, że:
27WE"x".
Wersja 27WE to sześcioczłonowa aglomeracyjna wersja elfa o dwóch parach drzwi na stronę członu. W tej wersji, poprzez ułożenie większości siedzeń wzdłuż okien oraz brak toalet znacznie zwiększono ogólną pojemność składu. Dodatkowo w celu zwiększenia mocy zastosowano 4 wózki napędowe (występują na przemian z tocznymi), a nie 2 jak w pozostałych.
Kolejnym sześcioczłonowym elfem jest 27WEb. Jest on dłuższy od poprzedniego, ma zmieniony układ wózków i rozmieszczenie napędu (6 zamiast 8 silników, brak napędnych wózków Jacobsa), a także inne rozplanowanie wnętrza.
34WE.
Wersja 34WE to dwuczłonowa regionalna wersja elfa o jednej parze drzwi na stronę członu. W porównaniu do członów wcześniej produkowanych 22WE i 22WEb zwiększono przestrzeń pasażerską (dzięki przeniesieniu części wyposażenia trakcyjnego na dach) i dodatkowo zmieniono jej typ oświetlenia na diodowy (LED) oraz zamontowano gniazdka elektryczne do dyspozycji podróżnych. Moc zastosowanych silników umożliwia rozbudowę składu o jeden człon. Obecnie, przy dwóch członach, moc zespołu napędowego została ograniczona elektronicznie przez producenta.
Pojazdy są wyposażone w automatyczne systemy zliczania pasażerów i analizy czasu jazdy. Pozyskane dane są analizowane na zewnętrznych serwerach w czasie rzeczywistym.
Elf II.
Zamówione Elfy II dla woj. wielkopolskiego będą wyposażone w defibrylatory i odświeżacze powietrza. W pojazdach zakontraktowanych w 2019 roku dla woj. wielkopolskiego znajdą się ponadto pętle indukcyjne dla osób słabosłyszących.
Elf.eu.
Zamówione przez Regiojet jednostki są dwusystemowe, które mogą być eksploatowane na liniach o napięciu 3 kV DC, jak i 25 kV AC. W wersji dla czeskiego operatora zrezygnowano z wózka Jakobsa na rzecz standardowego rozwiązania. Każdy z członów jest wyposażony w swój własny wózek. Pojazdy są wyposażone w ETCS oraz hamulec szynowy. Wyposażenie w przedziale pasażera stanowią 154 miejsca siedzące, klimatyzacja, Wi-Fi, gniazdka o napięciu 230 V czy miejsce do przewozu wózków dziecięcych i rowerów. Jednostki są przystosowane również do osób z ograniczoną mobilnością.
Eksploatacja.
Koleje Śląskie.
22 grudnia 2009 podpisano umowę z samorządem województwa śląskiego na dostawę 8 sztuk 4-członowych elfów, a 30 marca 2011 na dostawę dziewiątej sztuki. Według pierwotnej koncepcji składy miały być przeznaczone dla Przewozów Regionalnych, jednakże już po ich zamówieniu podjęto decyzję o utworzeniu Kolei Śląskich i przekazaniu elfów właśnie im. Samorząd województwa już od 2008 posiada 4 podobne 4-członowe składy – Stadler FLIRT, które zostały zakupione z myślą o Szybkiej Kolei Regionalnej.
Na początku 2011 okazało się, że zamówione przez województwo ślaskie Elfy są o 6,5 tony cięższe, niż zaoferowane w przetargu. Pesa zdemontowała zatem rozmaite wyposażenie, które pokazała w Elfie na targach InnoTrans 2010 – wymieniono półki bagażowe na metalowe, zmieniono siedzenia, zrezygnowano z dodatkowych piasecznic, zwiększonych zbiorników na wodę, czy szklanych wiatrołapów. Pierwsze 2 elfy dostarczono w kwietniu 2011 i wraz z dostarczonymi później jednostkami stały bezczynnie w lokomotywowni przy dworcu w Katowicach, a później w bazie taborowej Kolei Śląskich w Łazach, aż do debiutu Kolei Śląskich 1 października 2011. Powodem postoju była niemożność porozumienia Urzędu Marszałkowskiego Województwa Śląskiego, Śląskiego Zakładu Przewozów Regionalnych oraz Kolei Śląskich odnośnie do wykorzystania składów przed debiutem Kolei Śląskich. Składy zostały skierowane do obsługi linii S1 (Częstochowa – Gliwice) oraz połączeń na linii S6 (Częstochowa – Wisła Głębce).
10 września 2012 podpisano umowę na dzierżawę 6 sztuk 6-członowych elfów z ich wykupem po zakończeniu. Pierwsze odbiory nowej serii rozpoczęły się 20 grudnia, kolejne (dwóch pierwszych egzemplarzy) 4 stycznia 2013. Pojazdy nie zostały zaakceptowane przez przedstawicieli przewoźnika ze względu na obecność usterek. Wszystkie 4 pierwsze 27WEb przeszły ostatecznie odbiory techniczne pod koniec stycznia 2013, 1 lutego zostały dostarczone na Śląsk, 2 lutego jeden z nich został zaprezentowany na dworcu w Katowicach, a 4 lutego rozpoczęły przewozy. Składy zostały przeznaczone przede wszystkim do obsługi linii S1, dzięki czemu krótsze elfy można było skierować na inne trasy, w szczególności linii S4 (SKR). 28 lutego przewoźnik odebrał pozostałe 2 składy, a 8 marca weszły one do służby.
9 sierpnia 2013, pomiędzy Porajem a Korwinowem, po wjechaniu pod opadającą sieć trakcyjną zapalił się EN76-004. Doszczętnie spłonęła kabina maszynisty. Na początku 2014 roku pojazd został skierowany na naprawę do producenta.
18 października 2016 KŚ wraz z urzędem marszałkowskim zamówiły 13 kolejnych jednostek (10 sztuk 4-członowych dla UM oraz 2 sztuki 3-członowe i 1 sztukę 2-członową dla KŚ). W umowie zawarto prawo opcji na 6 kolejnych sztuk. Pod koniec 2016 roku przewoźnik zdecydował się dokupić 4 sztuki (3 sztuki 2-członowe i 1 sztukę 3-członową), natomiast 31 stycznia 2017 zarząd województwa podjął uchwałę o skorzystaniu z prawa opcji na 2 dodatkowe 4-członowe egzemplarze i tydzień później złożył stosowne oświadczenie. 23 kwietnia 2017 pierwszy egzemplarz trójczłonowy, oznaczony jako 21WEa-001, odbył jazdę próbną z Bydgoszczy do Warlubia i wieczorem tego samego dnia wyjechał do Krakowa na testy homologacyjne. 31 lipca minął termin dostawy pierwszej jednostki, jednak ze względu na nieukończoną homologację Pesa dostarczyła jednostkę 14WE-02 będącą własnością spółki Industrial Division. Miesiąc później Pesa dostarczyła kolejne pojazdy zastępcze: drugi zespół 14WE i 2 pojazdy EN81. 11 września KŚ odebrały pierwszą jednostkę trójczłonową – 21WEa-002, dzień później rozpoczęła ona kursy z pasażerami, a kolejnego dnia odbyła się jej oficjalna prezentacja. Pod koniec października Pesa dostarczyła 2 EN71KM w zastępstwie za 2 4-członowe elfy II, na stanie przewoźnika były wówczas już 3 krótsze elfy II. 1 grudnia Pesa otrzymała homologację dla jednostek 2-członowych i skierowała pierwszą taką jednostkę do KŚ. Na początku grudnia UTK wydał zezwolenie dopuszczające do ruchu 34WEa-001 i pojazd został dostarczony do Katowic. W ostatnich dniach stycznia 2018 pierwszy egzemplarz 4-członowy otrzymał dopuszczenie do eksploatacji i 17 lutego został przekazany. W połowie kwietnia odbyły się jazdy testowe w Czechach. W maju Koleje Śląskie otrzymały 2 pojazdy 14WE jako pojazdy zastępcze za niedostarczonego 4-członowego elfa II, a w czerwcu 2 pojazdy EN57FPS za kolejnego niedostarczonego elfa II. Do końca 2018 roku dostarczono łącznie 7 sztuk 4-członowych elfów II. W lutym 2019 sprawa wysokości kar za opóźnienia w dostawach elfów 2 trafiła do sądu. W kwietniu poinformowano, że kontrakt na elfy 2 zostanie rozszerzony o 2 pojazdy 3-członowe. 1 maja 2019 odebrano ostatnią – 12. jednostkę 4-członową, a 30 maja 2020 odebrano 20. z 21 łącznie zamówionych elfów II.
We wrześniu 2019 jedna z jednostek z pierwszej dostawy otrzymała okleinę nawiązującą do stulecia wybuchu Powstań Śląskich, a w lipcu 2020 inna jednostka otrzymała okleinę nawiązującą do osoby Wojciecha Korfantego.
Szybka Kolej Miejska w Warszawie.
15 marca 2010 Szybka Kolej Miejska w Warszawie zamówiła 13 sztuk 6-członowych elfów. W tym czasie przewoźnik posiadał 12 własnych składów (14WE i 19WE wyprodukowane przez Newag). Ich liczba nie była wystarczająca i wypożyczono dodatkowo składy EN57 od trójmiejskiej SKM oraz ZNTK „Mińsk Mazowiecki”. Ponadto część kursów na linii S9 było obsługiwanych przez Koleje Mazowieckie.
15 listopada 2010 przewoźnik ogłosił kolejny przetarg, na 6 podobnych składów, w którym Pesa ponownie zaproponowała Elfa. Zwycięzcą został jednak Newag ze swoim 35WE, nazwanym później "Impulsem".
9 sierpnia 2011 nastąpiło przekazanie stołecznej SKM pierwszego egzemplarza elfa i jego jazda inauguracyjna na linii S2 na odcinku Warszawa Wschodnia – Warszawa Zachodnia. Do czasu uruchomienia trasy do lotniska Chopina składy obsługiwały wszystkie 3 linie SKM: S1, S2 i S9. Nowe pociągi poprawiły sytuację taborową i pozwoliły na zwrot wypożyczanych składów EN57 – 24 września przewoźnik całkowicie wyeliminował je z ruchu.
20 kwietnia 2012, w ramach prób technicznych, jeden z elfów wjechał jako pierwszy pociąg osobowy na przygotowywaną do otwarcia stację Warszawa Lotnisko Chopina. 1 czerwca rozpoczęło się regularne kursowanie pociągów z tej stacji, która jest stacją początkową linii S2 i S3. Ze względu na dotację unijną pojazdy są na stałe przypisane do linii S2 i S3.
23 czerwca 2013 elf 27WE-009 wykoleił się przy wyjeździe ze stacji Warszawa Lotnisko Chopina, w wyniku czego uszkodzeniu uległy 2 człony i 3 wózki. Powodem wykolejenia było przełożenie zwrotnicy pod jadącym pociągiem. Naprawa została wykonana przez producenta i 24 stycznia 2014 pociąg wrócił do służby. 10 lutego 2014 27WE-009 zderzył się z EN57AKM-1623 Kolei Mazowieckich w rejonie przystanku Warszawa Wesoła. W wyniku zderzenia uszkodzony został człon A, zniszczeniu uległy: poszycie, absorbery, reflektory, sprzęg automatyczny, układ powietrzny i elektryczny oraz mocowanie 2. wózka. W czerwcu podjęto decyzję o skierowaniu pojazdu na naprawę do Pesy.
21 maja 2018 została podpisana umowa o wartości 310,5 mln zł na dostawę do 2023 dla warszawskiej SKM 13 elektrycznych zespołów trakcyjnych z platformy Elf2 – 8 pięcioczłonowych i 5 czteroczłonowych wraz z opcją na 8 dodatkowych składów (7 pięcioczłonowych i 1 czteroczłonowy). 10 pierwszych pojazdów Pesa miała dostarczyć do końca 2019. Na skutek niewywiązywania się przez Pesę z terminu realizacji zamówienia, w październiku 2019 SKM podjęła decyzję o zerwaniu kontraktu. Gotowy wówczas był jeden skład, jednak nie posiadał on jeszcze homologacji, które po zerwaniu kontraktu został nieznacznie zmodyfikowany, żeby był bardziej uniwersalny. 25 marca 2021 jeden z gotowych składów z tego kontraktu zaprezentowano na stacji Wrocław Główny. Ostatecznie składy zostały sprzedane województwu kujawsko-pomorskiemu.
Polregio Oddział Świętokrzyski.
17 sierpnia 2010 podpisano umowę z samorządem województwa świętokrzyskiego na dostawę 4 sztuk 2-członowych elfów. 5 października 2011 odbyło się uroczyste przekazanie pierwszej sztuki na dworcu w Kielcach, podczas którego odbył się przejazd zaproszonych gości do pobliskiej Sitkówki. Następnego dnia został zaprezentowany na dworcu w Skarżysku-Kamiennej oraz dworcu w Ostrowcu Świętokrzyskim. Elfy to kolejne niskopojemnościowe elektryczne składy (po dwóch EN81) zakupione przez urząd marszałkowski województwa świętokrzyskiego. Zostały one skierowane do obsługi linii z Kielc do Ostrowca Świętokrzyskiego, Częstochowy oraz Krakowa.
Koleje Mazowieckie.
1 grudnia 2009 podpisano umowę z przedstawicielami województwa mazowieckiego na dostawę 20 sztuk 4-członowych elfów, ale w lutym 2010 sąd, na wniosek firmy Stadler Rail, nakazał zerwać umowę z powodu niespełnienia warunków przetargu przez producenta. 20 stycznia 2011 podpisano kolejna umowę, tym razem na zakup 16 sztuk. Elfy zamówiono aby uzupełnić flotę Kolei Mazowieckich. Samorządowy przewoźnik posiadał wtedy już 10 podobnych 4-członowych EZT Stadler FLIRT.
W marcu przeprowadzono konkurs na malowanie elfów. 21 sierpnia do Warszawy dostarczono pierwsze dwa z 16 zamówionych składów, których uroczyste przekazanie odbyło się dzień później na stacji Warszawa Gdańska. Składy zostały skierowane do obsługi linii KM9 (Warszawa Zachodnia – Działdowo).
18 maja 2012, w ramach prób technicznych, jeden z elfów, jako pierwszy pociąg osobowy Kolei Mazowieckich, wjechał na przygotowywaną do otwarcia stację Warszawa Lotnisko Chopina, z której regularne pociągi rozpoczęły kursowanie do Warszawy Wschodniej (linia KML) 1 czerwca. 29 czerwca elfy rozpoczęły obsługę połączenia do stacji Modlin, skąd 16 lipca rozpoczęły kursowanie autobusy Kolei Mazowieckich na nowo otwarte lotnisko Modlin w Nowym Dworze Mazowieckim.
23 maja 2012, pomiędzy przystankiem Warszawa Zoo a stacją Warszawa Praga, elf Kolei Mazowieckich (EN76-012) zderzył się czołowo z 19WE SKM Warszawa. W wyniku wypadku ranna została pasażerka elfa i pasażer 19WE.
Na początku 2013 Pesa na zamówienie Kolei Mazowieckich rozpoczęła doposażanie pojazdów w szklane wiatrołapy oraz zapasową sprężarkę i przetwornicę na koszt producenta. W drugiej połowie 2013 roku 5 składów kursujące na lotnisko Chopina doposażano w kasowniki ZTM.
We wrześniu KM zamówiły symulator EN76 w spółce Autocomp Management, który został dostarczony w sierpniu 2014.
31 marca 2016 przewoźnik podpisał z Pesą umowę na utrzymanie jednostek poziomu P1-P3 oraz naprawy poziomu P4 połączone z modernizacją obejmującą: montaż Wi-Fi, nową powłokę lakierniczą, nowy system otwierania drzwi i nowe osłony zgarniaczy.
W połowie 2016 rozpoczął się montaż kasowników ZTM w 11 pociągach, które dotychczas ich nie miały.
Koleje Wielkopolskie.
21 października 2010 oferta Pesy została wybrana w przetargu na dostawę 22 sztuk 4-członowych elektrycznych zespołów trakcyjnych. Hiszpański CAF i szwajcarski Stadler, również startujący w tym konkursie, złożyli odwołanie od rozstrzygnięcia do Krajowej Izby Odwoławczej. Ich wnioski zostały odrzucone, w związku z czym CAF wystąpił do sądu o unieważnienie przetargu, co również rozpatrzono odmownie. Umowa musiała być jeszcze sprawdzona przez Komisję Europejską. Ostatecznie, 8 lutego 2011 przedstawiciele Pesy podpisali umowę z samorządem województwa wielkopolskiego na dostawę 22 elfów typu 22WEa dla Kolei Wielkopolskich, które miały zostać dostarczone pomiędzy sierpniem 2012 a czerwcem 2014.
30 października 2011 Koleje Wielkopolskie wypożyczyły śląskiego EN76-004 na uroczyste otwarcie zmodernizowanego Dworca Letniego w Poznaniu.
W maju 2012 rozpoczęto budowę pierwszej jednostki, która została przekazana 8 sierpnia na stacji Poznań Główny. 21 listopada miał miejsce przejazd promocyjny EN76-028 na trasie Poznań – Opalenica. Elfy 9 grudnia rozpoczęły przewozy na linii Poznań – Kutno i Poznań – Zbąszynek. Był to debiut przewoźnika na liniach zelektryfikowanych, gdyż do tej pory KW obsługiwały jedynie linie niezelektryfikowane. Ze względu na niedostarczenie w terminie 3 pojazdów (6. – 8.) Pesa dostarczyła tabor zastępczy w postaci EN57.
15 grudnia 2013 elfy rozpoczęły kursowanie na trasie Poznań – Mogilno. Ostatni z 22 zamówionych pojazdów (EN76-047) został uroczyście oddany do eksploatacji 25 lutego 2014 na Dworcu Letnim w Poznaniu.
23 sierpnia 2017 województwo wielkopolskie podpisało z Pesą umowę o wartości niemal 239 mln zł (z czego aż 210 mln zł to dotacja unijna) na dostawę 10 pięcioczłonowych zespołów z rodziny Elf II. Miały one zostać dostarczone na początku 2019 i przekazane Kolejom Wielkopolskim w celu obsługi w godzinach szczytu najbardziej obciążonych tras z Poznania Głównego do Rawicza, Jarocina, Ostrowa Wielkopolskiego, Krotoszyna i Krzyża. Na początku września 2019 pierwszych 5 jednostek było gotowych, jednak nie mogły zostać one przekazane ze względu na brak dokumentów dopuszczeniowych. W połowie września stosowane dopuszczenie zostało wydane przez Urząd Transportu Kolejowego i 17 września rozpoczęły się odbiory nowych jednostek. 19 września na Dworcu Letnim odbyło się uroczyste przekazanie jednostki 48WE-003, po którym odbył się kurs inauguracyjny na trasie Poznań Główny – Swarzędz. Dostarczonych było wówczas 5 elfów z tej partii, z czego 4 były odebrane. Dostawy elfów z tego zamówienia zakończono w marcu 2020.
14 lutego 2019 województwo podpisało umowę na zakup kolejnych 5 sztuk 5-członowych elfów 2 z opcją na 2 dodatkowe jednostki. Dostawy zamówionych pojazdów planowane były od czerwca do grudnia 2020, jednakże zostały opóźnione ze względu na pandemię COVID-19. Całkowita wartość zamówienia podstawowego wyniosła 127,45 mln zł brutto (w tym 48,75 mln zł dofinansowania z Programu Operacyjnego Infrastruktura i Środowisko). Ostatecznie 2 pierwsze jednostki przekazano 2 grudnia 2020, kolejne 2 jednostki 28 grudnia, a ostatnią w kwietniu 2021 roku.
W sierpniu 2021 elf EN76-026 pochodzący z pierwszego zamówienia otrzymał okolicznościową okleiną nawiązującej do najważniejszych wydarzeń z 10-letniej historii przewoźnika.
17 stycznia 2023 roku podpisano umowę na kolejne cztery jednostki.
Polregio Oddział Warmińsko-Mazurski.
7 listopada 2011 podpisano umowę z samorządem województwa warmińsko-mazurskiego na dostawę jednego 3-członowego elfa. Pesa wygrała przetarg m.in. dzięki zaoferowaniu gwarancji na cały pociąg na 50 lat. 22 listopada 2012 skład został przekazany, po czym miała miejsce jego prezentacja na trasie Olsztyn – Czerwonka.
Elf jest pierwszym elektrycznym pojazdem szynowym należącym do samorządu tego województwa. Dotychczas kupowano tylko pojazdy spalinowe, gdyż na terenie województwa większość linii jest niezelektryfikowanych.
W 2022 roku właściciel pojazdu (urząd marszałkowski) rozważał jego sprzedaż ze względu na wysoki koszt przeglądu P5, jednakże nie było chętnych na jego zakup.
Polregio Oddział Kujawsko-Pomorski.
26 listopada 2013 podpisano umowę z woj. kujawsko-pomorskim na dostawę 5 sztuk 4-członowych elfów. 26 maja 2014 zostały przekazane 2 pierwsze pojazdy, a 27 czerwca odbyła się ich uroczysta prezentacja na stacji Bydgoszcz Główna połączona z uroczystym przejazdem to Torunia. Pojazdy zakupione do obsługi połączeń ramach połączenia BiT City. Dwa kolejne pojazdy zostały przekazane 12 grudnia 2014. Na początku lutego 2015 PR rozpoczęły eksploatację ostatniego – 5. elfa. W grudniu 2015 zaczęto kierować jednostki również na wydłużone relacji do i z Nakła nad Notecią, Jabłonowa Pomorskiego i Włocławka. 19 października 2015 zawarto umowę na rozszerzenie zamówienia o 1 pojazd różniący się od pierwszych 5 większą prędkością eksploatacyjną wynoszącą 160 km/h zamiast 120 km/h. Skład miał zostać dostarczony do końca czerwca 2016, ale ostatecznie wyjechał na tory pod koniec lipca. 1 sierpnia został skierowany do obsługi trasy Bydgoszcz Główna – Gdynia Główna oraz Bydgoszcz Główna – Laskowice Pomorskie.
2 listopada 2022 podpisano umowę na dostawę 5 sztuk 4-członów elfów II, których uroczyste przekazanie odbyło się 25 listopada na stacji Toruń Główny. Tak szybko dostawa była możliwa dzięki temu, że producent sprzedał pojazdy, które pierwotnie miała otrzymać warszawska Szybka Kolej Miejska.
Polregio Oddział Podkarpacki.
30 stycznia 2017 podpisano umowę z woj. podkarpackim na dostawę 7 sztuk elfów II: 5 w wersji 3-członowej i 2 w wersji 4-członowej. Pierwsze pojazdy, zgodnie z umową, miały zostać dostarczone do czerwca 2017, a pozostałe do marca 2018 roku. Podpisany został jednak aneks, zgodnie z którym termin dostawy dwóch pierwszych składów został przesunięty na termin dostawy trzeciego pojazdu – 30 września 2017. Termin ten również nie został dotrzymany, w związku z czym urząd marszałkowski rozpoczął naliczanie kar umownych. Ostatecznie pierwszy pojazd został dostarczony w połowie listopada. 21 listopada odbyły się próby elfów w trakcji potrójnej na trasie Rzeszów – Dębica, 27 listopada ich przekazanie, a 4 grudnia oficjalna prezentacja. 6 czerwca 2018 zakończono dostawy jednostek 3-członowych. 20 sierpnia dostarczono pierwszą jednostkę 4-członową, a 27 września na stacji Rzeszów Główny uroczyście przekazano drugą, a jednocześnie ostatnią jednostkę, oklejoną w barwy narodowe z okazji 100-lecia niepodległości.
Polregio.
W grudniu 2016 podpisano umowę z Przewozami Regionalnymi na dostawę 4 sztuk elfów II w wersji 2-członowej. Wszystkie jednostki zostały odebrane 27 lutego 2018, a 16 marca odbyło się ich uroczyste przekazanie na stacji Toruń Główny. Składy zostały zakupione do obsługi połączeń na terenie województwa kujawsko-pomorskiego.
Koleje Małopolskie.
28 października 2019 podpisano umowę z województwem małopolskim na dostawę 4 sztuk elfów II w wersji 4-członowej dla Kolei Małopolskich. Pierwsze dwie egzemplarze zostały odebrane w sierpniu 2021 roku, z czego egzemplarz EN76B-001 rozpoczął kursowanie z pasażerami 12 sierpnia. 17 sierpnia natomiast odbyło się uroczyste przekazanie i prezentacja 2 pierwszych jednostek. 27 sierpnia dostarczono dwie pozostałe sztuki.
Koleje Dolnośląskie.
29 września 2020 podpisano umowę z Kolejami Dolnośląskimi na dostawę 5 sztuk elfów II w wersji 5-członowej z opcją na kolejne 20 składów. W marcu 2021 zarząd przewoźnika podjął decyzję o rozszerzeniu zamówienia o 8 sztuk. W marcu 2022 Koleje Dolnośląskie skorzystały z pozostałej części prawa opcji, dzięki czemu zamówiono łącznie 25 pojazdów. Pod koniec lipca gotowe były 2 pierwsze jednostki, a 18 sierpnia rozpoczęły kursowanie na linii Wrocław Główny – Jelcz-Laskowice. Pod koniec września eksploatowanych było 5 jednostek 48WEc.
RegioJet.
W marcu 2019 Pesa podpisała umowę z czeskim prywatnym przewoźnikiem kolejowym RegioJet na dostawę 7 dwuczłonowych EZT Elf.eu, które mają zostać skierowane do obsługi połączeń regionalnych w kraju usteckim. Jest to pierwszy kontrakt na dostawę elfów poza Polskę. Będą to także pierwsze wielosystemowe jednostki z rodziny Elf. 11 grudnia 2022 pierwsze 3 jednostki weszły do eksploatacji m.in. na linii Ústí nad Labem – Děčín východ.
W listopadzie 2022 poinformowano o podpisaniu umowy ramowej na dostawę 30 pojazdów oraz pierwszej umowy wykonawczej na 7 pojazdów 3-członowych.

</doc>
<doc id="1803631" url="https://pl.wikipedia.org/wiki?curid=1803631" title="Władza absolutna">
Władza absolutna

Władza absolutna (ang. "Absolute Power") − amerykański film fabularny (thriller) z 1997 roku, powstały na podstawie powieści Davida Baldacciego.
Fabuła.
Waszyngton. Luther Whitney jest podstarzałym włamywaczem. Siedział w więzieniu parę lat i chce skończyć swoją „karierę”. Decyduje się zrobić ostatni skok. Celem jest posiadłość Waltera Sullivana − jednego z najbogatszych ludzi w Waszyngtonie. Luther przygotowuje plan w najdrobniejszych szczegółach. Włamuje się nocą, gdy właściciela nie ma w domu. Podczas napadu przez weneckie lustro widzi sypialnię, gdzie żonę Sullivana uwodzi Allen Richmond − prezydent USA. Dochodzi do szamotaniny, do pomieszczenia wchodzą agenci tajnych służb − Bill Burton i Tim Collin. Zabijają kobietę. Agenci i ich przełożona Gloria Russell preparują inną wersję wydarzeń − zabójcą jest włamywacz, który zostaje zauważony, ale ucieka z narzędziem zbrodni. Śledztwo w tej sprawie prowadzi detektyw Seth Frank, który nie jest przekonany co do winy Luthera.

</doc>
<doc id="1803634" url="https://pl.wikipedia.org/wiki?curid=1803634" title="Jakow Józefowicz">
Jakow Józefowicz

Jakow Dawidowicz Józefowicz, ros. Яков Давидович Юзефович (ur. w Łapienicy (powiat wołkowyski guberni grodzieńskiej), zm. 5 lipca 1929 w Tartu) – rosyjski wojskowy (generał lejtnant), emigracyjny działacz wojskowy i polityczny.
Życiorys.
Pochodził z dawnej rodziny tatarskiej ziemiańskiej herbu Radwan. Ukończył Korpus Kadetów w Połocku i Nikołajewską Oficerską Szkołę Artylerii. Oficer z 1893 w 7 konno-artyleryjskim pułku. W 1899 r. Ukończył Nikołajewską Akademię Sztabu Generalnego. Po ukończeniu akademii dowodził szwadronem, starszy adiutant (pomocnik dowódcy) 4 Dywizji Kawalerii, w sztabie Warszawskiego Okręgu Wojskowego gdzie od marca 1901 do listopada 1904 był pomocnikiem dowódcy okręgu. Uczestnik wojny rosyjsko-japońskiej 1904-1905. Od 19 listopada 1904 awansował do stopnia sztabsrotmistrza, na stanowisku oficera ds. zleceń specjalnych w sztabie kwatermistrzostwa 3 Armii Mandżurskiej. Od 8 grudnia 1905 oficer ds. zleceń w sztabie Warszawskiego Okręgu Wojskowego. W grudniu 1908 r. pułkownik. Od 24 listopada 1910 szef Oddziału Zarządu Głównego Sztabu Generalnego (ZGSG), a od 17 kwietnia 1913 pomocnik szefa Oddziału Dowodzenia i Służby Wojsk ZGSG. 
Brał udział w I wojnie światowej. Od 25 lipca 1914 w Oddziale Służb generała Dyżurnego Stawki. Od sierpnia 1914 szef sztabu Dzikiej Dywizji. 10 września 1915 generał major. Od lutego 1916 szef sztabu 2 Korpusu Kawalerii, od 15 kwietnia 1917 generał kwatermistrz, od 12 maja 1917 I generalny kwatermistrz przy Najwyższym Naczelnym Dowódcy. W czerwcu 1917 dowódca 12 Dywizji Kawalerii, we wrześniu generał lejtnant i dowódca 26 Korpusu Armijnego. Od 9 września do 19 listopada 1917 dowódca 12 Armii. 14 listopada po rozbiciu Armii dowódca Frontu Północnego.
Uczestnik wojny domowej w Rosji. Latem 1918 w Armii Ochotniczej. Od 1 stycznia 1919 szef sztabu Kaukaskiej Armii Ochotniczej (dowódca gen. Piotr Wrangel), od maja Kaukaskiej Armii. W czasie choroby gen. Wrangla zastępował go. Od 27 czerwca do 29 listopada 1919 dowódca 5 Korpusu Kawalerii. Od 29 listopada 1919 do 30 maja 1920 w rezerwie dowódcy Zarządzie Dowodzenia Sił Zbrojnych Południa Rosji. Od kwietnia 1920 kierował pracami związanymi z obroną Perekopu i budowa linii kolejowej Dżankoj - Juszuj. Od 22 maja do 17 września 1920 generał inspektor kawalerii Armii Rosyjskiej gen. Wrangla.
We wrześniu 1920 wyjechał do Paryża razem z ministrem spraw zagranicznych rządu gen. Wrangla Piotrem Struwe. Był zamiar mianowania go dowódcą 3 Armii Rosyjskiej formowanej w Polsce. Jednak po jego przyjeździe do Paryża, Polska rozpoczęła rozmowy pokojowe z Rosją Sowiecką i wyznaczenie na stanowisko było bezprzedmiotowe.
Od listopada 1920 mieszkał w Wiesbaden (Niemcy), później w Polsce i Estonii. Zmarł w Tartu.

</doc>
<doc id="1803642" url="https://pl.wikipedia.org/wiki?curid=1803642" title="Długa noc poślubna">
Długa noc poślubna

Długa noc poślubna – polski film obyczajowy z 1976 roku.
Fabuła.
Marta i Jacek przypadkowo poznają się na ulicy. Wkrótce biorą ślub. Młodzi nowożeńcy nie mają własnego mieszkania, ale ciągle się starają. Ona pracuje jako nauczycielka w szkole podstawowej i mieszka z ciotką. On pracuje w fabryce, stara się przyśpieszyć przydział mieszkaniowy. Próbują coś wynająć, ale nie starczy im pieniędzy. Poza tym ich rodzice nie akceptują tego związku. Pojawiają się większe kłopoty, a między nimi zaczyna dochodzić do nieporozumień.

</doc>
<doc id="1803651" url="https://pl.wikipedia.org/wiki?curid=1803651" title="Jerzy Dobek">
Jerzy Dobek

Jerzy Dobek (ur. 25 stycznia 1936 w Lipiance) – polski prawnik i polityk, radca prawny, wojewoda ostrołęcki (1994–1997), wicemarszałek województwa mazowieckiego (1999–2002).
Życiorys.
Z wykształcenia prawnik. Podjął praktykę w zawodzie radcy prawnego w Ostrołęce. Pełnił także obowiązki przewodniczącego rady społecznej Samodzielnego Zespołu Publicznych Zakładów Opieki Zdrowotnej im. doktora Józefa Psarskiego w Ostrołęce.
W czasach PRL sprawował funkcję przewodniczącego Miejskiego Komitetu ZSL w Ostrołęce, pracował jako wicedyrektor Biura Organizacyjno-Prawnego i Kadr Urzędu Wojewódzkiego w Ostrołęce.
W 1993 został nominowany przez Polskie Stronnictwo Ludowe na stanowisko wojewody ostrołęckiego. Bez powodzenia ubiegał się o mandat senatorski w wyborach w 1997 i 2001. Po odejściu z urzędu w 1997 był m.in. zastępcą dziekana Okręgowej Izby Radców Prawnych w Olsztynie. W 1998 uzyskał mandat radnego mazowieckiego sejmiku z ramienia Przymierza Społecznego, a cztery lata później reelekcję z listy PSL. W 2006 nie został ponownie wybrany. W pierwszej kadencji samorządu wojewódzkiego był wicemarszałkiem.
Odznaczenia.
Odznaczony Krzyżem Kawalerskim Orderu Odrodzenia Polski (1999).

</doc>
<doc id="1803655" url="https://pl.wikipedia.org/wiki?curid=1803655" title="Ustawieni">
Ustawieni

Ustawieni – amerykańska komedia kryminalna z 2001 roku.
Fabuła.
Bobby z dziewczyną Jessicą wyprowadzają się z miasta, gdzie mieszkają. Trafiają do Nowego Jorku, gdzie szef dziewczyny Bobby’ego pomoże im zdobyć kasę na początek. On próbuje sił jako bokser, ale mu nie wychodzi. Wtedy poznaje Ricky’ego - zafascynowany filmami gangsterskimi chce z Bobbym założyć własną mafię. Żeby to zrobić potrzebuje pieniędzy. Obaj przyjmują propozycję starego gangstera Maxa...

</doc>
<doc id="1803659" url="https://pl.wikipedia.org/wiki?curid=1803659" title="WKM">
WKM



</doc>
<doc id="1803662" url="https://pl.wikipedia.org/wiki?curid=1803662" title="NKM">
NKM



</doc>
<doc id="1803663" url="https://pl.wikipedia.org/wiki?curid=1803663" title="Endokannabinoidy">
Endokannabinoidy



</doc>
<doc id="1803669" url="https://pl.wikipedia.org/wiki?curid=1803669" title="Nesomimus">
Nesomimus



</doc>
<doc id="1803670" url="https://pl.wikipedia.org/wiki?curid=1803670" title="Christopher Sullivan (piłkarz)">
Christopher Sullivan (piłkarz)

Christopher Sullivan (ur. 18 kwietnia 1965 w Redwood City, w stanie Kalifornia) – amerykański piłkarz grający na pozycji ofensywnego pomocnika lub napastnika.
Kariera klubowa.
Karierę piłkarską Sullivan rozpoczął w klubie West Valley SC. W latach 1983–1987 uczęszczał na University of Tampa i grał w nim w drużynie uniwersyteckiej.
Po ukończeniu uniwersytetu Sullivan wyjechał do Francji i grał w amatorskich zespołach Joué-Lès-Tours i Le Touquet AC. W 1989 roku wrócił do Stanów Zjednoczonych by grać w Orlando Lions w rozgrywkach American Soccer League. W 1989 roku przeszedł do węgierskiego Győri ETO FC i rozegrał 11 spotkań w pierwszej lidze węgierskiej, w których strzelił jedną bramkę. W połowie 1990 roku odszedł do szwedzkiej Landskrony BoIS. W 1992 roku został piłkarzem Brøndby IF, ale nie rozegrał żadnego spotkania w pierwszej lidze Danii. Następnie od 1993 roku występował w Hercie BSC, a w latach 1994–1995 był piłkarzem meksykańskiego Atlético Yucatán.
W 1995 roku Sullivan znów wrócił do USA. Grał w San Francisco Bay Diablos, a w 1996 roku ponownie został piłkarzem Győri ETO FC. W 1997 roku został wybrany w drafcie Major League Soccer przez San Jose Clash. Grał w nim przez cały rok 1997 i następnie zakończył karierę.
Kariera reprezentacyjna.
W reprezentacji Stanów Zjednoczonych Sullivan zadebiutował 8 czerwca 1987 roku w przegranym 1:3 meczu z Egiptem. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Na Mundialu był rezerwowym i nie rozegrał żadnego spotkania. Od 1987 do 1992 roku rozegrał w kadrze narodowej 19 meczów i zdobył 2 gole.

</doc>
<doc id="1803671" url="https://pl.wikipedia.org/wiki?curid=1803671" title="Edmond (film)">
Edmond (film)

Edmond – amerykański thriller z 2005 roku na podstawie sztuki Davida Mameta.
Fabuła.
Edmond Burke prowadzi szare, nudne życie. Pewnego dnia wracając z pracy pojawia się u wróżki. Kobieta postawiła mu tarota i wynika z niego, że pojawi się w niewłaściwym miejscu. Edmond przyjmuje przepowiednie do serca i zostawia swoją żonę. Ubrany w płaszcz i z paroma dolarami przy sobie wędruje po Nowym Jorku. Na początku trafia do baru. Dochodzi do wniosku, że chce się przespać z kobietą. Tu zaczynają się kłopoty. Nie dość, że nie stać go na skorzystanie z usług prostytutek, to jeszcze zostaje pobity i okradziony. Od tego momentu wszystko zaczyna przybierać zły obrót...

</doc>
<doc id="1803675" url="https://pl.wikipedia.org/wiki?curid=1803675" title="Ukraińska Partia Ludowa">
Ukraińska Partia Ludowa



</doc>
<doc id="1803676" url="https://pl.wikipedia.org/wiki?curid=1803676" title="Cis Bolko">
Cis Bolko

Cis „Bolko” – cis pospolity rosnący nad rzeką Pełcznicą w Świebodzicach, w rezerwacie przyrody „Przełomy pod Książem” w Książańskim Parku Krajobrazowym. Obwód pnia drzewa wynosi 285 cm, jest on prawdopodobnie najstarszym cisem w Sudetach, jego wiek szacuje się na 400-600 lat. 
Rozporządzeniem Wojewody Dolnośląskiego Nr 15 z dnia 27 listopada 2006 r. cis „Bolko” został ustanowiony pomnikiem przyrody (Dz. Urz. Nr 253, poz.3768 z dn. 4.12.2006 r.).

</doc>
<doc id="1803680" url="https://pl.wikipedia.org/wiki?curid=1803680" title="Memoriał Braci Znamieńskich 2009">
Memoriał Braci Znamieńskich 2009

Memoriał Braci Znamieńskich 2009 – mityng lekkoatletyczny, który odbył się w mieście Żukowski koło Moskwy 5 lipca 2009. Zawody zaliczane do cyklu World Athletics Tour posiadały rangę Area Permit Meetings.

</doc>
<doc id="1803688" url="https://pl.wikipedia.org/wiki?curid=1803688" title="Boją Się Nawet Jego Koni">
Boją Się Nawet Jego Koni



</doc>
<doc id="1803690" url="https://pl.wikipedia.org/wiki?curid=1803690" title="Zawada (nazwisko)">
Zawada (nazwisko)

Zawada (forma żeńska: Zawada, Zawadowa, Zawadówna; liczba mnoga: Zawadowie; w śląskiej formie: Zowada, Sowada) – polskie nazwisko (dawniej również: przydomek, przezwisko, miano) notowane od 1410 roku. Według systemu PESEL na początku 2020 roku zamieszkiwały w Polsce około 13353 osoby noszące to nazwisko.
Historia nazwiska.
Staropolskie nazwisko (początkowo przezwisko, przydomek) – popularne wśród niższych warstw społecznych Polaków co najmniej od XV wieku m.in. wśród polskich chłopów, mieszczan, także wiadomo, że dwie osoby o takim przydomku lub nazwisku (za "Historya piechoty polskiej") zaciągnięto do „"pierwszej znanej nam roty pieszej polskiej rotmistrza Marka z roku 1471"”.
Jedną z rodzin o tym nazwisku (dworzanina królewskiego wraz z braćmi i potomstwem), według zapisów heraldycznych, nobilitowano i adoptowano do herbu Rawicz w 1571 roku, przywilejem króla Zygmunta Augusta (zobacz: Zawada - herb szlachecki):
Potomkowie Rawicz-Zawadów to rodzina zmarłego już, znanego himalaisty o pełnym pierwotnym nazwisku Maria Andrzej Rawicz-Zawada, którego przodkowie (m.in. Filip Zawada - legionista, Tomasz Rawicz-Zawada - powstaniec styczniowy) brali udział w walkach wyzwoleńczych.

</doc>
<doc id="1803694" url="https://pl.wikipedia.org/wiki?curid=1803694" title="Białostockie Towarzystwo Esperantystów">
Białostockie Towarzystwo Esperantystów

Białostockie Towarzystwo Esperantystów (esp. "Bjalistoka Esperanto-Societo") – organizacja zarejestrowana 4 grudnia 1991 w Białymstoku.
Historia.
BTE kontynuuje tradycje przedwojennego Esperanckiego Towarzystwa im. Zamenhofa, powstałego z inicjatywy Jakuba Szapiro 17 lipca 1922 roku (w 1920 miała miejsce nieudana próba założenia towarzystwa przez Szapiro).
Głównym celem BTE jest propagowanie i nauczanie języka esperanto w Białymstoku i regionie. Co roku w grudniu organizuje ono Białostockie Dni Ludwika Zamenhofa poświęcone pamięci inicjatora języka.
Towarzystwo było współorganizatorem Światowego Kongresu Esperanta w Białymstoku w roku 2009 w 150. rocznicę urodzin Zamenhofa.
Od 2009 roku wolontariusze z towarzystwa organizują spotkania Białostockiej Kawiarni Językowej, gdzie oprócz esperanta można ćwiczyć inne języki.
W maju 2017 roku BTE we współpracy z Polskim Związkiem Esperantystów zorganizowali 36 Polski Kongres Esperanto w Białymstoku.
31 maja 2017 roku z inicjatywy organizacji w Białymstoku pojawiło się nowe ZEO, ulica Jakuba Szapiro.
Zarząd.
Zarząd wybrany w grudniu 2017 roku:

</doc>
<doc id="1803695" url="https://pl.wikipedia.org/wiki?curid=1803695" title="Ukraińska Partia Narodowa">
Ukraińska Partia Narodowa

Ukraińska Partia Narodowa (UNP) – jedyna legalnie działająca ukraińska partia polityczna w Rumunii, w latach 1927-1938.
Kierownictwo partii znajdowało się w Czerniowcach na Bukowinie, i tam był główny obszar działania partii. Partia kontynuowała tradycje ukraińskiej Partii Narodowo-Demokratycznej (NDP) z czasów Austro-Węgier.
Partia występowała przeciw romanizacji ludności ukraińskiej, domagała się wprowadzenia języka ukraińskiego w szkołach, cerkwiach oraz reformy rolnej.
UNP nie posiadała stałej organizacji i kadr, działała przez "mężów zaufania". Głosowało na nią ponad 30 tysięcy mieszkańców. Ze względu na rumuńskie prawo wyborcze, partia zwykle zawierała sojusze wyborcze z rumuńskimi partiami narodowo-monarchistyczną, ludową, radykalno-agrarną).
Przewodniczącym partii był Wołodymyr Załoziećkyj, sekretarzem Jurij Serbyniuk. Posłowie do parlamentu to: Wołodymyr Załoziećkyj, Wasyl Dutczak, Orest Szkraba, Jurij Serbyniuk, D. Maier-Mychalśkyj. Inni działacze partii to: Łew Kohut, A. Kyryliw, Iwan Stryjśkyj, Iwan Żukowśkyj, Jurij Łysan, Roman Jasenyćkyj, M. Witan, M. Sywyj, Teodor Iwanyćkyj i inni.
Organami prasowymi były: "Ridnyj Kraj", "Czas", "Narodna Wolja", "Rada".
W 1938 roku w Rumunii rozwiązano wszystkie partie polityczne, w tym UNP.

</doc>
<doc id="1803701" url="https://pl.wikipedia.org/wiki?curid=1803701" title="George Kettman">
George Kettman

George Wilhelm Kettmann (ur. 12 grudnia 1898 w Amsterdamie, zm. 10 lutego 1970 w Roosendaal) – holenderski poeta, eseista i prozaik, wydawca mediowy, publicysta, działacz i ideolog nazistowski, korespondent wojenny Waffen-SS podczas II wojny światowej.
Życiorys.
Uczęszczał do szkoły kupieckiej w Amsterdamie. Od 1914 r. pracował w firmie włókienniczej ojca. Od grudnia 1917 r. do końca 1918 r. służył w armii holenderskiej na granicy z Belgią. W maju 1918 r. miał debiut literacki w czasopiśmie „Het Getij” pod pseudonimem „Co van Sweden”. Od 1919 r. rozwijał swoją karierę literacką, pisząc wiersze, opowiadania, eseje, sztuki teatralne. Współpracował z różnymi czasopismami.
Na przełomie lat. 20. i 30. pojawiła się u niego coraz silniejsza fascynacja włoskim faszyzmem. Od listopada 1931 r. działał w ruchu faszystowskim „De Bezem” Jana Baarsa. 21 lipca 1932 r. założył w Amsterdamie własne wydawnictwo „De Amsterdamsche Keurkamer”. Jego celem było popularyzowanie narodowego socjalizmu jako fenomenu kulturowego. 2 sierpnia 1932 wstąpił do Narodowo-Socjalistycznego Ruchu Holenderskiego (NSB) Antona Musserta. Od stycznia 1933 r. aż do 1941 r. pełnił funkcję redaktora naczelnego pisma NSB „Volk en Vaderland”. W 1939 r. jego wydawnictwo opublikowało w języku niderlandzkim „Mein Kampf” Adolfa Hitlera. Z biegiem czasu Kettmann zaczął coraz bardziej oskarżać A. Musserta, że jest zbyt mało radykalny. Sam 7 marca 1942 r. wstąpił ochotniczo do Holenderskiego SS. W rezultacie przywódca NSB usunął go z partii.
George Kettman przez pewien czas wydawał antysemickie pismo „De misthoorn”. Jednocześnie prowadził bardzo silną krytykę NSB. Wkrótce wyjechał do Berlina, a na początku 1943 r. został korespondentem wojennym w kompanii propagandowej Ochotniczego Legionu Holenderskiego na froncie wschodnim. W maju tego roku został ranny podczas ataku wojsk sowieckich, po czym trafił do szpitala w Berlinie. Latem przeszedł kursy propagandowe w Villach. Następnie powrócił na front w rejon Narwy. W marcu 1945 r. został przydzielony jako zwykły żołnierz do jednostki Waffen-SS w okolicy Szczecina. Na początku kwietnia trafił do niewoli sowieckiej, ale udało mu się zbiec i przedostać się do Holandii. Zamieszkał w Zandvoort. Udawał byłego bojownika ruchu oporu.
W lipcu 1945 r. przeniósł się do Belgii, gdzie go aresztowano i uwięziono w 1948 r. Został odesłany do Holandii. Po procesie w 1951 r. został skazany na karę 10 lat więzienia. Po wyjściu na wolność w 1955 r., całkowicie wycofał się z aktywności politycznej. Pisał dalej wiersze, demonstrując swoje nazistowskie poglądy, z których nie wycofał się do końca życia.

</doc>
<doc id="1803705" url="https://pl.wikipedia.org/wiki?curid=1803705" title="Bahiaxenos relictus">
Bahiaxenos relictus

Bahiaxenos relictus – gatunek wachlarzoskrzydłych, jedyny znany przedstawiciel rodzaju Bahiaxenos i rodziny Bahiaxenidae. Został opisany na podstawie imago samca, złapanego w Brejo Zacarias, gminie Pilão Arcado, stanie Bahia. Przeprowadzona analiza kladystyczna wskazuje, że jest najbardziej bazalnym ze znanych przedstawicieli rzędu. Jej autorzy sugerują, że "Bahiaxenos relictus" jest reliktem wydm rzeki São Francisco. 
Opisany owad ma całkowitą długość 2,7 mm, kolor żółtawy-jasnobrązowy. Oczy złożone składają się z około 60±10 ommatidiów. Cechą odróżniającą Bahiaxenidae od wszystkich znanych współcześnie żyjących wachlarzoskrzydłych jest obecność ośmiu antenomerów i niezredukowanej wargi ("labrum").

</doc>
<doc id="1803706" url="https://pl.wikipedia.org/wiki?curid=1803706" title="Bahiaxenos">
Bahiaxenos



</doc>
<doc id="1803707" url="https://pl.wikipedia.org/wiki?curid=1803707" title="Bahiaxenidae">
Bahiaxenidae



</doc>
<doc id="1803708" url="https://pl.wikipedia.org/wiki?curid=1803708" title="Miklos Jozsef Esterhazy">
Miklos Jozsef Esterhazy



</doc>
<doc id="1803709" url="https://pl.wikipedia.org/wiki?curid=1803709" title="The Three Pyramids Club">
The Three Pyramids Club

The Three Pyramids Club – druga płyta solowa angielskiego wokalisty Grahama "Suggsa" McPhersona, najbardziej znanego jako frontman angielskiego zespołu ska-poprockowego Madness. Album został wydany w 1998 roku przez koncern Warner Bros. Records. Producentem płyty był Stephen Lironi. W nagraniach uczestniczył Rico Rodriguez znany z nagrań solowych i współpracy z brytyjskim zespołem ska The Specials. Singiel "I Am" pochodzący z tego wydawnictwa promował film "Rewolwer i melonik". Album uplasował się na 82 miejscu brytyjskiej listy przebojów.

</doc>
<doc id="1803710" url="https://pl.wikipedia.org/wiki?curid=1803710" title="Memoriał Josefa Odložila 2009">
Memoriał Josefa Odložila 2009

Memoriał Josefa Odložila 2009 – mityng lekkoatletyczny, który odbył się stadionie „Na Julisce” 8 czerwca 2009. Zawody zaliczane do cyklu World Athletics Tour posiadały rangę Area Permit Meetings.

</doc>
<doc id="1803711" url="https://pl.wikipedia.org/wiki?curid=1803711" title="Joseph Esterhazy">
Joseph Esterhazy



</doc>
<doc id="1803715" url="https://pl.wikipedia.org/wiki?curid=1803715" title="Pojazd księżycowy">
Pojazd księżycowy



</doc>
<doc id="1803719" url="https://pl.wikipedia.org/wiki?curid=1803719" title="Berijew LL-143">
Berijew LL-143



</doc>
<doc id="1803733" url="https://pl.wikipedia.org/wiki?curid=1803733" title="Clepardia Kraków">
Clepardia Kraków

Clepardia Kraków – polski klub piłkarski z siedzibą w Krakowie, założony w 1909 jako "Towarzystwo Sportowe Krowodrza–Modrzejówka". Obecnie występuje w zachodniej grupie małopolskiej V ligi. 
Pod obecną nazwą funkcjonuje od 1967 i fuzji klubów "KS Krowodrza" i "Prądnicki KS".
Historia klubu.
KS Krowodrza.
Protoplastą Clepardii było Towarzystwo Sportowe Krowodrza–Modrzejówka (później "KS Krowodrza", "TS Krowodrza" i "Unia Krowodrza"), założone na osiedlu robotniczym Modrzejówka w 1909 jako jeden z najstarszych klubów sportowych w Krakowie. Jego boisko początkowo mieściło się obok szpitala wojskowego przy ulicy Lubelskiej, a później na terenie obecnej jednostki wojskowej przy ulicy Wrocławskiej. Do wybuchu II wojny światowej piłkarze Krowodrzy występowali m.in. w klasie C (wówczas najniższy poziom ligowy) i krakowskiej klasie okręgowej (drugi poziom rozgrywkowy). Wychowankami przedwojennego klubu byli reprezentant Polski, olimpijczyk i późniejszy zawodnik Cracovii Władysław Gędłek oraz inny reprezentant Polski i piłkarz "Pasów", Czesław Rajtar. 
Po II wojnie światowej oprócz piłki nożnej w klubie funkcjonowały sekcje piłki ręcznej i koszykówki mężczyzn i kobiet oraz siatkówki kobiet. Po fuzji z KS Prądnik w 1967 klub przestał istnieć do reaktywacji sekcji piłki nożnej w 1988 (bez związku z współczesnym KS Clepardia). Piłkarze KS Krowodrza rozgrywali mecze na boisku w parku Krowoderskim (obecnie boisko PKS Jadwiga Kraków) do wycofania się z rozgrywek klasy B jesienią 2005. 
Prądnicki KS.
W 1930 w krakowskiej dzielnicy Prądnik Biały powstał klub "KS Prądnik" i w 1936 zgłosił się do rozgrywek klasy C, czyli ówczesnego najniższego poziomu ligowego. W czasie niemieckiej okupacji Krakowa reprezentacja Prądnika Białego występowała w nieoficjalnych rozgrywkach piłkarskich w składzie złożonym z "młodzieży zamieszkałej przy ul. Korczaka, Prądnickiej i ks. Siemaszki". Po II wojnie światowej powstał klub "KS Prądnicki", jednak były zawodnik, trener i długoletni działacz Clepardii Ryszard Sosnowski utrzymywał, że powojenny klub nie kontynuował tradycji przedwojennego KS Prądnik. W 1950 KS Prądnicki został wchłonięty przez Prądniczankę (klub z sąsiedniego Prądnika Czerwonego), a w 1955 pod patronatem zakładów produkcji opakowań Artigraph reaktywowano "Prądnicki Klub Sportowy", który rok później przeprowadził się na boisko przy ulicy Prądnickiej, a w 1957 awansował do ówczesnej klasy A (czwarty poziom ligowy). W 1963 rozpoczęto budowę istniejącego do 2019 pawilonu klubowego obok boiska przy ulicy Prądnickiej, a w 1965 "Prądnicki Zakładowy Klub Sportowy" ponownie awansował do piłkarskiej klasy A. Tuż przed fuzją z KS Krowodrza klub z Prądnika prowadził sekcje piłki nożnej, piłki ręcznej kobiet, siatkówki kobiet i gimnastyki. Wychowankiem Prądnickiego KS był Lucjan Franczak, późniejszy wieloletni trener krakowskich klubów piłkarskich, m.in. Wisły (z którą zdobył wicemistrzostwo Polski w sezonie 1980/1981), Cracovii i Garbarni.
KS Clepardia (od 1967).
Latem 1966 Echo Krakowa donosiło o trudnościach finansowych Prądnickiego KS i zasugerowało powstanie jednego, silnego klubu sportowego w Kleparzu. W lutym 1967 ogłoszono fuzję "ZKS Prądnicki" i "WKS-Krowodrza" w nowy klub sportowy pod nazwą "Dzielnicowy Klub Sportowy Clepardia". Historyk krakowskiego sportu Jerzy Cierpiatka sugeruje, że presję na połączenie obu klubów wywierały lokalne władze. Siedzibą nowego klubu stały się zmodernizowane kilka lat wcześniej obiekty Prądnickiego.
Clepardia od sezonu 1966/67 występowała w klasie A, zanim po reformie rozgrywek w 1975 znalazła się w klasie okręgowej (czwarty poziom ligowy) na kolejną dekadę. W 1986 Clepardia odniosła największy sukces w historii, awansując do III ligi pod wodzą trenera Ireneusza Adamusa. Jedyny sezon na trzecim szczeblu Clepardia zakończyła na ostatnim, 14. miejscu z ujemnym bilansem punktowym (za porażki trzema i więcej bramkami przyznawano ujemne punkty) i wiosną 1987 spadła do klasy okręgowej m.in. z Wawelem Kraków. W 1991 i 1994 Clepardia awansowała do klasy międzyokręgowej (ówczesna IV liga), w XXI wieku występowała na czwartym poziomie rozgrywkowym od 2001 do 2006. Po reformie IV ligi w piąty poziom rozgrywkowy, Clepardia świętowała awans po wygraniu ligi okręgowej w 2017. W 2022 opuściła zachodnią grupę małopolskiej IV ligi zajmując przedostatnie, 17. miejsce i obecnie występuje w V lidze małopolskiej (zachód).
Na przestrzeni lat w klubie funkcjonowały sekcje piłki nożnej, piłki ręcznej kobiet, judo i piłki nożnej pięcioosobowej. Obecnie klub prowadzi sekcje piłki nożnej (trampkarze najmłodsi, młodsi, starsi, juniorzy starsi, seniorzy, oldboje) oraz judo.
Obiekty klubowe.
Siedziba klubu i jego stadion (o danych technicznych poniżej) znajdują się w Krakowie, przy ulicy gen. A. Fieldorfa-Nila 5. W maju 2020 prezydent Krakowa Jacek Majchrowski przekazał Clepardii zmodernizowany przez Zarząd Infrastruktury Sportowej budynek klubowy z salą gimnastyczną, konferencyjną i szatniami. Miasto planuje także budowę krytej pływalni na terenach klubu przy ulicy Mackiewicza 14 (nieopodal dworku Białoprądnickiego) w miejscu zamkniętego otwartego basenu i siłowni.

</doc>
<doc id="1803734" url="https://pl.wikipedia.org/wiki?curid=1803734" title="Opactwo Shrewsbury">
Opactwo Shrewsbury

Opactwo Shrewsbury (), właściwie Opactwo świętych Piotra i Pawła () – dawny klasztor benedyktyński, znajdujący się w Shrewsbury, stolicy hrabstwa Shropshire, w zachodniej Anglii.
Historia.
Opactwo zostało założone w 1083 roku przez Rogera de Montgomery, 1. hrabiego Shrewsbury. W 1138 do opactwa sprowadzono z Walii relikwie św. Winifredy i odtąd klasztor stał się miejscem licznych pielgrzymek. W latach 1283 i 1398 w klasztorze odbyły się posiedzenia dwóch angielskich parlamentów (pierwszego i tzw. Wielkiego). W 1540 cały majątek benedyktynów w Shrewsbury został przejęty przez króla Henryka VIII – w ramach przeprowadzonej przez niego kasaty – ale kościół nie przerwał działalności (wszedł do parafii Krzyża Świętego).
W XIX wieku, powstał plan całkowitej odbudowy opactwa, ale z powodów finansowych do świetności przywrócono jedynie część klasztoru. Jakiekolwiek dalsze koncepcje kontynuacji prac zostały przerwane przez wybuch I wojny światowej, a po 1918 nie zostały wznowione.
Opactwo dziś.
Obecnie pozostałości klasztoru mieszczą się we wschodniej część miasta, w pobliżu Mostu Angielskiego ("The English Bridge"). Niewielki przyległy obszar w kształcie trójkąta przed wejściem do kościoła (a także przedmieście, w którym opactwo się mieści) nosi nazwę "Abbey Foregate".
W średniowieczu posiadało znaczne dobra ziemskie w okolicy, jednak po przejęciu majątku przez króla część budynków została zniszczona. Jednak kilka zabudowań, wraz z kościołem pozostały do dziś. Współcześnie są częściowo rozdzielone drogą A5. Oprócz pełniącego do dziś swoją rolę kościoła, w pobliżu zobaczyć można ambonę dawnego refektarza, oraz fragment zabudowań budynku klasztornego, który obecnie jest częścią innego budynku. W 1980 roku z inicjatywy "The Shrewsbury Abbey Restoration Project" rozpoczęto prace nad reaktywowaniem przyklasztornego herbarium, które w 1987 otwarła pisarka Ellis Peters.

</doc>
<doc id="1803735" url="https://pl.wikipedia.org/wiki?curid=1803735" title="Antal Szentmihályi">
Antal Szentmihályi

Antal Szentmihályi (ur. 13 czerwca 1939 w Győrze) – węgierski piłkarz, bramkarz i trener. Brązowy medalista ME 64 oraz mistrz olimpijski z Tokio.
Początkowo występował w Textilesnél i Győri ETO FC (1958–1959) z rodzinnego miasta, jednak najlepszy okres kariery spędził w klubach budapeszteńskich: Vasasie (1959–1964) i Újpescie (1964–1974). Z Vasasem był mistrzem kraju dwukrotnie (1961, 1962), z Újpestem zdobywał tytuły w latach 1969–1974 (sześć). W reprezentacji Węgier zagrał 31 razy. Debiutował w 1961, ostatni raz zagrał w 1969. Podczas MŚ 66 wystąpił w jednym spotkaniu, wcześniej znajdował się w kadrze na MŚ 62.

</doc>
<doc id="1803736" url="https://pl.wikipedia.org/wiki?curid=1803736" title="Antal Szentmihalyi">
Antal Szentmihalyi



</doc>
<doc id="1803739" url="https://pl.wikipedia.org/wiki?curid=1803739" title="Honda 1300">
Honda 1300

Honda 1300 – samochód osobowy klasy kompaktowej produkowany przez koncern Honda w latach 1969 - 1972. Auto zostało zaprezentowane po raz pierwszy podczas targów motoryzacyjnych w Tokio w 1968 roku. Na początku do sprzedaży trafiła wersja sedan, jednak w 1970 roku do oferty dołączyło coupe. Auto jako pierwsze było stworzone do konkurowania z Toyotą Coroną i Nissanem Bluebirdem. Zmiany w aucie wykonywane były kilka razy. Soichiro Honda był nieugięty pod kwestią silnika: chłodzonego powietrzem, a nie cieczą. Honda 1300 nie trafiła do sprzedaży na rynek amerykański.

</doc>
<doc id="1803743" url="https://pl.wikipedia.org/wiki?curid=1803743" title="Nataliya Pyhyda">
Nataliya Pyhyda



</doc>
<doc id="1803745" url="https://pl.wikipedia.org/wiki?curid=1803745" title="Honda 145">
Honda 145

Honda 145 – samochód osobowy klasy kompaktowej, produkowany przez koncern Honda w latach 1972–1974 jako następca Hondy 1300.
Auto ponownie oferowane zostało w wersjach sedan i coupé. Kosmetycznie niewiele różniło się od 1300, choć od razu w oczy rzuca się przednia maska auta. Silnik auta o pojemności skokowej 1433 cm³ był chłodzony wodą i był inspiracją dla nazwy auta. Rynek jednak nie był zachwycony autem ponieważ powoli na rynek wchodziła Honda Civic i wyprodukowano w sumie 9736 aut.

</doc>
<doc id="1803747" url="https://pl.wikipedia.org/wiki?curid=1803747" title="Solownia">
Solownia

Solownia (niem.: "Salzfähre", śl.: "Solownia") – dzielnica miasta Zdzieszowice, położona w Polsce, w województwie opolskim, w powiecie krapkowickim, w gminie Zdzieszowice. Do 1945 roku Rokicie znajdowało się na terenach niemieckich. W latach 1975–1998 Solownia administracyjnie należała do ówczesnego województwa opolskiego.
Solownia położona jest na 108 kilometrze biegu rzeki Odry. Znajduje się tu kościół, dworzec kolejowy oraz poczta. Dawniej Solownia stanowiła kolonię Zdzieszowic, a położona była w powiecie wielkostrzeleckim.

</doc>
<doc id="1803748" url="https://pl.wikipedia.org/wiki?curid=1803748" title="Korfanty (samochód pancerny)">
Korfanty (samochód pancerny)

Samochód pancerny Korfanty – polski improwizowany samochód pancerny z okresu III powstania śląskiego nazwany na cześć działacza polonijnego na Śląsku oraz polityka Wojciecha Korfantego.
Historia.
W maju 1921 w trakcie III powstania śląskiego składająca się z marynarzy kompania, dowodzona przez porucznika marynarki Roberta Oszka, została zmotoryzowana, przejmując samochody ciężarowe zarekwirowane w hucie Baildon. Postanowiono wtedy, że niektóre z nich zostaną opancerzone.
Pierwszy z tych samochodów został zbudowany przez inżyniera Woźniaka, przy pomocy porucznika marynarki Oszka zaledwie w ciągu trzech dni. Podstawą samochodu stała się prawdopodobnie rama samochodu ciężarowego „Magirus”. Została ona opancerzona walcowaną blachą stalową wyprodukowaną w hucie Baildon. Pojazd otrzymał imię „Korfanty”.
Zaraz po oddaniu do użytku wszedł w skład kompanii porucznika Oszka, która oprócz tego samochodu dysponowała jeszcze kilkoma pojazdami ciężarowymi. „Korfanty” walczył w ramach Grupy „Północ” w rejonie Kędzierzyna. W dniach 21–27 maja wziął udział w walkach w rejonie Góry św. Anny. 
Po zakończeniu powstania samochód pancerny „Korfanty” wysłano prawdopodobnie do muzeum w Krakowie. Dalsze jego losy nie są znane.

</doc>
<doc id="1803749" url="https://pl.wikipedia.org/wiki?curid=1803749" title="Partia Narodowo-Demokratyczna">
Partia Narodowo-Demokratyczna



</doc>
<doc id="1803750" url="https://pl.wikipedia.org/wiki?curid=1803750" title="Josh Smith">
Josh Smith

Joshua „Josh” Smith (ur. 5 grudnia 1985 w College Park) – amerykański koszykarz, występujący na pozycji silnego bądź niskiego skrzydłowego. Zwycięzca konkursu wsadów w 2005 roku, wybrany w drafcie do NBA zaraz po szkole średniej.
W 2004 został wybrany najlepszych zawodnikiem szkół średnich stanu Wirginia (Virginia Gatorade Player of the Year). Wystąpił w dwóch meczach gwiazd amerykańskich szkół średnich – Nike Hoop Summit, McDonald's All-American. Został też zaliczony do I składu All-American przez magazyny Parade i USA Today.
Smith został wybrany z 17 numerem draftu 2004 przez Atlantę Hawks, prosto po szkole średniej (Oak Hill Acedemy). W trakcie Weekendu Gwiazd 2005 zwyciężył w konkursie wsadów. Za grę w swoim pierwszym sezonie w NBA został wybrany do drugiej piątki debiutantów.
W sezonach 2006/07 i 2007/08 miał drugą najwyższą średnią zablokowanych rzutów w NBA. 17 listopada 2007 ustanowił swój rekord, zdobywając 38 punktów w meczu z Milwaukee Bucks. 9 grudnia 2007 został wybrany graczem tygodnia Konferencji Wschodniej. 2 lutego 2010 roku został najmłodszym zawodnikiem, który zablokował 1000 rzutów. Został wybrany do drugiej piątki defensorów w sezonie 2009/10. Na koniec sezonu zajął drugie miejsce w głosowaniu na obrońcę roku NBA.
10 lipca 2013 podpisał kontrakt z Detroit Pistons. 22 grudnia 2014 został zwolniony przez Pistons. 26 grudnia 2014 podpisał kontrakt z Houston Rockets.
16 lipca 2015 roku podpisał roczną umowę, za minimum dla weterana z klubem Los Angeles Clippers. 22 stycznia 2016 w ramach wymiany ponownie trafił do Houston Rockets.
28 października 2017 podpisał umowę do końca sezonu z New Orleans Pelicans. 10 listopada został zwolniony.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="1803751" url="https://pl.wikipedia.org/wiki?curid=1803751" title="Zygmunt Fredro">
Zygmunt Fredro

Zygmunt Fredro z Pleszewic herbu Bończa (ur. ?, zm. 1663) – stolnik sanocki (od 1639), starosta janowski (od 1650), starosta krośnieński (1657-1663), kasztelan sanocki (od 1652), wymieniony w Konstytucji z 1661 roku, sędzia kapturowy ziemi przemyskiej w 1648 roku.
Życiorys.
Zygmunt Fredro dostał po ojcu Kacprze Fredrze i po matce Magdalenie Dunikowskiej tylko Hoczew i parę małych folwarków, oraz dobra Ciśniańskie, obszary wielkie i parę małych folwarków, ale nie przynoszące pożytku. Jeszcze i z tego musiał wyposażyć dwie siostry. Miał jego ojciec także i Chodnowice, ale te dostały się jego starszemu bratu, księdzu Kantorowi Fredrze, i dopiero po tego duchownego śmierci, mogły się dostać jego potomstwu.
Stryj jego Andrzej Fredro, sam niemający męskiego potomstwa, wziął jeszcze jego jako małego chłopca na wychowanie i wyprawił z wyposażeniem do Włoch, a potem do Francji, skąd koło roku 1655 powrócił jako młodzieniec dwudziestoletni, ale już pełen wiedzy.
Został mężem Teresy Ślezanowskiej w 1650 r. w Jarosławiu.
Około r. 1658 występuje jako właściciel Korczyny koło Krosna. Poseł sejmiku wiszeńskiego na sejm nadzwyczajny 1652 roku. W 1652 r. został kasztelanem sanockim. Na sejmie 1659 roku wyznaczony z Senatu do lustracji dóbr królewskich na Wołyniu.
Syn jego Karol Fredro z Pleszewic, który od 1663 r. był starostą krośnieńskim, został zabity w Warszawie w r. 1669.
Drugi syn Andrzej Fredro, był również starostą krośnieńskim i poślubił Gniewoszową h. Rawicz.
Miał też córkę Joannę Snopkowską chorążową Latyczowską i dwie córki, które poszły do Zakonu Karmelitanek Bosych i życie poświęciły Bogu.

</doc>
<doc id="1803753" url="https://pl.wikipedia.org/wiki?curid=1803753" title="Honda Accord Hybrid">
Honda Accord Hybrid



</doc>
<doc id="1803760" url="https://pl.wikipedia.org/wiki?curid=1803760" title="Erma">
Erma

Erma – jednostka osadnicza w Stanach Zjednoczonych, w stanie New Jersey, w hrabstwie Cape May.

</doc>
<doc id="1803761" url="https://pl.wikipedia.org/wiki?curid=1803761" title="William Bennett">
William Bennett

William Bennett (ur. 7 lutego 1936 w Londynie, zm. 11 maja 2022 tamże) – brytyjski flecista. 
Życiorys.
Jego nauczycielami byli m.in. Jean-Pierre Rampal i Marcel Moyse. Grał w większości najsłynniejszych orkiestr angielskich, koncertował również jako solista. Wynalazł instrument określany mianem „flauto di bassetto”, którego skala została poszerzona o tercję małą w dół w stosunku do skali tradycyjnego fletu poprzecznego. Instrument można usłyszeć w jednym z nagrań Bennetta (Koncert KV 218 W.A. Mozarta).
Pod koniec lat sześćdziesiątych Bennett nawiązał współpracę z innymi flecistami angielskimi i producentem Albertem Cooperem, w ramach której zajął się akustyką fletu poprzecznego. Dzięki osiągniętym wynikom udało się znacznie udoskonalić intonację współczesnych instrumentów.
Dokonał też wielu nagrań płytowych. Prowadził klasę fletu w Royal Academy of Music. W 1995 został odznaczony Orderem Imperium Brytyjskiego (OBE).

</doc>
<doc id="1803763" url="https://pl.wikipedia.org/wiki?curid=1803763" title="Mike Hallett">
Mike Hallett

Mike Hallett (ur. 6 lipca 1959 roku w Anglii) – snookerzysta angielski oraz telewizyjny komentator sportowy.

</doc>
<doc id="1803764" url="https://pl.wikipedia.org/wiki?curid=1803764" title="Kate Havnevik">
Kate Havnevik

Kate Havnevik (ur. 27 października 1975) – norweska wokalistka i autorka piosenek, pochodząca z Oslo w Norwegii.
9 października 2004 roku wzięła udział w nagrywaniu albumu "Mono Band", projektu Mono Band gitarzysty zespołu The Cranberries, Noela Hogana. Jej debiutancki, inspirowany muzyką elektroniczną i trip hopem, album "Melankton" został wydany w marcu 2006 roku w cyfrowej postaci na iTunes i w kwietniu 2006 jako fizyczna płyta CD w Norwegii, zanim otrzymał międzynarodową licencję pod koniec tego samego roku. Kate Havnevik wydała EP "Me" jesienią 2009 podczas przygotowywania swojego drugiego albumu, zatytułowanego "You".

</doc>
<doc id="1803766" url="https://pl.wikipedia.org/wiki?curid=1803766" title="Memoriał Primo Nebiolo 2009">
Memoriał Primo Nebiolo 2009

Memoriał Primo Nebiolo 2009 – mityng lekkoatletyczny, który odbył się 4 czerwca w Turynie na stadionie im. Primo Nebiolo. Zawody zaliczane do cyklu World Athletics Tour posiadały rangę Area Permit Meetings.

</doc>
<doc id="1803767" url="https://pl.wikipedia.org/wiki?curid=1803767" title="Abd al-Latif">
Abd al-Latif

Abd al-Latif, pers. بدالطیف (ur. ? - zm. 8 maja 1450 w Samarkandzie) – władca z dynastii Timurydów panujący w Samarkandzie od października 1449 roku aż do śmierci.
Był synem Uług Bega (1409 - 1449) i Roghji Chatun Arulat, wychowywał się jednak w Heracie na dworze swojego dziadka Szahrucha (1405 - 1447), przez którego miał być jako dziecko bardzo lubiany. Nie znamy dokładnej daty jego narodzin, po raz pierwszy pojawia się w źródłach jako dziecko u Fasiha Chafiego w związku z wydarzeniami z maja 1437 roku. Rywalizacja z jego kuzynem Ala ad-Daulą (1447 - 1448) zmusiła go do powrotu na dwór ojca w Samarkandzie w roku 1442, jednak został stamtąd zabrany z powrotem do Heratu przez swoją babkę Gouharszad Aghę.
Abd al-Latif towarzyszył Szahruchowi w jego ostatniej kampanii przeciwko zbuntowanemu Sultan Muhammadowi (1447 - 1452), podczas której jego dziadek zmarł 13 marca 1447 roku w Reju. Kiedy wieść o śmierci Szahrucha rozeszła się zapanowała anarchia i doszło do splądrowania obozu, według niektórych źródeł przez zwykłych żołnierzy, zaś według innych przez timurydzkich książąt Babura (1447 - 1457) i Chalila Sultana, którzy następnie opuścili armię i udali się w kierunku Chorasanu. W tej sytuacji Gouharszad poprosiła Abd al-Latifa o przejęcie dowództwa nad armią podczas jej powrotnego marszu do Heratu. Prawdopodobnie Gouharszad zapewniając dowództwo Abd al-Latifowi chciała uspokoić obawy jego ojca, Uług Bega, jedynego wówczas żyjącego syna Szahrucha. Jednocześnie jednak Gouharszad wysłała posłańca z informacją o śmierci Szahrucha do faworyzowanego przez siebie Ala ad-Dauli w Heracie, podczas gdy Abd al-Latif poinformował o tym fakcie swojego ojca. Abd al-Latif szybko zaprowadził porządek w obozie dokonując egzekucji wśród niesfornych żołnierzy i trzy dni później wyruszył wraz z Gouharszad i ciałem Szahrucha w kierunku Heratu. Podczas podróży niektórzy ludzie z jego zaufanego kręgu ostrzegli go iż Gouharszad może spiskować przeciwko niemu i Abd al-Latif uwięził swoją babkę i jej krewnych. W Damghanie miejscowy dowódca odmówił wstępu armii Abd al-Latifa, ten jednak zdobył miasto, po czym je splądrował. Wydaje się, że Abd al-Latif zmierzał do tego by połączyć swoje siły z ojcem, ten jednak był poza Samarkandą zajęty tłumieniem kilku rebelii, które wybuchły w międzyczasie, nie przybył zatem na czas by spotkać się ze swoim synem. Niedługo po tym jak wkroczył do Mawarannahru Abd al-Latif zawrócił zatem z powrotem do Chorasanu, by w Niszapurze dowiedzieć się, iż Ala ad-Daula otworzył skarb w Heracie i ogłosił się władcą. 30 kwietnia 1447 roku Ala ad-Daula wysłał armię przeciwko Abd al-Latifowi i siły z Heratu przypuściły zaskakujący atak na obóz syna Uług Bega. Przyciągnięci dotychczas przez niego emirowie szybko opuścili Abd al-Latifa i został on pojmany i uwięziony w twierdzy Ichtijar ad-Din, podczas gdy Gouharszad i jej krewni zostali uwolnieni.
W międzyczasie Uług Beg przekroczył Amu Darię w drodze do Chorasanu kiedy dowiedział się o pojmaniu Abd al-Latifa. Za radą swoich emirów rozpoczął on negocjacje z Ala ad-Daulą. Ten początkowo był niechętny zawieraniu porozumienia, lecz kiedy dotarły do niego wieści o pochodzie Babura w kierunku Chorasanu zmienił zdanie. Uług Beg i Ala ad-Daula zawarli między sobą pokój i ustalili nowe granice pomiędzy swoimi domenami, zaś uwolniony Abd al-Latif otrzymał od swojego ojca uzyskany na drodze powyższego traktatu Balch. Uług Beg powrócił do Samarkandy, zaś Abd al-Latif rozpoczął ataki na oddziały Ala ad-Dauli, który w odpowiedzi rozpoczął kampanię przeciwko niemu. Poinformowany o sytuacji Uług Beg interweniował i armia Ala ad-Dauli powróciła do Heratu. Na wiosnę 1448 roku Uług Beg przybył do Chorasanu wraz ze swoją armią i po połączeniu się z siłami Abd al-Latifa zaatakował Ala ad-Daulę, odnosząc nad nim zdecydowane zwycięstwo pod Tarnabem. Ala ad-Daula uciekł do swojego brata Babura w Astarabadzie i Uług Beg zajął Herat. To na ten moment źródła datują pierwsze przyczyny późniejszego antagonizmu Abd al-Latifa wobec ojca. Uług Beg miał bowiem, pomimo odwagi wykazanej w trakcie bitwy przez Abd al-Latifa, nakazać by wieści o zwycięstwie (fas-namahs) były napisane w imieniu jego młodszego syna, Abd al-Aziza. Co więcej, Uług Beg nie tylko nie przyznał Abd al-Latifowi jego udziału w łupach z Chorasanu, ale także pozbawił go części jego osobistego skarbu, który umieścił w twierdzy Ichtijar ad-Din.
Abd al-Latif został przez ojca wysłany do Bastamu, nie będąc jednak w stanie stawić czoła Baburowi uciekł do Niszapuru, by następnie w związku z niepotwierdzonymi później oskarżeniami o bunt zostać przez Uług Bega skierowanym do Meszhedu, gdzie pozostawał aż do listopada 1448 roku. W tym miesiącu Uług Beg przybył do Meszhedu i po połączeniu się z synem wspólnie stłumił rebelię turkmeńskiego księcia Jar Alego w Heracie, po czym powrócił do Samarkandy zostawiając Abd al-Latifa jako namiestnika miasta. Zaledwie dwa tygodnie po odejściu Uług Bega pod Heratem pojawił się Babur i Abd al-Latif opuścił miasto, by następnie na rozkaz ojca udać się do Balchu i przejąć w nim rządy. Ponieważ obawiał się swojego ojca oraz czuł się skrzywdzony przez jego poprzednie działania Abd al-Latif przystąpił teraz do przygotowywania buntu przeciwko niemu. Po tym jak Uług Beg w brutalny sposób stłumił rebelię w rejonie Heratu nie było trudno znaleźć zwolenników gotowych wystąpić przeciwko niemu. Aby zwiększyć swoją popularność w regionie Abd al-Latif ponadto zniósł opłaty pobierane od handlu ("tamgha"). Ponieważ Balch leżał na szlaku handlu z Indiami Uług Beg utracił w ten sposób ważne źródło dochodu. Wrogość Abd al-Latifa wobec ojca przybrała tak otwartą formę, że ten ostatni nie miał wyjścia i prawdopodobnie wczesnym latem 1449 roku wyruszył przeciwko niemu. Abd al-Latif początkowo nie dopuścił do przekroczenia przez niego Amu-Darii, gdy zaś doszło do starć pomiędzy obiema armiami przeważnie wychodził z nich zwycięsko. Żołnierze Uług Bega zaczęli dezerterować, a on sam zaczął się obawiać, iż jego emirowie wydadzą go synowi. W międzyczasie pozostawiony jako namiestnik w Samarkandzie Abd al-Aziz zraził do siebie jej mieszkańców swoją arogancją, co wykorzystał pozostający w służbie Uług Bega timurydzki książę Abu Sa’id (1451 - 1469), który na czele swoich zwolenników zaatakował miasto. Na wieść o tym Uług Beg zarządził powrót do Samarkandy, zmuszając Abu Sa’ida do odstąpienia od miasta. Za swoim ojcem postępował jednak Abd al-Latif, który pokonał go w bitwie nieopodal Samarkandy. Uług Bega opuścił nawet emir Barłasów Sultanszah a bramy Samarkandy zostały przed nim zamknięte przez jego innego emira, Miranszaha Ka'uczina. Także w twierdzy Szahruchijja, w której próbował się następnie schronić wraz z Abd al-Azizem, Uług Bega spotkało to samo przyjęcie. Był zatem zmuszony powrócić do Samarkandy i poddać się Abd al-Latifowi.
Abd al-Latif ustanowił teraz nominalnego chana z rodu Czyngis-chana i nakazał mu osądzić swojego ojca zgodnie z szariatem. Gdy zapadł oczekiwany wyrok śmierci pozwolono Uług Begowi na wyruszenie na pielgrzymkę i Abd al-Latif zabił go podczas niej 25 lub 27 października 1449 roku. Czyn ten został zgodnie potępiony przez historyków epoki Timurydów i w znacznym stopniu przyczynił się do upadku prestiżu linii Szahrucha. Wkrótce ten sam los spotkał także brata Abd al-Latifa, Abd al-Aziza. Emir Sultanszah wraz ze swoim synem zostali zabici przez emirów, którzy pozostali lojalni wobec Uług Bega, kiedy odkryli oni że przywódca Barłasów chce przejść na stronę Abd al-Latifa. Wkrótce po dojściu do władzy ten zabił ich pod zarzutem spiskowania przeciwko niemu. Poza tym właściwie nie posiadamy informacji o rządach Abd al-Latifa w Samarkandzie. Jego opinia jako przywódcy wojskowego była taka, że nawet Uzbecy wstrzymali się ze swoim zwyczajowym zimowym rajdem na terytoria Buchary i Samarkandy. Od początku Abd al-Latif spotkał się z opozycją Abu Sa’ida i ostatecznie zginął w zamachu 8 maja 1450 roku. Stojąca za nim grupa spiskowców wezwała do przejęcia władzy w Samarkandzie innego wnuka Szahrucha Abdallaha (1450 - 1451). Zachował się list napisany przez Abd al-Latifa do sułtana Mehmeda II (1444 - 1446, 1451 - 1481), jak również bite przez niego monety.

</doc>
<doc id="1803769" url="https://pl.wikipedia.org/wiki?curid=1803769" title="Óscar Bonfiglio">
Óscar Bonfiglio

Oscar Bonfiglio Martinez (ur. 5 października 1905 w Guaymas, zm. 14 stycznia 1987) – meksykański bramkarz, który grał w narodowej drużynie piłki nożnej Meksyku w mistrzostwach śwata w 1930 roku. Był pierwszym bramkarzem w historii, któremu strzelono gola na mundialu. Pokonany został przez zawodnika reprezentacji Francji Luciena Laurenta. W tym samym czasie grał również w klubie Marte FC.

</doc>
<doc id="1803771" url="https://pl.wikipedia.org/wiki?curid=1803771" title="Otto Gottlieb Mohnike">
Otto Gottlieb Mohnike

Otto Gottlieb Mohnike (ur. 24 lipca 1814 roku, zm. 26 stycznia 1887 roku) był niemieckim lekarzem pochodzącym z Stralsund. Jego ojcem był niemiecki filolog Gottlieb Mohnike (ur. 1781, zm. 1841).
Studiował medycynę na Uniwersytetach w Greifswald i Bonn, a następnie powrócił do Stralsund aby podjąć praktyki. W latach 1844 do 1869 pracował jako lekarz w armii holenderskiej, później zajmował się już głównie fizyką w Bonn, gdzie zmarł 26 stycznia 1887 roku.
Głównym osiągnięciem Mohnika było wprowadzenie pierwszej ogólnonarodowej szczepionki na ospę w Japonii. Poprzednie takie próby zakończyły się w Japonii niepowodzeniem ponieważ wcześniejsze szczepionki traciły swoje właściwości podczas długiego transportu drogą morską.

</doc>
<doc id="1803772" url="https://pl.wikipedia.org/wiki?curid=1803772" title="Ben Kenney">
Ben Kenney

Benjamin Lee Kenney, Sr. (ur. 12 marca 1977) – amerykański muzyk pochodzący z Brielle w stanie New Jersey, basista zespołu Incubus.
Przed wstąpieniem do zespołu Incubus, co miało miejsce w 2003, po odejściu ówczesnego basisty tej grupy, Alexa Katunisha (znanego również, jako Dirk Lance), Ben Kenney grał na gitarze elektrycznej zespole hip-hopowym The Roots. Ben Kenney współpracował wcześniej z członkami Incubusa, Mikiem Einzigerem i Jose Pasillasem w projekcie Time Lapse Consortium.
Ponadto muzyk wydał już kilka solowych albumów, jak i grał w undegroundowych zespołach.
Pierwszym solowym albumem było "26", wydane w roku 2004. Kolejnym albumem był „Maduro”, wydane w 2006. Ostatnim jego solowym wydawnictwem jest "Distance and comfort", wydane w 2008. Z ostatniej płyty został również nagrany teledysk do utworu „Eulogy”. Wszystkie jego solowe wydawnictwa zostały wydane przez jego własną wytwórnię Ghetto Crush Industries.

</doc>
<doc id="1803773" url="https://pl.wikipedia.org/wiki?curid=1803773" title="Karine Haaland">
Karine Haaland

Karine Haaland (ur. 29 sierpnia 1966 w Bergen) – norweska karykaturzystka, animatorka, ilustratorka, znana z komiksu "Piray".
Życiorys.
Haaland zadebiutowała w gazecie uniwersyteckiej Universitas w 1995 roku, jednak przełom nastąpił, kiedy została zatrudniona w norweskim piśmie Larsons Gale Verden, promującym komiksy Gary’ego Larsona. Jej prace były rozpowszechniane od tego czasu w kilku pismach i gazetach, najczęściej Dagbladet, Dagsavisen i Bergens Tidende, mimo że ostatni tytuł zasłynął z tego, że zwolnił Haaland po aferze związanej z cenzurą. Komiksy zawierające jej prace dobrze sprzedają się w Norwegii i ukazują się w licznych wydaniach.
Przez wiele lat seria Halland nie miała tytułu, a bohaterowie nie mieli imion. Z czasem jednak bohaterowie otrzymali imiona, jak Louïs, który pojawiał się w 1996 roku, Lolito w 1997, Melis w 1999, a Soto i Simson w 2003 roku. W 2005 roku komiks w końcu otrzymał tytuł "Piray". Po długiej współpracy z "Larsons Gale Verden", Haaland zmieniła wydawcę i obecnie jej prace są publikowane przez miesięczniki poświęcone Erniemu Bud Grace i "Pondusowi" Frode Øverli.
Linki zewnętrzne.
Karine Haaland (nor.) [Dostęp:24.08.2018]

</doc>
<doc id="1803774" url="https://pl.wikipedia.org/wiki?curid=1803774" title="Kōji Satō">
Kōji Satō

 – japoński polityk należący do Japońskiej Partii Demokratycznej, członek Izby Radców Zgromadzenia Narodowego (japońska władza ustawodawcza). Pochodzi z okręgu Mitsugi w prefekturze Hiroszima. Ukończył studia na uniwersytecie Keiō. Po raz pierwszy został wybrany na członka Izby Reprezentantów w 2000, jako przedstawiciel Partii Liberalnej Ichirō Ozawy. Po połączeniu Partii Liberalnej z Partią Demokratyczną, wygrał ponownie wybory w 2003, ale przegrał w 2005.

</doc>
<doc id="1803775" url="https://pl.wikipedia.org/wiki?curid=1803775" title="Mike Henry">
Mike Henry

Michael Robert "Mike" Henry (ur. 7 listopada 1965 w Pontiac) – amerykański pisarz, producent, piosenkarz, aktor dubbingowy i komik.
Uczęszczał do Collegiate School. Największą popularność przyniosła mu praca przy serialu "Family Guy", którego jest współtwórcą, producentem i aktorem dubbingowym. Henry użycza głosu wielu postaciom, m.in. Clevelandowi Brownowi, Herbertowi oraz Bruce’owi. Piąty sezon serialu zapewnił aktorowi miejsce wśród najważniejszych członków obsady.
Na podstawie serialu "Family Guy" powstała produkcja autorstwa Henry’ego, Setha MacFarlane’a oraz Richarda Appela pt. "The Cleveland Show", której głównym bohaterem jest Cleveland i jego nowa rodzina. Premiera miała miejsce 27 września 2009 roku.

</doc>
<doc id="1803776" url="https://pl.wikipedia.org/wiki?curid=1803776" title="Andrew Neil Hamilton">
Andrew Neil Hamilton

Andrew Neil Hamilton (ur. 28 maja 1954 w Fulham) – brytyjski aktor i scenarzysta komediowy, gospodarz teleturniejów, aktor radiowy.
Życiorys.
Hamilton urodził się w Fulham, w południowo-zachodniej części Londynu. Pomimo swojego bardzo niskiego wzrostu nie jest karłem. Uczęszczał do liceum ogólnokształcącego, potem do Downing College w Cambridge, gdzie był członkiem stowarzyszenia Cambridge University Light Entertainment Society (CULES).
Kariera.
Po raz pierwszy został zauważony podczas swojego występu na festiwalu Edinburgh Festival Fringe.

</doc>
<doc id="1803777" url="https://pl.wikipedia.org/wiki?curid=1803777" title="Casey Spooner">
Casey Spooner

Casey David Spooner (ur. 3 lutego 1970 roku w Athens) – artysta i muzyk pochodzący ze Stanów Zjednoczonych. Obecnie mieszka w Williamsburg, Brooklyn. Otwarcie przyznaje się do swoich preferencji homoseksualnych.
Podczas nauki w Art Institute w Chicago poznał Warrena Fischera, z którym w 1998 w Nowym Jorku założył zespół muzyczny Fischerspooner.
W 2002 prace Spoonera wystawiane były w galerii Deitch Project.

</doc>
<doc id="1803778" url="https://pl.wikipedia.org/wiki?curid=1803778" title="Elizabeth LeCompte">
Elizabeth LeCompte

Elizabeth LeCompte (ur. 28 kwietnia 1944) – założycielka, członkini i reżyserka eksperymentalnej grupy teatralnej The Wooster Group. Jest uważana za jedną z pięćdziesięciorga najważniejszych współczesnych reżyserów teatralnych. Z teatrem eksperymentalnym związała się w 1970 roku, gdy dołączyła do grupy Richarda Schechnera, The Performance Group (1967–1980), mającej siedzibę w tak zwanym Performing Garage. Z aktorem Willemem Dafoe ma syna Jacka (ur. 1982).

</doc>
<doc id="1803779" url="https://pl.wikipedia.org/wiki?curid=1803779" title="Raymond Odierno">
Raymond Odierno

Raymond Thomas Odierno (ur. 8 września 1954 w Rockaway w stanie New Jersey, zm. 9 października 2021) – amerykański generał, szef sztabu United States Army, wcześniej naczelny dowódca Sił Wielonarodowych w Iraku (MNF-I od 16 września 2008) i dowódca III Korpusu (od maja 2006 do maja 2008).
Sprawując dowodzenie MNF-I, doprowadził do zwiększenia liczby żołnierzy stacjonujących w Iraku w 2007, jest też autorem strategii przeciwpartyzanckiej, która doprowadziła do obniżenia poziomu przemocy w Iraku w okresie od końca 2006 do początku 2008.

</doc>
<doc id="1803789" url="https://pl.wikipedia.org/wiki?curid=1803789" title="Tom Long">
Tom Long

Tom Long (zm. 15 grudnia 1908) – kat pracujący dla rządu nowozelandzkiego na przełomie XIX wieku i XX wieku, choć nie na pełnym etacie. 
Dokonał między innymi egzekucji Minnie Dean, jedynej kobiety powieszonej w Nowej Zelandii. Long, Irlandczyk, został wybrany na swój urząd w 1877 roku. W wywiadzie dla lokalnej gazety, udzielonym w 1905 roku, potwierdził, iż uśmiercił „piętnastu ludzi w tym kraju, lecz setki w Indiach”. 
Zginął przypadkiem w 1908 roku podczas wycinki drzew w lasach Kauangaroi, na wschód od miasta Wanganui.

</doc>
<doc id="1803793" url="https://pl.wikipedia.org/wiki?curid=1803793" title="Adrienne von Speyr">
Adrienne von Speyr

Adrienne von Speyr (ur. 20 września 1902 w La Chaux-de-Fonds, zm. 18 września 1967 w Bazylei) – szwajcarska lekarka, mistyczka katolicka, stygmatyczka, autorka dzieł teologicznych.
Życiorys.
Była córką okulisty. Jej protestancka rodzina w Bazylei miała średniowieczne korzenie. Jej matka pochodziła z rodziny genewskich jubilerów i zegarmistrzów. Traktowała córkę z chłodnym dystansem i bez miłości. Mając sześć lat miała widzenie - spotkała św. Ignacego Loyolę. W latach szkolnych chętnie pomagała innym i brała na siebie cudze przewinienia. Letnie wakacje spędzała u wujka, w zakładzie dla umysłowo chorych w Waldau, gdzie potrafiła uspokajać bardzo agresywnych pacjentów. Protestantyzm wydawał jej się pusty i martwy, a rozmowy z pastorami sprawiały jej zawód. Mając piętnaście lat miała widzenie Matki Boskiej i od tego czasu nosiła niewielką ranę pod lewą piersią. Jej skłonność do poświęceń sprawiła, że postanowiła zostać lekarzem (wcześniej próbowała studiować ekonomię), z czym nie zgadzała się matka. Ojciec był życzliwszy temu projektowi, w związku z czym ostatecznie ukończyła studia medyczne.
Latem 1927 poznała Emila Dürra, owdowiałego profesora historii Uniwersytetu w Bazylei, swojego przyszłego męża, który zmarł w 1934. Z tego szczęśliwego związku miała dwóch synów. W 1936 wyszła ponownie za mąż, za Wernera Kaegi (zm. 1979), ucznia i następcę Dürra.
Przed konwersją na katolicyzm odkryła w sobie niemożność wypowiedzenia słów "Bądź wola twoja!". 1 listopada 1940 przyjęła chrzest katolicki. Po konwersji, od 1941, rozpoczęły się jej regularne widzenia, a od 1943 stygmaty. Rodzina, po pierwszym zaskoczeniu, przyjęła do wiadomości jej zmianę wyznania, a z czasem nawet matka nawiązała z nią żywsze kontakty. Do grona jej znajomych należeli m.in. Albert Béguin, Hugo Rahner, Erich Przywara, Henri de Lubac, Reinhold Schneider, Annette Kolb i Gabriel Marcel.
W 1940 przeżyła zawał serca, a wkrótce rozwinęła się u niej cukrzyca i otyłość. Od 1954 jej stan zdrowia pogorszył się na tyle, że nie mogła już pracować jako lekarz (od 1931 codziennie przyjmowała od 60 do 80 pacjentów, ubogich leczyła bezpłatnie, godziła skłócone małżeństwa i odwodziła kobiety od aborcji). W 1964 straciła wzrok. 
Dogmatyka i objawienia.
Dogmatyka von Speyr nie wypływała z doświadczenia naukowego i studiów, lecz z doświadczenia modlitewnego. Była autorką licznych (silnych pod względem erudycyjnym) komentarzy biblijnych, ale według Hansa Ursa von Balthasara, nie ma dowodów na to, by kiedykolwiek czytała jakąkolwiek książkę egzegetyczną, a literaturę religijną znała słabo. Czytała na pewno Listy św. Ignacego oraz dzieła św. Teresy z Ávili, a jej "Dzieje duszy" przetłumaczyła na język niemiecki. Komentowała głównie Pisma św. Jana, Listy św. Pawła, Apokalipsę oraz części Starego Testamentu. Teksty dyktowała i w tej formie od razu nadawały się do druku bez korekt. 
Jej objawienia rozpoczęły się w 1941. Corocznie, podczas Wielkiego Tygodnia przeżywała wydarzenia Męki Chrystusa. Stygmaty otrzymała po raz pierwszy w 1943 - były to niewielkie rany, które stopniowo stały się prawie niewidoczne i na zewnątrz były dostrzegalne tylko podczas Wielkiego Piątku. Wielkopiątkowe doświadczenia kończyły się około godziny 15:00, a potem rozpoczynało się doświadczenie charakteryzowane jako Zstąpienie do Piekieł trwające do Niedzieli Wielkanocnej. Po zakończeniu tego stanu dawała opis pobytu Chrystusa w piekle (zostały one wydane przez wydawnictwo "Johannes Verlag" w zbiorze "Kreuz und Hölle I" z 1972). Piekło opisywała jako miejsce, gdzie brak światła wiary, nadziei i miłości oraz, gdzie występuje całkowity brak uczestnictwa w życiu Boga. Piekło jest summą bezbożności, śmietnikiem stworzenia i miejscem tego wszystkiego, od czego Chrystus uwolnił świat. Widziała w tym miejscu jedynie bezkresna pustkę. Nie było tam ludzi, a jedynie grzechy opadające w dół. Jej doświadczenia rzucały światło w dyskursie teologicznym na temat tego, czy piekło jest zamieszkałe. W trakcie widzeń doświadczała też czyśćca, znajdującego się w połowie drogi do piekła. Był on zaludniony przez grzeszników patrzących w kierunku piekła i lękających się jego ognia. Samo piekło było natomiast skrajnie puste i maksymalnie oddalone od Boga.
Rodzina.
Miała starszą siostrę, Helenę oraz dwóch braci: Wilhelma (lekarza) i Teodora (dyrektora jednego z banków w Londynie).
Dzieła.
Wybrane dzieła:

</doc>
<doc id="1803795" url="https://pl.wikipedia.org/wiki?curid=1803795" title="Anatole Litvak">
Anatole Litvak

Anatole Litvak, właśc. Michaił Anatol Litwak "(ros. Анатоль Литвак)" (ur. 10 maja 1902 w Kijowie, zm. 15 grudnia 1974 w Neuilly-sur-Seine) – amerykański reżyser i producent filmowy pochodzący z Ukrainy.
Życiorys.
Był nominowany do Oscara za reżyserię filmu "Kłębowisko żmij" (1948).
Reżyser pochodził z żydowskiej rodziny Litwaków z terenów dzisiejszej Ukrainy. Jako młody chłopak wyjechał do Sankt Petersburga, gdzie pracował w teatrze i uczył się w szkole dramatycznej.
W latach 20 XX w. przeniósł się do Niemiec, skąd uciekł po dojściu do władzy Hitlera. Później przebywał w Wielkiej Brytanii i Francji, gdzie zapewnił sobie w końcu kontrakt w Hollywood i wyjechał do Stanów Zjednoczonych.
W swej karierze realizował filmy zarówno w USA, jak i w Europie. W czasie II wojny światowej wraz z Frankiem Caprą realizował dla Sił Zbrojnych Stanów Zjednoczonych cykl propagandowych filmów dokumentalnych "Dlaczego walczymy?".
Zasiadał w jury konkursu głównego na 8. MFF w Cannes (1955).

</doc>
<doc id="1803796" url="https://pl.wikipedia.org/wiki?curid=1803796" title="Neofici (poemat)">
Neofici (poemat)

Neofici (oryg. ukr. "Неофіти") – poemat Tarasa Szewczenki napisany w grudniu 1857 w czasie pobytu poety w Niżnym Nowogrodzie. Dedykowany Michałowi Szczepkinowi.
Okoliczności powstania utworu.
Dzieło powstało po kilkuletniej przerwie w twórczości poetyckiej Szewczenki, jaka miała miejsce w okresie następującym po zakończeniu odbywania kary zesłania. Zdaniem Mariana Jakóbca "Neofici" są wyrazem silnych zmian w umysłowości poety, jakie dokonały się w ciągu minionych lat. Szewczenko, dotąd raczej obojętny wobec religii, zaczął wprowadzać do swoich utworów akcenty chrześcijańskie, szczególnie często zwracając się do Matki Bożej, lub szukając inspiracji w kulturze chrześcijańskiej i jego historii. Równocześnie poeta zachował krytyczny stosunek do obrzędowości prawosławnej, którą uważał za przesadnie zbytkowną, oraz do faktu podporządkowania Rosyjskiego Kościoła Prawosławnego instytucjom carskiego państwa. 
Prawdopodobnie pisząc "Neofitów" Szewczenko zrealizował swój plan napisania poematu poświęconego pamięci dekabrystów i rozwijającego poruszany już w wielu wcześniejszych wierszach wątek prześladowań, na jakie niezależnie od okoliczności i epoki historycznej narażeni są ludzie walczący o sprawiedliwość i prawdę (np. obraz zesłanego powstańca w poemacie "Sen"). W pierwszych dniach grudnia 1857 pisał w pamiętniku, iż praca nad poematem zajęła mu cztery dni, zaś jego pierwotny tytuł miał brzmieć "Neofici, albo pierwsi chrześcijanie". 
Treść.
Podmiot liryczny wiersza znajduje się w więzieniu, z którego widzi stojący na cmentarzu wysoki krzyż. Jego widok skłania go do częstej modlitwy, w czasie której każdorazowo pojawiają się pytania o powód śmierci Jezusa, który nikomu nie uczynił żadnej krzywdy. Podmiot nie otrzymuje jednak od Boga odpowiedzi. Wówczas zwraca się do Matki Bożej, prosząc ją o siłę i poetyckie natchnienie, by mógł nadal głosić Ukraińcom prawdę. 
Akcja dalszych części poematu toczy się w starożytnym Rzymie. Nieznana z imienia piękna dziewczyna wychodzi za mąż i rodzi syna, Alcyda. Jej rodzina kultywuje tradycyjną wiarę w wielu bogów. W czasie, kiedy Jezus Chrystus głosił swoją naukę, został ukrzyżowany, a następnie zmartwychwstał, Alcyd dorasta i staje się przystojnym młodzieńcem. Prowadzi przy tym hulaszczy tryb życia, uczestniczy w orgiach. W czasie jednej z nich, odbywającej się w lesie, przed grupą biesiadników pojawia się apostoł Piotr idący do Rzymu. Jego mowa o wierze chrześcijańskiej wydaje się Alcydowi i innym tak przekonująca, że decydują się porzucić dotychczasowe życie i udać się do Rzymu razem z apostołem. Alcyd nawraca się na chrześcijaństwo i porzuca rodzinny dom, głosząc wiarę. Matka bezowocnie poszukuje go w całym Imperium, wreszcie dowiaduje się, że podobnie jak inni chrześcijanie Alcyd został wtrącony do więzienia na rozkaz Nerona. Wkrótce potem cesarz rzymski ogłasza się Bogiem. Modły do niego zaczynają składać zarówno patrycjusze, jak i rzesze plebejuszy, w tym również matka Alcyda, ufna w jego nadzwyczajną moc. "Łaski" spotykają jednak jedynie bogatych i wpływowych - w położeniu ubogich nic się nie zmienia. Kobieta wierzy jednak, że modlitwa do Jupitera-Nerona uratuje jej syna. Tymczasem Alcyd zachowuje w obliczu rychłej śmierci nieugiętą postawę, wzywa do modlitwy i zapowiada zwycięstwo chrześcijaństwa. Wreszcie ginie na arenie koloseum, rzucony dzikim zwierzętom, na oczach swojej matki, obecnej na trybunach. 
Po śmierci Alcyda jego matka trwa pod bramą koloseum, po czym idzie za wozem wywożącym ciała zamordowanych do Tybru. Zrozpaczona patrzy na wodę, do której wrzucone zostały zwłoki Alcyda, po czym zaczyna modlić się do Jezusa Chrystusa. Uwierzywszy w to, za co zginął jej syn, również zaczyna publicznie głosić chrześcijaństwo. 
Cechy utworu.
"Neofici", mimo umiejscowienia akcji w Imperium Rzymskim, odnoszą się do sytuacji w Imperium Rosyjskim, do czego czytelną aluzją jest wzmianka o tym, że matka Alcyda, nie znając miejsca jego uwięzienia, poszukiwała go m.in. na Sybirze. Dzieło w ograniczonym stopniu oddaje realia i obyczaje rzymskie, skupiając się na budowaniu silnego kontrastu między walczącymi o prawdę chrześcijanami a okrutnymi możnowładcami i samym cesarzem, ukazanym w sposób karykaturalny i odrażający (w podobny sposób Szewczenko charakteryzował cara Mikołaja I w poemacie "Sen"). Przeciwstawione sobie zostają również różne warstwy społeczne. Bogaci i wpływowi nie mają nic wspólnego z biednymi - wiara w poprawę sytuacji za sprawą dobrej woli panujących zostaje przedstawiona jako fatalne w skutkach złudzenie. Wnioski przedstawiane w utworze mają charakter uniwersalny - poemat sugeruje, że prześladowania sprawiedliwych nie są domeną wyłącznie Rzymu czy Rosji carskiej, ale że mogą powtórzyć się wszędzie, zawsze w podobny sposób. Dzieło głosi jednak pochwałę tych, którzy mimo grożących im represji zdecydowali się na otwarte głoszenie swoich ideałów, przepowiada ich zwycięstwo przeciw wszelkim wysiłkom tyranów. 
W utworze powraca motyw cierpiącej kobiety, silnie obecny w twórczości Szewczenki. Matka Alcyda w swojej miłości do jedynego dziecka przypomina tytułową bohaterkę poematu "Sowa", motyw cierpiącej matki reprezentowały również wcześniejsze wiersze "Katarzyna" i "Najemnica". Iwan Franko, analizując rozwój tego typu postaci u Szewczenki, wskazywał, iż motyw kobiety, która po śmierci swojego dziecka głosi jego ideały, powtórzył się również w jednym z ostatnich wierszy Szewczenki, poemacie "Maria". 
"Neofici" są poematem liryczno-epickim, jednak język utworu w porównaniu z wcześniejszymi dziełami o tym charakterze ("Sen", "Kaukaz", "Heretyk") jest znacznie bardziej wygładzony i łagodniejszy. Szewczenko zrezygnował z posługiwania się kolokwializmami i stylizacji na język ludowy na rzecz bardziej dyskretnej ironii, języka naśladującego styl ewangeliczny. Jest to również poemat historiozoficzny. 
Publikacja.
Bezpośrednio po ukończeniu prac Szewczenko przesłał rękopis "Neofitów" Pantelejmonowi Kuliszowi, prosząc o ocenę utworu. Kulisz uznał dzieło za udane, jednak odradzał jego publikację w obawie przed nowymi represjami, jakim mógłby zostać poddany autor. Ostatecznie "Neofici" ukazali się po raz pierwszy drukiem w piśmie "Osnowa" w wersji ocenzurowanej, ze znacznymi cięciami. Pełna wersja tekstu pojawiła się w rozszerzonym wydaniu "Kobziarza" w Pradze w 1876. 
Na język polski "Neofitów" tłumaczyli Bohdan Łepki i Marian Piechal. 

</doc>
<doc id="1803799" url="https://pl.wikipedia.org/wiki?curid=1803799" title="Browar Zamkowy w Nidzicy">
Browar Zamkowy w Nidzicy

Browar Zamkowy w Nidzicy (niem. "Schlossbrauerei Neidenburg") - neogotycki budynek browaru w Nidzicy
Historia.
Browar parowy w Nidzicy został założony w 1868 roku. Piwo produkowano w nim do 1945 roku.
Po II wojnie światowej, po upaństwowieniu zakład został przekształcony w fabrykę oranżady.
Od 1958 roku w budynku mieści się miodosytnia Wytwórni Win i Miodów Pitnych w Nidzicy. Od 1992 roku browar jest wpisany do rejestru zabytków.

</doc>
<doc id="1803800" url="https://pl.wikipedia.org/wiki?curid=1803800" title="Humberto Soto">
Humberto Soto

Humberto Soto (ur. 11 maja 1980 w Los Mochis) – meksykański bokser, były mistrz świata w kategorii piórkowej,super piórkowej oraz lekkiej.
Zawodową karierę rozpoczął we wrześniu 1997. 20 sierpnia 2005 w Rosemont (USA) nieoczekiwanie zdobył tytuł tymczasowego mistrza świata WBC w kategorii piórkowej, pokonując na punkty Amerykanina Rocky Juareza. Soto przyjął propozycję walki zaledwie na dwa tygodnie przez pojedynkiem. Swój tytuł obronił jeden raz, pokonując przez techniczny nokaut w dziewiątej rundzie Kolumbijczyka Oscara Leona, a następnie zmienił kategorię wagową na wyższą. Wygrał cztery kolejne pojedynki, a 17 listopada 2007 stanął przed szansą wywalczenia tytułu mistrzowskiego junior lekkiej WBO, przegrał jednak z Joanem Guzmánem z Dominikany na punkty.
28 czerwca 2008 zmierzył się z Francisco Lorenzo. Pierwotnie stawką pojedynku miał być tytuł tymczasowego mistrza świata junior lekkiej federacji WBC. W czwartej rundzie po ciosach Soto bokser z Dominikany był liczony. W tej samej rundzie Meksykanin kolejny raz powalił rywala na deski, jednak ostatni cios zadał już wtedy, gdy Lorenzo klęczał na ringu. W wyniku tego ciosu Lorenzo nie mógł już kontynuować walki, a Soto został za ten incydent zdyskwalifikowany. WBC postanowiło jednak nie przyznawać Lorenzo tytułu tymczasowego mistrza świata z uwagi na kontrowersyjne zakończenie walki.
Niecałe cztery miesiące później 28 czerwca 2008 w Torreno (Meksyk) Soto wywalczył jednak tytuł tymczasowego mistrza świata WBC, pokonując w jedenastej rundzie przez TKO rodaka Gamaliela Díaza. 20 grudnia 2008 doszło do rewanżowej walki z Lorenzo, a stawką pojedynku był wakujący tytuł pełnoprawnego mistrza federacji WBC. Tym razem jednogłośnie na punkty wygrał Soto.
W marcu 2009, w pierwszej obronie mistrzowskiego pasa, pokonał przez techniczny nokaut w czwartej rundzie Amerykanina Antonio Davisa. Kolejną walkę stoczył miesiąc później – pokonał przez techniczny nokaut w dziewiątej rundzie Kanadyjczyka Benoit Gaudeta. 15 września 2009 pokonał już w drugiej rundzie (TKO) Kolumbijczyka Aristidesa Pereza. W ostatnim pojedynku w 2009 (w kategorii lekkiej) pokonał na punkty byłego mistrza WBC w kategorii junior lekkiej i IBF w kategorii lekkiej, Meksykanina Jesúsa Cháveza. Chávez w pierwszej rundzie leżał na deskach, ponadto sędzia odebrał mu po jednym punkcie w rundzie piątej (za popychanie) i szóstej (za cios poniżej pasa).
13 marca 2010 w Arlington (USA) wywalczył wakujący tytuł mistrza świata WBC w kategorii lekkiej, pokonując na punkty Amerykanina Davida Díaza. Díaz w pierwszej i dwunastej rundzie leżał na deskach. Po zwycięstwie zrezygnował z tytułu mistrza świata w kategorii junior lekkiej.
Dwa miesiące później po raz pierwszy obronił swój nowy tytuł, pokonując na punkty Ricardo Domingueza z Meksyku. 18 września 2010 pokonał w obronie tytułu Fidela Monterrosa Munoza (Kolumbia) a 4 grudnia 2010 Urbano Antillona z Meksyku, obydwu jednogłośnie na punkty.
W dniu 25 czerwca 2011 stanął do obrony tytułu po raz czwarty z Japończykiem Motoki Sasaki. Zdominował przeciwnika w 5r. rzucając go na deski. W 11r. Sasaki poślizgnął się i nie mógł kontynuować walki. Sędziowie przyznali jednogłośne zwycięstwo Soto. Po skutecznej obronie wstępnie, a w lipcu, ostatecznie ogłosił rezygnację z pasa w kategorii lekkiej i przejście do wagi lekkopółśredniej.
23 czerwca 2012 Soto, zmierzył się z najgroźniejszym puncherem dywizji junior półśredniej Lucasem Matthysse. Argentyńczyk wygrał poprzez poddanie Soto w 5 rundzie. Do czasu przerwania walki Soto wygrywał na punkty (49-45, 48-46, 47-47).

</doc>
<doc id="1803802" url="https://pl.wikipedia.org/wiki?curid=1803802" title="Poród domowy">
Poród domowy

Poród domowy – poród, który odbywa się w domu ciężarnej przy udziale położnej posiadającej uprawnienia do przyjmowania porodu w takich warunkach i często przy obecności rodziny. Jest alternatywą dla porodu szpitalnego. Kobieta podczas takiego porodu czuje się swobodniej i spokojniej niż w szpitalu.
Na poród domowy powinny decydować się głównie ciężarne, u których ciąża przebiega prawidłowo i nie występują niepokojące objawy. Kwalifikuje do niego wybrana położna po przeprowadzeniu wywiadu lekarskiego, jak również w szczególnych przypadkach po konsultacji z lekarzem prowadzącym ciążę. Położna powinna również zlecić dodatkowe badania oraz przeprowadzić szkolenie dotyczące przebiegu porodu i udzielić informacji jak przygotować mieszkanie.
Podczas porodu domowego mogą wystąpić komplikacje (według raportu "BJOG – International Journal of Obstetrics and Gynaecology" jedna trzecia kobiet rodzących w domach musiała zostać przewieziona do szpitala), które wymagają interwencji lekarskiej (m.in. odklejenie łożyska, zaburzenia tętna u noworodka, krwotok). Wówczas należy udać się do szpitala, co może okazać się trudne w drugim okresie porodu. W raporcie opublikowanym przez BJOG – International Journal of Obstetrics and Gynaecology stwierdzono, że kobiety rodzące w domu nie są narażone na większe komplikacje zdrowotne i nie ma większych zagrożeń dla noworodków niż kobiety rodzące w szpitalu.
Szczepienia i obowiązkowe badania noworodka (m.in. test przesiewowy w kierunku fenyloketonurii i hypotyreozy, wykonywane rutynowo podczas porodu w szpitalu) należy wykonać w przychodni. Czasami wykonuje je położna, która przyjęła poród lub położna środowiskowa podczas wizyty patronażowej (po wcześniejszym zgłoszeniu zapotrzebowania).
Położna przyjmująca poród powinna wystawić dokumenty takie jak:
Porody domowe nie są objęte refundacją Narodowego Funduszu Zdrowia.

</doc>
<doc id="1803804" url="https://pl.wikipedia.org/wiki?curid=1803804" title="New Territories">
New Territories



</doc>
<doc id="1803808" url="https://pl.wikipedia.org/wiki?curid=1803808" title="Drawing Circles">
Drawing Circles

Drawing Circles – drugi album studyjny holenderskiej grupy muzycznej Textures.

</doc>
<doc id="1803810" url="https://pl.wikipedia.org/wiki?curid=1803810" title="Bździochowa Kopa">
Bździochowa Kopa

Bździochowa Kopa, Upłazowa Kopa (słow. "Kopa brán", "Kolová kopa", niem. "Pfortenkuppe", węg. "Kapu-bérc") – szczyt o wysokości 2022 lub 2025 m, znajdujący się w Bździochowej Grani w słowackiej części Tatr Wysokich. Od Świnki oddzielony jest szeroką Pośrednią Bździochową Bramą, a od Żółtej Czuby węższą przełęczą zwaną Niżnią Bździochową Bramą.
Stoki południowo-zachodnie opadają z wierzchołka Bździochowej Kopy w kierunku dolnej części Doliny Czarnej Jaworowej. Są raczej niezbyt strome, choć znajdują się w nich także grupy urwistych skał. W górnych partiach zbocza położone są turnie nazywane Bździochowymi (Upłazowymi) Mnichami, poniżej nich stoki są w dużej mierze porośnięte kosodrzewiną. Na północ z Bździochowej Kopy do Doliny Kołowej skierowany jest filar o wysokości ponad 400 m, stanowiący granicę pomiędzy dwoma ścianami: północno-zachodnią i północno-wschodnią. Ściana północno-zachodnia osiąga wysokość do 300 m ponad żlebem zbiegającym do Doliny Kołowej z Niżniej Bździochowej Bramy. W jej prawej części wyróżnia się wybitną depresję. Ściana północno-wschodnia ma w najwyższym punkcie ok. 450 m wysokości i góruje ponad Kołowym Stawem. Oprócz granicznego filara biegnącego z wierzchołka masywu na północ znajdują się w niej dwa kolejne, przedzielone długim żlebem.
Wierzchołek Bździochowej Kopy jest wyłączony z ruchu turystycznego. Najdogodniejsze drogi dla taterników wiodą granią z obu sąsiednich przełęczy. Najtrudniejsze drogi w masywie biegną ścianą północno-wschodnią.
Pierwsze wejścia turystyczne:
Pierwsze wejścia na Bździochową Kopę miały miejsce prawdopodobnie już w XIX w. Ich celem były prace kartograficzne, które w tym czasie prowadzono na niemalże całym terenie Tatr.
Polska nazwa Bździochowej Kopy pochodzi od Bździochowej Grani. To określenie z kolei pochodzi od góralskiego przezwiska lub nazwiska Bździoch – prawdopodobnie pasterza bądź koziarza. Nazwa słowacka ("Kopa brán") pochodzi od pobliskich przełęczy i w przełożeniu na polski znaczy „Kopa Bram”. Węgierska nazwa jest kalką słowackiej. Wersja "Upłazowa Kopa" jest używana przez autorów atlasu satelitarnego Tatr – powstała jako konsekwencja przemianowania całej Bździochowej Grani na Upłazową Grań.

</doc>
<doc id="1803813" url="https://pl.wikipedia.org/wiki?curid=1803813" title="Chusteczka">
Chusteczka

Chusteczka (oryg. ukr. "Хустина") – ballada Tarasa Szewczenki napisana w drugiej połowie roku 1847. 
Okoliczności powstania utworu.
"Chusteczka" jest jednym z utworów powstałych w czasie zesłania Szewczenki do Twierdzy Orskiej. Jest to jeden z dwóch wierszy napisanych w latach 1847-1848, dla których inspiracją były dzieje Kozaczyzny oraz ludowe utwory, których bohaterami byli Kozacy, znane poecie z dzieciństwa. W pierwotnej wersji, zapisanej w 1847 w zbiorku określanym przez Szewczenkę jako "Mała książeczka", dzieło nie miało tytułu (incipit "[Była sobie Katarzyna]"). Tytuł "Chusteczka" pojawił się po dokonaniu przez autora ostatecznych poprawek, co miało miejsce w 11 lat później, w czasie ogólnego przeglądu wierszy napisanych w okresie zesłania. 
Treść.
Kozak zakochuje się w nieznanej z imienia dziewczynie, sierocie. Oboje darzą się ogromnym uczuciem, są jednak bardzo biedni. W dzień zapustów Kozak udaje się razem z towarzyszami na tradycyjną już wyprawę, na którą odprowadza go jego ukochana, wręczając na pożegnanie haftowaną chusteczkę. Dziewczyna przez trzy lata czeka na powrót Kozaka. Wreszcie wojska wracają: jeden z oddziałów ubrany jest na czarno, jego członkowie wiozą trumnę i z płaczem niosą zakrwawiony rynsztunek bojowy. Za nim kroczy koń zabitego, z siodłem nakrytym chusteczką. 
Cechy utworu.
"Chusteczka" jest kolejnym w twórczości Szewczenki utworem liryczno-epickim o charakterze obyczajowym. Podobnie jak w młodzieńczej balladzie "Urzeczona", jego głównym tematem jest nieszczęśliwa miłość między Kozakiem a ubogą chłopską dziewczyną, zakończona śmiercią tego pierwszego w czasie walki. Wiersz podkreśla ubóstwo bohaterów (oboje są sierotami), skontrastowane ze szlachetnością i czystością ich uczuć. Postać kobieca zawarta w utworze, podobnie jak bohaterki "Katarzyny", "Topoli", "Maryny" czy "Osiki", jest uosobieniem dziewczęcej niewinności i szczerości. 
W drugiej redakcji Szewczenko zdecydowanie silniej podkreślił typowość przedstawionej historii. Bohaterowie ostatecznej wersji utworu nie mają nawet imion. W odróżnieniu jednak od wersji pierwszej, która skupiała się na przeżyciach dziewczyny, druga wersja dodatkowo podkreśla bohaterstwo Kozaka, fakt, iż zginął, walcząc o upragnioną "sławę kozacką". Dzieło pod względem formy (wersyfikacja, prosty język) i treści stanowi wyraźne nawiązanie do ludowej twórczości ukraińskiej. 
Publikacja.
"Chusteczka" została po raz pierwszy wydrukowana w piśmie "Narodnoje cztenije" w 1859, bez podania autora. Na język polski wiersz tłumaczyli Antoni Gorzałczyński i Bohdan Łepki. 

</doc>
<doc id="1803814" url="https://pl.wikipedia.org/wiki?curid=1803814" title="Tomasz Lach">
Tomasz Lach

Tomasz „Tomson” Lach (ur. 13 lipca 1983 w Elblągu) – polski wokalista, autor tekstów i beatbokser. Członek zespołu Afromental. Członek Akademii Fonograficznej ZPAV.
Młodość.
Urodził się i wychował w Elblągu, gdzie ukończył Zespół Państwowych Szkół Muzycznych im. Kazimierza Wiłkomirskiego. W wieku dwudziestu lat wyjechał do Olsztyna, by studiować prawo na Uniwersytecie Warmińsko-Mazurskim.
Kariera muzyczna.
Jest zdobywcą pierwszej nagrody w Festiwalu Muzyki BigBeatowej w Żarach. Uczestniczył w czwartej polskiej edycji "Idola".
Współpracował z takimi artystami, jak m.in. VNM, Ten Typ Mes, Endefis czy EastWest Rockers.
W 2004 wraz z Wojciechem Łozowskim założył zespół Afromental. Debiutowali występem na I Przeglądzie Młodych Kapel Gazety Olsztyńskiej. Za interpretację utworu „Bananowy Song” grupy Vox dotarli do „Złotej dziesiątki” Festiwalu Muzyki Młodzieżowej Gama w Kołobrzegu oraz uzyskali wyróżnienie na Festiwalu Piosenki Studenckiej w Krakowie. Z zespołem wydał pięć albumów studyjnych: "The Breakthru" (2007), "Playing with Pop" (2009), "The B.O.M.B." (2011), "Mental House" (2014) i "5" (2019). 24 stycznia 2020 wystąpił podczas koncertu charytatywnego "Artyści dla Mai", który odbył się w warszawskim klubie „Stodoła”.
Działalność pozamuzyczna.
Wraz z Aleksandrem Milwiwem-Baronem, gitarzystą Afromental, brali udział w programie TVP2 "Bitwa na głosy" (2012), a także byli trenerami w programach: "The Voice of Poland" (2013–2017, od 2019) i "The Voice Kids" (od 2018). Ponadto, 23 kwietnia 2015 poprowadzili 21. galę wręczenia nagród polskiego przemysłu fonograficznego Fryderyki 2015, a 21 marca 2019 zostali ogłoszeni ambasadorami kampanii społecznej Fundacji Orange pod hasłem #jestnaswiecej. 3 lutego 2020 wraz z Aleksandrem Milwiwem-Baronem otrzymał Telekamerę „TeleTygodnia ” 2020 w kategorii „Juror”. Z kolei w 2022 roku otrzymali Telekamerę w kategorii „Juror 25-lecia”.

</doc>
<doc id="1803815" url="https://pl.wikipedia.org/wiki?curid=1803815" title="Ludmiła Dziewięcka-Bokun">
Ludmiła Dziewięcka-Bokun

Ludmiła Marta Dziewięcka-Bokun (ur. 5 kwietnia 1946) – polska ekonomistka i wykładowczyni akademicka, specjalistka w zakresie polityki społecznej, rektor Dolnośląskiej Wyższej Szkoły Służb Publicznych „Asesor”.
Życiorys.
Absolwentka Wydziału Prawa Uniwersytetu Wrocławskiego. W 1983 Wydziale Nauk Społecznych tej samej uczelni w oparciu o pracę "Sprawy socjalne w programach PZPR do 1970 roku", napisaną pod kierunkiem Jana Jończyka, uzyskała stopień doktora nauk politycznych. Habilitowała się w 2000 na Wydziale Ekonomii Akademii Ekonomicznej im. Karola Adamieckiego w Katowicach na podstawie rozprawy zatytułowanej "Systemowe determinanty polityki społecznej", za którą w 1999 otrzymała nagrodę indywidualną PAN w konkursie na najlepsze prace z zakresu polityki społecznej. Wykładała na Uniwersytecie Wrocławskim (gdzie doszła do stanowiska profesora nadzwyczajnego) i na uczelniach zagranicznych (m.in. w Lejdzie i Heidelbergu). Była stypendystką m.in. Programu Fulbrighta.
W latach 1995–1998 jako niezależny ekspert Rady Europy brała udział w projekcie „Bieda i ekskluzja społeczna”. W 1997 została członkiem honorowym Phi Beta Delta – Honour Society for International Scholars. W 2000 założyła Dolnośląską Wyższą Szkołę Służb Publicznych „Asesor” we Wrocławiu, pełniła funkcję rektora tej uczelni. Po połączeniu uczelni została profesorem nadzwyczajnym w Dolnośląskiej Szkole Wyższej we Wrocławiu. W 2008 została wiceprzewodniczącą Konferencji Rektorów Zawodowych Szkół Polskich. W kwietniu 2012 objęła funkcję prezesa stowarzyszenia Nasz Tyniec Mały.
W wyborach w 2004 kandydowała do Parlamentu Europejskiego z ramienia NKWW, a w wyborach w 2014 do sejmiku dolnośląskiego z listy Bezpartyjnych Samorządowców.
Odznaczona Złotym Krzyżem Zasługi (2005) oraz Krzyżem Kawalerskim Orderu Odrodzenia Polski (2011).

</doc>
<doc id="1803816" url="https://pl.wikipedia.org/wiki?curid=1803816" title="Tomasz Torres">
Tomasz Torres

Tomasz Torres (ur. 14 maja 1984 w Sosnowcu) – polski perkusista zespołu Afromental. Członek Akademii Fonograficznej ZPAV.
Życiorys.
Syn muzyka José Torresa. Absolwent Ogólnokształcącej Szkoły Muzycznej w Bytomiu, student Akademii Muzycznej im. Karola Lipińskiego we Wrocławiu.
Odbył siedem tras koncertowych w USA z polskim jazzowym zespołem Triology, z którym m.in. zajął czwarte miejsce w konkursie jazzowym w Hoeilaart w Belgii spośród 150 zespołów z całego świata, a także wydał dwie studyjne płyty i jedną koncertową (wydane przez Invisible Music Records). Wraz z zespołem José Torres y Salsa Tropical brał udział w nagraniach programu "Wieczór z Jagielskim" emitowanym w TVP2.
W 2020 z żoną Pauliną Łabą-Torres zaczął występować w internetowym programie "Dzikie Ucho", a w 2021 uczestniczyli w pierwszej edycji programu TVN "Power Couple".

</doc>
<doc id="1803817" url="https://pl.wikipedia.org/wiki?curid=1803817" title="Bartosz Cedzyński">
Bartosz Cedzyński

Bartosz Cedzyński (ur. 20 grudnia 1990 w Łodzi) – polski siatkarz, grał na pozycji przyjmującego, zaś obecnie występuje na pozycji środkowego. Uczestniczył w rozgrywkach Młodej Ligi. 
Sukcesy klubowe.
młodzieżowe.
Młoda Liga:
seniorskie.
I liga:
PlusLiga:

</doc>
<doc id="1803820" url="https://pl.wikipedia.org/wiki?curid=1803820" title="Polars">
Polars

Polars – pierwszy album studyjny holenderskiej grupy muzycznej Textures.

</doc>
<doc id="1803822" url="https://pl.wikipedia.org/wiki?curid=1803822" title="Martialinae">
Martialinae



</doc>
<doc id="1803823" url="https://pl.wikipedia.org/wiki?curid=1803823" title="Park Inokashira">
Park Inokashira

 – miejski kompleks parkowy usytuowany na terenie miast: Mitaka i Musashino, należących do stołecznej prefektury Tokio.
Historia.
Inokashira Kōen został otwarty 1 maja 1917 roku, kiedy został podarowany miastu przez rodzinę cesarską, co było pierwszym tego rodzaju przypadkiem w Japonii.
Staw Inokashira był źródłem wody pitnej dla Edo (dzisiejsze Tokio) w okresie Edo (1603–1868). Wypływa z niego rzeka Kanda, płynie na wschód i wpada do rzeki Sumida. Park został zaplanowany i opracowany we wczesnym okresie Taishō (1912–1926) jako pierwszy park podmiejski w Japonii.
Opis.
Park Inokashira, o nieregularnym kształcie przypominającym podkowę i łącznej powierzchni ok. 42 tys. m², dzieli się na cztery części: 
W parku można podziwiać tysiące drzew, jak: klon palmowy ("Acer palmatum" Thunb.), sakura ("Prunus"), miłorząb dwuklapowy ("Ginkgo biloba"), brzostownica japońska ("Zelkova serrata" Thunberg), grab ("Carpinus tschonoskii" Maxim.), loropetalum ("Loropetalum chinense"), cypryśnik błotny ("Taxodium distichum"). Kwitnące wiosną drzewa wiśni (odmian "somei-yoshino" i "yama-zakura") przyciągają na hanami tysiące osób do wspólnej zabawy.
Atrakcje.
Park i staw tworzą jedną z większych atrakcji służących wypoczynkowi. Oprócz pięknych widoków i możliwości przejażdżki łódką po jeziorze, park Inokashira jest znany ze Studia Ghibli, którego muzeum mieści się w jego południowo-zachodnim krańcu. Północno-wschodni kraniec mieści z kolei zoo i małe akwarium. W "Inokashira Dōbutsu-en", czyli Zoo Parku Inokashira, można zobaczyć między innymi: rezusy, serau japońskie, japońskie kuny, chińskie łaskuny.
Na terenie parku znajduje się chram poświęcony bogini Benzaiten, bóstwu rozrywki i mściwej miłości. Legenda o bogini głosi, iż sprowadza ona nieszczęście na pary błąkające się po parku. Zgodnie z tym przekazem tacy kochankowie mogą się bardzo szybko rozstać.

</doc>
<doc id="1803824" url="https://pl.wikipedia.org/wiki?curid=1803824" title="Martialis">
Martialis



</doc>
<doc id="1803831" url="https://pl.wikipedia.org/wiki?curid=1803831" title="Suggs">
Suggs



</doc>
<doc id="1803833" url="https://pl.wikipedia.org/wiki?curid=1803833" title="Intelligence Support Activity">
Intelligence Support Activity

Intelligence Support Activity, skrótowiec ISA – jedna z amerykańskich służb specjalnych.
Nazwę można przetłumaczyć dosłownie jako Służba Wsparcia Wywiadu. Powstała ona w związku z przetrzymywaniem amerykańskich zakładników wewnątrz ambasady w Iranie w 1979. Przyczyną był brak możliwości pozyskania we wrogim, zanarchizowanym kraju informacji niezbędnych do przeprowadzenia operacji uwolnienia tych osób. Okazało się, że nowoczesne techniki rozpoznania elektronicznego nie pozwalają na pozyskanie niezbędnych danych o sytuacji w ambasadzie. Uzależnienie zaś amerykańskiej machiny wojennej od techniki spowodowało zastój w rozwoju tradycyjnych form wywiadu osobowego. Podczas omawianego incydentu nawet członkowie zachodnioniemieckiej GSG 9 oferowali pomoc w zdobyciu informacji z zajętej przez irańskich studentów ambasady, pod przykryciem ekipy telewizyjnej. Z kolei terenowi agenci CIA nie mieli wystarczającego przygotowania wojskowego, nie potrafili na drodze obserwacji bezpośredniej obiektów ustalić liczby strażników, organizacji systemu wart, uzbrojenia i zapasu amunicji, poziomu wyszkolenia i tym podobnych kwestii.
Z uwagi na coraz częstsze zaangażowanie USA w tajne operacje przeciwko ekstremistom na całym świecie takie szczególne umiejętności, łączące kompetencje funkcjonariusza wywiadu z wiedzą typowo wojskową stały się potrzebne. Miało to szczególnie związek z powstaniem Dowództwa Operacji Specjalnych (SOCOM), któremu podlegać miały w ramach działań bojowych jednostki specjalne amerykańskich sił zbrojnych. Formacje takie mogły w odpowiednich warunkach okazać się wyjątkowo skuteczne, lecz jednym z warunków ich powodzenia było m.in. precyzyjne rozpoznanie. Dlatego też powołano ok. roku 1981 służbę wywiadowczą w ramach US Army, ISA, która miała takie zadania realizować w praktyce na korzyść sił specjalnych. Ponieważ swe działania miała wykonywać dla oddziałów komandosów, jej agenci musieli osobiście znać specyfikę takich wojsk, stąd personel polowy dobierano spośród żołnierzy jednostek podlegających US SOCOM. ISA mogła zarówno pozyskiwać dane wywiadowcze poprzez bezpośrednią obserwację, jak i prowadzić rozpoznanie elektroniczne oraz w razie potrzeby samodzielnie wykonywać pomniejsze, lecz wymagające wyjątkowej tajności, akcje specjalne.
Wiadomo, że służba ta w celach operacyjnych występowała pod różnymi nazwami, na przykład Torn Victor. Przypisuje się jej udział w polowaniu na barona narkotykowego Pabla Escobara, udział w poszukiwaniach zbrodniarzy wojennych w byłej Jugosławii oraz uczestniczenie w ramach tzw. Task Force 21 w pościgu za Saddamem Husajnem.
Niezależnie od wielu niesprawdzalnych informacji nt. faktycznych misji tej służby warto zauważyć, że posiadanie podobnych struktur, w formie dostosowanej do warunków i potrzeb konkretnego kraju, taka komórka jest niezbędna, aby posiadane jednostki specjalne były autentycznie zdolne do działań bojowych. Bez pozyskiwania, analizy i interpretacji specjalnych informacji wywiadowczych użycie nawet elitarnej jednostki specjalnej może okazać się nieskuteczne i niecelowe, czego przykładem jest operacja Szpon Orła, będąca praprzyczyną powstania ISA.
W sierpniu 2014 ISA przeprowadziła rozpoznanie możliwości ewakuacji irackich jezydów z regionu atakowanego przez organizację wojenną Państwo Islamskie.

</doc>
<doc id="1803837" url="https://pl.wikipedia.org/wiki?curid=1803837" title="Świnka (Tatry)">
Świnka (Tatry)

Świnka (słow. "Svinka", niem. "Swinka", "Schweinekuppe", węg. "Svinka", "Szvinka") – rozłożysty masyw o wysokości 2163 lub 2162 m, znajdujący się w górnej części Bździochowej Grani w słowackich Tatrach Wysokich. Od masywu Kołowego Szczytu na południowym wschodzie w grani głównej oddzielony jest trzema przełączkami: Zadnią Świnkową Szczerbiną, Wyżnią Bździochową Bramą i Skrajną Świnkową Szczerbiną, a od Bździochowej Kopy na północnym zachodzie – siodłem Pośredniej Bździochowej Bramy.
Stoki południowo-zachodnie opadają ze Świnki do górnego piętra Doliny Czarnej Jaworowej. Znajduje się w nich wiele turniczek, samo zbocze jest trawiasto-skaliste i niezbyt strome. W przeciwną stronę, do Doliny Kołowej, Świnka opada trzema ścianami, niezbyt dokładnie od siebie odgraniczonymi – północno-zachodnią, północną i północno-wschodnią. Dwie pierwsze mają wysokość ok. 500 m, trzecia jest niższa (ok. 350 m). Ściana północno-zachodnia spada z zachodniej grani Świnki do żlebu pod Pośrednią Bździochową Bramą i piargów powyżej Kołowego Stawu, ściana północna zbiega wprost ku temu stawowi. Biegnie przez nią ogromna depresja, po której lewej stronie wyrasta wielki skalny filar. Ściana północno-wschodnia wznosi się ponad Bździochową Kotliną.
Na wierzchołek Świnki, podobnie jak w przypadku innych obiektów w Bździochowej Grani, nie prowadzą żadne znakowane szlaki turystyczne. Najdogodniejsza droga dla taterników wiedzie na szczyt granią z Pośredniej Bździochowej Bramy. Wejście ścianą północną jest częściowo nadzwyczaj trudne (V w skali UIAA).
Nazwa "Świnka" pochodzi najprawdopodobniej od szerokich, rozłożystych kształtów tego masywu. Ivan Bohuš pisał, że Wyżnia Bździochowa Brama nosiła dawniej nazwę "vyšná smradľavcova brána" (wyżnia śmierdzielowa brama), która została przekształcona przez purystów językowych, mających duży wpływ na końcowe kształty wielu tatrzańskich określeń. Nazwa Świnki mogłaby zatem mieć podobne pochodzenie.
Pierwsze wejścia turystyczne:
Prawdopodobnie wcześniej na szczycie byli w drugiej połowie XIX wieku kartografowie.

</doc>
<doc id="1803839" url="https://pl.wikipedia.org/wiki?curid=1803839" title="Flaga gminy Brzesko">
Flaga gminy Brzesko



</doc>
<doc id="1803840" url="https://pl.wikipedia.org/wiki?curid=1803840" title="Formica aquilonia">
Formica aquilonia



</doc>
<doc id="1803842" url="https://pl.wikipedia.org/wiki?curid=1803842" title="Herb gminy Brzesko">
Herb gminy Brzesko



</doc>
<doc id="1803843" url="https://pl.wikipedia.org/wiki?curid=1803843" title="Reprezentacja Polski w piłce nożnej mężczyzn w eliminacjach do Mistrzostw Europy 2008">
Reprezentacja Polski w piłce nożnej mężczyzn w eliminacjach do Mistrzostw Europy 2008

Dla reprezentacji Polski w piłce nożnej udział w eliminacjach do Euro 2008 był trzynastą próbą awansu do mistrzostw Europy, i pierwszą udaną. W kwalifikacjach, trwających od września 2006 roku do listopada 2007, Polacy grając w grupie A, zajęli pierwsze miejsce przed faworyzowaną Portugalią, który była wtedy wicemistrzem Europy.
Rok 2006.
Przygotowania.
Reprezentacja prowadzona przez Leo Beenhakkera przed rozpoczęciem eliminacji do Euro 2008 w 2006 roku rozegrała tylko jeden mecz. Zmierzyła się z Danią.
Po pierwszym meczu Polski pod wodzą Leo Beenhakkera miały zacząć się eliminacje do Euro 2008, lecz mecz z Danią dał poważne powody do zastanowienia się, głównie trenerowi, nad polską drużyną, ale i nad taktyką i filozofią gry, i zachwiał nieco nadzieje nad sukcesem w eliminacjach do Euro 2008.
Eliminacje – jesień.
Mecz towarzyski
Podsumowanie.
W 2006 roku po Mundialu 2006 w Niemczech, reprezentacja Polski rozegrała siedem meczów, z których cztery wygrała, jeden zremisowała i dwa przegrała. Piłkarze strzelili łącznie dziesięć goli i stracili osiem. W spotkaniach eliminacji do Euro 2008 podopieczni Leo Beenhakkera zdobyli dziesięć punktów: zanotowali trzy zwycięstwa, remis i 1 porażkę. Pierwszą fazę kwalifikacji zakończyli na trzecim miejscu w tabeli.
Rok 2007.
Przygotowania.
Przed wznowieniem gier eliminacyjnych podopieczni Leo Beenhakkera rozegrali dwa mecze.
Pierwszy mecz piłkarze rozegrali z niżej notowaną Estonią, lecz grali w składzie złożonym przede wszystkim (wyjątkiem był Radosław Matusiak, który kilka dni wcześniej przeszedł do klubu US Palermo) z piłkarzy z I ligi.
Drugi mecz miał być oficjalnym sprawdzianem przed kadrą Leo Beenhakkera. Mecz ze Słowacją odbył się cztery dni po meczu ze Estonią.
Po tym meczu piłkarze i trener zostali poddani poważnej krytyce, głównie ze strony mediów, i zarzutom, że Leo Beenhakker nie wykonuje swojej roli tak jak powinien.
Eliminacje – wiosna.
Po meczach z Armenią i Azerbejdżanem podopieczni Leo Beenhakkera zostali odesłani z powrotem do swoich klubów, na ponad dwumiesięczną przerwę, aby na początku czerwca 2007, rozegrać kolejne dwa mecze, z dwoma tymi samymi rywalami.
Eliminacje – lato.
Oba mecze były niezbyt udane, więc trzy punkty wywalczone w Baku i Erywaniu powinny bardziej zadowalać, niż martwić polską drużynę i jej szkoleniowca.
Mecz towarzyski
C.D. eliminacji – lato
Po tych spotkaniach Polacy mieli do rozegrania jeszcze 4 mecze w eliminacjach do Euro 2008.
Eliminacje – jesień.
Polakom zostały do rozegrania jeszcze 2 mecze w Eliminacjach do Euro 2008. Gdy podopieczni Leo Beenhakkera, 17 listopada w Chorzowie, wygrają z Belgią będą mieli zapewniony udział w Euro 2008
Piłkarze polskiej drużyny, po tym meczu mieli zapewniony awans do Euro 2008, więc 17 listopada zapisał się na zawsze w historii polskiej piłki. Nic dziwnego też, że Leo Beenhakker powołał na mecz z Serbią praktycznie rezerwowy skład.

</doc>
<doc id="1803844" url="https://pl.wikipedia.org/wiki?curid=1803844" title="Formicoxenus nitidulus">
Formicoxenus nitidulus



</doc>
<doc id="1803846" url="https://pl.wikipedia.org/wiki?curid=1803846" title="Michał Pułaski">
Michał Pułaski

Michał Pułaski (ur. 18 maja 1936 w Niskieniczach) – polski historyk.
Życiorys.
Syn Józefa i Eleonory. W 1953 ukończył Technikum Ekonomiczne w Krakowie i rozpoczął studia historyczne na Wydziale Filozoficzno-Historycznym Uniwersytetu Jagiellońskiego. Pracę magisterską obronił w 1957 i został zatrudniony w Katedrze Historii Powszechnej Nowożytnej i Najnowszej, kierowanej przez prof. Henryka Batowskiego, zmienionym później na Zakład Historii Powszechnej Najnowszej.
Specjalizował się w dziejach Europy Środkowej i Południowo-Wschodniej w okresie międzywojennym. W 1975 uzyskał stopień doktora habilitowanego, na podstawie rozprawy: "Z dziejów genezy „Europy wersalskiej”. Współpraca Słowian zachodnich i południowych w ostatnim etapie I wojny światowej". W 1981 uzyskał stanowisko docenta. 
W 1980 należał do grona osób zakładających NSZZ Solidarność w Uniwersytecie Jagiellońskim. W 1981 objął stanowisko szefa Komisji Uczelnianej związku. W 1988 został wybrany dyrektorem Instytutu Historii UJ i funkcję tę sprawował przez dwie kadencje. Należał do inicjatorów wydawanej w Krakowie serii "Studia Polono-Danubiana et Balcanica". W 1993 stanął na czele Stałej Wspólnej Polsko-Czeskiej Komisji Nauk Humanistycznych. Był inicjatorem powstania Polsko-Słowackiej Komisji Nauk Humanistycznych Ministerstwa Edukacji Narodowej i Ministerstwa Szkolnictwa Republiki Słowackiej). W latach 2002–2004 był redaktorem naczelnym rocznika „Kontakty” wydawanego przez tę Komisję.
Jest członkiem Komisji Środkowoeuropejskiej i Komisji Wojen i Wojskowości Polskiej Akademii Umiejętności. Przewodniczy kapitule przyznającej co roku w Krakowie Nagrodę im. Wacława Felczaka i Henryka Wereszyckiego.

</doc>
<doc id="1803853" url="https://pl.wikipedia.org/wiki?curid=1803853" title="Andrew Adamson">
Andrew Adamson

Andrew Adamson (ur. 1 grudnia 1966 w Auckland) – nowozelandzki reżyser, producent i scenarzysta.
Początkowo pracował jako specjalista od efektów specjalnych, między innymi przy filmach "Zabaweczki" (1992) Barry’ego Levinsona, "Batman Forever" (1995), "Czas zabijania" (1996) oraz "Batman i Robin" (1997) – wszystkie trzy w reżyserii Joela Schumachera. Był współreżyserem i współscenarzystą "Shreka" oraz "Shreka 2". W obu filmach o zielonym ogrze użyczył głosu epizodycznym postaciom: w pierwszej części maskotce w Duloc, w drugiej – kapitanowi gwardii. Do pierwszego "Shreka" napisał też piosenkę "Merry Men". Jest również reżyserem takich filmów jak ' oraz '.

</doc>
<doc id="1803854" url="https://pl.wikipedia.org/wiki?curid=1803854" title="Robert Oszek">
Robert Oszek

Robert Oszek (ur. 30 maja 1896 w Zabrzu, zm. 13 kwietnia 1938 w Katowicach) – kapitan marynarki, oficer Polskiej Marynarki Wojennej, dowódca w III powstaniu śląskim.
Życiorys.
Urodził się w rodzinie robotniczej. W wieku 15 lat uciekł z domu, w 1910 roku znalazł się w Hamburgu i podjął pracę na statku wielorybniczym „Olaf II”, na którym pracował przez dwa lata.
Po powrocie do Niemiec, został powołany do niemieckiej marynarki wojennej i w latach 1912–1914 był elewem w szkole marynarki w Murwik pod Flensburgiem. Po ukończeniu szkoły został zaokrętowany na krążownik SMS „Bremen” i wypłynął w rejs do Meksyku. W trakcie pobytu w Meksyku, załoga krążownika wzięła udział w tłumieniu strajku robotników przemysłu naftowego. Za wypuszczenie kilku zatrzymanych robotników stanął przed sądem, został skazany na karę aresztu i zdegradowany. Po powrocie do Niemiec pełnił służbę na okrętach szkolnych „Hertha” i „Kaiserin Augusta”.
Na początku I wojny światowej został przydzielony do załogi krążownika pancernego SMS „Blücher” i jako jeden z nielicznych członków załogi uratował się po jego zatopieniu w dniu 24 stycznia 1915. Został awansowany do stopnia bosmana i skierowany do szkoły nawigacyjnej w Altonie, po której ukończeniu został oficerem pokładowym i dowódcą torpedowca „D-8”, którym dowodził do zakończenia I wojny światowej. W 1917 r. został odznaczony za męstwo Krzyżem Żelaznym I klasy.
W styczniu 1919 roku znalazł się w Polsce i wstąpił do Marynarki Wojennej, początkowo w stopniu ppor. mar. w porcie wojennym w Toruniu, a od 1920 we Flotylli Pińskiej. Wziął udział w wojnie polsko-bolszewickiej, będąc najpierw zastępcą dowódcy okrętu opancerzonego „Pancerny I”, a od 17 sierpnia 1920 roku dowódcą monitora „Mozyrz”.
19 lutego 1921 roku został mianowany porucznikiem marynarki, równocześnie urlopowany i skierowany na Górny Śląsk. 27 lutego 1921 roku zgłosił się w Dowództwie Obrony Plebiscytu włączając się w działania mające na celu przyłączenia Górnego Śląska do Polski. Na początku maja 1921 roku z byłych marynarzy stworzył specjalny oddział szturmowy, który został zmotoryzowany i wyposażony w improwizowane samochody pancerne. Jak dowódca oddziału bierze udział w walkach w trakcie III powstania śląskiego w składzie Grupy „Północ”, m.in. w bitwie o Górę św. Anny. W dniu 4 czerwca 1921 roku dowodził oddziałem, który stłumił bunt w dowództwie Grupy „Wschód”, którego członkowie zamierzali aresztować Wojciecha Korfantego.
Po zakończeniu powstania został komendantem konspiracyjnej Organizacji „P”, której celem była ochrona polskich placówek i instytucji do momentu ich przejęcia przez władze polskie. Funkcję tę pełnił do czerwca 1922 roku. W 1922 roku został awansowany do stopnia kapitana marynarki i ponownie rozpoczął służbę w Marynarce Wojennej.
W 1924 roku został zdemobilizowany. Pracował następnie jako kierownik hurtowni tytoniowych w Królewskiej Hucie i Katowicach. Aktywny w Związku Powstańców Śląskich.
Zmarł w Katowicach 13 kwietnia 1938 roku, a w dniu 16 kwietnia został pochowany na cmentarzu garnizonowym w Katowicach przy ul. Zgrzebnioka (obecnie pomiędzy ul. Ceglaną i ul. Meteorologów).

</doc>
<doc id="1803855" url="https://pl.wikipedia.org/wiki?curid=1803855" title="Formica forsslundi">
Formica forsslundi



</doc>
<doc id="1803857" url="https://pl.wikipedia.org/wiki?curid=1803857" title="Pośrednia Bździochowa Brama">
Pośrednia Bździochowa Brama

Pośrednia Bździochowa Brama, także Pośrednia Upłazowa Brama lub krótko Pośrednia Brama (słow. "Prostredná brána", "Prostredná Bždžochova brána", "Sedlo pod Svinkou", niem. "Mittlere Pforte", węg. "Szvinkahágó", "Középső Kapu") – szeroka przełęcz położona na wysokości 1981 m n.p.m. w środkowym fragmencie Bździochowej Grani w słowackiej części Tatr Wysokich. Oddziela ona masyw Świnki na południowym wschodzie od Bździochowej Kopy na północnym zachodzie. Jest to jedna z głównych przełęczy w Bździochowej Grani.
Stoki południowo-zachodnie opadają z grani do Doliny Czarnej Jaworowej. Z okolic siodła spada w tę stronę duża trawiasta grzęda, na zachód od której zbiega żleb w kierunku Czarnego Stawu Jaworowego. Na północny wschód z Pośredniej Bździochowej Bramy zbiega do Doliny Kołowej żleb, który w górnych partiach jest stromy i dość wąski, w dolnych szeroki i piarżysty. Ma on ujście w okolicy Kołowego Stawu.
Na siodło przełęczy nie prowadzą żadne znakowane szlaki turystyczne. Najdogodniejsza droga dla taterników wiedzie od strony Doliny Czarnej Jaworowej.
Siodło Pośredniej Bździochowej Bramy było od dawna znane myśliwym, poszukiwaczom złota i pasterzom. Ich wejścia nie były w żaden sposób udokumentowane. Pierwsze wejścia turystyczne:
Nazwa "Pośrednia Upłazowa Brama" jest używana przez autorów atlasu satelitarnego Tatr – powstała jako konsekwencja przemianowania całej Bździochowej Grani na Upłazową Grań.

</doc>
<doc id="1803858" url="https://pl.wikipedia.org/wiki?curid=1803858" title="Alois Pronobis">
Alois Pronobis



</doc>
<doc id="1803859" url="https://pl.wikipedia.org/wiki?curid=1803859" title="The Lost Symbol">
The Lost Symbol



</doc>
<doc id="1803863" url="https://pl.wikipedia.org/wiki?curid=1803863" title="Liga bałtycka w piłce siatkowej mężczyzn (2009/2010)">
Liga bałtycka w piłce siatkowej mężczyzn (2009/2010)

Schenker League 2009/2010 – 6. sezon rozgrywek o mistrzostwo krajów bałtyckich. Zainaugurowany został 17 października 2009 roku i trwać będzie do wiosny 2010 roku.
W fazie zasadniczej 9 zespołów rozegra mecze system każdy z każdym, mecz i rewanż.
W sezonie 2009/2010 w Pucharze CEV kraje bałtyckie reprezentować będzie Selver Tallinn.
Faza zasadnicza.
Tabela fazy zasadniczej.
Drużyny, które zajęły miejsca 1-4, rozegrały ze sobą spotkania o miejsca 1-4 przed fazą play-off, a zespoły, które uplasowały się na miejscach 5-9 rozegrały spotkania o miejsca 5-9.
Mecze o miejsca 1-4.
Tabela.
Drużyny, które zajęły miejsca 1-2, automatycznie awansowały do półfinałów fazy play-off, natomiast zespoły z miejsc 3-4 zagrały w ćwierćfinałach.

</doc>
<doc id="1803867" url="https://pl.wikipedia.org/wiki?curid=1803867" title="Formica pressilabris">
Formica pressilabris



</doc>
<doc id="1803870" url="https://pl.wikipedia.org/wiki?curid=1803870" title="Henryk Kostecki">
Henryk Kostecki

Henryk Jan Kostecki (ur. 27 sierpnia 1930 w Górce Kościejowskiej, zm. 26 stycznia 1999 w Nowym Sączu) – polski polityk, poseł na Sejm PRL VII i VIII kadencji, działacz PZPR.
Życiorys.
Syn Karola i Anieli. Zdał maturę pedagogiczną w Krakowie, po czym pracował jako nauczyciel. Od 1951 do 1960 uczył w szkołach podstawowych, będąc jednocześnie przewodnikiem drużyn harcerskich. Działał w Związku Młodzieży Polskiej, Związku Młodzieży Socjalistycznej i od 1953 w Polskiej Zjednoczonej Partii Robotniczej. W latach 1953–1954 przewodniczył zarządowi powiatowemu ZMP w Miechowie. W latach 1961–1965 był tam sekretarzem Komitetu Powiatowego PZPR ds. propagandy, a od 1965 do 1971 pełnił funkcję I sekretarza KP. W 1974 ukończył socjologię w Wyższej Szkole Nauk Społecznych przy KC PZPR i został I sekretarzem KP PZPR w Nowym Sączu. W maju 1975 został pełnomocnikiem Biura Politycznego KC PZPR do tworzenia województwa nowosądeckiego, a w następnym miesiącu objął funkcję I sekretarza Komitetu Wojewódzkiego PZPR w Nowym Sączu. Od 1975 był zastępcą członka, a od 1980 członkiem Komitetu Centralnego partii.
Był radnym Gromadzkiej, Powiatowej i Wojewódzkiej Rady Narodowej. W 1976 objął funkcję przewodniczącego WRN w Nowym Sączu i uzyskał mandat posła na Sejm PRL VII kadencji w okręgu Nowy Sącz. Zasiadał w Komisji Administracji, Gospodarki Terenowej i Ochrony Środowiska. W 1980 uzyskał reelekcję w tym samym okręgu. Zasiadał w Komisji Administracji, Gospodarki Terenowej i Ochrony Środowiska, Komisji Spraw Wewnętrznych i Wymiaru Sprawiedliwości oraz w Komisji Administracji, Gospodarki Przestrzennej i Ochrony Środowiska. Pełnił mandat poselski do końca kadencji w 1985.
Odznaczenia.
W 1979 został odznaczony Orderem Sztandaru Pracy II klasy. Poza tym otrzymał Krzyż Kawalerski Orderu Odrodzenia Polski i Medal 30-lecia Polski Ludowej.

</doc>
<doc id="1803871" url="https://pl.wikipedia.org/wiki?curid=1803871" title="Wiktor Żylin">
Wiktor Żylin

Wiktor Stepanowycz Żylin, ukr. Віктор Степанович Жилін, ros. Виктор Степанович Жилин, "Wiktor Stiepanowicz Żilin" (ur. 9 stycznia 1923 w Taganrogu, w obwodzie rostowskim, Rosyjska FSRR, zm. 14 października 2009 w Borodziance, Ukraina) – ukraiński piłkarz grający na pozycji obrońcy, a wcześniej napastnika, trener piłkarski.
Kariera piłkarska.
Kariera klubowa.
Wychowanek miejscowego klubu Krylja Sowietow Taganrog, w którym rozpoczął karierę piłkarską. Po ataku Niemiec na ZSRR wstąpił do Armii Czerwonej. Po wojnie kontynuował występy w klubach Dinamo Kursk i Dinamo Woroneż, skąd w 1947 przeszedł do Dynama Kijów. W 1949 został najlepszym strzelcem Dynama. Potem długo rehabilitował się po ciężkiej kontuzji. Występował również w klubach Zenit Leningrad i Daugava Ryga. W 1954 zakończył karierę piłkarską w OBO Kijów.
Kariera trenerska.
Po zakończeniu kariery piłkarskiej ukończył Wyższą Szkołę Trenerską oraz Instytut Kultury Fizycznej i Sportu w Kijowie. Pracę trenerską rozpoczął w amatorskim zespole Awiazawodu Kijów. Następnie trenował kluby Łokomotyw Winnica, Awanhard Charków, Zirka Kirowohrad, Dniprowec Dnieprodzierżyńsk, Start Kijów, Awtomobilist Żytomierz, Czornomoreć Odessa, Metałurh Zaporoże, Szachtar Oleksandria, Spartak Iwano-Frankiwsk, Nywa Winnica, Krywbas Krzywy Róg, Maszynobudiwnyk Borodzianka, Dnipro Czerkasy, Schid Kijów i Systema-Boreks Borodzianka.
Jego uczniami byli m.in. Wiktor Prokopenko, Wałerij Porkujan, Semen Altman, Jewhen Kotelnykow, Łeonid Buriak.
14 października 2009 zmarł w wyniku ciężkiej choroby.

</doc>
<doc id="1803873" url="https://pl.wikipedia.org/wiki?curid=1803873" title="OBO Kijów">
OBO Kijów



</doc>
<doc id="1803874" url="https://pl.wikipedia.org/wiki?curid=1803874" title="Dolina Międzyścienna">
Dolina Międzyścienna

Dolina Międzyścienna, dawniej zwana także Doliną między Ścieny (słow. "Medzistenná dolina", "dolina Medzisteny", niem. "Tal zwischen den Wänden", węg. "Falak-völgye") – dolina na północnych stokach Tatr Bielskich, pierwsza od zachodniej strony. Władysław Cywiński podaje inną jej nazwę – Dolina między Ściany.
Ma łukowaty kształt. Opada w południowo-zachodnim kierunku spod Międzyściennej Przełęczy (1124 m), pomiędzy stokami Kiczory i północną granią Murania (tzw. Zakrywą), następnie pod Małym Muraniem zakręca w kierunku północno-zachodnim i pomiędzy zalesionymi stokami Kiczory i Rogowej uchodzi w Jaworzynie Tatrzańskiej. Jej wylot znajduje się około 500 m na wschód od najniżej położonych domów tej miejscowości. Dnem płynie Międzyścienny Potok, a w środkowej części znajduje się Niżnia i Wyżnia Międzyścienna Polana. Na zboczach Rogowej, a szczególnie Kiczory dobrze zachowały się pierwotne lasy bukowe – są to największe bukowe lasy w całych słowackich Tatrach. Dnem doliny prowadzi dobra droga gruntowa (wjazd dozwolony tylko dla pojazdów uprawnionych).
Nazwa doliny pochodzi od otaczających ją skalistych ścian. Cała dolina znajduje się na obszarze ochrony ścisłej. Na objęcie tego obszaru ochroną miało wpływ wybudowanie na Maćkowej Polanie ośrodka wypoczynkowego rządu Czechosłowacji (obecnie hotel „Kolowrat”), potrzebującego spokojnego zaplecza.

</doc>
<doc id="1803879" url="https://pl.wikipedia.org/wiki?curid=1803879" title="Stobno Szczecińskie">
Stobno Szczecińskie

Stobno Szczecińskie – stacja kolejowa w Stobnie w Polsce, w województwie zachodniopomorskim, w powiecie polickim, w gminie Kołbaskowo. Obecnie jedyna w powiecie stacja na czynnej dla ruchu pasażerskiego linii kolejowej. Korzysta z niej do celów transportowych 12 Brygada Zmechanizowana.

</doc>
<doc id="1803880" url="https://pl.wikipedia.org/wiki?curid=1803880" title="Forum Myśli Wolnej">
Forum Myśli Wolnej

Forum Myśli Wolnej – wydawany od 1998 roku krakowski kwartalnik racjonalistów. Czasopismo jest oficjalnym organem prasowym Rady Wojewódzkiej Towarzystwa Kultury Świeckiej.
Charakterystyka.
Patronem oddziału TKŚ z Krakowa jest Tadeusz Boy-Żeleński. To jego myśli z felietonów i artykułów rozpoczynają każdy numer kwartalnika. Czasopismo zostało skierowane do ludzi, którzy odwołują się do rozumu i rozsądku, nauki i praktyki. Naczelną jego dewizą jest hasło: Człowiek wartością najwyższą. Redakcja jednoznacznie opowiada się za nienaruszalnością godności ludzkiej czy szacunkiem dla odmiennej kultury, religii, narodowości. Występuje przeciw kłamstwu, nienawiści i dominacji irracjonalizmu nad rozumem, gdyż tylko humanizm i tolerancja umożliwiają właściwe kształtowanie osobowości człowieka. Nie jest celem pisma walka z religią czy też preferowanie prymitywnego ateizmu. Jest w nim natomiast miejsce na wszelką dyskusję o świecie i rzeczywistości na płaszczyźnie racjonalnej o tym, co nas różni, ale i o tym, co nas łączy. W każdym numerze czasopisma jest także sporo artykułów o charakterze kulturalnym i literackim, a całość jest ilustrowana przez profesjonalnych grafików. Z pismem współpracowali wybitni przedstawiciele krakowskiej i ogólnopolskiej nauki tacy jak: Antoni Podraza, Czesław Banach, Wiesław Bielak, Marian Grzybowski, Jerzy Kochan, Józef Lipiec, Jerzy Ochman, Jan Szmyd, Piotr Szydłowski, Kazimierz Urban, Jan Woleński czy Adam Zieliński. Recenzując periodyk, prasoznawca i filozof profesor Ignacy Stanisław Fiut pisze, że jest to „typowo pokoleniowe pismo ideowe skierowane do ludzi ceniących w życiu codziennym racje rozumu i świeckie treści kultury narodowej oraz światowej, określane mianem nowego humanizmu, niezależnego od wpływu religii i ideologii, preferującego otwartość człowieka na innych ludzi i świat”.
Redakcja: Stanisław Franczak – redaktor naczelny, Ignacy S. Fiut, Jerzy Hyrjak, Barbara Pietryka, Sylwester Murynowicz, Czesława J. Kotarba, Marian Dziwisz, Julian Kawalec, Maciej Naglicki.

</doc>
<doc id="1803881" url="https://pl.wikipedia.org/wiki?curid=1803881" title="DN Galan 1971">
DN Galan 1971

DN Galan 1971 – mityng lekkoatletyczny, który odbył się na stadionie olimpijskim w Sztokholmie 7 lipca 1971 roku.

</doc>
<doc id="1803883" url="https://pl.wikipedia.org/wiki?curid=1803883" title="Filip (biskup poznański)">
Filip (biskup poznański)



</doc>
<doc id="1803884" url="https://pl.wikipedia.org/wiki?curid=1803884" title="Aenictogitoninae">
Aenictogitoninae



</doc>
<doc id="1803888" url="https://pl.wikipedia.org/wiki?curid=1803888" title="Guishan Da’an">
Guishan Da’an

Guishan Da’an (chiń. 潙山大安, pinyin "Guīshān Dà’ān"; kor. 규산대안 "Kyusan Taean"; jap. "Isan Daian"; wiet. "Quy Sơn Đại An"; ur. 793, zm. 883) – chiński mistrz chan, uczeń mistrza Baizhanga. Znany także jako Changqing Da’an (長慶大安) lub „Leniwy An”.
Życiorys.
Mistrz Da’an pochodził z dawnego Fuzhou w dzisiejszej prowincji Fujian.
W wieku 20 lat opuścił dom rodzinny i udał się na górę Huangbo w Jiangxi, gdzie studiował Winaję. Po pewnym czasie zauważył "Pomimo mojego wielkiego wysiłku wciąż nawet nie zbliżyłem się do wielkiej tajemnicy". Opuścł klasztor udał się na poszukiwanie Dharmy. Pewnego razu starszy człowiek spotkany na drodze poradził mu znalezienie mistrza Baizhanga.
Da’an powędrował do miasta Nanchang w Jiangxi i rozpoczął praktykę u mistrza Baizhanga.
Da’an był bratem dharmicznym wielkiego mistrza Giushana Lingyou, który założył klasztor na górze Gui. Po jego śmierci Da’an został poproszony o prowadzenie tego klasztoru.
Po wielu latach nauczania w Fuzhou, mistrz powrócił później na górę Huangbo, gdzie także zmarł.
Otrzymał pośmiertny tytuł "mistrza chan Doskonałej Mądrości". Jego stupa została wzniesiona na górze Lanka.
Linia przekazu Dharmy.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="1803890" url="https://pl.wikipedia.org/wiki?curid=1803890" title="Changqing Daan">
Changqing Daan



</doc>
<doc id="1803892" url="https://pl.wikipedia.org/wiki?curid=1803892" title="Grotniki Drawskie">
Grotniki Drawskie

Grotniki Drawskie – nieistniejący przystanek kolejowy w Złocieńcu w Polsce, w województwie zachodniopomorskim, w powiecie drawskim, w gminie Złocieniec.

</doc>
<doc id="1803893" url="https://pl.wikipedia.org/wiki?curid=1803893" title="Droga wojewódzka nr 570">
Droga wojewódzka nr 570

Droga wojewódzka nr 570 (DW570) – droga wojewódzka o długości 17,8 km łącząca Wróblewo z Czerwińskiem

</doc>
<doc id="1803894" url="https://pl.wikipedia.org/wiki?curid=1803894" title="Elitserien w piłce siatkowej mężczyzn (2009/2010)">
Elitserien w piłce siatkowej mężczyzn (2009/2010)

Elitserien siatkarzy 2009/2010 - rozgrywki o mistrzostwo Szwecji. Zainaugurowany został 17 października 2009 roku i trwać będzie do wiosny 2010 roku.
W fazie zasadniczej 9 zespołów rozegra mecze system każdy z każdym, mecz i rewanż. 
W sezonie 2009/2010 żaden klub nie będzie reprezentował Szwecji w rozgrywkach międzynarodowych.

</doc>
<doc id="1803897" url="https://pl.wikipedia.org/wiki?curid=1803897" title="Dorsum Zirkel">
Dorsum Zirkel

Dorsum Zirkel – grzbiet na powierzchni Księżyca o długości około 193 km. Znajduje się na współrzędnych selenograficznych . Dorsum Zirkel jest położone na Mare Imbrium w pobliżu krateru Lambert.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Ferdinanda Zirkla (1838-1912), niemieckiego geologa i petrografa.

</doc>
<doc id="1803898" url="https://pl.wikipedia.org/wiki?curid=1803898" title="Jadwiga Kowalska">
Jadwiga Kowalska

Jadwiga Kazimiera Kowalska (ur. 7 lipca 1943 w Pabianicach) – polska polityk, posłanka na Sejm PRL VIII kadencji.
Życiorys.
Uzyskała wykształcenie zasadnicze zawodowe. Była brakarzem w Zakładach Przemysłu Odzieżowego „Pabia” w Pabianicach.
W 1964 wstąpiła do Polskiej Zjednoczonej Partii Robotniczej. Była I sekretarzem Podstawowej Organizacji Partyjnej, zasiadała też w Komitecie Łódzkim i Komitecie Miejskim partii w Pabianicach. W latach 1980–1985 pełniła mandat posłanki na Sejm PRL VIII kadencji w okręgu Łódź Śródmieście. Zasiadała w Komisji Pracy i Spraw Socjalnych, Komisji Przemysłu Lekkiego oraz w Komisji Polityki Społecznej, Zdrowia i Kultury Fizycznej.
W 1977 odznaczona Brązowym Krzyżem Zasługi.

</doc>
<doc id="1803899" url="https://pl.wikipedia.org/wiki?curid=1803899" title="Hugo Rolando Brizuela">
Hugo Rolando Brizuela



</doc>
<doc id="1803900" url="https://pl.wikipedia.org/wiki?curid=1803900" title="Żółta Czuba">
Żółta Czuba

Żółta Czuba (słow. "Žltá kopa", niem. "Portky-Spitze", "Gelbe Kuppe", węg. "Zsolta", "Sárgakúp") – szczyt o wysokości 1939 lub 1941 (1940,7) m, znajdujący się w dolnej części Bździochowej Grani w słowackiej części Tatr Wysokich. Od Bździochowej Kopy na południowym wschodzie oddziela go siodło Niżniej Bździochowej Bramy, a od Czarnogórskiej Czuby na północy – Czarnogórska Przełączka. Pomiędzy Żółtą Czubą a Czarnogórską Przełączką, bliżej tej ostatniej, znajduje się jeszcze turnia Samojedna Skałka (ok. 1805 m), od szczytu oddzielona Przełączką pod Żółtą Czubą (ok. 1800 m).
W wierzchołku Żółtej Czuby Bździochowa Grań zmienia swój kierunek. Od Kołowego Szczytu przebiega ona ku północnemu zachodowi i oddziela od siebie Dolinę Czarną Jaworową i Dolinę Kołową, natomiast od Żółtej Czuby kieruje się na północ i stanowi granicę między Doliną Kołową i właściwą częścią Doliny Jaworowej. Żółta Czuba jest także zwornikiem dla krótkiej grani odchodzącej na zachód w kierunku Doliny Jaworowej. Jej północno-zachodnie zbocze, które wybija się nad lasem (między jej zachodnią granią a zachodnią granią Czarnogórskiej Czuby zwaną Czarnogórskim Murem), nazywa się Portkami lub Do Portek. Stoki południowo-zachodnie, opadające do Doliny Czarnej Jaworowej, przeważnie porośnięte są kosodrzewiną, w której gdzieniegdzie pojawiają się urwiste skały. Grań zachodnia na wysokości ok. 1800 m skręca w kierunku północno-zachodnim i kończy się w okolicy Jaworowej Polany. Zbocza Doliny Kołowej, znajdujące się po północno-wschodniej stronie Żółtej Czuby, są trawiaste i przecięte dwoma pasami urwistych skał, pomiędzy którymi biegnie wielki zachód. W niższych partiach tych zboczy tkwią dwie duże bule.
Żółta Czuba to pierwszy od góry szczyt w grani, który zbudowany jest z twardych piaskowców kwarcytycznych triasu, a nie ze skał krystalicznych.
Na wierzchołek Żółtej Czuby nie prowadzą żadne znakowane szlaki turystyczne. Najdogodniejsze drogi dla taterników wiodą znad Czarnego Stawu Jaworowego w Dolinie Czarnej Jaworowej, od północnego zachodu przez Portki oraz granią z Czarnogórskiej Czuby.
Pierwsze wejścia na wierzchołek Żółtej Czuby nie są znane. Był on od dawna znany przez pasterzy, myśliwych czy poszukiwaczy skarbów i to najprawdopodobniej któryś z nich dokonał pierwszego wejścia na Żółtą Czubę. Wierzchołek jest dobrym punktem widokowym na Dolinę Jaworową wraz z odgałęzieniami oraz na Tatry Bielskie.
Nazwa Żółtej Czuby ma swoje źródło w licznych żółtych porostach, pokrywających skały na wschód od jej wierzchołka. Nazwę Portek nadali jurgowscy juhasi, którzy dopatrywali się w dwóch żlebach (Żleb do Portek) opadających z tego zbocza kształtu góralskich portek. Późniejsze przesuwanie tej nazwy na inne okoliczne zbocza bądź wierzchołki (np. Bździochową Kopę) było konsekwencją pomyłek popełnionych przez XIX-wiecznych kartografów. Określenie "Portki" występuje również w innych miejscach w Tatrach i ma podobne pochodzenie.

</doc>
<doc id="1803902" url="https://pl.wikipedia.org/wiki?curid=1803902" title="Przechlewo (stacja kolejowa)">
Przechlewo (stacja kolejowa)

Przechlewo – nieistniejąca stacja kolejowa w Przechlewie w Polsce, w województwie pomorskim, w powiecie człuchowskim, w gminie Przechlewo.

</doc>
<doc id="1803903" url="https://pl.wikipedia.org/wiki?curid=1803903" title="Strongylognathus testaceus">
Strongylognathus testaceus



</doc>
<doc id="1803908" url="https://pl.wikipedia.org/wiki?curid=1803908" title="Władysław Kruk">
Władysław Kruk

Władysław Jan Kruk (ur. 24 listopada 1931 w Łaziskach, zm. 2 listopada 1996) – polski polityk, poseł na Sejm PRL VIII kadencji, urzędnik konsularny.
Życiorys.
Syn Michała i Stefanii. W 1951 wstąpił do Polskiej Zjednoczonej Partii Robotniczej. Należał także do Związku Młodzieży Polskiej. W latach 1953–1959 studiował w Wyższej Szkole Rolniczej w Lublinie, uzyskując tytuł zawodowy magistra rolnictwa. Od 1 marca 1975 do 30 lipca 1977 był dyrektorem Zjednoczenia Państwowych Gospodarstw Rolnych w Lublinie. Od 1959 do 1962 był instruktorem, a od 1962 do 1966 zastępcą kierownika Wydziału Rolnego Komitetu Wojewódzkiego PZPR w Lublinie. W KW zasiadł w 1967. Od 1 sierpnia 1966 do 31 sierpnia 1969 pełnił także funkcję I sekretarza Komitetu Powiatowego PZPR we Włodawie. W Komitecie Wojewódzkim od 1969 do 1971 był sekretarzem rolnym, a w latach 1971–1975 sekretarzem organizacyjnym, będąc w okresie tych sześciu lat także członkiem egzekutywy KW, którym ponownie został 25 lipca 1977. W latach 1977–1982 pełnił funkcję I sekretarza KW i przewodniczącego Prezydium Wojewódzkiej Rady Narodowej. Od 15 lutego 1980 do 20 lipca 1981 zasiadał w Komitecie Centralnym PZPR, od 24 sierpnia 1980 będąc także zastępcą członka Biura Politycznego. W latach 1982–1986 pełnił funkcję konsula generalnego PRL w Kijowie. 
Od 1980 do 1985 pełnił mandat posła na Sejm PRL VIII kadencji, reprezentując okręg Lublin. Zasiadał w Komisji Administracji, Gospodarki Terenowej i Ochrony Środowiska. Odznaczony Krzyżem Komandorskim i Kawalerskim Orderu Odrodzenia Polski.
Pochowany na cmentarzu komunalnym przy ulicy Białej w Lublinie.

</doc>
<doc id="1803909" url="https://pl.wikipedia.org/wiki?curid=1803909" title="Upłazowa Kopa">
Upłazowa Kopa



</doc>
<doc id="1803910" url="https://pl.wikipedia.org/wiki?curid=1803910" title="Kannazuki no Miko">
Kannazuki no Miko



</doc>
<doc id="1803911" url="https://pl.wikipedia.org/wiki?curid=1803911" title="Droga wojewódzka nr 571">
Droga wojewódzka nr 571

Droga wojewódzka nr 571 (DW571) – droga wojewódzka o długości 56,2 km łącząca Naruszewo z Pułtuskiem 

</doc>
<doc id="1803913" url="https://pl.wikipedia.org/wiki?curid=1803913" title="Upłazowa Grań">
Upłazowa Grań



</doc>
<doc id="1803914" url="https://pl.wikipedia.org/wiki?curid=1803914" title="Tetramorium caespitum">
Tetramorium caespitum



</doc>
<doc id="1803915" url="https://pl.wikipedia.org/wiki?curid=1803915" title="János Farkas">
János Farkas

János Farkas (ur. 27 marca 1942 w Budapeszcie, zm. 29 września 1989 w Budapeszcie), węgierski piłkarz, napastnik. Brązowy medalista ME 64 oraz mistrz olimpijski z Tokio.
Początkowo występował w László Kórház (do 1959), jednak profesjonalnie grał tylko w budapeszteńskim Vasasie (1959–1972). Z Vasasem był czterokrotnie mistrzem kraju (1961, 1962, 1965, 1966). W lidze w 290 meczach strzelił 169 bramek. W reprezentacji Węgier zagrał 33 razy i zdobył 19 bramek. Debiutował w 1961, ostatni raz zagrał w 1969. Podczas MŚ 66 wystąpił we wszystkich czterech spotkaniach Węgrów w turnieju (1 gol), wcześniej znajdował się w kadrze na MŚ 62.

</doc>
<doc id="1803916" url="https://pl.wikipedia.org/wiki?curid=1803916" title="Janos Farkas">
Janos Farkas



</doc>
<doc id="1803919" url="https://pl.wikipedia.org/wiki?curid=1803919" title="Pośrednia Upłazowa Brama">
Pośrednia Upłazowa Brama



</doc>
<doc id="1803920" url="https://pl.wikipedia.org/wiki?curid=1803920" title="Piłka nożna na Igrzyskach Frankofońskich 2009">
Piłka nożna na Igrzyskach Frankofońskich 2009

Piłka nożna na Igrzyskach Frankofońskich 2009 odbyła się w dniach 26 września do 6 października na dwóch stadionach (Camille Chamoun Sports City Stadium i Stadion Miejski w Bejrucie) w stolicy Libanu - Bejrucie. Rozegrano turniej mężczyzn do lat 20 (U–20). Złoty medal przypadł reprezentacji Kongo, która po raz pierwszy w historii igrzysk frankofońskich sięgnęła po medal z takiego kruszcu. Srebro zdobyła reprezentacja Wybrzeża Kości Słoniowej, a brąz reprezentanci Maroka.
Rezultaty zawodów.
Grupa B.
 

</doc>
<doc id="1803921" url="https://pl.wikipedia.org/wiki?curid=1803921" title="Tony Olsson">
Tony Olsson

Tony Olsson (ur. 13 marca 1965 w Visby) – szwedzki żużlowiec.
Dwukrotny Młodzieżowy Indywidualny Wicemistrz Szwecji (Nässjö 1984, Norrköping 1985), Wicemistrz Świata Juniorów (Równe 1986), Mistrz Szwecji w Parach (1988), dwukrotny brązowy medalista Drużynowych Mistrzostw Świata (Long Beach 1988, Bradford 1989), uczestnik finału Indywidualnych Mistrzostw Świata (Monachium 1989 – VIII miejsce), zdobywca III miejsca w turnieju o Zlatą Přilbę (Pardubice 1989).
W 1988 r. zdobył w barwach Bysarny Visby złoty medal Drużynowych Mistrzostw Szwecji. Był również jednokrotnym (1990) Drużynowym Mistrzem Wielkiej Brytanii (jako zawodnik klubu Reading Racers). W 1991 r. wystąpił w rozgrywkach I ligi Drużynowych Mistrzostw Polski, reprezentując Stal Gorzów Wielkopolski.
Po zakończeniu czynnej kariery sportowej był menedżerem reprezentacji Szwecji, dwukrotnie (2003, 2004) zdobywając z nią Drużynowy Puchar Świata. Po zakończeniu sezonu 2009 objął po Ole Olsenie stanowisko dyrektora cyklu Grand Prix.

</doc>
<doc id="1803922" url="https://pl.wikipedia.org/wiki?curid=1803922" title="Ostrożeń pannoński">
Ostrożeń pannoński

Ostrożeń pannoński ("Cirsium pannonicum") – gatunek rośliny należący do rodziny astrowatych. Gatunek rzadki. W Polsce występuje wyłącznie na wyżynie Lubelskiej, Wyżynie Małopolskiej i na Roztoczu.
Biologia i ekologia.
Bylina, hemikryptofit. Jest rośliną ciepłolubną. Rośnie w nasłonecznionych, suchych glebach o wysokiej przepuszczalności. Ma krótki, kilkutygodniowy cykl życiowy, co umożliwia wytworzenie nasion przed nastaniem letniej suszy.
Zagrożenia i ochrona.
Na terenie Polski gatunek objęty jest ochroną od 1983 roku. W latach 1983-2014 znajdował się pod ochroną ścisłą, od 2014 roku podlega ochronie gatunkowej częściowej. Umieszczony na polskiej czerwonej liście w kategorii NT (gatunek bliski zagrożenia).
Zagrożony jest zarówno wskutek naturalnej sukcesji zespołów roślinnych, jak i poprzez działalność człowieka (zaorywanie lub zalesianie jego siedlisk).

</doc>
<doc id="1803923" url="https://pl.wikipedia.org/wiki?curid=1803923" title="Dyskografia Jamiego Foxxa">
Dyskografia Jamiego Foxxa

Dyskografia amerykańskiego aktora, komika i wokalisty Jamiego Foxxa.
Single.
1Wyłącznie na natenach radiowych.

</doc>
<doc id="1803925" url="https://pl.wikipedia.org/wiki?curid=1803925" title="Komisja Szkolna Ziemi Radomskiej">
Komisja Szkolna Ziemi Radomskiej

Komisja Szkolna Ziemi Radomskiej (KSZR) – komisja szkolna powołana 20 sierpnia 1915 przez czynniki społeczne, tzw. Komitet Obywatelski.
Przejęła władzę nad szkolnictwem początkowo w samym Radomiu (jako Komisja Szkolna dla miasta Radomia), a potem na całej Ziemi Radomskiej - w ciągu miesiąca od opuszczenia Radomia przez administrację rosyjską (20 lipca 1915) po 84 latach jej stałej obecności (od upadku powstania listopadowego w 1831).
W tym samym czasie powstały podobne Komisje: Komisja Szkolna w Kielcach, Rada Szkolna Ziemi Lubelskiej, Rada Szkolna Ziemi Piotrkowskiej.
23 lutego 1917 KSZR podporządkowała się Departamentowi Wyznań Religijnych i Oświaty Tymczasowej Rady Stanu. Ostatnie zebranie komisji odbyło się 27 września 1917.
Skład zarządu.
Od grudnia 1915 przewodniczącym KSZR był jej dotychczasowy wiceprzewodniczący ks. Józef Rokoszny.

</doc>
<doc id="1803927" url="https://pl.wikipedia.org/wiki?curid=1803927" title="KSZR">
KSZR



</doc>
<doc id="1803928" url="https://pl.wikipedia.org/wiki?curid=1803928" title="Formica lugubris">
Formica lugubris



</doc>
<doc id="1803929" url="https://pl.wikipedia.org/wiki?curid=1803929" title="Komisja Szkolna dla miasta Radomia">
Komisja Szkolna dla miasta Radomia



</doc>
<doc id="1803930" url="https://pl.wikipedia.org/wiki?curid=1803930" title="Formica truncorum">
Formica truncorum



</doc>
<doc id="1803931" url="https://pl.wikipedia.org/wiki?curid=1803931" title="Monomorium pharaonis">
Monomorium pharaonis



</doc>
<doc id="1803932" url="https://pl.wikipedia.org/wiki?curid=1803932" title="Modern Rocking">
Modern Rocking

Modern Rocking – album studyjny polskiej wokalistki Agnieszki Chylińskiej. Wydawnictwo ukazało się 23 października 2009 roku nakładem wytwórni muzycznej EMI Music Poland. 
Nagrania dotarły do 1. miejsca zestawienia OLiS. 18 listopada 2009 r. płyta uzyskała status platynowej płyty. Do końca roku album osiągnął nakład ponad 45 tys. egzemplarzy.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku pop. Z kolei we wrześniu album oraz pochodząca z płyty kompozycja "Nie mogę cię zapomnieć" zostały nagrodzone Superjedynką odpowiednio w kategoriach "Płyta pop" i "Przebój Roku".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1803933" url="https://pl.wikipedia.org/wiki?curid=1803933" title="Lie to Me">
Lie to Me



</doc>
<doc id="1803934" url="https://pl.wikipedia.org/wiki?curid=1803934" title="Wanda Pomianowska">
Wanda Pomianowska

Wanda Pomianowska (ur. 22 listopada 1919 w Warszawie, zm. 3 grudnia 2003 w Radkowicach), filolog polski i badaczka folkloru, poetka, działaczka „Solidarności”.
Życiorys.
Pochodziła ze zubożałej rodziny szlacheckiej z okolic Płońska. Ojciec pracował jako inspektor szkolny w województwie kieleckim, matka zajmowała się domem, niemniej tradycje intelektualne były w domu bardzo silne. Wuj matki, Seweryn Krzemieniewski, był profesorem Uniwersytetu Lwowskiego. Jej rodzice w 1922 r. nabyli w Radkowicach resztówkę po parcelacji folwarku – ok. 30 ha z dworem i budynkami gospodarczymi, gdzie osiedli na stałe.
W 1937 r. ukończyła Gimnazjum Żeńskie im. Emilii Plater w Warszawie, następnie w l. 1937-1939 studiowała filologię polską na Uniwersytecie Jagiellońskim, w okresie okupacji hitlerowskiej była łączniczką oddziałów partyzanckich AK, m.in. zgrupowań „Ponurego” i „Nurta”. Po wojnie w l. 1945-48 kontynuowała studia, początkowo na UJ, następnie na Uniwersytecie Warszawskim.
W latach 1950-1970 była asystentem, a następnie adiunktem w Katedrze Języka Polskiego UW. Z przerwami pracowała także w Polskiej Akademii Nauk m.in. przy opracowywaniu "Atlasu Gwar Polskich". W 1960 r. obroniła pracę doktorską, napisaną pod kierunkiem profesora Witolda Doroszewskiego, pt. „Klasyfikacja rzeczowników odrzeczownikowych. Studium ze słowotwórstwa i geografii lingwistycznej”, a w 1970 uzyskała stopień doktora habilitowanego w zakresie filologii polskiej i słowiańskiej. W latach 1970-1981 pracowała jako docent w instytucie filologii polskiej WSP w Kielcach.
Od jesieni 1980 aż do stanu wojennego działała w NSZZ RI „Solidarność”, była m.in. przewodniczącą komisji rewizyjnej przy Komisji Krajowej, a od września 1981 kierowała Ogólnopolską Wszechnicą Związkową. Po wprowadzeniu stanu wojennego była internowana, a w 1982 r. została dyscyplinarnie zwolniona z pracy w WSP w Kielcach. Utrzymywała się głównie z pracy w gospodarstwie rolnym w Radkowicach i okazjonalnych prac pisarskich i wydawniczych. W 1990 r. została pracownikiem naukowym Instytutu Słowianoznawstwa PAN w Warszawie, jednocześnie w l. 1990-1994 była przewodniczącą Rady Gminy w Pawłowie.
Od lat 50. XX w. była członkiem kolegium redakcyjnego „Literatury Ludowej”, gdzie zwracała szczególną uwagę na promowanie autentycznej i samorodnej twórczości chłopskiej. Pomianowska odkryła m.in. znanych pisarzy ludowych z Gór Świętokrzyskich: Katarzynę Zaborowską, Józefa Grzesika, Marię Cedro-Biskupową i Jana Cedro. Oprócz kilku książek opublikowała kilkadziesiąt artykułów i własnych utworów poetyckich, głównie w „Literaturze Ludowej”, „Twórczości Ludowej” i „Biuletynie Literackim”.
W 2002 Akademia Świętokrzyska w Kielcach wydała z okazji jej 80 rocznicy urodzin i 50-lecia pracy naukowej tom pt. „Gwary dawniej i dziś. Prace ofiarowane Docent Wandzie Pomianowskiej” [materiały z sympozjum w 2000, zawiera bibliografię jej prac i obszerne omówienia jej twórczości naukowej i literackiej]. W 2006 została patronem Publicznej Szkoły Podstawowej w Radkowicach, która zbudowana została w latach 1946-1949 z inicjatywy ojca, Stefana Gustawa Pomianowskiego, wizytatora szkół rolniczych województwa kieleckiego i samej Wandy Pomianowskiej.

</doc>
<doc id="1803935" url="https://pl.wikipedia.org/wiki?curid=1803935" title="Aleksandra Koncewicz-Rulewska">
Aleksandra Koncewicz-Rulewska



</doc>
<doc id="1803937" url="https://pl.wikipedia.org/wiki?curid=1803937" title="Wielka Kopa (Tatry)">
Wielka Kopa (Tatry)

Wielka Kopa (słow. "Veľká kopa", 1648 m n.p.m.) – mało wybitny, zarośnięty kosodrzewiną wierzchołek w bocznej, południowej grani Siwego Wierchu w Tatrach Zachodnich na Słowacji. Wznosi się pomiędzy Ostrą ("Ostrá", 1764 m) na północy a Małą Kopą ("Malá kopa", 1637 m) na południu. Od tej ostatniej Wielka Kopa oddzielona jest przełęczą Przedwrocie ("Predúvratie", 1585 m), od Ostrej natomiast płytko wciętym, nienazwanym siodłem. Zachodnie stoki Wielkiej Kopy opadają do Doliny Guniowej, wschodnie do Doliny Bobrowieckiej i wcina się w nie Zapaczny Żleb.
W niektórych źródłach szczyt ten zwany jest Banią ("Baňa"), natomiast nazwa „Wielka Kopa” dotyczy sąsiedniej Małej Kopy. W artykule przyjęto nazewnictwo stosowane w "Wielkiej encyklopedii tatrzańskiej" Witolda i Zofii Paryskich oraz na większości map turystycznych.
Szlaki turystyczne.
Dopuszczalne jest tutaj uprawianie w zimie narciarstwa pozatrasowego i skialpinizmu.

</doc>
<doc id="1803942" url="https://pl.wikipedia.org/wiki?curid=1803942" title="Tapinoma erraticum">
Tapinoma erraticum



</doc>
<doc id="1803944" url="https://pl.wikipedia.org/wiki?curid=1803944" title="Lasius alienus">
Lasius alienus



</doc>
<doc id="1803945" url="https://pl.wikipedia.org/wiki?curid=1803945" title="Formica uralensis">
Formica uralensis



</doc>
<doc id="1803946" url="https://pl.wikipedia.org/wiki?curid=1803946" title="Mała Kopa">
Mała Kopa

Mała Kopa (słow. "Malá kopa", 1637 m n.p.m.) – porośnięty kosodrzewiną, dość wybitny wierzchołek w bocznej, południowej grani Siwego Wierchu w słowackich Tatrach Zachodnich. Wznosi się pomiędzy Wielką Kopą ("Veľká kopa", 1648 m) na północnym wschodzie a Babkami ("Babky", 1566 m) na południowym zachodzie. Od Wielkiej Kopy szczyt oddzielony jest przełęczą Przedwrocie ("Predúvratie", 1585 m), od Babek natomiast Babkową Przehybą, nazywaną też przełęczą Wałowce lub przełęczą Hrtany ("Babková priehyba", "Hrtany", 1491 m).
Na wschód do Doliny Jałowieckiej z Małej Kopy opada spłaszczony stok zwany Niedźwiedzią Uboczą. Jest na niej Niedźwiedzia Polana, a u południowych podnóży tej uboczy znajduje się Chata Czerwieniec ("Chata pod Náružím"). W grzbiecie pomiędzy szczytem Małej Kopy a Babkową Przehybą wznosi się niepozorny wierzchołek o wysokości 1565 m. Odchodzi z niego na południe ramię Rygla ("Rígeľ"), skręcające niżej na południowy wschód, ciągnące się przez polanę Czerwieniec ("Červenec") i zakończone szczytem Mnicha ("Mních", 1460 m), obrywającym się ku Dolinie Jałowieckiej ("Jalovská dolina") ścianami skalnymi. Rygiel oddziela dolinkę Czerwieniec na południowym zachodzie od Mnichowego Żlebu na północnym wschodzie.
W niektórych źródłach Mała Kopa zwana jest Wielką Kopą, natomiast nazwa „Mała Kopa” dotyczy zwornika (1565 m) dla grzbietu Rygla. W artykule przyjęto nazewnictwo stosowane w "Wielkiej encyklopedii tatrzańskiej" Witolda i Zofii Paryskich oraz na większości map turystycznych.
Szlaki turystyczne.
Szlaki te, w odróżnieniu od większości szlaków w słowackich Tatrach, otwarte są przez cały rok. Ponadto na całym grzbiecie dopuszczalne jest uprawianie w zimie narciarstwa pozatrasowego i skialpinizmu. Na samym początku nartostrady znajduje się popularne startowisko paralotniowe.

</doc>
<doc id="1803947" url="https://pl.wikipedia.org/wiki?curid=1803947" title="Lasius umbratus">
Lasius umbratus



</doc>
<doc id="1803948" url="https://pl.wikipedia.org/wiki?curid=1803948" title="Wojewodowie PRL (1973–1989)">
Wojewodowie PRL (1973–1989)

Wojewodowie PRL od 1973 do 1989 – niekompletny wykaz wojewodów w PRL, zajmujących te stanowiska od przywrócenia stanowiska wojewodów w 1973 roku (dawne województwa) i reformy administracyjnej 1975 do dnia 31 grudnia 1989, tj. przywrócenia Państwu Polskiemu historycznej nazwy Rzeczpospolita Polska przez Sejm PRL X kadencji.
Krakowskie.
Do czasu utworzenia w 1990 roku samorządów rolę wojewodów pełnili Prezydenci Miasta Krakowa:

</doc>
<doc id="1803949" url="https://pl.wikipedia.org/wiki?curid=1803949" title="Lasius niger">
Lasius niger



</doc>
<doc id="1803950" url="https://pl.wikipedia.org/wiki?curid=1803950" title="Girard II z Vienne">
Girard II z Vienne

Girard (Gerard) II z Vienne (zm. 11 lutego lub 4 marca 874) – francuski arystokrata pochodzący z dynastii Girardynów, syn hrabiego Fezensac Leutharda I i jego żony Grimhildy.
W latach 838-840 był hrabią Paryża. W 840 został hrabią Lyonu i Vienne. W 851 pełnił funkcję regenta Prowansji. W 858 wraz z żoną ufundował opactwa w Pothières i Vézelay. Został pochowany w Awinionie.
Jest pierwowzorem postaci hrabiego Girarta de Roussillon, znanego z licznych legend francuskich, zwanych chansons de geste.
Prawdopodobnie w 819 poślubił Bertę, córkę lub wnuczkę Hugona I Trwożliwego. Z tego małżeństwa pochodziła córka Ewa.

</doc>
<doc id="1803952" url="https://pl.wikipedia.org/wiki?curid=1803952" title="Lasius fuliginosus">
Lasius fuliginosus



</doc>
<doc id="1803953" url="https://pl.wikipedia.org/wiki?curid=1803953" title="Lasius brunneus">
Lasius brunneus



</doc>
<doc id="1803954" url="https://pl.wikipedia.org/wiki?curid=1803954" title="Formica sanguinea">
Formica sanguinea



</doc>
<doc id="1803955" url="https://pl.wikipedia.org/wiki?curid=1803955" title="Myrmica rugulosa">
Myrmica rugulosa



</doc>
<doc id="1803957" url="https://pl.wikipedia.org/wiki?curid=1803957" title="Craig Alexander">
Craig Alexander

Craig Alexander (ur. 22 czerwca 1973 w Sydney) – australijski triathlonista, wicemistrz świata, trzykrotny mistrz świata Ironman.
Największym jego sukcesem jest trzykrotne zwycięstwo w prestiżowych mistrzostwach świata Ironman rozgrywanych na Hawajach (2008, 2009, 2011) oraz srebrny medal mistrzostw świata ITU na długim dystansie z 2006 roku.

</doc>
<doc id="1803958" url="https://pl.wikipedia.org/wiki?curid=1803958" title="Manica rubida">
Manica rubida



</doc>
<doc id="1803959" url="https://pl.wikipedia.org/wiki?curid=1803959" title="Ironman Triatlon">
Ironman Triatlon



</doc>
<doc id="1803961" url="https://pl.wikipedia.org/wiki?curid=1803961" title="Formica fusca">
Formica fusca



</doc>
<doc id="1803962" url="https://pl.wikipedia.org/wiki?curid=1803962" title="Lasius flavus">
Lasius flavus



</doc>
<doc id="1803963" url="https://pl.wikipedia.org/wiki?curid=1803963" title="Nowa Dolina (Tatry)">
Nowa Dolina (Tatry)

Nowa Dolina (słow. "Nová dolina" lub "dolina Nového potoka", niem. "Novytal", węg. "Novy-völgy") – dolina na północnych stokach Tatr Bielskich, druga od zachodniej strony (pierwsza jest Dolina Międzyścienna). Jej dnem spływa Nowy Potok. Górą podchodzi pod grań główną Tatr Bielskich na odcinku od Murania do Nowego Wierchu. Ma niemal dokładnie południkowy przebieg. Zbocza zachodnie tworzy północny grzbiet Murania (Jagnięca Zagroda i Zakrywa) oraz północno-wschodnie zbocza Kiczory. Zbocza wschodnie tworzy północny (niżej północno-zachodni) grzbiet Nowego Wierchu – Kominy Zdziarskie, Małe Siodło i Mały Wierch.
Wylot doliny znajduje się około 1 km na południe od Podspadów. Na długości około 500 m powyżej wylotu dolina jest szeroka, mało stroma i porośnięta lasem. Po zachodniej stronie koryta Nowego Potoku znajduje się Polana pod Kiczorą. Nieco powyżej polany na odcinku o długości około 700 m dolina jest bardzo ciasna i tworzy tzw. Nowy Kanion. Obydwie jego wapienne ściany są pionowe i mają wysokość do 50 m, na odcinku o długości kilkudziesięciu metrów górą stykają się z sobą, tak, że potok płynie skalnym tunelem. W najwęższym miejscu szerokość kanionu przy dnie potoku wynosi około 1 m, a w korycie potoku występuje 10 progów. Powyżej kanionu dolina na odcinku około 1 km nadal jest głęboko wcięta, ale na potoku brak już progów. Aż do wysokości około 1450 m porośnięta jest lasem. W lesie tym jest tylko jedna polana – niewielka Nowa Polanka na zboczach Zakrywy, a na niej chatka TANAP-u. Powyżej górnej granicy lasu dolina jest stroma i trawiasta. Najbardziej strome jest zbocze opadające z pionowej, wschodniej ściany Murania. Pozbawione jest kosodrzewiny, trawiaste partie są poprzecinane wapiennymi ściankami. Zbocze poniżej Nowej Przełęczy jest trawiasto-kosówkowe, zbocze opadające z Kominów Zdziarskich jest zarośnięte kosodrzewina (z wyjątkiem skalnych partii wierzchołkowych).
Dolina Nowa ma długość ok. 3 km i położona jest na wysokości ok. 1000–1600 m n.p.m. Nie prowadzi przez nią żaden szlak turystyczny i jak całe Tatry Bielskie jest ona obszarem ochrony ścisłej. W dolinie, na zboczach Kominów Zdziarskich znajdują się 3 jaskinie określane wspólną nazwą jako Nowe Jaskinie: Wyżnia, Pośrednia i Niżnia Nowa Jaskinia. Spod Wyżniej Nowej Jaskini na południowy zachód opada długi żleb pozbawiony kosodrzewiny. Ma wylot na dnie kotliny w okolicach Nowej Polanki.
Nazwa doliny jest pochodzenia ludowego. Pochodzi od tego, że kiedyś powstało tutaj pastwisko, które było nowe w odniesieniu do pobliskiej Starej Polany.

</doc>
<doc id="1803964" url="https://pl.wikipedia.org/wiki?curid=1803964" title="Dorsum Azara">
Dorsum Azara

Dorsum Azara – grzbiet na powierzchni Księżyca o długości około 105 km. Znajduje się na współrzędnych selenograficznych . Dorsum Azara znajduje się w centrum Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Félixa de Azary (1746-1811), hiszpańskiego przyrodnika.

</doc>
<doc id="1803966" url="https://pl.wikipedia.org/wiki?curid=1803966" title="Formica rufibarbis">
Formica rufibarbis



</doc>
<doc id="1803967" url="https://pl.wikipedia.org/wiki?curid=1803967" title="Opamyrma">
Opamyrma



</doc>
<doc id="1803968" url="https://pl.wikipedia.org/wiki?curid=1803968" title="Formica cinerea">
Formica cinerea



</doc>
<doc id="1803970" url="https://pl.wikipedia.org/wiki?curid=1803970" title="Sergiusz Rubczewski">
Sergiusz Rubczewski

Sergiusz Rubczewski (ur. 25 lutego 1927 w Cieremkach, zm. 9 lipca 2021) – polski działacz partyjny i urzędnik państwowy, wojewoda olsztyński (1973–1989).
Życiorys.
Po odbyciu służby wojskowej w latach 1948–1950 pełnił funkcje w aparacie PZPR na Podlasiu. Studiował w Wyższej Szkole Nauk Społecznych przy KC PZPR (magisterium w 1969) oraz na Wydziale Ekonomiki Produkcji Szkoły Głównej Planowania i Statystyki (magisterium w 1972). W 1972 mianowany przewodniczącym Prezydium Wojewódzkiej Rady Narodowej w Olsztynie (odpowiednik wojewody), a po reformie administracyjnej 1973 wojewodą olsztyńskim. W momencie złożenia dymisji w listopadzie 1989 na ręce premiera Tadeusza Mazowieckiego był osobą najdłużej sprawującą funkcję wojewody w Polsce. W latach 1986–1989 był członkiem Ogólnopolskiego Komitetu Grunwaldzkiego.
Odznaczony m.in. Krzyżem Kawalerskim Orderu Odrodzenia Polski, Złotą Odznaką im. Janka Krasickiego oraz odznakami honorowymi Zasłużony dla Warmii i Mazur i Zasłużony Białostocczyźnie.
Został pochowany na Cmentarzu Komunalnym w Olsztynie.

</doc>
<doc id="1803971" url="https://pl.wikipedia.org/wiki?curid=1803971" title="Browar w Nidzicy">
Browar w Nidzicy



</doc>
<doc id="1803973" url="https://pl.wikipedia.org/wiki?curid=1803973" title="Koulun (półwysep)">
Koulun (półwysep)

Koulun (; ang. "Kowloon Peninsula") – półwysep w południowo-wschodnich Chinach, otoczony wodami Morza Południowochińskiego, większa część półwyspu leży na terytorium Hongkongu. Całkowita powierzchnia półwyspu wynosi ok. 700 km², w większości obejmuje tereny górzyste (400–600 m n.p.m.). Wybrzeże charakteryzuje się skalistymi przylądkami, niewielkimi zatoczkami oraz dużą liczbą wysp przybrzeżnych.

</doc>
<doc id="1803975" url="https://pl.wikipedia.org/wiki?curid=1803975" title="Półwysep Koulun">
Półwysep Koulun



</doc>
<doc id="1803977" url="https://pl.wikipedia.org/wiki?curid=1803977" title="Kowloon (półwysep)">
Kowloon (półwysep)



</doc>
<doc id="1803978" url="https://pl.wikipedia.org/wiki?curid=1803978" title="Półwysep Kowloon">
Półwysep Kowloon



</doc>
<doc id="1803979" url="https://pl.wikipedia.org/wiki?curid=1803979" title="Jiulong Bandao">
Jiulong Bandao



</doc>
<doc id="1803981" url="https://pl.wikipedia.org/wiki?curid=1803981" title="István Nagy (piłkarz)">
István Nagy (piłkarz)

István Nagy (ur. 14 kwietnia 1939 w Budapeszcie, zm. 1998), węgierski piłkarz, pomocnik. Brązowy medalista ME 64.
Początkowo występował w Kistext (1953-1958), jednak profesjonalnie grał w budapeszteńskim MTK (1958-1967) oraz Bp. Spartacus (1968-1974). W reprezentacji Węgier zagrał 22 razy. Debiutował w 1961, ostatni raz zagrał w 1967. Podczas MŚ 66 wystąpił w dwóch spotkaniach Węgrów w turnieju, wcześniej znajdował się w kadrze na MŚ 62.

</doc>
<doc id="1803982" url="https://pl.wikipedia.org/wiki?curid=1803982" title="Istvan Nagy">
Istvan Nagy



</doc>
<doc id="1803983" url="https://pl.wikipedia.org/wiki?curid=1803983" title="Dorsum Grabau">
Dorsum Grabau

Dorsum Grabau – grzbiet na powierzchni Księżyca o długości około 121 km. Znajduje się na współrzędnych selenograficznych . Dorsum Grabau znajduje się na Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Amadeusa Grabau (1870-1946), niemiecko-amerykańskiego paleontologa i geologa.

</doc>
<doc id="1803986" url="https://pl.wikipedia.org/wiki?curid=1803986" title="I liga czarnogórska w piłce nożnej (2007/2008)">
I liga czarnogórska w piłce nożnej (2007/2008)



</doc>
<doc id="1803989" url="https://pl.wikipedia.org/wiki?curid=1803989" title="I liga czarnogórska w piłce nożnej (2006/2007)">
I liga czarnogórska w piłce nożnej (2006/2007)



</doc>
<doc id="1803992" url="https://pl.wikipedia.org/wiki?curid=1803992" title="Hemachatus haemachatus">
Hemachatus haemachatus

Hemachatus haemachatus – gatunek jadowitego węża z rodziny zdradnicowatych (Elapidae), występujący w południowej części Afryki. Wspólnie z kilkoma innymi gatunkami określany jest zbiorczo mianem kobry plującej, gdyż zagrożony potrafi celnie pluć jadem z odległości nawet ponad 2 metrów, celując w oczy napastnika, wywołując w ten sposób silny ból. Jad ma właściwości neurotoksyczne i cytotoksyczne.
Opis.
Ubarwienie jest zróżnicowane w zależności od obszaru występowania. Charakterystyczną cechą jest ciemny spód i jasny pierścień (niekiedy dwa) na szyi, stąd potoczna nazwa w RPA, "Ringhals".
Zachowanie.
Zagrożony, podobnie jak inne kobry, rozpościera kaptur, ukazując również charakterystyczny pierścień na szyi.
Pożywienie.
Żywi się głównie ropuchami, czasami niewielkimi ssakami i gadami. Poluje nocą.
Środowisko.
Preferuje tereny trawiaste.

</doc>
<doc id="1803993" url="https://pl.wikipedia.org/wiki?curid=1803993" title="David Norris (żużlowiec)">
David Norris (żużlowiec)

David Michael Norris (ur. 20 sierpnia 1972 w Eastbourne) – brytyjski żużlowiec.
Brązowy medalista Młodzieżowych Indywidualnych Mistrzostwa Wielkiej Brytanii (Long Eaton 1993), dwukrotny medalista Indywidualnych Mistrzostw Wielkiej Brytanii (Eastbourne 2003 – III m., Oxford 2004 – II m.), finalista Indywidualnych Mistrzostw Świata Juniorów (Pfaffenhofen an der Ilm 1992 – VI m.), dwukrotny uczestnik (jako zawodnik z dziką kartą) eliminacyjnych turniejów cyklu Grand Prix IMŚ (Grand Prix Wielkiej Brytanii 2004 – X m., Grand Prix Wielkiej Brytanii 2005 – XIV m.), srebrny medalista Drużynowego Pucharu Świata (Poole 2004).
W 2000 r. zdobył w barwach klubu Eastbourne Eagles tytuł Drużynowego Mistrza Wielkiej Brytanii. Przez kilka sezonów występował na torach polskich lig żużlowych, reprezentując kluby Wybrzeża Gdańsk (1995–1996), Apatora Toruń (1999) oraz TŻ Lublin (2006).

</doc>
<doc id="1803994" url="https://pl.wikipedia.org/wiki?curid=1803994" title="Mao Yuanxin">
Mao Yuanxin

Mao Yuanxin (; ur. 14 lutego 1941) – bratanek Mao Zedonga.
Jest synem Mao Zemina, młodszego brata Mao Zedonga. W okresie rewolucji kulturalnej był osobistym łącznikiem stryja z Biurem Politycznym KPCh. Piastując funkcję sekretarza partii w Liaoning zasłynął jako „mały czerwony cesarz z Mandżurii”; z jego rozkazu stracono dysydentkę Zhang Zhixin. Był blisko związany z bandą czworga, w październiku 1976 roku z polecenia Jiang Qing miał "przejrzeć" papiery stryja, czyli prawdopodobnie sfałszować je dla uprawomocnienia władzy wdowy po przywódcy.
Po aresztowaniu bandy czworga w październiku 1976 roku również Mao został aresztowany. W 1981 roku skazany na 17 lat więzienia. Przeniesiony po kilku latach do aresztu domowego został ostatecznie przedterminowo zwolniony w 1993 roku. Według informacji podanej w 1995 roku w tygodniku Time po wyjściu na wolność podjął pracę jako robotnik w szanghajskiej fabryce. W 2001 roku przeszedł na emeryturę.

</doc>
<doc id="1803995" url="https://pl.wikipedia.org/wiki?curid=1803995" title="Czarnogórska Czuba">
Czarnogórska Czuba

Czarnogórska Czuba (słow. "Kolový úplaz", "Vrch nad Úplazom", niem. "Wiesenkuppe", "Weiße Kuppe", węg. "Pázsitos") – końcowe wzniesienie Bździochowej Grani o wysokości 1784 m, znajdujące się w słowackiej części Tatr Wysokich. Od masywu Żółtej Czuby na południu oddzielają ją (z północy na południe) Czarnogórska Przełączka, Samojedna Skałka i Przełączka pod Żółtą Czubą.
Dolny odcinek Bździochowej Grani z Czarnogórską Czubą oddziela położoną na wschodzie dolną część Doliny Kołowej od głównego ciągu Doliny Jaworowej. Długa północna grań masywu opada łagodnie w kierunku Doliny Zadnich Koperszadów. Od zwornikowego wierzchołka Czarnogórskiej Czuby na zachód w stronę Doliny Jaworowej odchodzi boczna, krótsza i bardziej stroma grań, której południowe stoki opadają do Żlebu do Portek długim skalnym urwiskiem nazywanym Czarnogórskim Murem. Między tymi dwiema graniami rozciąga się trawiasty Czarnogórski Upłaz, od którego nazwy wywodzi się nazwa Polany pod Upłazem znajdującej się w niższych partiach stoków, już poniżej granicy lasu. Zachodnia grań masywu jest dość nietypowa – stanowi jedynie południowe ograniczenie Czarnogórskiego Upłazu, podcięte Czarnogórskim Murem. W stronę Doliny Kołowej masyw opada szerokim zboczem o wysokości do 180 m, w którym gdzieniegdzie pojawiają się urwiste skały. Ściśle rzecz biorąc, z Czarnogórskiej Czuby na północ zbiegają ku wylotom Doliny Zadnich Koperszadów i Doliny Kołowej dwa zalesione grzbiety o niemal równoległym przebiegu, których górne fragmenty łączą się w okolicy Polany pod Upłazem. W północnych stokach masywu położone są też inne polany: Gombosia Cyrhla już w Dolinie Jaworowej oraz Kołowy Burdel na wschód od Polany pod Upłazem. Na wschód od Czarnogórskiej Czuby znajduje się Kotlinka przed Słupem.
Czarnogórska Czuba jest zbudowana z triasowych wapieni i dolomitów. W jej stokach znajdują się liczne jaskinie, wśród których jest najgłębsza w słowackich Tatrach jaskinia Jaworzynka. Jej dolny wylot jest położony w rejonie Gombosiej Cyrhli, łączy się on z uważaną dawniej za odrębną Jaskinią Nadziei w północnym grzbiecie Czarnogórskiej Czuby. W Czarnogórskim Murze znajduje się sieć Czarnogórskich Jaskiń, a także Jaskinia Wiernych i Jaskinia pod Upłazem.
Podobnie jak na inne obiekty w Bździochowej Grani, na Czarnogórską Czubę nie prowadzą żadne znakowane szlaki turystyczne. Najdogodniejsza droga dla taterników wiedzie na wierzchołek z dolnej części Doliny Zadnich Koperszadów przez Czarnogórski Upłaz.
Pierwsze wejścia na Czarnogórską Czubę nie są znane. Okoliczni pasterze, poszukiwacze skarbów czy myśliwi od dawna znali ten wierzchołek, więc najprawdopodobniej któryś z nich dokonał na niego pierwszego wejścia. Na Polanie pod Upłazem wypasali niegdyś swoje owce górale z Jurgowa, Czarnej Góry i Rzepisk. Od drugiej z tych miejscowości pochodzi nazwa masywu. Dawniej szczyt nazywano błędnie Upłazem lub Wielkim Upłazem, przenosząc na wierzchołek określenie Czarnogórskiego Upłazu.

</doc>
<doc id="1803997" url="https://pl.wikipedia.org/wiki?curid=1803997" title="Loren Woods">
Loren Woods

Loren Woods (ur. 21 czerwca 1978 w Saint Louis) – amerykański koszykarz, występujący na pozycji środkowego, posiadający także libańskie obywatelstwo, obecnie zawodnik zespołu Al Ahli.
W 1996 wystąpił w dwóch meczach gwiazd amerykańskich szkół średnich – McDonald’s All-American i Nike Hoop Summit.
Przebieg kariery.
W 2001 r. Woods został wybrany w drafcie przez Minnesota Timberwolves w drugiej rundzie. Po opuszczeniu Timberwolves, grał w Miami Heat i Toronto Raptors, gdzie zagrał w 45 meczach w sezonie 2004/2005 i zaliczył najlepsze średnie w karierze: 3.9 punktów na mecz. W sierpniu 2006 r., podpisał kontrakt z Sacramento Kings jednak został zwolniony przed rozpoczęciem sezonu.
W 2007 r. Woods dołączył do litewskiego Żalgirisu Kowno. W czerwcu 2007 r. trafił do tureckiego Efes Pilsen. Na przełomie marca i kwietnia następnego roku podpisał dwa 10-dniowe kontrakty z Houston Rockets. Po zwolnieniu przez Rockets, ponownie podpisał kontrakt z Žalgirisem Kowno. W 2009 r. dołączył do hiszpańskiej CAI Zaragozy.
10 sierpnia 2017 przedłużył kontrakt z bahrańskim zespołem Al-Hala.

</doc>
<doc id="1804000" url="https://pl.wikipedia.org/wiki?curid=1804000" title="Nadleśnictwo Ujsoły">
Nadleśnictwo Ujsoły

 Nadleśnictwo Ujsoły – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Ujsoły.
Historia Nadleśnictwa.
Lasy wchodzące w skład obecnego Nadleśnictwa Ujsoły stanowiły przed wojną własność arcyksięcia Karola Stefana Habsburga i zostały w roku 1945 przejęte na rzecz Skarbu Państwa na podstawie dekretu o reformie rolnej. Z dawnych Zarządów Lasów Złatna i Ujsoły utworzono Nadleśnictwo Ujsoły, a z Zarządów Rycerka i Sól – Nadleśnictwo Rycerka. 
W roku 1974 połączono dotychczasowe Nadleśnictwa Ujsoły i Rycerka tworząc obecne Nadleśnictwo Ujsoły. 
Warunki geograficzno-przyrodnicze.
Nadleśnictwo Ujsoły położone jest w Karpackiej Krainie Przyrodniczo-Leśnej, w Dzielnicy Beskidu Żywieckiego. 
Teren Nadleśnictwa posiada charakter typowo górski, poprzecinany dolinami licznych dopływów rzeki Soły. Lasy występują na wysokościach od 600 do 1300 m n.p.m., Najwyższe szczyty to: Lipowski Wierch (1324 m.), Wielka Racza (1235 m) i Wielka Rycerzowa (1207 m). Klimat Nadleśnictwa charakteryzuje się dużą amplitudą średnich temperatur oraz wysokimi opadami. Podłoże geologiczne terenu Nadleśnictwa stanowią piaski godulskie i istebniańskie (w obrębie Rycerka) oraz warstwy podmagurskie i hieroglifowe (obręb Ujsoły), na których wykształciły się gleby brunatne właściwe i kwaśne. 
Ochrona przyrody.
Nadleśnictwo leży na terenie Żywieckiego Parku Krajobrazowego, utworzonego w 1986 roku. Na jego terenie znajduje się ostoja głuszca oraz sześć rezerwatów:
Nadleśnictwo ponadto posiada bogatą bazę nasienną świerka oraz daglezji: 500 ha nasiennych wyłączonych drzewostanów świerka oraz 16 ha nasiennych drzewostanów wyłączonych daglezji.

</doc>
<doc id="1804003" url="https://pl.wikipedia.org/wiki?curid=1804003" title="Polyergus rufescens">
Polyergus rufescens



</doc>
<doc id="1804005" url="https://pl.wikipedia.org/wiki?curid=1804005" title="DN Galan 2009">
DN Galan 2009

DN Galan 2009 – mityng lekkoatletyczny, który odbył się 31 lipca 2009 w Sztokholmie na stadionie olimpijskim. Zawody zaliczane do cyklu World Athletics Tour posiadały rangę Super Grand Prix IAAF. 

</doc>
<doc id="1804008" url="https://pl.wikipedia.org/wiki?curid=1804008" title="Parafia św. Urbana w Głębinowie">
Parafia św. Urbana w Głębinowie

 
Parafia św. Urbana w Głębinowie – rzymskokatolicka parafia położona w metropolii katowickiej, diecezji opolskiej, w dekanacie otmuchowskim.
Charakterystyka.
Parafia św. Urbana w Głębinowie obejmuje swoim zasięgiem obszar wsi Głębinów, którą zamieszkuje 174 ludzi. Obszar dzisiejszej parafii należał od czasów średniowiecza do parafii w pobliskim Otmuchowie. W 1923 r. wieś została wyodrębniona jako samodzielna parafia przez decyzją ordynariusza wrocławskiego kard. Adolfa Bertrama.
Po zakończeniu II wojny światowej parafia znalazła się w granicach Polski oraz nowo powstałej diecezji opolskiej. W wyniku budowy w latach 70. XX w. sztucznego zbiornika wodnego (Jezioro Głębinowskie) część zabudowań wsi uległa zniszczeniu, a następnie zalaniu.
Kościół parafialny.
Pierwotnie na terenie wsi nie istniała żadna świątynia katolicka. Dopiero staraniem lokalnej społeczności w 1842 r. w Głębinowie wzniesiono małą kaplicę, która została zastąpiona w latach 1884-1886 przez murowany kościół, wybudowany w stylu neogotyckim.

</doc>
<doc id="1804011" url="https://pl.wikipedia.org/wiki?curid=1804011" title="Jimmy Arias">
Jimmy Arias

Jimmy Arias (ur. 16 sierpnia 1964 w Buffalo) – amerykański tenisista, zwycięzca French Open 1981 w grze mieszanej, reprezentant w Pucharze Davisa.
Kariera tenisowa.
Karierę zawodową rozpoczął w roku 1980, a zakończył w 1994.
W 1981 został mistrzem mikstowego French Open, będąc w parze Andreą Jaeger. W finale para Jaeger–Arias pokonała duet Betty Stöve–Fred McNair 7:6, 6:4.
Swój pierwszy tytuł w turniejach rangi ATP World Tour Arias wygrał w 1982 roku w Tokio, pokonując w finale Dominique Bedela. Łącznie triumfował w 5 imprezach o randze ATP World Tour w grze pojedynczej oraz awansował do 11 finałów. W deblu osiągnął 1 przegrany finał.
W 1983 roku, w wieku 19 lat, osiągnął półfinał US Open, przegrywając z Ivanem Lendlem.
W latach 1983–1987 reprezentował Stany Zjednoczone w Pucharze Davisa, odnosząc 1 zwycięstwo z 5 rozegranych meczów singlowych. W 1984 zajął trzecie miejsce w turnieju demonstracyjnym igrzysk olimpijskich w Los Angeles (1984).
W rankingu gry pojedynczej Arias najwyżej był na 5. miejscu (9 kwietnia 1984), a w klasyfikacji gry podwójnej na 61. pozycji (11 maja 1987).

</doc>
<doc id="1804013" url="https://pl.wikipedia.org/wiki?curid=1804013" title="Scopelomorpha">
Scopelomorpha



</doc>
<doc id="1804019" url="https://pl.wikipedia.org/wiki?curid=1804019" title="Barbara Krzemień">
Barbara Krzemień

Barbara Ewa Krzemień (ur. 15 września 1949 w Poznaniu) – polska polityk, posłanka na Sejm PRL VIII kadencji.
Życiorys.
W 1969 ukończyła Technikum Chemiczne w Poznaniu. Pracowała jako mistrz w Zakładach Farmaceutycznych „Polfa” w Poznaniu. Była sekretarzem OOP oraz członkinią egzekutywy zakładowej Polskiej Zjednoczonej Partii Robotniczej. W latach 1980–1985 pełniła mandat posłanki na Sejm PRL VIII kadencji w okręgu Poznań, pełniąc funkcję sekretarza Sejmu. Zasiadała w Komisji Górnictwa, Energetyki i Chemii, Komisji Handlu Zagranicznego, Komisji Przemysłu oraz w Komisji Współpracy Gospodarczej z Zagranicą i Gospodarki Morskiej.

</doc>
<doc id="1804021" url="https://pl.wikipedia.org/wiki?curid=1804021" title="Manzai">
Manzai

 – typ skeczu komediowego, pochodzący z regionu Kansai, popularny w całej Japonii.
W skeczach występują dwaj komicy nazywani "tsukkomi" i "boke". Poprzez szybki dialog przedstawiają proste scenki opierające się na jakimś nieporozumieniu lub grze słów i o slapstickowym finale, w których "boke" ośmiesza się, mówiąc coś niemądrego, a "tsukkomi" go koryguje, uderzając zazwyczaj jakimś rekwizytem w głowę. Najczęściej jest to duży, papierowy wachlarz, zwany "harisen", powodujący w momencie uderzenia głośny trzask. 
 i są parą komików, biorących udział w scenkach humorystycznych. "Boke" gra postać mało inteligentną, mającą skłonności do zapominania i złej interpretacji, natomiast "tsukkomi" wtrąca się i poprawia błędy "boke", czemu często towarzyszy uderzenie w głowę tego ostatniego jakimś slapstickowym rekwizytem. 
W anime także wykorzystuje się ten element dość często w scenkach humorystycznych. Najczęstszym rekwizytem jest właśnie "harisen". Postacie przyjmują w anime pozycje "tsukkomiego" i "boke" często tylko na chwilę, ale zdarzają się takie pary, które serwują widzowi wyłącznie scenki typowe dla manzai.

</doc>
<doc id="1804022" url="https://pl.wikipedia.org/wiki?curid=1804022" title="Armia Dońska">
Armia Dońska

Armia Dońska (ros. Донская Армия, "Donskaja Armija") – związek operacyjny białych podczas wojny domowej w Rosji.
W marcu-kwietniu 1918 w całym szeregu stanic Dońskiej Republiki Radzieckiej (powstałej w marcu 1918) wybuchły powstania antybolszewickie. Pod naciskiem wojsk niemieckich i białogwardyjskich w połowie sierpnia wojska sowieckie zmuszone zostały do wycofania się z obszaru dońskiego. 16 maja 1918 Związek Ocalenia Donu zorganizował Wszechwielkie Wojsko Dońskie na czele z atamanem Piotrem Krasnowem. Wojska wspomagały oddziały armii niemieckiej. Została sformowana duża Armia Dońska (w sierpniu - ok. 47 tys. żołnierzy, we wrześniu 65 tys.). Krasnow wykonał w lipcu - październiku 1918 dwa uderzenia na Carycyn, jednak bez powodzenia. Na początku 1919, w związku z powodzenie natarcia Armii Czerwonej na Don rozpoczął się rozkład Armii Dońskiej. 10 stycznia 1919 Armia Dońska została podporządkowana gen. A. Denikinowi. Na jej dowódcę został wyznaczony gen. Władimir Sidorin. W marcu 1919 na tyłach Armii Czerwonej wybuchło powstanie antysowieckie. Armii Dońskiej udało się do lata wyprzeć wojska sowieckie z Obwodu Wojska Dońskiego. Na skutek natarcia wojsk sowieckich w 1920 Dońskie Wojska Kozackie przestały istnieć. W Armii Czerwonej zostały sformowane dońskie dywizje kozackie.

</doc>
<doc id="1804026" url="https://pl.wikipedia.org/wiki?curid=1804026" title="Ryszard Jelonek">
Ryszard Jelonek

Ryszard Jelonek (ur. 8 września 1933 w Zawodziu, zm. 8 czerwca 2008) – polski ekonomista i działacz państwowy, wojewoda legnicki (1983–1990).
Życiorys.
W 1958 ukończył studia w Wyższej Szkole Ekonomicznej w Poznaniu. Pracownik Wojewódzkiego Przedsiębiorstwa Robót Drogowych w Katowicach (1952-1956), zastępca dyrektora hurtowni Wojewódzkiego Przedsiębiorstwa Hurtu Spożywczego w Brzegu (1956-1959), dyrektor Zakładów Przemysłu Materiałów Budowlanych w Brzegu (196-1964), zastępca dyrektora Wrocławskiej Fabryki Farb i Lakierów (1964-1965), dyrektor Wrocławskiego Zjednoczenia Przedsiębiorstw Handlowych (1965-1971), zastępca dyrektora Centralnego Ośrodka Badawczo-Projektowego Górnictwa Odkrywkowego "Poltegor" we Wrocławiu (1971-1972), w latach 1972-1978 dyrektor ekonomiczny Kombinatu Górniczo-Hutniczego Miedzi w Lubinie. W latach 1978–1981 był dyrektorem Departamentu Eksportu w Ministerstwie Hutnictwa i Przemysłu Maszynowego, a następnie powrócił do Kombinatu Górniczo-Hutniczego Miedzi na stanowisko dyrektora do spraw pracowniczych (1981-1983). W lipcu 1983 objął funkcję wojewody legnickiego, którą sprawował do sierpnia 1990.
Członek ZHP (1945-1948), Związku Młodzieży Polskiej (przewodniczący Zarządu Miejskiego w Będzinie 1948-1956), od 1953 członek PZPR.
Zmarł w 2008, został pochowany w Podkowie Leśnej.

</doc>
<doc id="1804040" url="https://pl.wikipedia.org/wiki?curid=1804040" title="Parafia św. Andrzeja Apostoła w Otmuchowie-Wójcicach">
Parafia św. Andrzeja Apostoła w Otmuchowie-Wójcicach

Parafia św. Andrzeja Apostoła w Wójcicach – rzymskokatolicka parafia położona w metropolii katowickiej, diecezji opolskiej, w dekanacie otmuchowskim.
Charakterystyka.
Parafia św. Andrzeja Apostoła w Wójcicach obejmuje swoim zasięgiem terytorium dwóch wsi: Wójcic i Suszkowic.
Kościół parafialny.
Obecny, bezstylowy kościół powstał w latach 1823-1825. Zawiera dosyć skromne wnętrze, z którego wyróżnia się ołtarz główny z 1925 r. Od 1946 r. w parafii żywy jest kult Obrazu Matki Boskiej Łopatyńskiej.
Historia.
Wójcice po raz pierwszy pojawiają się w źródłach historycznych w 1292 r. Z kolei pierwsza wzmianka o parafii katolickiej w tej miejscowości pochodzi z ok. 1305 r. i figuruje w "Liber fundationis" diecezji wrocławskiej. W 1317 r. poświadczony jest samodzielny wikariusz w Wójcicach, należących wówczas do pobliskiego Otmuchowa. W XV w. istniały już jako samodzielna parafia, ale w wyniku reformacji ponownie stały się filią parafii otmuchowskiej.
Po zakończeniu II wojny światowej Wójcice znalazły się w państwie polskim oraz nowo powstałej diecezji opolskie. We wsi przywrócono osobną parafię.
Duszpasterze.
Po 1945 r. parafią zarządzali następujący księża: Ginter Heisig, Franciszek Byra, Kazimierz Cieszanowski, Kazimierz Kwiatkowski, Józef Gałecki. Obecnym proboszczem jest ks. Waldemar Jerzy Chudala.

</doc>
<doc id="1804041" url="https://pl.wikipedia.org/wiki?curid=1804041" title="Guillaume Raoux">
Guillaume Raoux

Guillaume Raoux (ur. 14 lutego 1970 w Bagnols-sur-Cèze) – francuski tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Startując w gronie juniorów Raoux osiągnął w 1988 roku finał Wimbledonu w grze pojedynczej chłopców, przegrywając spotkanie o tytuł z Nicolásem Pereirą. Sezon 1988 zakończył na pozycji 2. w klasyfikacji singlowej juniorów.
Jako zawodowy tenisista Francuz startował w latach 1989–2000.
W grze pojedynczej wygrał jeden turniej rangi ATP World Tour, w 1992 roku w Brisbane. Ponadto był trzykrotnym finalistą zawodów singlowych.
W grze podwójnej Raoux zwyciężył w czterech turniejach kategorii ATP World Tour i trzy razy był uczestnikiem finału.
W 1996 roku wystąpił w igrzyskach olimpijskich w Atlancie. W grze pojedynczej odpadł w I rundzie po porażce Byronem Blackiem reprezentującym Zimbabwe. Z gry podwójnej Raoux również został wyeliminowany w I rundzie, w której grał w parze z Arnaudem Boetschem. Francuski debel przegrał z Australijczykami Toddem Woodbridge i Markiem Woodforde, którzy ostatecznie zdobyli złoty medal.
Raoux reprezentował swój kraj w Pucharze Davisa w latach 1996–1999. Był w składzie zespołu, który w roku 1996 roku odniósł zwycięstwo w rywalizacji, po pokonaniu w finale 3:2 Szwecji.
W rankingu gry pojedynczej Raoux najwyżej był na 35. miejscu (8 czerwca 1998), a w klasyfikacji gry podwójnej na 35. pozycji (5 sierpnia 1996).

</doc>
<doc id="1804044" url="https://pl.wikipedia.org/wiki?curid=1804044" title="Jonathan dos Santos">
Jonathan dos Santos

Jonathan dos Santos Ramírez (ur. 26 kwietnia 1990 w Monterrey) – meksykański piłkarz występujący na pozycji środkowego pomocnika w Club América i w reprezentacji Meksyku. 
Jest synem byłego piłkarza Geraldo dos Santosa (lepiej znanego jako Zizinho) i młodszym bratem Giovaniego dos Santosa.
Kariera klubowa.
Do Barcelony dos Santos trafił po tym jak wraz z klubem ze swojego rodzinnego miasta, CF Monterrey wystąpił w turnieju rozgrywanym we Francji.
Zaczął swą karierę w zespole juniorskim Infantil B, zaś później piął się po szczeblach młodzieżowych Blaugrany: Infantil A, Cadete B, Cadete A i Juvenil B.
W sezonie 2008/09 trafił do zespołu Juvenil A, gdzie został kapitanem. W tym samym sezonie otrzymał hiszpański paszport.
Latem 2009 roku Luis Enrique, menadżer Barcelony B zdecydował się włączyć go do drugiego zespołu Blaugrany. Jednak trener pierwszej drużyny Josep Guardiola powołał go kadry FC Barcelony, która pojechała na przedsezonowe zgrupowanie w Anglii i tournée po Stanach Zjednoczonych.
15 sierpnia 2009 roku dos Santos został po raz pierwszy powołany do kadry pierwszego zespołu na spotkanie finałowe Superpucharu Hiszpanii przeciwko Athletic Bilbao, jednakże ostatecznie nie znalazł się w kadrze i cały mecz obejrzał z trybun.
Dos Santos zadebiutował w Barcelonie B 5 września 2009 r. w zremisowanym 1-1 spotkaniu przeciwko Mallorce B.
24 listopada 2009 roku po raz pierwszy zagrał w pierwszym zespole Barcelony, zastępując Andrésa Iniestę w 94. minucie meczu Ligi Mistrzów z Interem Mediolan.
9 lipca 2014 roku ogłoszono, że Jonathan dos Santos został piłkarzem Villarreal CF.
27 lipca 2017 roku przeniósł się do amerykańskiego klubu Los Angeles Galaxy występującego w Major League Soccer.
Kariera reprezentacyjna.
22 września 2009 roku został powołany do reprezentacji Meksyku przez Javiera Aguirre na towarzyskie spotkanie z reprezentacją Kolumbii, które zostało rozegrane 30 września. Na mecz wyszedł w wyjściowej "jedenastce", a w 72. minucie tego meczu trener zadecydował, żeby ściągnąć go z boiska, a w jego miejsce został wprowadzony na boisko Patricio Araujo dzięki czemu zadebiutował w dorosłej reprezentacji, która przegrała ostateczne 2-1.
Został powołany na Złoty Puchar CONCACAF 2019. W meczu finałowym przeciwko Stanom Zjednoczonym zdobył bramkę dającą tytuł Meksykowi. 

</doc>
<doc id="1804045" url="https://pl.wikipedia.org/wiki?curid=1804045" title="Dorsum Scilla">
Dorsum Scilla

Dorsum Scilla – grzbiet na powierzchni Księżyca o długości około 108 km. Znajduje się na współrzędnych selenograficznych . Dorsum Scilla znajduje się na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Agostiniego Scilli (1639-1700), włoskiego paleontologa, geologa i malarza.

</doc>
<doc id="1804047" url="https://pl.wikipedia.org/wiki?curid=1804047" title="Kara śmierci w Kalifornii">
Kara śmierci w Kalifornii

Kara śmierci figuruje w prawie amerykańskiego stanu Kalifornia. Od przywrócenia najwyższego wymiaru kary przez Sąd Najwyższy Stanów Zjednoczonych w 1976 roku odbyło się tam 13 egzekucji. Dwie wykonano w komorze gazowej, a pozostałych jedenaście przez wstrzyknięcie śmiertelnej trucizny. Wykonywanie wyroków śmierci odbywa się tam na terenie Więzienia Stanowego San Quentin. Do 11 marca 2019 w tamtejszym bloku śmierci przebywało 737 skazańców.
Egzekucje po 1976.
13 osób stracono w Kalifornii po Gregg v. Georgia za morderstwo. Pierwsze 2 egzekucje odbyły się za pomocą komory gazowej, pozostałe wykonano przez zastrzyk trucizny.

</doc>
<doc id="1804048" url="https://pl.wikipedia.org/wiki?curid=1804048" title="Panowicz">
Panowicz



</doc>
<doc id="1804049" url="https://pl.wikipedia.org/wiki?curid=1804049" title="Tsukkomi">
Tsukkomi



</doc>
<doc id="1804054" url="https://pl.wikipedia.org/wiki?curid=1804054" title="Washington D.C. Area Film Critics Association Awards">
Washington D.C. Area Film Critics Association Awards

Washington D.C. Area Film Critics Association Awards – nagrody przyznawane przez utworzoną w 2003 roku grupę 34 krytyków pochodzących z Waszyngtonu. Członkowie Washington D.C. Area Film Critics Association każdego roku, w wyniku głosowania, wyłaniają zwycięzców w kategoriach związanych z filmem.

</doc>
<doc id="1804059" url="https://pl.wikipedia.org/wiki?curid=1804059" title="Fraticelli">
Fraticelli

Fraticelli – popularna nazwa ugrupowania spirytuałów w Zakonie Braci Mniejszych, którzy broniąc zasady bezwzględnego ubóstwa, oderwali się od zakonu i Kościoła na przełomie XIII i XIV wieku. Ruch został potępiony w 1317 r. przez papieża Jana XXII. Jego spadkobiercy istnieli jednak pogodzeni z Kościołem aż do 1517, gdy włączono ich do rodziny obserwanckiej pod własnym wikariuszem generalnym. Nazwa pochodzi od włoskiego zdrobnienia słowa "frati" (bracia).

</doc>
<doc id="1804061" url="https://pl.wikipedia.org/wiki?curid=1804061" title="Turija">
Turija

Turija – w klasycznej filozofii indyjskiej stan czystej, obserwującej świadomości sakszi. W sanskrycie "turija" znaczy dosłownie „czwarty” (stan świadomości), obok dźagrata (stanu świadomości na jawie), swapna (marzeń sennych) oraz suszupti (stanu głębokiego snu), jednocześnie łączący wcześniejsze trzy stany w jedno.
Pojęcie to pojawia się w szeregu tekstów należących do różnych nurtów indyjskiej myśli filozoficznej: "Mandukjopaniszad", "Gaudapada Karika", "Śiwasutrach" Wasugupty, "Bhagawatapurana".

</doc>
<doc id="1804062" url="https://pl.wikipedia.org/wiki?curid=1804062" title="Dorsum Oppel">
Dorsum Oppel

Dorsum Oppel – grzbiet na powierzchni Księżyca o długości około 268 km. Znajduje się na współrzędnych selenograficznych . Dorsum Oppel znajduje się na Mare Crisium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Alberta Oppela (1831–1865), niemieckiego paleontologa.

</doc>
<doc id="1804063" url="https://pl.wikipedia.org/wiki?curid=1804063" title="Aniqa">
Aniqa



</doc>
<doc id="1804070" url="https://pl.wikipedia.org/wiki?curid=1804070" title="Corrèze (rzeka)">
Corrèze (rzeka)

Corrèze – francuska rzeka znajdująca się w Masywie Centralnym, lewy dopływ Vézère.
Rzeka ma długość 94,6 km i posiada dorzecze w wielkości 947 km².
Geografia.
Rzeka ma swoje źródła na Wyżyna Millevaches w gminie Bonnefond. Rzeka pokonuje 94,6 km, po czym uchodzi do Vézère kilka kilometrów na zachód od Brive-la-Gaillarde.

</doc>
<doc id="1804074" url="https://pl.wikipedia.org/wiki?curid=1804074" title="Live Your Life (singel)">
Live Your Life (singel)

Live Your Life (pol. "Żyj swoim życiem") – singel amerykańskiego rapera o pseudonimie T.I. Jest to trzeci singel z płyty Paper Trail. W piosence można usłyszeć Rihannę. Utwór wydany 23 sierpnia 2008 roku. Producentem jest Just Blaze, a piosenkę napisali C. Harris, J. Smith i Rihanna. Singel zdobył potrójną platynę od RIAA i platynę od RIANZ. Piosenkę wykorzystano w The Hangover jako trailer promujący film. Utwór zadebiutował na szóstej pozycji w MTV.
Teledysk.
Wideo przedstawia T.I. jako biznesmena i gangstera. Biznesmen jest gnębiony przez mafię, a gangster ma wielu kolegów. Teledysk rozpoczyna się od godziny 18.33 a kończy na 16.41. W klipie pokazuje się też Rihanna, pierwszy raz jest ukazana w szlafroku i bieliźnie, ten moment przypomina Rihannę w „Hate That I Love You”. Teledysk kończy występ Rihanny w barze, w którym jest też T.I.

</doc>
<doc id="1804075" url="https://pl.wikipedia.org/wiki?curid=1804075" title="Krzysztof Zamorski (historyk)">
Krzysztof Zamorski (historyk)

Krzysztof Zamorski (ur. 20 października 1952 w Wańkowej) – polski historyk, profesor nauk historycznych. W latach 1993-2003 dyrektor Biblioteki Jagiellońskiej.
Życiorys.
Syn Ludwika i Krystyny z d. Barancewicz. Absolwent Liceum Ogólnokształcącego w Brzozowie z 1971. W 1992 uzyskał stopień naukowy doktora habilitowanego na podstawie rozprawy: "Transformacja demograficzna w Galicji na tle przemian ludnościowych innych obszarów Europy Środkowej w drugiej połowie XIX wieku i na początku XX wieku". Tytuł profesorski uzyskał w październiku 2010.
W latach 1993-2003 był dyrektorem Biblioteki Jagiellońskiej. Jako dyrektor BJ kierował jej automatyzacją oraz rozbudową. Był współautorem memoriału (styczeń 1998) w sprawie walki z zagrożeniem, jakie niesie kwaśny papier dla zbiorów archiwalnych i bibliotecznych, w następstwie którego uruchomiono w Polsce kliniki zdrowego papieru. Kieruje Katedrą Antropologii Historycznej i Teorii Historii w Instytucie Historii UJ. Od 1997 współredaktor z prof. Maciejem Salamonem czasopisma "Historyka". Wraz z prof. Andrzejem Chwalbą jako przewodniczącym komitetu organizacyjnego współorganizował szereg ważnych spotkań historyków polskich i zagranicznych. Był szefem biura organizacyjnego XVII Powszechnego Zjazdu Historyków Polskich w Krakowie w roku 2004, tę samą funkcję pełnił organizując I, II i III Kongres Zagranicznych Badaczy Dziejów Polski w latach 2007, 2012 oraz 2017. Jest członkiem Zarządu Głównego Polskiego Towarzystwa Historycznego, a w latach 2012-2021 pełnił funkcję prezesa krakowskiego oddziału tej organizacji. 
Do jego zainteresowań badawczych należą: teoria historii, demografia historyczna, historia społeczna i gospodarcza nowożytności.
Odznaczenia.
Odznaczony Złotym Krzyżem Zasługi (1999) i Krzyżem Kawalerskim Orderu Odrodzenia Polski (2022). Jest kawalerem francuskich palm akademickich (odznaczenie w 1996 roku). W marcu 2023 otrzymał medal pamiątkowy UJ „Plus ratio quam vis”.

</doc>
<doc id="1804077" url="https://pl.wikipedia.org/wiki?curid=1804077" title="Dorsum Nicol">
Dorsum Nicol

Dorsum Nicol – grzbiet na powierzchni Księżyca o długości około 50 km. Znajduje się na współrzędnych selenograficznych . Dorsum Nicol znajduje się na Mare Serenitatis w pobliżu granicy Mare Tranquillitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Nicola (1770-1851), szkockiego fizyka i geologa.

</doc>
<doc id="1804079" url="https://pl.wikipedia.org/wiki?curid=1804079" title="Ogólna Rada Ukraińska">
Ogólna Rada Ukraińska

Ogólna Rada Ukraińska ukr. Загальна Українська Рада, Zahalna Ukrajinśka Rada, (ZUR), również "Powszechna Rada Ukraińska" – ukraińska międzypartyjna organizacja, utworzona w Wiedniu 5 maja 1915 przez poszerzenie Głównej Rady Ukraińskiej o przedstawicieli Ukrainy Naddnieprzańskiej.
Po zajęciu we wrześniu 1914 Lwowa i większości Galicji Wschodniej przez armię rosyjską, ukraińskie organizacje polityczne z Galicji przeniosły się do Wiednia, tworząc tam Ogólną Radę Ukraińską. W jej skład wchodziło 24 przedstawicieli z Galicji (w tym większość z Ukraińskiej Partii Narodowo-Demokratycznej (UNDP), część z Ukraińskiej Partii Radykalnej (URP), i 1 z Ukraińskiej Partii Socjal-Demokratycznej (USDP)), 7 z Bukowiny (5 z UNDP, 1 z USDP, 1 z UNP), i 3 delegatów Związku Wyzwolenia Ukrainy, jako przedstawicieli Ukrainy Naddnieprzańskiej.
Przewodniczącym Rady został Kost Łewycki, a wiceprzewodniczącymi Mykoła Wasylko, Lew Baczynskyj (zmieniony później przez Jarosława Wesołowśkiego) i Mykoła Hankewycz (zmieniony później przez Wołodymyra Temnyckiego). Członkiem prezydium był Ołeksandr Skoropys-Jołtuchowśkyj (zmieniony później przez Markijana Melenewśkiego), a sekretarzem prezydium Wołodymyr Temnyckyj. Specjalnymi doradcami prezydium byli: Jewhen Ołesnycki, Stepan Rudnyćkyj, Stepan Tomasziwskyj, Stanisław Dnistrianski i Longyn Cehelski.
Celem Rady było utworzenie wolnego państwa ukraińskiego nad Dnieprem i odrębnego autonomicznego na terenie Galicji Wschodniej. Akt 5 listopada proklamujący powołanie Królestwa Polskiego i potwierdzający autonomię Galicji podważył pozycję Rady.

</doc>
<doc id="1804081" url="https://pl.wikipedia.org/wiki?curid=1804081" title="Mia Strömmer">
Mia Strömmer

Mia Strömmer (ur. 26 lutego 1974 w Tampere) – fińska lekkoatletka specjalizująca się w rzucie młotem.
Osiągnięcia.
W 2000 reprezentowała Finlandię podczas igrzysk olimpijskich w Sydney. 22. miejsce w eliminacjach nie dało jej awansu do finału.

</doc>
<doc id="1804082" url="https://pl.wikipedia.org/wiki?curid=1804082" title="Newag Dragon">
Newag Dragon

Newag Dragon (serie "ET25", "ET26" i "ET43") – rodzina sześcioosiowych lokomotyw elektrycznych przeznaczonych do prowadzenia ciężkich pociągów towarowych do 4500 ton. Od 2009 do 2016 była produkowana przez Newag Gliwice, zaś od 2017 przez Newag Nowy Sącz. Powstało łącznie ponad 50 lokomotyw w wielu wersjach, które są eksploatowane przez polskich przewoźników towarowych.
Historia.
Geneza.
Podstawowym środkiem trakcyjnym kolei towarowej w Polsce jest sześcioosiowy elektrowóz ET22, którego ponad 1000 sztuk powstało w latach 1969-1989 w zakładach Pafawag we Wrocławiu. W późniejszych latach fabryka ta, będąca głównym producentem lokomotyw elektrycznych w Polsce, zaprzestała produkcji ciężkich lokomotyw towarowych, budując jedynie czteroosiowe elektrowozy pasażerskie EP09 (do 1997) i uniwersalne dwusystemowe EU43 i jednosystemowe EU11. Te dwie ostatnie, budowane dla PKP między 1997 a 2002 już po przejęciu PaFaWagu przez Adtranz, nie trafiły jednak na polskie tory ze względu na problemy finansowe zamawiającego. W 2002 roku Adtranz-Pafawag został przejęty przez Bombardiera, który nie zdecydował się produkować kompletnych lokomotyw elektrycznych we wrocławskim zakładzie. Od 2002 roku przez kilka lat w Polsce nie produkowano żadnych elektrowozów.
Produkcja prototypu.
We wrześniu 2006 podpisano umowę z Ministerstwem Nauki i Szkolnictwa Wyższego na dofinansowanie projektu budowy nowej lokomotywy. Zdecydowano się na jednostkę przeznaczoną do prowadzenia ciężkich pociągów towarowych o masie do 4000 t, a dodatkowo, ze względu na chęć umożliwienia eksploatacji lokomotywy na bardziej zużytych torowiskach, na konstrukcję sześcioosiową. Projekt takiej lokomotywy został przygotowany przy współpracy producenta z EC Engineering i Instytutem Elektrotechniki. Silniki trakcyjne zostały zaprojektowane przez Branżowy Ośrodek Badawczo-Rozwojowy Maszyn Elektrycznych "Komel", a wykonane przez Zakład Maszyn Elektrycznych "Emit".
Prezentacje promocyjne i testy.
Prototypowy egzemplarz został zaprezentowany 14 października 2009, podczas targów kolejowych Trako w Gdańsku. Jest on pierwszą nową polska konstrukcją lokomotywy elektrycznej od 1990 roku, kiedy premierę miał EM10.
W marcu 2010 rozpoczęto testy na torze doświadczalnym Centrum Naukowo-Technicznego Kolejnictwa w Węglewie koło Żmigrodu. Próby homologacyjne maszyny prowadził Instytut Pojazdów Szynowych „Tabor” z Poznania. We wrześniu lokomotywa została zaprezentowana na targach InnoTrans w Berlinie. 30 grudnia Urząd Transportu Kolejowego wydał firmie ZNLE w Gliwicach "tymczasowe świadectwo dopuszczenia do eksploatacji pojazdu kolejowego" dla lokomotywy elektrycznej E6ACT-001.
Od 13 stycznia do 30 grudnia 2011 trwała eksploatacja nadzorowana prototypowej jednostki, prowadzona przez STK, PKP Cargo, Pol-Miedź Trans oraz Lotos Kolej, w ramach których E6ACT-001 przejechał 77 866 km, a maksymalne brutto pociągu wyniosło 4021 t. W październiku lokomotywa została ponownie zaprezentowana na targach Trako w Gdańsku. 23 grudnia Urząd Transportu Kolejowego wydał bezterminowe świadectwo dopuszczenia do eksploatacji.
W lutym 2012 miała miejsce eksploatacja promocyjna w DB Schenker Rail Polska.
We wrześniu 2014 na targach InnoTrans zaprezentowano dragona należącego do Lotos Kolej o oznaczeniach E6ACT-008, a we wrześniu 2016 dragon Freightlinera o oznaczeniu E6ACTd-101.
Dragon 2.
Na początku czerwca 2018 gotowy był pierwszy egzemplarz Dragona 2 – lokomotywa E6ACTa-001. W drugiej połowie miesiąca na torze doświadczalnym Instytutu Kolejnictwa koło Żmigrodu rozpoczęły się testy lokomotywy. 7 grudnia 2018 Urząd Transportu Kolejowego wydał zezwolenie na dopuszczenie do eksploatacji. Dragon 2 to pierwsza polska lokomotywa wyposażona w energoelektronikę w technologii SiC (węgliku krzemu), to znaczy w przetwornicę zasilania pomocniczego o nazwie PSM-175 SiC, opracowaną i wyprodukowaną przez firmę Medcom.
Powodem zaprojektowania nowej wersji Dragon była zmiana przepisów TSI.
Podczas targów InnoTrans 2018 zaprezentowano lokomotywę E6ACTa-002, rok później podczas Trako odbyło się uroczyste przekazanie lokomotywy ET26-001 dla PKP Cargo.
Dwusystemowy Dragon 2.
We wrześniu 2020 pierwszy egzemplarz dwusystemowej (3 kV DC i 25 kV 50 Hz AC) lokomotywy ET43-001 dla PKP Cargo przekazano do testów na tor doświadczalny nieopodal Żmigrodu. Pod koniec listopada pierwszą lokomotywy dwusystemową wysłano na testy do Czech, natomiast do Żmigrodu trafiła druga lokomotywa – ET43-002.
Zamówienia i produkcja.
W czerwcu 2016 podjęto decyzję o przeniesieniu produkcji lokomotyw z Gliwic do Nowego Sącza. Na przełomie 2016 i 2017 w Nowym Sączu trwała budowa nowej hali na potrzeby produkcji lokomotyw i równolegle rozpoczęto produkcję pierwszego nowosądeckiego Dragona.
Konstrukcja.
Dostępne wersje.
Dragony oferowane są w wersjach zasilanych:
Producent przewiduje również dwie opcje ulepszeń:
Wyprodukowane lokomotywy zasilane prądem stałym dla STK i Lotos Kolej otrzymały oznaczenie E6ACT, co oznacza lokomotywę elektryczną, 6-osiową, napędzaną przez silniki asynchroniczne, dedykowaną przewozom towarowym. Lokomotywy zamówione przez Freightliner PL również są zasilane prądem stałym, jednak początkowo miały otrzymać inne oznaczenie – E6DCF-DP, które oznaczało lokomotywę elektryczną (ang. electric), 6-osiową, zasilaną prądem stałym (ang. DC), dedykowaną przewozom towarowym (ang. freight), wyposażoną w dwa systemy zasilania (ang. Dual power). Ostatecznie lokomotywom tym również nadano typ E6ACT.
E6ACT.
Zasilanie.
Lokomotywa E6ACT przystosowana jest do pracy przy napięciu zasilania 3 kV DC. Aparatura trakcyjna została wykonana w technologii IGBT. Pierwszy egzemplarz lokomotywy napędzany jest przez 6 silników elektrycznych typu STX500-4A (prod. EMIT) o mocy 834 kW każdy, które zasilane są przez przekształtniki trakcyjne opracowane przez Instytut Elektrotechniki. Przekładnie osiowe typu SET 553 dostarczyła firma Voith. W kolejnych egzemplarzach wykorzystano silniki (AMXL450) i przekształtniki (Bordline CC1500) produkcji ABB. Lokomotywy wyposażone są w hamulce tarczowe.
Możliwości.
Prototyp ma moc ciągłą 5004 kW, a jego siła pociągowa mierzona na haku wynosi 375 kN, dzięki czemu E6ACT może pociągnąć składy o masie 4000 t.
Egzemplarze wyposażone w napęd ABB dedykowane są do prowadzenia pociągów o masie do 5000 t przy nachyleniu nie przekraczającym 6‰, a w testach jeden z nich prowadził skład 3905 t przy nachyleniu do 10,7‰.
Wnętrze.
Poza standardowym wyposażeniem kabina wyposażona jest w monitory pokazujące obraz z 6 kamer zastępujących lusterka zewnętrzne. Dwie z tych kamer przysyłają obraz z tyłu i przodu lokomotywy, co jest wykorzystywane np. podczas spinania i rozpinania składu. Kabina prototypowej jednostki nie jest wyposażona w WC, jednakże jednostki seryjne mają taką opcję.
Przedział maszynowy zabudowany jest modułowymi maszynami, które mogą być wymieniane w przypadku awarii. Pozostawione zostało również miejsce do zabudowy urządzeń systemu ETCS.
E6ACTd.
Lokomotywę E6ACTd od lokomotywy E6ACT odróżnia obecność modułu "Dual Power" – dodatkowego silnika spalinowego o mocy 540 kW wraz ze zbiornikami paliwa o pojemności 1500 l, który umożliwia obsługę klientów również na niezelektryfikowanych końcówkach linii oraz na bocznicach bez wykorzystywania dodatkowych lokomotyw manewrowych. Elektrowóz poprzez zainstalowanie tych elementów jest cięższy od E6ACT o około trzy tony. W chwili wprowadzenia do eksploatacji w połowie 2016 była to pierwsza sześcioosiowa lokomotywa elektryczna z silnikiem dojazdowym oraz najmocniejsza lokomotywa jednoczłonowa w Polsce. 
E6ACTa "Dragon 2".
Dragon 2, w przeciwieństwie do Dragona, spełnia wymagania TSI. W lokomotywie zastosowano przetwornice napięcia 3x400 oparte na węgliku krzemu (SiC) oraz przekształtniki trakcyjne wykonane w technologii IGBT polskiej firmy Medcom.
E6ACTab
Ta wersja lokomotywy Dragon2, różni się od E6ACTa zastosowaniem systemu ETCS bazującego na baseline 3.4.0.
Eksploatacja.
STK.
W styczniu 2011 rozpoczęły się jazdy dozorowane prowadzone przez spółkę STK z Wrocławia. W czasie ich trwania podpisano list intencyjny w sprawie zakupu 7 Dragonów po zakończeniu testów prototypu. E6ACT-001 m.in. zapewniał obsługę trakcyjną na odcinku Gniezno – Węgliniec.
Ostatecznie 12 października 2011 podpisano umowę z STK na dostawę 4 Dragonów typu E6ACT, wliczając w to egzemplarz testowy, który został włączony na stałe do taboru STK w marcu 2012&lt;ref name="ŚK 12/2012"&gt;&lt;/ref&gt;.
W maju 2013 rozpoczął się końcowy montaż pierwszego seryjnego Dragona – E6ACT-002, a 21 września gotowa już lokomotywa udała się na testy na tor doświadczalny w Węglewie, a 6 grudnia rozpoczęła jazdy testowe w STK. W marcu 2014 na stanie STK znajdowały się 3 Dragony. Na początku listopada 2016 elektrowozy zostały zakupione przez Industrial Division, który później wynajmowały je różnym przewoźnikom, m.in. STK.
W grudniu 2018 STK podpisało z Newagiem umowę dzierżawy wraz z utrzymaniem 3 lokomotyw E6ACTa "Dragon 2". Lokomotywy wydzierżawiono do obsługi tras łączących Śląsk z portem Świnoujście i portem Gdynia oraz relacji transgranicznych. Na początku maja 2020 roku wszystkie trzy pojazdy trafiły do Industrial Division.
Lotos Kolej.
W sierpniu 2011 rozpoczęły się półroczne jazdy dozorowane prowadzone przez spółkę Lotos Kolej. E6ACT-001 m.in. zapewniał obsługę trakcyjną na odcinku Gdańsk Olszynka – Zduńska Wola Karsznice.
19 września 2012 podczas targów InnoTrans w Berlinie podpisano umowę ze spółką Lotos Kolej na dostawę w formie leasingu 5 Dragonów typu E6ACT, partnerem w realizacji leasingu jest ING Bank Śląski. W styczniu 2014 praktycznie gotowy był pierwszy egzemplarz, a 2 kolejne były na końcowym etapie montażu. Od 7 do 10 lutego pierwszy egzemplarz był testowany na odcinku Jaszczów – Świerże Górne, 26 lutego został przekazany, a 3 marca Lotos Kolej rozpoczął jego eksploatację. Kilka dni później dostarczono 2. egzemplarz. Dostawy zakończono w maju.
Lokomotywy przez pierwszy rok przejechały 850 tys. km, a ich średni współczynnik niezawodności wyniósł 99,3%. Obsługiwały one przede wszystkim trasy z Gdańska Olszynki do Zduńskiej Woli Karsznic i w mniejszym zakresie Emilianowa
28 lutego 2019 spółka zakupiła 3 lokomotywy Dragon 2, a na początku września 2019 podpisała z firmą Sim Factor umowę na dostarczenie symulatora tejże lokomotywy, który został uruchomiony w Ośrodku Szkolenia Maszynistów w siedzibie spółki, który został otwarty 5 grudnia.
13 grudnia 2019 spółka podpisała z Newagiem umowę na dostawę 6 dragonów w wersji E6ACTab w formie leasingu. 2 pierwsze z nich (nr 010 i 025) dostarczono 31 grudnia 2019 i na początku 2020 weszły one do eksploatacji.
Freightliner PL.
30 stycznia 2015 podpisano umowę ze spółką Freightliner PL na dostawę 5 Dragonów w formie leasingu, w którego realizacji partnerem będzie ING Lease. Pierwsze trzy lokomotywy mają zostać dostarczone do końca maja 2016, czwarta w czerwcu 2016, a ostatnia w lipcu 2016.
6 lutego 2016 w gliwickiej fabryce Newagu ukończono produkcję pierwszego egzemplarza, który otrzymał oznaczenie E6ACTd-101. Tego samego dnia został on przetransportowany na tor doświadczalny Instytutu Kolejnictwa w Żmigrodzie, gdzie rozpoczął testy wymagane do otrzymania dopuszczenia do ruchu. W marcu lokomotywę testowano w różnych miejscach w Polsce, m.in. w Warszawie i Nowym Sączu. Były one przeprowadzane w celu potwierdzenia właściwego zachowania pojazdu na torach. Producent sprawdzał m.in. zachowanie lokomotywy m.in. na łukach o małym promieniu oraz torowiskach o najniższej kategorii i o największym nachyleniu pionowym. Testy pierwszej lokomotywy zakończono w marcu.
30 maja 2016 UTK wydał zezwolenie na dopuszczenia do eksploatacji pierwszych trzech lokomotyw, a na początku czerwca przewoźnik rozpoczął ich użytkowanie. 9 czerwca pierwszy egzemplarz został zaprezentowany na stacji Warszawa Wschodnia i nadano mu imię Ernesta Malinowskiego. 30 czerwca do eksploatacji wszedł czwarty elektrowóz, a pod koniec lipca ostatni egzemplarz był testowany przed przekazaniem przewoźnikowi.
W październiku 2020 przewoźnik utworzył połączenie Bałtyckiego Terminala Kontenerowego z Brzeskim Terminal Kontenerowy, do którego obsługi skierowano lokomotywy E6ACTd.
Industrial Division / Cargo Unit.
Industrial Division, po zakupie 4 Dragonów od STK w listopadzie 2016, wynajmowało je różnym przewoźnikom, m.in. Orlen KolTrans i STK. Pod koniec stycznia 2017 dzierżawione były 3 lokomotywy o numerach 002, 003 i 004, zaś prototyp o numerze 001 był przewidziany do modernizacji. Wówczas właściciel planował również, że wszystkie jego Dragony zostaną przemalowane w barwy jego nowej marki handlowej Cargo Unit.
W 2019 roku ID zakupiło kolejnego dragona – lokomotywę E6ACTa-016. Na początku maja 2020 roku ID otrzymało trzy kolejne lokomotywy z serii Dragon, które wcześniej pracowały w STK.
Budokrusz / Railpolonia.
W styczniu 2017 dobiegał końca montaż pierwszego Dragona po przeniesieniu produkcji do Newagu w Nowym Sączu. Lokomotywa została pomalowana w barwy producenta i nie było wiadomo dla kogo jest budowana. 28 lutego pojazd oznaczony jako E6ACTd-106 został zaprezentowany i przekazany przedsiębiorstwu Budokrusz działającemu w branży budowlanej. W maju 2018 w grupie Budokrusz rozpoczęła działalność przewozową spółka Railpolonia i to do niej trafił elektrowóz E6ACTd-106.
W kwietniu 2020 przewoźnik odebrał jeszcze jedną lokomotywę – E6ACTadb-029.
PKP Cargo.
12 lipca 2018 Newag podpisał z PKP Cargo list intencyjny odnośnie do zamówienia 3 lokomotyw. Natomiast 25 października doszło do podpisania właściwej umowy zakupu. Wszystkie 3 lokomotywy były gotowe z końcem października. 14 grudnia lokomotywa ET25-003 poprowadziła pierwszy skład.
9 września 2019 rada nadzorcza PKP Cargo wyraziła zgodę na zakup kolejnych 7 lokomotyw jednosystemowych wyposażonych dodatkowo w spalinowy moduł dojazdowy o oznaczeniu ET26 z dostawami do końca 2019 roku oraz 24 lokomotyw dwusystemowych dostosowanych również do systemu zasilania 25 kV AC 50 Hz w dwóch transzach po 12 sztuk w latach 2021-2022. Umowa została podpisana 17 września 2019, 24 września podczas targów Trako zaprezentowana została lokomotywa ET26-001, a 31 października została przekazana przewoźnikowi. Natomiast w grudniu przekazano pozostałe 6 lokomotyw ET26.
CTL Logistics.
W lipcu 2018 CTL Logistics podpisał z Newagiem umowę na leasing 2 lokomotyw Dragon 2. 10 stycznia 2019 obie lokomotywy zostały włączone do eksploatacji i skierowane do obsługi tras w północnej części Polski.
Kolprem.
W czerwcu 2019 Kolprem rozpoczął dzierżawę lokomotywy E6ACTa-013, którą skierowano do obsługi ciężkich składów z Górnego Śląska do portów.
Ciech Cargo.
14 czerwca 2019 na mocy umowy dzierżawy Newag przekazał przewoźnikowi Ciech Cargo lokomotywę E6ACTa-014.
Logistics &amp; Transport Company.
W kwietniu 2019 przewoźnik Logistics &amp; Transport Company zamówił jedną lokomotywę E6ACTa, która została dostarczona mu w pierwszej połowie lipca 2019.
Natrix.
Pod koniec sierpnia 2019 testowana była lokomotywa dla spółki Natrix – E6ACTad-017.
Cemet.
Na początku lutego 2020 gotowa była lokomotywa dla spółki Cemet E6ACTadb-027. Później została wyprodukowana druga lokomotywa dla przewoźnika
Laude Smart Intermodal.
6 maja 2019 Laude Smart Intermodal podpisał z Newagiem umowę na dostawę 4 lokomotyw. Równo rok później odebrana została pierwsza lokomotywa – E6ACTab-031. Kilka tygodni później dla Laude dostarczono kolejną lokomotywę E6ACTab-033.
Rail Capital Partners.
25 września 2019 spółka Rail Capital Partners podpisała z Newagiem umowę na dostawę 5 lokomotyw. 5 października w Nowym Sączu odbyło się przekazanie pierwszej lokomotywy.
Rail STM sp. z o.o..
18 lutego 2021 spółka Rail STM sp. z o.o. odebrała lokomotywę E6ACTadb-043. Tego samego dnia pojazd rozpoczął pracę przewozową..

</doc>
<doc id="1804083" url="https://pl.wikipedia.org/wiki?curid=1804083" title="Walpurgis Rites – Hexenwahn">
Walpurgis Rites – Hexenwahn

Walpurgis Rites - Hexenwahn to ósma długogrająca płyta blackmetalowego zespołu Belphegor. Wydana przez wytwórnię Nuclear Blast w październiku 2009 roku.
Album został nagrany i wyprodukowany we współpracy z niemieckiem producentem Andym Classenem. 25 sierpnia 2009 roku na oficjalnym profulu MySpace zespołu został udostępniony utwór pt. "Walpurgis Rites". Tekst do utworu został opublikowany na oficjalnej stronie zespołu. Natomiast 1 października odbyła się premiera teledysku do utworu "Der Geisterstreiber".

</doc>
<doc id="1804086" url="https://pl.wikipedia.org/wiki?curid=1804086" title="Toniná">
Toniná

Toniná – obecna nazwa stanowiska archeologicznego na terenie Meksyku, związanego z cywilizacją Majów, położonego około 12 kilometrów na wschód od miejscowości Ocosingo w stanie Chiapas. Nazwa oznacza w języku tseltal dosłownie „dom z kamienia” od licznych kamiennych rzeźb i budowli.
Historia.
Najstarsze ślady wskazują, że już w 217 roku panował na tym terenie, nieznany z nazwiska, król przedstawiany na płaskorzeźbach z VIII wieku, które zachowały się do chwili obecnej. Pierwsze wzmianki o Toniná pochodzące z innych miejsc znaleziono w odległym o 72 km stanowisku archeologicznym Chinikiha, leżącym na północny wschód od rzeki Usumacinta, gdzie inskrypcje tronowe mówią w 573 roku o więźniu z Toniná. Jednakże złoty okres historii tego miasta miał miejsce od VI w. do IX w., czyli w okresie największego rozkwitu tej kultury, po którym nastąpił długi okres dekadencji i w końcu upadku. Toniná prowadziło ono liczne wojny ze swoją lokalną rywalką Palenque.
Pozostałości archeologiczne.
W Toniná znajduje się między innymi najwyższa piramida na Jukatanie o wysokości 71 m powyżej placu oraz boisko do rytualnej gry w piłkę.

</doc>
<doc id="1804089" url="https://pl.wikipedia.org/wiki?curid=1804089" title="Tonina">
Tonina



</doc>
<doc id="1804090" url="https://pl.wikipedia.org/wiki?curid=1804090" title="Marek Witczak">
Marek Witczak

Marek Alojzy Witczak (ur. 21 czerwca 1953 w Gryficach) – generał brygady Wojska Polskiego, w latach 2008–2010 Komendant Główny Żandarmerii Wojskowej.
Życiorys.
W 1978, po ukończeniu Wydziału Chemii i Fizyki Technicznej Wojskowej Akademii Technicznej im. Jarosława Dąbrowskiego w Warszawie, przydzielony został do 2 Pułku Zmechanizowanego w Skierniewicach na stanowisko dowódcy plutonu chemicznego. Po czterech latach wyznaczony został, w tej samej jednostce, na stanowisko szefa zabezpieczenia chemicznego. W 1985 przeniesiony został do Szefostwa Wojsk Chemicznych Warszawskiego Okręgu Wojskowego w Warszawie, w którym objął stanowisko szefa Wydziału Technicznego. W następnym roku ukończył Podyplomowe Studia Ochrony środowiska w Wojskowej Akademii Technicznej. W 1987 przeniesiony został do Legionowa i wyznaczony na stanowisko szefa Wojsk Chemicznych 1 Warszawskiej Dywizji Zmechanizowanej im. Tadeusza Kościuszki. Po pięciu latach powrócił do Szefostwa Wojsk Chemicznych WOW, na stanowisko szefa Wydziału Szkolenia. W 1995 został zastępcą szefa, a w kolejnym roku szefem Wojsk Chemicznych WOW. W 1999 ukończył Studia Operacyjno-Strategiczne w Akademii Obrony Narodowej i objął stanowisko pełnomocnika dowódcy Wojsk Lądowych do spraw Informacji Niejawnych. Po trzech latach przeniesiony został do Sztabu Generalnego Wojska Polskiego i wyznaczony na stanowisko szefa Obrony Przed Bronią Masowego Rażenia.
2 stycznia 2008 został Komendantem Głównym Żandarmerii Wojskowej.
Odwołany ze stanowiska został w grudniu 2010.
Wyróżnienia.
Odznaczony Krzyżem Kawalerskim Orderu Odrodzenia Polski (2005).

</doc>
<doc id="1804091" url="https://pl.wikipedia.org/wiki?curid=1804091" title="Dorsum Cloos">
Dorsum Cloos

Dorsum Cloos – grzbiet na powierzchni Księżyca o długości około 100 km. Znajduje się na współrzędnych selenograficznych . Dorsum Cloos znajduje się na Mare Smythii.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Hansa Cloosa (1885-1951), niemieckiego geologa.

</doc>
<doc id="1804093" url="https://pl.wikipedia.org/wiki?curid=1804093" title="Stockinger">
Stockinger

Zobacz też:

</doc>
<doc id="1804095" url="https://pl.wikipedia.org/wiki?curid=1804095" title="Priemjer liga (2002)">
Priemjer liga (2002)



</doc>
<doc id="1804096" url="https://pl.wikipedia.org/wiki?curid=1804096" title="Strasburger">
Strasburger



</doc>
<doc id="1804097" url="https://pl.wikipedia.org/wiki?curid=1804097" title="Priemjer liga (2003)">
Priemjer liga (2003)



</doc>
<doc id="1804098" url="https://pl.wikipedia.org/wiki?curid=1804098" title="Priemjer liga (2004)">
Priemjer liga (2004)



</doc>
<doc id="1804099" url="https://pl.wikipedia.org/wiki?curid=1804099" title="Priemjer liga (2005)">
Priemjer liga (2005)



</doc>
<doc id="1804101" url="https://pl.wikipedia.org/wiki?curid=1804101" title="Priemjer liga (2006)">
Priemjer liga (2006)



</doc>
<doc id="1804102" url="https://pl.wikipedia.org/wiki?curid=1804102" title="Priemjer liga (2007)">
Priemjer liga (2007)



</doc>
<doc id="1804103" url="https://pl.wikipedia.org/wiki?curid=1804103" title="Priemjer liga (2008)">
Priemjer liga (2008)



</doc>
<doc id="1804105" url="https://pl.wikipedia.org/wiki?curid=1804105" title="Priemjer liga (2009)">
Priemjer liga (2009)



</doc>
<doc id="1804106" url="https://pl.wikipedia.org/wiki?curid=1804106" title="Stanisław Dnistrianśkyj">
Stanisław Dnistrianśkyj



</doc>
<doc id="1804107" url="https://pl.wikipedia.org/wiki?curid=1804107" title="Lonhyn Cehelśkyj">
Lonhyn Cehelśkyj



</doc>
<doc id="1804108" url="https://pl.wikipedia.org/wiki?curid=1804108" title="Skalski">
Skalski

Osoby noszące nazwisko Skalski:

</doc>
<doc id="1804109" url="https://pl.wikipedia.org/wiki?curid=1804109" title="Dorsum Buckland">
Dorsum Buckland

Dorsum Buckland – grzbiet na powierzchni Księżyca o długości około 380 km. Znajduje się na współrzędnych selenograficznych . Dorsum Buckland znajduje się na Mare Serenitatis. Grzbiety Dorsum Buckland mają od 200 do 300 metrów wysokości i są podkreślone przez kompresję w pobliżu centrum basenu oraz obniżonych jego struktur.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Bucklanda (1784-1856), angielskiego geologa i paleontologa.

</doc>
<doc id="1804110" url="https://pl.wikipedia.org/wiki?curid=1804110" title="Priemjer liga">
Priemjer liga



</doc>
<doc id="1804113" url="https://pl.wikipedia.org/wiki?curid=1804113" title="Mistrzostwa Świata w Gimnastyce Sportowej 2009">
Mistrzostwa Świata w Gimnastyce Sportowej 2009

Mistrzostwa Świata w Gimnastyce Sportowej 2009 odbyły się w Londynie w hali O2 Arena w dniach od 13 do 18 października 2009. Była to 41. edycja mistrzostw.

</doc>
<doc id="1804116" url="https://pl.wikipedia.org/wiki?curid=1804116" title="Lego Power Miners">
Lego Power Miners

Lego Power Miners − seria Lego, która pojawiła się w 2009 roku. Opowiada o czterech górnikach, którzy przy pomocy maszyn próbują dociec przyczyny tajemniczych wstrząsów pod powierzchnią Ziemi. Niespodziewanie górnicy odkrywają tam emitujące potężną energię kryształy i żywiące się nimi kamienne potwory.
Kamienne potwory.
Kamienne potwory występują w różnych kolorach. Poniżej przedstawiono cechy i kolory, tych których napotkali na swojej drodze górnicy Power Miners i nadali im imiona.
Wraz z czasem misji Górnicy Power Miners trafiają na inne gatunki potworów o znacznie większych rozmiarach:
Lawowe potwory.
Gdy górnicy byli już bliżej jądra Ziemi, napotkali znacznie silniejsze i groźniejsze lawowe potwory.
Zestawy Power Miners.
Zestawy z 2009:
Zestawy z 2010:

</doc>
<doc id="1804117" url="https://pl.wikipedia.org/wiki?curid=1804117" title="Ukrajinśka nacionalno-demokratyczna partija">
Ukrajinśka nacionalno-demokratyczna partija



</doc>
<doc id="1804118" url="https://pl.wikipedia.org/wiki?curid=1804118" title="Pośredni Jaworowy Szczyt">
Pośredni Jaworowy Szczyt

Pośredni Jaworowy Szczyt (słow. "Prostredný Javorový štít") – niższy, zachodni wierzchołek Jaworowego Szczytu znajdujący się w głównej grani słowackich Tatr Wysokich. Od Małego Jaworowego Szczytu oddziela go przełęcz Rozdziele, a od głównego wierzchołka Jaworowego Szczytu oddzielony jest płytką Jaworową Szczerbiną. Na wierzchołek Pośredniego Jaworowego Szczytu nie prowadzą żadne znakowane szlaki turystyczne, dla taterników najciekawsza jest jego północna ściana opadająca w kierunku Doliny Jaworowej, którą wiodą liczne drogi wspinaczkowe.
Nazwa Pośredniego Jaworowego Szczytu pochodzi od jego położenia względem pozostałych dwóch Jaworowych Szczytów.
Pierwszego wejścia na wierzchołek Pośredniego Jaworowego Szczytu dokonano zapewne przy okazji wejścia na sąsiadujący Jaworowy Szczyt.

</doc>
<doc id="1804123" url="https://pl.wikipedia.org/wiki?curid=1804123" title="Juan Carlos Salgado">
Juan Carlos Salgado

Juan Carlos Salgado (ur. 20 grudnia 1984 w Meksyku) – meksykański bokser, były zawodowy mistrz świata organizacji WBA w kategorii junior lekkiej (do 130 funtów).
Karierę zawodową rozpoczął w marcu 2003 roku. Do końca 2007 roku stoczył dziewiętnaście pojedynków (osiemnaście wygrał, jeden zremisował). W roku 2008 ani razu nie pojawił się na ringu. W 2009 roku, po stoczeniu dwóch kolejnych zwycięskich pojedynków, dostał szansę walki o mistrzostwo świata WBA. 10 października 2009 roku niespodziewanie pokonał przez techniczny nokaut już w pierwszej rundzie niezwyciężonego wcześniej mistrza tej federacji, Jorge Linaresa i odebrał mu pas mistrzowski. Tytuł mistrzowski stracił już w następnej walce, 11 stycznia 2010 roku, przegrywając przez techniczny nokaut w ostatniej, dwunastej rundzie z Takashi Uchiyamą.

</doc>
<doc id="1804124" url="https://pl.wikipedia.org/wiki?curid=1804124" title="Sanatorium pod Klepsydrą">
Sanatorium pod Klepsydrą

Sanatorium pod Klepsydrą – tytuł zbioru opowiadań Brunona Schulza, opublikowanego w 1937 r. nakładem Wydawnictwa „Rój”.
Powstanie zbioru.
Wydanie przez Schulza w 1933 r. pierwszego tomu opowiadań pt. "Sklepy cynamonowe" częściowo zmieniło sytuację pisarza. Stał się on osobą znaną w kręgach literackich i sława ta dotarła z czasem także do rodzinnego Drohobycza, gdzie pracował jako nauczyciel. Po latach starań pisarz otrzymał od dyrekcji gimnazjum płatny urlop (styczeń−czerwiec 1936), który pozwolił mu poświęcić czas na pisanie. Powstały wówczas opowiadania "Jesień", "Republika marzeń", a także najdłuższe − "Wiosna". Część utworów ze zbioru jest jednak znacznie starsza, powstała jeszcze przed wydaniem "Sklepów cynamonowych".
Treść.
Utwory z obu Schulzowskich zbiorów stanowią trudną do oddzielenia całość. Podobnie jak w "Sklepach cynamonowych", głównym bohaterem, i jednocześnie narratorem opowieści, jest Józef, noszący wyraźne podobieństwo do samego autora. Centrum świata Józefa, dojrzewającego nastoletniego chłopca, stanowi małe prowincjonalne miasteczko, w którym można dostrzec współczesny Schulzowi, galicyjski Drohobycz.
Rzeczywistość opowiadań swobodnie miesza się z fantastyką. Przedmioty nabierają właściwości istot żywych, zwierzęta uzyskują cechy ludzkie, banalne czynności podnoszone są do rangi mitu. Mit ten ma na celu zachowanie, utrwalenie odchodzącego świata dającego bohaterowi oparcie i bezpieczeństwo. Opoką trwałości jest z jednej strony dom rodzinny i prowadzony przez schorowanego ojca sklep, z drugiej chyląca się ku upadkowi C. K. monarchia. Młodego Józefa szczególnie fascynuje Ojciec, postać wieloznaczna, funkcjonująca na pograniczu świata żywych i umarłych.
Twórczość Schulza jest silnie związana z jego biografią, co było przedmiotem licznych badań i ustaleń literaturoznawczych.
Odbiór.
Podobnie jak wydane cztery lata wcześniej "Sklepy cynamonowe", "Sanatorium pod Klepsydrą" podzieliło krytyków. Artykuł życzliwy Schulzowi napisał m.in. Artur Sandauer, nieprzychylne recenzje pochodziły m.in. od Kazimierza Wyki i Stefana Napierskiego. "Schulz, podobnie jak inni awangardowi artyści lat trzydziestych" – pisał wiele lat później Jerzy Jarzębski – "stał się ośrodkiem zasadniczych sporów dotyczących koncepcji literatury, kultury, społecznych funkcji pisarstwa itd. Nader często, warto dodać, argumentowano na podstawie fałszywej interpretacji utworów". 
Mimo kontrowersji Bruno Schulz został uhonorowany w 1938 r. Złotym Wawrzynem Akademickim nadawanym na wniosek Polskiej Akademii Literatury. Było to najważniejsze wyróżnienie w życiu pisarza.
Po II wojnie światowej twórczość Schulza miała być decyzją nowych władz wymazana z pamięci czytelników. Czasy stalinowskie nie potrzebowały awangardy, lecz powielania socrealistycznych schematów. Schulzowi, który nie pasował do nowych czasów, przyklejono etykietę „formalisty” i burżuazyjnego dekadenta, co skazywało jego dorobek na zapomnienie. 
Powrót do świadomości społecznej nastąpił po odwilży gomułkowskiej. W 1957 wydano "Sanatorium" i "Sklepy", co było możliwe dzięki staraniom najgorętszych zwolenników tej twórczości: Jerzego Ficowskiego oraz Artura Sandauera. Od tego czasu datuje się wzrost zainteresowania prozą Schulza. 
Obecnie oba zbiory opowiadań są uznawane za jedne z najwybitniejszych dokonań literatury polskiej okresu międzywojennego.
Ekranizacja.
W 1973 autorskiej ekranizacji prozy Schulza dokonał Wojciech Jerzy Has z Janem Nowickim w roli głównej. Film jest swobodną adaptacją tekstów z tomu, opartą głównie na opowiadaniu tytułowym oraz opowiadaniu "Wiosna" z tego samego zbioru. Surrealistyczna opowieść o młodym człowieku przybywającym do tytułowego sanatorium zawieszonego w czasie i przestrzeni została dobrze przyjęta przez krytyków – m.in. na Festiwalu w Cannes otrzymała Nagrodę Jury oraz nominację do Złotej Palmy.

</doc>
<doc id="1804125" url="https://pl.wikipedia.org/wiki?curid=1804125" title="Panzerkampfwagen VII Löwe">
Panzerkampfwagen VII Löwe

Panzerkampfwagen VII Löwe (z niem. „lew”) – projekt czołgu superciężkiego stworzonego przez firmę Krupp na potrzeby Wehrmachtu.
Prace nad czołgiem zaczęły się w 1941 roku, gdy Krupp badał superciężkie sowieckie czołgi. Na początku planowano stworzyć wariant lżejszy i cięższy, ale po pewnym czasie Adolf Hitler zdecydował, że powstać ma tylko "Schwerer Löwe".
Podczas prac nad Tiger II zaczęto projektować Löwe od nowa, gdyż miał on zastąpić Tygrysa II, jednak złożono zamówienie na cięższy czołg Panzerkampfwagen VIII Maus i projekt został ostatecznie anulowany.
Planowano dwa warianty Lwa:
Żaden z czołgów nie został zbudowany, natomiast elementy Schwerer Löwe zostały wykorzystane w trakcie budowy „Tiger II”.

</doc>
<doc id="1804127" url="https://pl.wikipedia.org/wiki?curid=1804127" title="I liga macedońska w piłce nożnej">
I liga macedońska w piłce nożnej



</doc>
<doc id="1804128" url="https://pl.wikipedia.org/wiki?curid=1804128" title="Sidlisz piwniczny">
Sidlisz piwniczny

Sidlisz piwniczny ("Amaurobius ferox") – gatunek pająka z rodziny sidliszowatych (Amaurobiidae). Występuje na terenie holarktyki. Jest gatunkiem rodzimym dla Europy, w XX wieku introdukowano go w Ameryce Północnej. Należy do większych pająków europejskich – samice osiągają do około 1,5 cm długości. Prowadzi nocny tryb życia, żywi się głównie niewielkimi bezkręgowcami. Bywa znajdowany w zacienionych i wilgotnych miejscach – pod kamieniami w ściółce leśnej, starych murach, jaskiniach itd., często występuje również w piwnicach i starych budynkach gospodarczych. Jako jeden z bardzo niewielu gatunków pająków sidlisz piwniczny wykazuje zachowania społeczne. Wczesnym latem samica buduje pojedynczy kokon jajowy, z którego po około trzech tygodniach wykluwa się kilkadziesiąt lub kilkaset młodych. Przez kilka tygodni samica opiekuje się potomstwem, a następnie pozwala mu się pożreć. Młode pająki jeszcze przez kilka tygodni pozostają ze sobą w gnieździe, a potem rozpoczynają samodzielne życie.
Budowa.
Sidlisz piwniczny jest jednym z największych przedstawicieli Amaurobiidae i jednym z większych pająków występujących w Europie. Samice osiągają od 8,5 do 14–16 mm długości i mogą ważyć 140–320 mg (choć masa samic przed złożeniem jaj może przekraczać 360 mg), podczas gdy samce osiągają 8–12,5 mm długości i 80–160 mg masy. Głowotułów ubarwiony pomarańczowo, ściemniający się ku przodowi. U samców odnóża i głaszczki są tego samego koloru, co głowotułów – u samic głaszczki mogą być nieco ciemniejsze niż odnóża. Szczękoczułki mają barwę ciemnopomarańczową u samców, a u samic ciemnoczerwoną do brązowej lub czarnej. Odwłok ubarwiony szaro lub szaro-czarno, w jego przedniej części znajdują się żółto-szare podłużne plamy tworzące kształt przypominający literę „u”. Wewnątrz niego mniejsze plamy tworzą mniej wyraźny kształt serca. Odnóża są brązowe i owłosione, u jaśniej ubarwionych osobników mogą na nich występować słabo widoczne obrączki.
Taksonomia.
Sidlisz piwniczny został opisany w 1830 roku przez Charles'a Athanase'a Walckenaera pod nazwą binominalną "Clubiona ferox". W 1837 roku został przeniesiony przez Carla Ludwiga Kocha z rodzaju "Clubiona" do nowo nazwanego rodzaju "Amaurobius" jako "A. cryptarum". Blackwall dla tego gatunku stosował nazwę "Ciniflo ferox", której używali również niektórzy inni autorzy, jednak większość naukowców stosowała kombinację "Amaurobius ferox", obecnie powszechnie akceptowaną.
Duża koncentracja gatunków blisko spokrewnionych z sidliszem piwnicznym – należących do grupy gatunkowej "Amaurobius ferox" – występuje na Półwyspie Apenińskim i w południowych Alpach, co sugeruje, że ten szeroko obecnie rozprzestrzeniony gatunek wyewoluował na obecnych terenach Włoch.
Biologia.
"Amaurobius ferox" prowadzi nocny tryb życia – ponad 90% czasu jego aktywności przypada na godziny mroku. Bywa znajdowany w zacienionych i wilgotnych miejscach – pod kamieniami w ściółce leśnej, starych murach, jaskiniach itd. Często występuje w piwnicach i starych budynkach gospodarczych, gdzie w zakamarkach przędzie sieci i poluje na niewielkie bezkręgowce – lądowe skorupiaki, muchówki, mrówkowate i chrząszcze. Obserwowano również sidlisze piwniczne pożywiające się dżdżownicami. Sieci służą głównie do informowania pająka o położeniu potencjalnej ofiary, a nie do unieruchamiania jej.
Sidlisz piwniczny jest jednym z niewielu pająków przejawiających zachowania społeczne. Do rodzaju "Amaurobius" należy jeden gatunek w pełni socjalny ("A. socialis"; przez niektórych klasyfikowany poza rodzajem "Amaurobius") oraz trzy subsocjalne (podspołeczne) – sidlisz piwniczny, sidlisz jaskiniowy ("A. fenestralis") i "A. similis". U pająków socjalnych samce przeważnie stanowią zdecydowaną mniejszość społeczności (niekiedy poniżej 10%), jednak ten wzorzec nie występuje u sidliszy piwnicznych. Według badań przeprowadzonych przez Kima i Choe samce to około 51% społeczności sidliszy i taki stosunek liczebności pomiędzy płciami jest względnie stały. Podobny występuje u innego subsocjalnego pająka – "Anelosimus jucundus". Prawdopodobnie podspołeczność jest stadium pośrednim w ewolucji stałej społeczności u pająków.
Do tej pory w literaturze naukowej opisano tylko jeden przypadek ukąszenia człowieka przez sidlisza piwnicznego. Ukąszony 29-letni mężczyzna porównał je z użądleniem osy (choć w skali 0–10 ból oceniono tylko na 1). Tępy ból osiągnął największe natężenie po dwóch godzinach, a ustał po dwunastu. W miejscu ukąszenia stwierdzono opuchliznę o średnicy 6 mm i zaczerwienienie o średnicy 30 mm. Po tygodniu pojawiły się czerwonawe grudki z niewielkimi pęcherzykami, a po dwóch tygodniach wszelkie ślady ukąszenia znikły. Jad sidlisza piwnicznego nie jest niebezpieczny dla ludzi. Pająk może jednak teoretycznie stanowić wektor groźnych dla człowieka mikroorganizmów, takich jak metycylinooporny gronkowiec złocisty ("Staphylococcus aureus" – MRSA).
Zmuszony do szybkiego biegu sidlisz piwniczny stosunkowo szybko się męczy, cechuje się on jednak większą wytrzymałością niż "A. similis". Prawdopodobnie jest to związane z odpływem krwi z głowotułowia, który prowadzi do niewydolności krążenia oraz niedoboru tlenu spowodowanego zakłóceniem normalnego przepływu hemolimfy.
"Amaurobius ferox" jest lepiej przystosowany do niższych temperatur – gdy w suchym powietrzu temperatura przekroczy 35 °C, pająk zaczyna gwałtownie tracić wodę poprzez parowanie. Śmierć następuje po utracie 20–25% całkowitej masy ciała. Długość życia sidlisza piwnicznego wynosi około dwóch lat i obejmuje dwie zimy.
Rozród.
Jako gatunek semelparyczny "Amaurobius ferox" rozmnaża się tylko raz w życiu. Okres rozrodczy rozpoczyna późną wiosną. Pomiędzy pierwszym a dziesiątym maja zapłodnionych jest około 2/3 samic, podczas gdy pomiędzy dwudziestym pierwszym a trzydziestym pierwszym maja – 95,4%. Sugeruje to, iż sidlisz piwniczny potrzebuje dużo czasu lub niskich temperatur, aby przygotować się do rozmnażania po osiągnięciu dorosłości. Zbudowane z nici gniazda są zakładane w trudno dostępnych miejscach. Wczesnym latem samica buduje pojedynczy kokon jajowy, z którego po około 20 dniach inkubacji wykluwa się 40–135 młodych. W 1–2 dni po ich wykluciu samica składa jaja pokarmowe, które są natychmiast zjadane przez młode. Złożenie jaj pokarmowych poprzedzają zmiany w zachowaniu matki i jej potomstwa. Około pół godziny przed ich złożeniem samica wykazuje zachowanie skierowane na młode – naprawia nić i zaczyna powoli uderzać o podłoże nogogłaszczkami i przednimi odnóżami. W odpowiedzi na bębnienie odnóżami wykonywane przez matkę potomstwo zmierza ku niej i osiada na spodniej stronie jej odwłoka, pobudzając ją do szybszego złożenia jaj. Składając jaja pokarmowe samica traci średnio około 28,8% masy ciała, natomiast ich spożycie przez młode skutkuje znaczącym przyrostem masy pająków i ich szybszym linieniem, a tym samym zwiększa ich szanse na przeżycie. Przekształcając swój potencjalny drugi lęg w pokarm dla pierwszego lęgu samica maksymalizuje swoje szanse na sukces reprodukcyjny.
U sidliszy piwnicznych występuje odmiana kanibalizmu, w której młode zjadają matkę. 3–4 dni po zjedzeniu jaj troficznych młode linieją po raz pierwszy, a kolejne 1–2 dni później pożerają matkę. Akt kanibalizmu zachodzi szybko, poprzedza go kilka godzin, w ciągu których samica i jej potomstwo nawzajem się pobudzają. W szczególności zachowania matki zdają się zachęcać młode do zjedzenia jej oraz zsynchronizować ich działania. Młode pająki, które pożarły matkę, mają średnio dwuipółkrotnie większą masę ciała niż te, które tego nie uczyniły, bardziej wydłużony okres społeczny, większą skuteczność w polowaniu na duże zdobycze oraz wyższą przeżywalność. W zjedzeniu matki uczestniczą wszystkie pająki z lęgu. Akt kanibalizmu u sidliszy piwnicznych zachodzi gwałtownie – młode od razu pożerają matkę w całości, podczas gdy u innych pająków, u których występuje tego typu kanibalizm, potomstwo dzień po dniu pożywia się niewielkimi ilościami hemolimfy ze stawu odnóża matki, a zjada ją w całości dopiero po jej ewentualnej śmierci. Przez około 10 dni od zjedzenia jaj troficznych do rozpoczęcia samodzielnych łowów ciało matki jest jedynym źródłem pożywienia dla młodych sidliszy piwnicznych. W ten sposób samice przekazują średnio około 39% masy ciała swojemu potomstwu.
Niektóre z samic odizolowanych od młodych po raz drugi złożyły jaja, jednak liczba młodych w drugim lęgu była znacznie niższa niż w pierwszym, miały też one nieco mniejsze rozmiary, w efekcie samice takie odnoszą mniejszy sukces reprodukcyjny.
Po zjedzeniu matki młode pozostają w gnieździe przez 3–4 tygodnie. Dzień po pożarciu matki u młodych pająków po raz pierwszy pojawia się zachowanie polegające na zbiorowym wprawianiu sieci w drgania, których nie byłby w stanie spowodować jeden pająk. Prawdopodobnie służy to jako rodzaj obrony przed drapieżnikami. Występuje tylko wtedy, gdy z młodymi nie ma matki. Drugie linienie sidlisze przechodzą po około 12 dniach od wyklucia. Ich linienie jest silnie zsynchronizowane wewnątrz jednego lęgu, co prawdopodobnie służy zmniejszeniu różnic w rozmiarach liniejących osobników i zminimalizowaniu ryzyka kanibalizmu wśród rodzeństwa. Po drugim linieniu nie występuje już zbiorowe wprawianie sieci w drgania.
W trakcie okresu społecznego młode pająki polują razem. Dzięki współpracy są w stanie upolować ofiarę dziesięciokrotnie większą od każdego z nich. Według badań Kima i współpracowników trzy osobniki, które jako pierwsze atakowały zdobycz, odpowiadały łącznie za około 90% ataków. Pierwsze pająki, które dotarły do ofiary, żywiły się jej czułkami i odnóżami, co prawdopodobnie miało zachęcać pozostałe osobniki do zjedzenia bardziej pożywnych części ciała, takich jak odwłok i tułów. Po zdobyciu umiejętności polowania, przeważnie około 29 dni od wyklucia, sidlisze piwniczne linieją po raz trzeci. Stopień zsynchronizowania trzeciego linienia wewnątrz lęgu jest mniejszy, niż w przypadku dwóch poprzednich. Pierwsze zachowania agresywne względem rodzeństwa pojawiają się około cztery dni po drugim linieniu – w przybliżeniu wtedy, kiedy młode pająki rozpoczynają polować – i stopniowo ich natężenie wzrasta. Pierwsze osobniki odłączają się od reszty grupy po około sześciu dniach od drugiego linienia i nigdy przed nim. 95% sidliszy rozpoczyna samodzielne życie po trzeciej, a przed czwartą wylinką, jednak obserwowano przypadki, w których pająki pozostawały wraz z rodzeństwem w gnieździe przez kilka miesięcy. Sidlisze, które jako pierwsze odłączyły się od reszty grupy, są przeważnie znacznie lżejsze od tych mających dłuższy okres społeczny, co sugeruje, że gorzej radzą one sobie we współzawodnictwie z rodzeństwem. Istotnym czynnikiem mogącym wpływać na długość okresu społecznego sidliszy piwnicznych jest sieć zbudowana przez matkę. Badania Kima sugerują, że zwiększa ona efektywność polowania młodych pająków – w porównaniu z sieciami konstruowanymi przez młode.
Podczas okresu rozrodczego u samic występują wyraźne zmiany w zachowaniu. Według badań przeprowadzonych przez Kima zdecydowana większość zapłodnionych i opiekujących się jajami samic polowała aktywnie, podczas gdy matki po wykluciu się młodych rzadziej zjadały zdobycz, lecz częściej przejawiały względem niej zachowania agresywne (atakowały lub zabijały bez zjadania). Po złożeniu jaj pokarmowych samice broniły potomstwa jeszcze bliżej niego – 45% nie poruszyło się, a tylko 12% zjadło podaną im do sieci poczwarkę świerszcza. Sugeruje to, że dla sidliszy piwnicznych bardziej istotna jest obrona wyklutych młodych, niż możliwość zwiększenia własnej masy ciała.
Biogeografia.
Sidlisz piwniczny występuje na terenie holarktyki. Jest pająkiem rodzimym dla Europy – prawdopodobnie wyewoluował na terenie dzisiejszych Włoch – jednak w XX wieku został introdukowany na wschodzie Ameryki Północnej. W czerwcu 1987 roku w kilku domach w Lawrence w hrabstwie Douglas w stanie Kansas odnaleziono sidlisze piwniczne. Stanowisko to jest oddalone o co najmniej kilkaset mil w stosunku do najbardziej wysuniętej na zachód znanej wcześniej lokalizacji. Sidlisz piwniczny jest pospolitym gatunkiem w Europie, jednak np. w Kansas jego pojawianie się w ludzkich domach zostało opisane jako „okazjonalne”, mimo iż jest on tam gatunkiem typowo synantropijnym, rozmnażającym się wewnątrz budynku i rzadko występującym w środowisku naturalnym.

</doc>
<doc id="1804129" url="https://pl.wikipedia.org/wiki?curid=1804129" title="Amaurobius ferox">
Amaurobius ferox



</doc>
<doc id="1804133" url="https://pl.wikipedia.org/wiki?curid=1804133" title="I liga mołdawska w piłce nożnej">
I liga mołdawska w piłce nożnej



</doc>
<doc id="1804136" url="https://pl.wikipedia.org/wiki?curid=1804136" title="Nigel Davies">
Nigel Davies

Nigel R. Davies (ur. 31 lipca 1960 w Southport) – angielski szachista, trener i autor książek o tematyce szachowej, reprezentant Walii (1989–1990), Izraela (1991–1993), a obecnie Walii, arcymistrz od 1993 roku.
Kariera szachowa.
Pierwszy znaczący sukces szachowy odniósł w 1979 r., zdobywając tytuł mistrza Wielkiej Brytanii juniorów do 21 lat. W 1981 i 1983 r. reprezentował Anglię na drużynowych mistrzostwach świata studentów, w 1981 r. zdobywając dwa medale (złoty indywidualnie oraz srebrny drużynowo). W 1988 r. zdobył złoty medal mistrzostw Wielkiej Brytanii w szachach szybkich, natomiast w 1989 r. wystąpił w drużynie Walii na drużynowych mistrzostwach Europy. W 2008 r. zdobył w Liverpoolu brązowy medal w indywidualnych mistrzostwach Wielkiej Brytanii.
Nigel Davies odniósł szereg sukcesów w turniejach międzynarodowych, m.in.:
Najwyższy ranking w dotychczasowej karierze osiągnął 1 stycznia 1995 r., z wynikiem 2530 punktów dzielił wówczas 13-14. miejsce wśród angielskich szachistów.
Jako trener wychował m.in. Matthew Sadlera oraz Ronena Har-Cewiego. Jest stałym współpracownikiem firmy ChessBase, autorem kilkudziesięciu szachowych książek oraz wydawnictw multimedialnych (filmów video i płyt DVD), przede wszystkim poświęconych teorii debiutów.

</doc>
<doc id="1804141" url="https://pl.wikipedia.org/wiki?curid=1804141" title="Mesjasz (powieść)">
Mesjasz (powieść)

Mesjasz – nieopublikowana, zaginiona powieść Brunona Schulza, mająca opowiadać o przybyciu mesjasza do Drohobycza. W założeniu autora miało być to jego najważniejsze dzieło. Według Artura Sandauera, który zapoznał się z utworem w czasie okupacji, pierwsze zdanie "Mesjasza" brzmiało: "Wiesz – powiedziała mi rano matka. – Przyszedł Mesjasz. Jest już w Samborze".
Pracę nad utworem Schulz rozpoczął już po publikacji "Sklepów cynamonowych". W 1934 roku w "Wiadomościach Literackich" ukazało się opowiadanie "Genialna epoka", mające według dopisku autorskiego stanowić fragment powstającej powieści (zostało jednak ostatecznie włączone do zbioru "Sanatorium pod Klepsydrą"). Nigdy nie ukazały się inne części "Mesjasza", podejrzewa się jednak, że utwór mógł być już znacznie bardziej rozbudowany, może nawet gotowy. Rękopis powieści jest obecnie zaginiony. Według Jerzego Ficowskiego, badacza Schulza i poszukiwacza pamiątek po pisarzu, Schulz przekazał manuskrypt jednemu ze swoich przyjaciół w 1941 roku, został jednak przejęty przez gestapo, a następnie przez KGB. Po wojnie anonimową ofertę kupna zaginionego "Mesjasza" otrzymał Alex Schulz, kuzyn pisarza, zmarł jednak przed ukończeniem transakcji. Zakup zaoferowano również anonimowo ambasadorowi Szwecji, który do udziału w kupnie, przetrzymywanego podobno w archiwach KGB, rękopisu zaprosił Jerzego Ficowskiego. Ambasador umarł jednak przed uzyskaniem wizy, pozwalającej mu udać się na Ukrainę, gdzie miało dojść do transakcji. Tym samym ponownie nie doszło do zakupu "Mesjasza". Obecnie rękopis pozostaje zaginiony i na razie nie pojawiły się nowe informacje pozwalające na jego odnalezienie.
Poszukiwania zaginionego rękopisu stanowią temat fabularnej powieści Cynthii Ozick pt. "Mesjasz ze Sztokholmu".
Mesjasz Brunona Schulza był inspiracją dla eksperymentalnego utworu elektroakustycznego Jakuba Kisielińskiego, mającego premierę na antenie Polskiego Radia w 2013 roku.
Przypisy.
http://www.polskieradio.pl/8/192/Artykul/824889,Mesjasz-wedlug-Brunona-Schulza-%E2%80%93-premiera

</doc>
<doc id="1804142" url="https://pl.wikipedia.org/wiki?curid=1804142" title="Kōhei Uchimura">
Kōhei Uchimura

 – japoński gimnastyk, trzykrotny mistrz olimpijski, czterokrotny wicemistrz olimpijski, dziesięciokrotny mistrz świata.
Na Igrzyskach w Rio zdobył złote medale w wieloboju indywidualnie i drużynowo. Na najwyższym poziomie międzynarodowym pojawił się po raz pierwszy w 2005 roku.
W 2015 roku doznał kontuzji ramienia, przez co nie mógł przygotować się do mistrzostw świata w Glasgow. Natomiast w 2017 roku zerwał więzadło w kostce, co uniemożliwiło mu dobry występ w kwalifikacjach do mistrzostw w Montrealu. We wrześniu 2018 roku ponownie doznał urazu więzadła prawej kostki. Jednak po dwóch dniach wrócił do treningów.
Ma żonę Chiho, z którą ma dwie córki. Jego matka, Shuko, występowała również w gimnastyce sportowej na poziomie uniwersyteckim. Dla niego największym sportowcem jest gimnastyk Naoya Tsukahara.
Trzykrotnie został uznany wybitnym sportowcem wybranym przez Japoński Komitet Olimpijski w 2010, 2012 i 2014 roku.

</doc>
<doc id="1804143" url="https://pl.wikipedia.org/wiki?curid=1804143" title="Mistrzostwa Świata w Gimnastyce sportowej 2009">
Mistrzostwa Świata w Gimnastyce sportowej 2009



</doc>
<doc id="1804144" url="https://pl.wikipedia.org/wiki?curid=1804144" title="Kohei Uchimura">
Kohei Uchimura



</doc>
<doc id="1804147" url="https://pl.wikipedia.org/wiki?curid=1804147" title="Jean-Baptiste Vallin de la Mothe">
Jean-Baptiste Vallin de la Mothe

Jean-Baptiste Michel Vallin de la Mothe (ur. 1729 w Angoulême, zm. 7 maja 1800 tamże) – francuski architekt, działający głównie w Petersburgu, kuzyn nauczyciela architektury Jacques-François Blondela (u którego prawdopodobnie pobierał nauki przedmiotu); od 1766 nadworny architekt cesarzowej Katarzyny II.
Począwszy od 1750 spędził dwa lata na studiach w Akademii Francuskiej w Rzymie. Po powrocie do Paryża był jednym z architektów, którzy mieli zaszczyt zaprezentować własny projekt Placu Ludwika XV (obecnie Place de la Concorde). W 1759 zaakceptował ofertę rosyjskiego ambasadora Aleksego Piotrowicza Bestużew-Riumina, która dotyczyła dawania lekcji architektury w Petersburgu. Jedną z pierwszych prac w Petersburgu jakich się podjął Vallin de la Mothe było dostosowanie projektów Blondela na potrzeby Akademii Sztuk Pięknych w Petersburgu – kluczowej inwestycji, wykonywanej w latach 1765-1772, na zlecenie mecenasa rosyjskiego Oświecenia Iwana Szuwałowa. Jako profesor Akademii uczył wielu rosyjskich architektów, którzy następnie byli zaliczani do najznamienitszych twórców swoich czasów, m.in. Iwana Starowa oraz Wasilija Bażenowa; dał impuls wielu młodym obiecującym rosyjskim studentom do wyjazdu do Paryża, gdzie pobierali nauki u mistrza przedmiotu Charlesa De Wailly, co w konsekwencji odcisnęło piętno na rosyjskim neoklasycyzmie.
Jego pracami była oczarowana Katarzyna II Wielka, która zatrudniła go do rozbudowy Pałacu Zimowego leżącego naprzeciw Akademii, po drugiej stronie Newy. Budowla, która powstała – zwana Małym Ermitażem – jest najsłynniejszą pracą architekta. Była od samego początku miejscem, w którym caryca Rosji przechowywała swoją imponująca kolekcję sztuki. Z czasem zbiór rozrósł tak bardzo, że należy obecnie do największych na świecie. Państwowe Muzeum Ermitażu posiada ponad 3 mln dzieł sztuki i jest odwiedzane co roku przez setki tysięcy turystów z całego świata. Część kompleksu stanowią pomieszczenia zaprojektowane przez Vallina de la Mothe.

</doc>
<doc id="1804151" url="https://pl.wikipedia.org/wiki?curid=1804151" title="Jaworowa Szczerbina">
Jaworowa Szczerbina

Jaworowa Szczerbina (słow. "Javorová štrbina") – płytka przełęcz znajdująca się w grani głównej słowackich Tatr Wysokich. Oddziela ona Pośredni Jaworowy Szczyt od głównego wierzchołka Jaworowego Szczytu. Na siodło tej przełęczy nie prowadzą żadne znakowane szlaki turystyczne, jest ona dostępna jedynie dla taterników.
Spod Jaworowej Szczerbiny w stronę Doliny Staroleśnej opada dość wybitny żleb, który łączy się ze żlebem opadającym spod przełęczy Siwy Przechód w Siwej Grani i razem tworzą Czarny Żleb.
Jaworowa Szczerbina zwana była niegdyś Przełączką w Jaworowym.

</doc>
<doc id="1804162" url="https://pl.wikipedia.org/wiki?curid=1804162" title="Fredrowie herbu Bończa">
Fredrowie herbu Bończa

Fredrowie – szlachta polska herbu Bończa, z zawołaniem "Friede Herr". Wywodzący się ze Śląska lub Moraw Fredrowie, podobnie jak Herburtowie otrzymali z rąk Kazimierza Wielkiego nadania na ziemi przemyskiej, z nominacji cesarskiej Franciszka I tytuły hrabiów Świętego Cesarstwa Rzymskiego.
Nazwisko notowane w Polsce od roku 1418. Fonetycznie w tym wariancie pochodzi od germańskiego "fridu" oznaczającego "pokój". 
Od XV do XIX wieku ich gniazdem rodowym była podprzemyska wieś Pleszowice. Z tej miejscowości wywodziło się wielu znanych przedstawicieli rodu; kilku wojewódów, kasztelanów i biskupów. Najwybitniejszym z nich był kasztelan krakowski i wojewoda podolski Andrzej Maksymilian Fredro. Oprócz Pleszowic do Fredrów należały m.in. Beńkowa Wisznia, Byków, Krakowiec, Niemirów, Tamanowice, Tuligłowy. Beńkowa Wisznia była rezydencją komediopisarza Aleksandra Fredry. Tam urodził się syn Jana Aleksandra, wnuk pisarza Andrzej Maksymilian.

</doc>
<doc id="1804164" url="https://pl.wikipedia.org/wiki?curid=1804164" title="Spinoaequalis">
Spinoaequalis

Spinoaequalis – rodzaj jednego z pierwszych diapsydów z rzędu areoscelidów. Jego skamieniałości odkryto w stanie Kansas (USA). Żył w późnym karbonie.
Gad ten powrócił od środowiska wodnego lecz wracał czasami na suchy ląd. W wodzie poruszał się prawdopodobnie dzięki bocznie spłaszczonemu ogonowi. Był niewielkim zwierzęciem, osiągał 30cm długości. Jego nazwa oznacza "symetryczne kręgi".

</doc>
<doc id="1804165" url="https://pl.wikipedia.org/wiki?curid=1804165" title="Shochu">
Shochu



</doc>
<doc id="1804171" url="https://pl.wikipedia.org/wiki?curid=1804171" title="Mathias Blad">
Mathias Blad

Mathias Blad – szwedzki aktor i wokalista power metalowego zespołu Falconer.
Życiorys.
Mathias urodził się w mieście Motala (Szwecja) w 1973. Studiował teatr muzyczny na Balettakademien w Göteborgu w latach 1989-1992 oraz szkolił się jako aktor w Londyńskiej Akademii Muzyki i Sztuk Dramatycznych w latach 1996-1999.
Od roku 1992 występował w teatrze szwedzkim, gdzie grał m.in. Petera w „Jesus Christ Super Star” w Operze Göteborskiej, Claude’a w „Hair” w Malmö czy Action w „West Side Story” w Värmlandsoperan.
W 1999 Mathias podjął nietypowy krok w kierunku rozwoju swojej kariery godząc się na nagranie ścieżek wokalnych na płycie demo dawnego Mithotynu Stefana Weinerhall. Następnie zespół zmienił swoją nazwę na Falconer i podpisał kontrakt z Metal Blade Records, a Mathias zgodził się w nim pozostać w roli wokalisty. Ponieważ Falconer był typowym zespołem studyjnym składającym się tylko z trzech członków, nie było obaw, że praca w teatrze może kolidować z trasami koncertowymi.
Niestety, sytuacja ta zmieniła się w roku 2002, gdy zespół (już pięcioosobowy) przyjął ofertę trasy koncertowej, na którą chciała podążyć większość członków. Mathias zdecydował się po przyjacielsku opuścić zespół, z którym nagrał 3 albumy studyjne, na rzecz Kristoffera Göbel.
Po wydaniu dwóch albumów z nowym wokalistą, Stefan Weinerhall i perkusista Karsten Larsson zdecydowali się powrócić do konwencji muzycznej prezentowanej przez Falconer na pierwszych dwóch albumach. Stwierdzili również, że najlepszą metodą będzie powrót do wokalisty kształtującego brzmienie tych albumów. I tak w roku 2005 Mathias wrócił do zespołu, który od tamtej pory nieczęsto koncertuje, aby nie kolidować z teatralnymi występami Mathiasa.

</doc>
<doc id="1804172" url="https://pl.wikipedia.org/wiki?curid=1804172" title="Nadleśnictwo Węgierska Górka">
Nadleśnictwo Węgierska Górka

 Nadleśnictwo Węgierska Górka – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Węgierska Górka.
Historia Nadleśnictwa.
Historia lasów Nadleśnictwa Węgierska Górka jest ściśle związana z historią Ziemi Żywieckiej. Po pierwszym rozbiorze Polski w 1772 roku synowie Karola Wielopolskiego zaczęli stopniowo wyzbywać się Ziemi Żywieckiej. Większość obszaru przeszła w posiadanie arcyksięcia Karola Ludwika Habsburga (1838 rok.), który stale powiększał swe dobra drogą wykupów, aż cała powierzchnia obecnego Nadleśnictwa została jego własnością. Według danych statystycznych z 1933 roku Habsburgowie posiadali na Ziemi Żywieckiej gospodarstwo leśne o łącznej powierzchni 32 521 ha. Po zakończeniu II wojny światowej w kwietniu 1945 roku drogą upaństwowienia majątków zostały utworzone Nadleśnictwa Węgierska Górka i Lipowa. Następnie w roku 1973 nastąpiło połączenie Nadleśnictwa Węgierska Górka i Lipowa, w wyniku czego powstało jedno Nadleśnictwo Węgierska Górka. Obecnie Nadleśniczym Nadleśnictwa Węgierska Górka jest mgr inż. Marian Knapek
Warunki geograficzno-przyrodnicze.
Nadleśnictwo Węgierska Górka położone jest w Karpackiej Krainie Przyrodniczo-Leśnej, w Dzielnicy Beskidu Śląskiego i Małego oraz Beskidu Żywieckiego.
Lasy Nadleśnictwa obejmują swym zasięgiem tereny Beskdu Żywieckiego. Wysokość nad poziomem morza waha się od 450 do 1366 m n.p.m. Najważniejsze wzniesienia to: Romanka (1366 m), Lipowski Wierch (1324 m), Barania Góra (1214 m), Magurka (1129 m, Skrzyczne (1250 m). Cały obszar Nadleśnictwa należy do zlewni rzeki Soły, a do najważniejszych potoków biorących początek na tutejszym obszarze należą: Bystra, Cięcinka, Żabniczanka Janoszka, Murawiec, Leśnianka, Twardorzeczka i Przybędza. Przeciętna zasobność drzewostanów wynosi 375 m³/ha, a przeciętny wiek 69 lat. 
Ochrona przyrody.
Całość lasów Nadleśnictwa Węgierska Górka ze względu na spełnianie funkcji wodochronnych, glebochronnych, ochrony ostoi zwierzyny i przyrody została zaliczona do ochronnych. Teren Nadleśnictwa obejmują swym zasięgiem Żywiecki Park Krajobrazowy (powierzchnia 3.242 ha) oraz Park Krajobrazowy Beskidu Śląskiego (powierzchnia 6.121 ha).
Na jego terenie znajdują się następujące rezerwaty:

</doc>
<doc id="1804173" url="https://pl.wikipedia.org/wiki?curid=1804173" title="Futbolowa gorączka">
Futbolowa gorączka

Futbolowa gorączka (ang. "Fever Pitch", w Stanach Zjednoczonych także pod tytułem "Fever Pitch: A Fan's Life") – wydana w 1992 roku autobiograficzna książka autorstwa brytyjskiego pisarza Nicka Hornby’ego. Na jej podstawie nakręcono dwa filmy:
W "Futbolowej gorączce" Hornby opowiada o sobie nie jako o zwykłym człowieku, lecz kibicu Arsenalu, a zamiast dzielić kolejne rozdziały według lat, dzieli je podług sezonów i rozgrywanych w nich meczów.

</doc>
<doc id="1804174" url="https://pl.wikipedia.org/wiki?curid=1804174" title="Axwell">
Axwell

Axwell, właściwie Axel Christofer Hedfors (ur. 18 grudnia 1977 w Sztokholmie) – szwedzki DJ i producent muzyczny. Współpracował z takimi artystami jak Steve Angello, Sebastian Ingrosso, Eric Prydz i Bob Sinclar. Jest członkiem grupy Swedish House Mafia, obecnie współtworzy projekt Axwell /\ Ingrosso.

</doc>
<doc id="1804176" url="https://pl.wikipedia.org/wiki?curid=1804176" title="Karl Hannibal von Dohna">
Karl Hannibal von Dohna

Karl Hannibal von Dohna (ur. 1588, zm. 21 lutego 1633 w Pradze) – władca sycowskiego wolnego państwa stanowego od 1613.
Rodzina i młodość.
Pochodził z pruskiego rodu von Dohna, osiadłego na Śląsku w XIII w. Był najstarszym synem Abrahama von Dohna i Eleonory z domu Saurma-Jeltsch.
Jako dziedzic włości sycowskich został wysłany do Francji, na studia do Paryża. Odbył również podróż do północnej Afryki. Za sprawą swojego ojca przeszedł na katolicyzm, wiążąc się z dworem cesarskim w Wiedniu, gdzie piastował godność szambelana.
Wolny pan stanowy Sycowa.
Po śmierci ojca, 26 czerwca 1613, przejął rządy w wolnym państwie stanowym. Na początku swoich rządów poświęcił się uporządkowaniu spraw gospodarczych. W 1615 sprzedał wrocławskiemu klasztorowi św. Macieja Dziadową Kłodę. Następnie w 1621 kupił od Korony Czeskiej kilka wsi, znajdujących się w Górnych Łużycach oraz Biskupice.
Karl Hannibal a wojna trzydziestoletnia.
Karl Hannibal jako gorliwy katolik był przeciwnikiem antyhabsburskiego powstania w Czechach, trwającego w latach 1618–1620. Za odmowę złożenia hołdu lennego królowi Fryderykowi I Wittelsbachowi, zwanemu Królem zimowym, został pozbawiony przez Sejm Śląski swojego władztwa. Mimo to nie podporządkował się tym zarządzeniom. Po klęsce powstańców na Białej Górze prosił cesarza o przywrócenie stanom śląskim ich wszystkich przywilejów oraz starał się o ich powrót do łask cesarskich.
Przez kolejne lata trwania wojny trzydziestoletniej do 1632 sytuacja w jego dobrach była w miarę dobra, na skutek omijania Sycowa i okolic przez armie obu zwaśnionych stron.
Do zmiany sytuacji doszło w 1632, kiedy na Śląsk wkroczyły oddziały szwedzkie i brandenburskie, które łupiły region. Karl Hannibal był odpowiedzialny za obronę Piasku i Ostrowa Tumskiego we Wrocławiu. Chcąc stawić im czoła, rozpoczął werbunek ochotników do armii, natykając się 8 lutego 1633 pod Strzelinem na oddziały nieprzyjaciela. Bitwę tę przegrał, a niedługo potem, 22 lutego 1633, zmarł w Pradze po krótkiej chorobie.
Sprawy kulturalne.
Utrzymywał kontakty z jednym z najwybitniejszych śląskich poetów Martinem Opitzem, który przez pewien czas był jego osobistym sekretarzem oraz doradcą.

</doc>
<doc id="1804179" url="https://pl.wikipedia.org/wiki?curid=1804179" title="With a Little Help from My Friends (album)">
With a Little Help from My Friends (album)

With a Little Help from My Friends – debiutancki album muzyczny Joego Cockera 1969 roku.
Lista utworów.
Bonusy (CD):

</doc>
<doc id="1804180" url="https://pl.wikipedia.org/wiki?curid=1804180" title="With a Little Help from My Friends">
With a Little Help from My Friends



</doc>
<doc id="1804182" url="https://pl.wikipedia.org/wiki?curid=1804182" title="Unchain My Heart">
Unchain My Heart



</doc>
<doc id="1804184" url="https://pl.wikipedia.org/wiki?curid=1804184" title="Ogólnoukraińska Bezpartyjna Organizacja Demokratyczna">
Ogólnoukraińska Bezpartyjna Organizacja Demokratyczna

Ogólnoukraińska Bezpartyjna Organizacja Demokratyczna (ZUBDO, Загальна українська безпартійна демократична організація) – ukraińska organizacja społeczno-polityczna, utworzona w 1897 w Kijowie z inicjatywy przedstawicieli Bractwa Tarasowców, a szczególnie Wołodymyra Antonowycza i Ołeksandra Konyśkiego.
Organizacja stawiała sobie za zadanie złączenie wszystkich ukraińskich organizacji w ukraińskiej części Imperium Rosyjskiego w jedną strukturę polityczną. Do organizacji należały wszystkie Hromady, działające w 20 miastach.
ZUBDO zorganizowała literackie wydawnictwo "Wik", prowadziła księgarnię, organizowała jubileusze Szewczenki i innych pisarzy, udzielała pomocy ukraińskim działaczom prześladowanym przez administrację rosyjską.
Z czasem działalność ZUBDO zaczęła nabierać charakteru politycznego. W 1904 została zmieniona w Ukraińską Partię Demokratyczną (UDP), która w 1905 połączyła się z Ukraińską Partią Radykalną (URP), tworząc Ukraińską Partię Demokratyczno-Radykalną (UDRP).

</doc>
<doc id="1804185" url="https://pl.wikipedia.org/wiki?curid=1804185" title="I liga sanmaryńska w piłce nożnej">
I liga sanmaryńska w piłce nożnej



</doc>
<doc id="1804186" url="https://pl.wikipedia.org/wiki?curid=1804186" title="Campionato Sanmarinese">
Campionato Sanmarinese



</doc>
<doc id="1804188" url="https://pl.wikipedia.org/wiki?curid=1804188" title="Seladon">
Seladon



</doc>
<doc id="1804189" url="https://pl.wikipedia.org/wiki?curid=1804189" title="Ukraińska Partia Radykalna">
Ukraińska Partia Radykalna



</doc>
<doc id="1804192" url="https://pl.wikipedia.org/wiki?curid=1804192" title="Cerro Paine Grande">
Cerro Paine Grande



</doc>
<doc id="1804196" url="https://pl.wikipedia.org/wiki?curid=1804196" title="Hattenhofen">
Hattenhofen

Niemcy:

</doc>
<doc id="1804197" url="https://pl.wikipedia.org/wiki?curid=1804197" title="Emmering">
Emmering



</doc>
<doc id="1804198" url="https://pl.wikipedia.org/wiki?curid=1804198" title="Kaari Utrio">
Kaari Utrio

Kaari Marjatta Utrio właśc. Utrio-Linnilä (ur. 28 lipca 1942 w Helsinkach) – fińska historyczka, pisarka i feministka. Jest autorką dziesiątek powieści i wielu książek historycznych.
Życie i twórczość.
Urodziła się w rodzinie z klasy średniej. Jej ojciec Urho Untamo Utrio pracował jako dyrektor zarządzający w fińskim wydawnictwie Tammi. Jej matka Meri Marjatta Utrio pracowała jako redaktor i tłumacz na język fiński. Rodzina Kaari Utrio bardzo ceniła sobie literaturę a w jej domu znajdowało się około czterech tysięcy książek.
W młodości Kaari Utrio nie zamierzała zostać pisarką – chciała natomiast zostać badaczką historii. Po zdaniu, w dziewczęcym liceum, matury w 1962 roku rozpoczęła studia z zakresu historii na Uniwersytecie Helsińskim. Ukończyła je w 1967 roku. Rok później opublikowała swoją pierwszą powieść "Kartanonherra ja kaunis Kirstin", którą wydała w wydawnictwie Tammi. Od tego czasu co rok pisała i wydawała kolejną powieść historyczną. Jej powieść "Vaskilintu" ("Miedziany ptak") przez kilka miesięcy była najlepiej sprzedającą się książką w Finlandii.
Wydała też wiele popularnonaukowych książek historycznych.
Publikacja naukowa "Eevan tyttäret" ("Córki Ewy"), przetłumaczona na język polski (i sześć innych języków) to jedną z najbardziej uznanych książek pisarki. Książka opisuje dzieje kobiet począwszy od starożytnego Bliskiego Wschodu i starożytnej Grecji a kończąc na czasach współczesnych. Rzetelnie ukazuje życie kobiety europejskiej na przełomie dwóch tysiącleci chrześcijaństwa. Pokazuje przemiany jakie zaszły w życiu kobiet i ich emancypację. Omawia aspekty religijne, prawne, socjologiczne i seksualne. Autorka krytykuje patriarchat z perspektywy feministycznej
W swoim dorobku ma też scenariusze telewizyjne, słuchowiska radiowe, nowele i felietony w gazetach i periodykach.
Utrio ma trójkę dzieci. Od 1974 roku była żoną Kai Linnilä († 2017). Wraz z mężem próbowali początkowo utrzymywać się prowadząc samowystarczalne gospodarstwo rolne ale po kilku latach zrezygnowali i założyli własne wydawnictwo Oy Amanita.
Utrio udzielała się w kilku organizacjach społecznych. Była przewodniczącą Stowarzyszenia Minna Canth. Jest członkinią Amnesty International i przez kilka lat zasiadała w zarządzie Fińskiego Stowarzyszenia Pisarzy. Uczestniczyła też w życiu politycznym miasta. W wielu rejonach Finlandii wygłaszała wykłady.
W 2002 roku za swoją twórczość otrzymała nagrodę państwową.
Tłumaczenia na język polski.
Beletrystyka:
Książki naukowe:

</doc>
<doc id="1804201" url="https://pl.wikipedia.org/wiki?curid=1804201" title="Języki kreolskie na bazie portugalskiego">
Języki kreolskie na bazie portugalskiego

Języki kreolskie na bazie portugalskiego () – języki kreolskie powstałe na różnych lokalnych substratach językowych, lecz zachowujące w dużym stopniu gramatykę i słownictwo standardowego języka portugalskiego. Niekiedy używane są wyłącznie w mowie, a język portugalski nadal pozostaje w obiegu jako język administracji i oświaty.
Przykłady języków kreolskich wywodzących się z portugalskiego:

</doc>
<doc id="1804202" url="https://pl.wikipedia.org/wiki?curid=1804202" title="Joe Cocker!">
Joe Cocker!

Joe Cocker! – drugi album muzyczny Joego Cockera z 1969 roku.

</doc>
<doc id="1804203" url="https://pl.wikipedia.org/wiki?curid=1804203" title="Dorsum Heim">
Dorsum Heim

Dorsum Heim – grzbiet na powierzchni Księżyca o długości około 148 km. Znajduje się na współrzędnych selenograficznych . Dorsum Heim znajduje się na obszarze Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Alberta Heima (1849-1937), szwajcarskiego geologa.

</doc>
<doc id="1804208" url="https://pl.wikipedia.org/wiki?curid=1804208" title="Valiant">
Valiant



</doc>
<doc id="1804213" url="https://pl.wikipedia.org/wiki?curid=1804213" title="NAACP Image Awards">
NAACP Image Awards

NAACP Image Awards – nagrody przyznawane od 1970 roku, corocznie, przez National Association for the Advancement of Colored People, by uhonorować niebiałoskórych ludzi filmu, telewizji, muzyki i literatury.
Podobnie jak w przypadku innych nagród, w tym Oscarów lub Grammy, NAACP wręcza statuetki w 35 kategoriach, których zwycięzcy wybierani są poprzez głosowanie wszystkich członków organizacji. Wręczane są również nagrody honorowe, a wśród nich: nagroda prezydenta oraz tytuł artysty roku. Poza tym NAACP posiada własną Hall of Fame.
W 1974 roku gala została po raz pierwszy wyemitowana w krajowej telewizji, a w 2007 roku, również po raz pierwszy, była nadawana na żywo przez Fox Network. Ceremonie zazwyczaj odbywają się w Los Angeles lub okolicach, w lutym albo na początku marca.
Kontrowersje.
NAACP Image Awards stawały się niekiedy obiektem kontrowersji z powodu zarzutów, iż niektórzy nominowani nie zasługują na uhonorowanie przez NAACP. Jednym z przykładów jest Tupac Shakur, który w 1994 roku otrzymał nominację do nagrody dla najlepszego aktora za film "Poetic Justice", mimo iż w grudniu 1993 roku został oskarżony o seksualne wykorzystywanie kobiety. Z kolei w 2004 roku nominację za najlepszy album otrzymał R. Kelly ("Chocolate Factory"), chociaż w tym samym czasie wysunięty został przeciw niemu akt oskarżenia związany z dziecięcą pornografią.
Kilku innych nominowanych miało problemy z bezprawnym wykorzystaniem imion. W 2003 roku film "Barbershop" otrzymał pięć nominacji, w tym dla najlepszego aktora drugoplanowego (Cedric the Entertainer). Obraz spotkał się z krytyką, gdyż bohater grany przez Cedrika niezbyt przychylnie wyraża się o Rosie Parks, Martinie Lutherze Kingu Jr. i Jessem Jacksonie. Również rapowa grupa OutKast, która zyskała sześć nominacji w 2004 roku, została skrytykowana za nagranie kilka lat wcześniej piosenki „Rosa Parks”. Parks wniosła wtedy oskarżenie do sądu o bezprawne wykorzystanie jej imienia w utworze.

</doc>
<doc id="1804215" url="https://pl.wikipedia.org/wiki?curid=1804215" title="Sucre (miasto)">
Sucre (miasto)



</doc>
<doc id="1804217" url="https://pl.wikipedia.org/wiki?curid=1804217" title="Maximilian Ernst von Dohna">
Maximilian Ernst von Dohna

Maximilian Ernst von Dohna (zm. 25 czerwca 1642 w Grazu) – władca sycowskiego wolnego państwa stanowego od 1633, najstarszy syn Karla Hannibala von Dohna i Anny Elżbiety. Pochodził z pruskiego rodu Dohnów, osiadłego na Śląsku w XIII wieku.
8 lutego 1633, po przegranej przez ojca bitwie pod Strzelinem, udał się wraz z rodzicami i młodszym rodzeństwem na emigrację do Pragi, gdzie na mocy testamentu ojca został wyznaczony na jego następcę. Kilkanaście dni później, po śmierci Karla Hannibala, został formalnie władcą sycowskim, jednak nie mógł objąć swojego dziedzictwa ze względu na to, iż był niepełnoletni, a Syców znajdował się pod okupacją saskich oddziałów elektora Jana Jerzego Wettyna.
W 1635 doszło do zawarcia pokoju praskiego, który kończył kolejny etap zmagań wojny trzydziestoletniej. Na jego mocy zakończyła się okupacja Sycowa przez wojska saskie, a Maximilian Ernest mógł wrócić do swoich posiadłości. Jako pierwsza uczyniła to jego matka, Anna Elżbieta. Młody władca uczynił to samo rok później, obejmując oficjalnie rządy po osiągnięciu pełnoletniości. Zastał on całkowicie zrujnowane i wyniszczone państwo. Co gorsza, 10 czerwca 1637 w Sycowie wybuchł pożar, który strawił zamek oraz sporą część miasta. Od razu po tym wydarzeniu zaczęto odbudowę miasta, jednak została ona przerwana przez niespodziewaną śmierć władcy.

</doc>
<doc id="1804218" url="https://pl.wikipedia.org/wiki?curid=1804218" title="Dorsum Thera">
Dorsum Thera

Dorsum Thera – grzbiet na powierzchni Księżyca o długości około 7 km. Znajduje się na współrzędnych selenograficznych . Dorsum Thera znajduje się na obszarze Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od greckiego imienia żeńskiego "Thera".

</doc>
<doc id="1804219" url="https://pl.wikipedia.org/wiki?curid=1804219" title="I liga serbska w piłce nożnej">
I liga serbska w piłce nożnej



</doc>
<doc id="1804220" url="https://pl.wikipedia.org/wiki?curid=1804220" title="Enen">
Enen

Enen – polski film fabularny w reżyserii Feliksa Falka, który napisał również scenariusz. W rolach głównych występują Borys Szyc, Grzegorz Wolf, Krzysztof Stroiński i Magdalena Walach. Premiera odbyła się 4 września 2009 roku.
W ciągu pierwszych czterech dni emisji w polskich kinach widzowie wydali na bilety 116 600 zł.
Film kręcono od 26 czerwca do 30 lipca 2008, plenery: Warszawa, Wrocław, Pruszków, Otwock.
Fabuła.
Historia lekarza szpitala psychiatrycznego, który odkrywa, że wśród jego pacjentów znajduje się człowiek nieposiadający historii choroby i cierpiący na amnezję. Lekarz przenosi pacjenta do swojego domu i samodzielnie poddaje terapii.

</doc>
<doc id="1804222" url="https://pl.wikipedia.org/wiki?curid=1804222" title="Ukraińska Partia Radykalna (1904)">
Ukraińska Partia Radykalna (1904)

Ukraińska Partia Radykalna - ukraińska partia polityczna, utworzona w końcu 1904 w Kijowie.
Powstała z grupy, która oddzieliła się od Ukraińskiej Partii Demokratycznej. Członkami partii byli: Borys Hrinczenko, Serhij Jefremow, Modest Łewyćkyj, Fedir Matuszewśkyj i inni.
Partia walczyła o ustanowienie w Rosji monarchii konstytucyjnej, oraz o prawo Ukrainy do autonomii w obrębie Imperium Rosyjskiego. Partia skupiała swoją działalność na wydawaniu broszur politycznych, drukowanych we Lwowie i Petersburgu.
Mając marginalne znaczenie, partia w jesieni 1905 połączyła się z Ukraińską Partią Demokratyczną, tworząc Ukraińską Partię Demokratyczno-Radykalną.

</doc>
<doc id="1804224" url="https://pl.wikipedia.org/wiki?curid=1804224" title="I liga słoweńska w piłce nożnej">
I liga słoweńska w piłce nożnej



</doc>
<doc id="1804226" url="https://pl.wikipedia.org/wiki?curid=1804226" title="Cerkiew Zaśnięcia Matki Bożej w Pekinie">
Cerkiew Zaśnięcia Matki Bożej w Pekinie

Cerkiew Zaśnięcia Matki Bożej – cerkiew prawosławna w ambasadzie rosyjskiej w Pekinie.
Historia.
Cerkiew misyjna.
Cerkiew została wzniesiona na terenie zabudowań rosyjskiej misji prawosławnej w 1903. Jej budowę pobłogosławił jeden z twórców misji, biskup Innocenty (Figurowski). Była to cerkiew tymczasowa, miała spełniać swoje funkcje jedynie do momentu budowy okazalszych świątyń, stąd nie posiadała wyraźnych cech rosyjskiego budownictwa sakralnego. Jej wyposażenie było bardzo skromne – wiadomo, że z pewnością znajdowały się w niej ikony św. Mikołaja, św. Demetriusza z Tesalonik i św. Pantelejmona. Cerkiew została zamknięta w 1956 i zamieniona w garaż.
Ponowne otwarcie.
Nabożeństwa w cerkwi zaczęły być ponownie odprawiane w 1996. Starania o ponowne otwarcie cerkwi podjął ks. Dionizy Pozdniajew, którego wspierał rosyjski ambasador Rogaczew. W 2002 grupa inicjatywna wiernych rosyjskich skontaktowała się z patriarchą Moskwy w sprawie odnowienia obiektu i uczynienia go stałą czynną cerkwią. W wysiłki na rzecz ponownego otwarcia świątyni zaangażował się również prezydent Władimir Putin. Główne prace rekonstrukcyjne, po negocjacjach z Chińczykami, miały miejsce między czerwcem 2008 i 2009. Ołtarz obiektu został wykonany ze składek prawosławnych wiernych z różnych krajów. Do cerkwi zostały również przeniesione relikwie św. metropolity ryskiego Jana (Pommersa). Na dzwonnicy cerkwi umieszczono sześć dzwonów. 
Przy cerkwi działa muzeum opisujące obecność Rosjan w Chinach. Obiekt został ponownie poświęcony 13 października 2009. Uroczystości wyświęcenia budynku przewodniczył, z błogosławieństwa patriarchy moskiewskiego i całej Rusi Cyryla, arcybiskup jegoriewski Marek (Gołowkow).

</doc>
<doc id="1804231" url="https://pl.wikipedia.org/wiki?curid=1804231" title="Luzownik">
Luzownik



</doc>
<doc id="1804234" url="https://pl.wikipedia.org/wiki?curid=1804234" title="Allison Iraheta">
Allison Iraheta

Allison Iraheta (ur. 27 kwietnia 1992 r.) – amerykańska piosenkarka pop-rockowa pochodząca z Los Angeles w stanie Kalifornia, która zajęła 4. miejsce w 8. sezonie American Idol. Przed przystąpieniem do American Idol Allison zwyciężyła w Quinceañera: Mamá Quiero Ser Artysta – piosenkarskim reality show dla nastolatek latynoskiego pochodzenia transmitowanym przez stacje Telemundo. Znakiem rozpoznawczym Allison podczas American Idol był potężny wokal i rockowy wizerunek. Po zakończeniu programu związała się z wytwórnią płytową Jive Records. W dniu 5 października miała miejsca premiera piosenki Friday I'll Be Over U promującej jej debiutancki album, który trafił do sklepów 1 grudnia 2009 r.
Życie prywatne.
Allison Iraheta urodziła się w Glendale w stanie Kalifornia. Jej rodzice, Carlos i Sara Iraheta, to salwadorscy imigranci, którzy przeprowadzili się do Stanów Zjednoczonych przed jej narodzinami. Allison ma dwoje rodzeństwa: Sarę i Carlosa Jr, oboje są od niej starsi. Na upodobania muzyczne Allison duży wpływ miała jej rodzina. Jej ojciec był fanem klasycznego rocka, matka słuchała hiszpańskiej muzyki, a siostra poszerzyła jej horyzonty o muzykę R’n’B. Brat nauczył ją gry na gitarze.
Jako dziecko zwykła śpiewać przypadkowym ludziom w szpitalu, w którym pracowała jej matka. W wieku 6 lat miał miejsce jej debiut przed większą publicznością na scenie lokalnego latynoskiego supermarketu La Curacao, gdzie następnie występowała w niemal każdy weekend. W 2001 r. Allison zaczęła brać lekcje śpiewu u Raphaela Enriqueza w Los Angeles Music and Art School – organizacji nonprofitowej promującej sztukę we wschodniej części Los Angeles. Ważny momentem w jej życiu była emisja pierwszego sezonu American Idol w 2002 roku, kiedy to 10-letnia Allison zdała sobie sprawę z tego co chce robić gdy dorośnie. Allison kontynuowała lekcje śpiewu, wstąpiła do szkolnego chóru, razem z kolegami założyła zespół Allison and the Dudes (później Allison and the Gurus) z którym występowała na lokalnych uroczystościach charytatywnych a także rozpoczęła gościnne występy w zespole Ferrari and Friends.
Kariera.
"Quinceañera: Mamá Quiero Ser Artista".
W 2006 roku, za namową siostry, wzięła udział w przesłuchaniach do Quinceañera, reality show emitowanym przez stację telewizyjną Telemundo. Gdy została przyjęta, poproszoną ją o natychmiastowe przybycie do Meksyku, gdzie następnie mieszkała wraz z matką przez czas trwania tego programu. Allison wygrała Quinceañera i otrzymała główną nagrodę w wysokości 50000 USD, a także kontrakt muzyczny, który nigdy nie został zrealizowany.
"American Idol".
Allison Iraheta wzięła udział w przesłuchaniach do 8. edycji American Idol w San Francisco w stanie Kalifornia w 2008 roku. Przed grupą producentów zaśpiewała „Heartbreaker” Pink oraz „At Last” Etty James, zaś przed jurorami „(You make Me Feel) Like A Natural Woman” Arethy Franklin. Randy Jackson zauważył w niej to ‘coś’, a Paula Abdul uznała ją za bardzo wyrazistą. Jurorzy jednogłośnie dali jej tzw. ‘złoty bilet’ do kolejnej rundy przesłuchań odbywającej się w Hollywood, gdzie zaśpiewała m.in. „Because of You” Kelly Clarkson. Jurorzy okrzyknęli ją wtedy ‘czarnym koniem’ tej edycji American Idol, podkreślając że Allison ma naturalny surowy talent i z pewnością należy mieć na nią oko.
Podczas rundy Top36 (grupa 2), którego tematem przewodnim były Hity Wszech czasów Billboard Hot 100, Allison zaśpiewała piosenkę „Alone” zespołu Heart. Kara DioGuardi była pod wrażeniem potężnego wokalu 16-latki. Randy Jackson i Simon Cowell wspólnie podkreślili ponownie, że należy mieć na nią oko podczas tej edycji. Paula Abdul stwierdziła, że Allison należy do tych nietuzinkowych piosenkarek, które mogą wyśpiewać nawet książkę telefoniczną a wciąż urzekną słuchaczy. Allison wraz z Krisem Allenem i Adamem Lambertem przeszli do Top13.
Podczas Top13 Allison zaśpiewała „Give In To Me” Michaela Jacksona, a jurorzy w zgodzie określili ją mianem gwiazdy rocka. W kolejnym tygodniu zaśpiewała „Blame It On Your Hart” Patty Loveless budząc mieszane reakcje od jurorów. Był to pierwszy raz kiedy Allison była zagrożona, niemniej przeszła do kolejnej rundy i tym samym zapewniła sobie miejsce podczas American Idols Live! Tour 2009.
Kolejną piosenką jaką zaśpiewała była „Papa Was a Rolling Stone” The Temptations, za co otrzymała stojące owacje od mentora Smokey Robinsona oraz pochwały od jurorów. Kara DioGuardi powiedziała „Twój głos to dar od Boga… Nigdzie nie można się nauczyć tak śpiewać, a ty robisz to jakbyś robiła to od zawsze!”
Podczas Top9 zaśpiewała piosenkę „Don’t Speak” No Doubt. Jej ubiór spotkał się z ostrą krytyką jurorów, którzy uznali, że Allison nie musi aż tak starać się by wyglądać rockowo, gdyż już sama w sobie jest wokalistką rockową. Był to pierwszy występ, kiedy to Allison nie tylko zaśpiewała, ale i zagrała na gitarze, a drugi kiedy była zagrożona.
W kolejnym tygodniu zaśpiewała piosenkę Bonnie Raitt „I Can’t Make You Love Me” za którą otrzymała liczne pochwały. Randy Jackson porównał ją do Kelly Clarkson, a Kara DioGuardi stwierdziła, że Allison już teraz jest gotowa by nagrać płytę.
Podczas dwutygodniowego Top7 Allison wykonała piosenkę Aerosmith „I Don’t Want To Miss A Thing” oraz rockową wersję „Hot Stuff” Donny Summers. Oba występy spotkały się z pozytywną reakcją jurorów. Podsumowując pierwszy z nich Simon Cowell powiedział: „Myślimy, że zostaniesz do samego końca. Jesteś jedyną nadzieją dziewczyn na wygranie tej edycji”, a Paula Abdul stwierdziła, że Allison i Adam Lambert zbudowani są „z tej samej gliny, która czyni ich oboje wyjątkowymi”. „Hot Stuff” zostało określone przez Simona Cowella za genialne, a przez Karę DioGuardi – za niemal perfekcyjne, mimo to po raz kolejny w drugim tygodniu Top7 Allison była zagrożona.
W Top5 Allison była jedyną przedstawicielką płci pięknej. Wykonała wtedy piosenkę Gertrudy Lawrence „Someone To Watch Over Me”. Randy Jackson porównał Allison do Pink, ale „o 9000 więcej oktawach”, a Kara DioGuardi stwierdziła, że ten występ powinien zagwarantować jej finał.
Podczas Top4 Allison wykonała piosenkę „Cry Baby” Janis Joplin oraz duet z Adamem Lambertem – „Slow Ride” zespołu Foghat. „Cry Baby” spotkało się z mieszaną reakcją. Jurorzy pochwalili ją za pewność siebie i wspaniały wokal, lecz uznali wybór tej piosenki za nietrafiony, gdyż nie umożliwia ona jego pełne wyeksponowanie. Duet został odebrany bardzo pozytywnie, a Allison została określona przez sędziów mianem „bogini rocka”. Mentor tego tygodnia, były gitarzysta Guns N’ Roses – Slash, był także pod wrażeniem. Uważał on, że 16-letnia Allison jest lepszą wokalistką niż większość osób dwukrotnie od niej starszych. Ku zaskoczeniu wszystkich (w tym dyrektora muzycznego American Idol Rickeya Minora oraz Slasha), 6 maja 2009 roku, Allison została wyeliminowana z programu zajmując ostatecznie 4. miejsce. Jej pożegnalnym występem było niezapomniane wykonanie „Cry Baby” – powszechnie uznane za fanów za jeden z najlepszych występów jakie kiedykolwiek miały miejsce w American Idol.
Po eliminacjach Allison była gościem wielu programów telewizyjnych i radiowych (m.in. Larry King Live, The Tonight Show with Jay Leno, The Ellen Degeneres Show, Live with Regis and Kelly. Wraz z innymi wcześniej wyeliminowanymi uczestnikami programu, powróciła na jego finał, podczas którego zaśpiewała duet z Cyndi Lauper „Time After Time” oraz wzięła udział w występach grupowych. Po zakończeniu programu Allison wraz z pozostałą 9 uczestników, wzięła udział w trasie koncertowej American Idols Live! Tour 2009 podczas której wykonała następujące piosenki: „So What” Pink, „Cry Baby” Janis Joplin, „Barracuda" Heart, „Slow Ride” Foghat (duet z Adamem Lambertem) oraz grupowo „Don’t Stop Believin’” Journey.
Allison Iraheta była ulubionym uczestnikiem American Idol wielu sław (m.in. Kelly Clarkson i Jennifer Lopez) oraz prasy muzycznej, a także wzbudziła zainteresowanie wielu producentów branży muzycznej, np. Howarda Bensona.
"2009 – Just Like You".
Debiutancki album Allison Irahety, zatytułowany "Just Like You" trafi do sklepów 1 grudnia 2009 r. W pracach nad nim biorą udział m.in. Kevin Rudolf, Max Martin, David Hodges, Kara DioGuardi i Howard Benson. Piosenką promującą krążek jest Friday I'll Be Over U, która zadebiutowała 5 października tego roku, a 3 listopada będzie można ją zakupić poprzez iTunes.
Lista utworów:

</doc>
<doc id="1804236" url="https://pl.wikipedia.org/wiki?curid=1804236" title="Melungtse">
Melungtse

Melungtse (tyb.: "Jobo Garu", chiń.: 乔格茹峰 "Qiáogérú Fēng") – szczyt w Himalajach. Leży w Chinach, w prefekturze miejskiej Xigazê, blisko granicy z Nepalem. Ma niższy wierzchołek - Melungtse II o wysokości 7023 m. Leży 40 km na zachód od Everestu, sąsiaduje z Gauri Sankar.
Pierwszego wejścia dokonali dwaj słoweńscy wspinacze: Marko Prezelj i Andrej Stremfelj 23 października 1992 r.

</doc>
<doc id="1804237" url="https://pl.wikipedia.org/wiki?curid=1804237" title="Holographic Universe">
Holographic Universe

Holographic Universe - trzeci studyjny album szwedzkiego zespołu wykonującego melodic death metal, Scar Symmetry. Jest to ostatni album grupy nagrany z wokalistą Christianem Älvestamem. Album został wydany w 2008 roku. Album dotarł do 37 miejsca na liście najlepiej sprzedających się albumów w Finlandii, a w Austrii do 65.
18 września 2008 roku premierę miał teledysk do utworu "Morphogenesis".

</doc>
<doc id="1804246" url="https://pl.wikipedia.org/wiki?curid=1804246" title="Otto Abraham von Dohna">
Otto Abraham von Dohna

Otto Abraham von Dohna (zm. 27 sierpnia 1646 r. w Grazu) – władca sycowskiego wolnego państwa stanowego od 1642 r.
Pochodzenie.
Pochodził z pruskiego rodu von Dohna, osiadłego na Śląsku w XIII w. Był młodszym synem Karla Hannibala von Dohna i Anny Elżbiety.
Życiorys.
Po przegranej bitwie przez ojca pod Strzelinem, 8 lutego 1633 r. udał się wraz z rodzicami i rodzeństwem na emigrację do Pragi, gdzie na mocy testamentu ojca jego starszy brat Maximilian Ernst został wyznaczony na następnego wolnego pana stanowego. W 1635 r. po zawarciu pokoju praskiego powrócił z matką do zrujnowanego wojną Sycowa. 
25 czerwca 1642 r. w Grazu zmarł jego starszy brat, nie pozostawiając potomstwa. W związku z tym rządy w wolnym państwie stanowym objął Otto Abraham. Zbiegło się to ze wznowieniem działań wojennych na Śląsku, na którego terytorium wkroczyły wojska szwedzkie. Kolejne trzy lata rządów upłynęły pod znakiem kolejnych zniszczeń miasta i jego okolicy.
Otto Abraham zmarł 27 sierpnia 1646 r. we Wrocławiu.

</doc>
<doc id="1804247" url="https://pl.wikipedia.org/wiki?curid=1804247" title="Zwalniak">
Zwalniak

Zwalniak hamulca, luzownik to urządzenie do odblokowania (wyłączania) dużych, segmentowych hamulców ciernych. Zwalniaki stosuje się również w instalacjach, które pracują w ruchu posuwisto-zwrotnym, czyli w różnego rodzaju zasuwach i zaworach, systemach podnoszenia i opuszczanie zapór. Pod względem napędu zwalniaki dzielą się na elektromechaniczne i elektrohydrauliczne. Od prawidłowego działania zwalniaków hamulcowych w windach i podnośnikach zależy w dużym stopniu normalna praca mechanizmów dźwigowych i bezpieczeństwo korzystających z nich osób.

</doc>
<doc id="1804248" url="https://pl.wikipedia.org/wiki?curid=1804248" title="Dark Matter Dimensions">
Dark Matter Dimensions

Dark Matter Dimensions - czwarty album szwedzkiego zespołu wykonującego melodic death metal, Scar Symmetry, wydany w 2009 roku. Jest to zarazem pierwszy album z nowymi wokalistami: Roberthem Karlssonem i Larsem Palmqvistem, którzy zastąpili Christiana Älvestama.

</doc>
<doc id="1804249" url="https://pl.wikipedia.org/wiki?curid=1804249" title="Lisa Ryjikh">
Lisa Ryjikh



</doc>
<doc id="1804250" url="https://pl.wikipedia.org/wiki?curid=1804250" title="Elizaveta Ryzih">
Elizaveta Ryzih



</doc>
<doc id="1804251" url="https://pl.wikipedia.org/wiki?curid=1804251" title="Lisa Ryzih">
Lisa Ryzih

Lisa Ryzih (ur. 27 września 1988 w Omsku) – niemiecka lekkoatletka specjalizująca się w skoku o tyczce.
Skok o tyczce uprawiała także jej starsza siostra – Anastasija Reiberger.

</doc>
<doc id="1804252" url="https://pl.wikipedia.org/wiki?curid=1804252" title="Gauri Sankar">
Gauri Sankar

Gauri Sankar lub Gaurishankar (tyb.: "Jomo Tseringma", chiń. 高里三喀峰 "Gāolǐsānkā Fēng") – szczyt w Himalajach. Znajduje się na granicy między Chinami a Nepalem. Leży niedaleko Melungtse i ok. 100 km na północny wschód od Katmandu.
Pierwszego wejścia dokonali John Roskelley i Dorje Sherpa 8 maja 1979 r.

</doc>
<doc id="1804254" url="https://pl.wikipedia.org/wiki?curid=1804254" title="Veni, Creátor Spíritus">
Veni, Creátor Spíritus



</doc>
<doc id="1804255" url="https://pl.wikipedia.org/wiki?curid=1804255" title="Yuki Urushibara">
Yuki Urushibara

 - japońska autorka mang ("mangaka"). 
Urushibara jest najbardziej znana z serii "Mushishi ", za którą otrzymała Nagrodę Doskonałości dla mangi w 2003 r. Japan Media Arts Festival oraz w 2006 Kodansha Manga Award dla najlepszej mangi. 
Autorka jest znana także pod pseudonimem .

</doc>
<doc id="1804256" url="https://pl.wikipedia.org/wiki?curid=1804256" title="Janecki">
Janecki



</doc>
<doc id="1804257" url="https://pl.wikipedia.org/wiki?curid=1804257" title="Shivling">
Shivling

Shivling – szczyt w Himalajach. Leży w Indiach, w stanie Uttarakhand. Należy do jednej grani razem z takimi szczytami jak Thalay Sagar, Bhrigupanth i Meru. Sylwetka szczytu jest bardzo charakterystyczna i wznosi się 2 kilometry ponad opływający go od wschodu lodowiec Gangotri.
Pierwszego wejścia dokonali Hukam Singh, Laxman Singh, Ang Tharkey, Pemba Tharkey, Pasang Sherpa 3 czerwca 1974 r.
W październiku 2016 roku podczas wspinaczki na szczyt zginęli dwaj polscy alpiniści: Grzegorz Kukurowski (11.10) i Łukasz Chrzanowski (13.10).

</doc>
<doc id="1804258" url="https://pl.wikipedia.org/wiki?curid=1804258" title="Mistrzostwa Europy Strongman 1991">
Mistrzostwa Europy Strongman 1991

Mistrzostwa Europy Strongman 1991 – doroczne, indywidualne
zawody europejskich siłaczy.
Data: 1991 r.
Miejsce: 
WYNIKI ZAWODÓW:

</doc>
<doc id="1804259" url="https://pl.wikipedia.org/wiki?curid=1804259" title="Pedros Cup">
Pedros Cup



</doc>
<doc id="1804261" url="https://pl.wikipedia.org/wiki?curid=1804261" title="Dyskografia Joego Cockera">
Dyskografia Joego Cockera

Dyskografia Joego Cockera. Debiutancki album studyjny Joego Cockera With a Little Help from My Friends wspiął się na 35 miejsce Billboard 200 i zdobył status złotej płyty w USA. W Wielkiej Brytanii zdobył 29 miejsce na UK Albums Chart. Drugi album Cockera również pokrył się złotem w Stanach Zjednoczonych. Jego najwyższą pozycją na Billboard 200 było 11 miejsce z albumem I Can Stand a Little Rain. Jego najwyższe pozycje w Wielkiej Brytanii to 9 miejsca z albumami Have a Little Faith i Hymn for My Soul. With a Little Help from My Friends i Joe Cocker! to jedyne albumy artysty, które zdobyły certyfikację w USA. Ostatni album Cockera to Fire It Up wydany w 2012 roku.

</doc>
<doc id="1804265" url="https://pl.wikipedia.org/wiki?curid=1804265" title="Charmaine Lucock">
Charmaine Lucock

Charmaine Lucock (ur. 8 kwietnia 1987 w Southport) – australiska lekkoatletka specjalizująca się w skoku o tyczce.
Jej największym osiągnięciem jest brązowy medal mistrzostw świata juniorów młodszych (Sherbrooke 2003). W 2007 zakwalifikowała się do finałowego konkursu skoku o tyczce podczas Uniwersjady w Bangkoku, jednak w finale nie zaliczyła żadnej wysokości. Medalistka mistrzostw kraju w kategorii juniorów, w kategorii seniorskiej zajęła 4. miejsce w 2005 (ex aequo z Alaną Boyd), jednak przypadł jej brązowy medal mistrzostw Australii ponieważ pierwsze miejsce w konkursie zajęła Nowozelandka Melina Hamilton. Największy seniorski sukces odniosła w 2011, kiedy to zdobyła złoty medal mistrzostw Australii.

</doc>
<doc id="1804266" url="https://pl.wikipedia.org/wiki?curid=1804266" title="Thalay Sagar">
Thalay Sagar

Thalay Sagar – szczyt w Himalajach. Leży w Indiach, w stanie Uttarakhand. Należy do jednej grani razem z takimi szczytami jak Shivling, Bhrigupanth i Meru.
Pierwszego wejścia dokonali Roy Kligfield, John Thackray i Pete Thexton 24 czerwca 1979 r.

</doc>
<doc id="1804267" url="https://pl.wikipedia.org/wiki?curid=1804267" title="Strzelecki Przechód">
Strzelecki Przechód

Strzelecki Przechód – szeroka przełęcz położona na wysokości ok. 2100 m n.p.m. w słowackiej części Tatr Wysokich. Stanowi ona najniższe zagłębienie w wale łączącym masyw Ostrego Szczytu ze Strzelecką Turnią. Obecnie przez Strzelecki Przechód biegnie żółto znakowany szlak turystyczny schodzący z przełęczy Czerwona Ławka do Doliny Staroleśnej (odcinek między Strzeleckimi Polami a Siwą Kotliną).
Strzelecki Przechód był przełęczą od dawna znaną przez licznie odwiedzających Dolinę Staroleśną myśliwych. Następnie przełęcz ta stała się popularna wśród turystów. Pierwszego zimowego wejścia turystycznego dokonali Lajos Károly Horn, Siegfried Neumann i Jenő Serényi, a było to 15 kwietnia 1911 r.

</doc>
<doc id="1804268" url="https://pl.wikipedia.org/wiki?curid=1804268" title="Piotr Jakub Bronisz">
Piotr Jakub Bronisz

Piotr Jakub Bronisz herbu Wieniawa (zm. 6 sierpnia 1719 w Stęszewie) – kasztelan kaliski w latach 1713–1719, podczaszy wschowski w latach 1688–1694, starosta pyzdrski od 1694, marszałek konfederacji warszawskiej w 1704, marszałek konfederacji średzkiej 1703 roku województw poznańskiego i kaliskiego.
Życiorys.
Marszałek sejmików województw poznańskiego i kaliskiego w 1703 roku. Poseł sejmiku średzkiego na sejm nadzwyczajny 1688/1689 roku, sejm nadzwyczajny 1693, sejm 1695 roku. Poseł na sejm 1703 roku z województwa poznańskiego. Uczestniczył w legacji Rafała Leszczyńskiego do Turcji jako sekretarz poselstwa.
Sędzia kapturowy sądu grodzkiego poznańskiego w 1696 roku. Był elektorem Augusta II Mocnego w 1697 roku z województwa kaliskiego. Poseł na sejm pacyfikacyjny 1699 roku z województwa kaliskiego.
W 1703, zrażony do Augusta II stanął na czele opozycji województw poznańskiego i kaliskiego. W lipcu 1703 wybrany marszałkiem skonfederowanych województw wielkopolskich. Protestował przeciwko zawieraniu przymierza z Rosją. Próbował bronić samodzielności konfederacji przed uleganiem wpływom Szwecji. Był przeciwny wyborowi Stanisława Leszczyńskiego. Konfederacja sandomierska 1704 roku uznała go wrogiem Ojczyzny i banitą. Zmuszony do ucieczki do Gdańska przed wojskami saskimi, które zrujnowały jego dobra w Wielkopolsce.
W 1705 kierował obradami sejmu koronacyjnego Stanisława Leszczyńskiego w Warszawie. W 1705 roku potwierdził "pacta conventa" Stanisława Leszczyńskiego. W 1711 ukorzył się przed zwycięskim Augustem II.
W skład jego majątku wchodził m.in. Racot.

</doc>
<doc id="1804270" url="https://pl.wikipedia.org/wiki?curid=1804270" title="Gliklazyd">
Gliklazyd

Gliklazyd (łac. "Gliclazidum") – lek przeciwcukrzycowy, pochodna sulfonylomocznika. Lek stymuluje wydzielanie insuliny z komórek trzustki. Hamuje uwalnianie glukozy z wątroby. Gliklazyd wykazuje także działanie przeciwzakrzepowe.
Farmakokinetyka.
Lek szybko wchłania się z przewodu pokarmowego. Gliklazyd osiąga maksymalne stężenie w osoczu krwi po 2-6 godzinach. W 94% wiąże się z białkami osocza. Biologiczny okres półtrwania wynosi 12 godzin.
Dawkowanie.
Doustnie. Dawkę oraz częstotliwość przyjmowania leku ustala lekarz. Zwykle dawka dobowa wynosi 80–320 mg, najczęściej w dwóch dawkach podzielonych, pół godziny przed posiłkiem.
Uwagi.
Lek nie powinien być stosowany u kobiet w ciąży oraz karmiących piersią. Podczas leczenia należy kontrolować stężenie glukozy we krwi i w moczu.

</doc>
<doc id="1804275" url="https://pl.wikipedia.org/wiki?curid=1804275" title="Yu Shuo">
Yu Shuo

Yu Shuo (; ur. 14 stycznia 1988) - chińska lekkoatletka specjalizująca się w skoku o tyczce.

</doc>
<doc id="1804284" url="https://pl.wikipedia.org/wiki?curid=1804284" title="Shuo Yu">
Shuo Yu



</doc>
<doc id="1804287" url="https://pl.wikipedia.org/wiki?curid=1804287" title="Petra Olsen">
Petra Olsen

Petra Olsen (ur. 2 października 1990) – szwedzka lekkoatletka specjalizująca się w skoku o tyczce.

</doc>
<doc id="1804290" url="https://pl.wikipedia.org/wiki?curid=1804290" title="I liga szwedzka w piłce nożnej">
I liga szwedzka w piłce nożnej



</doc>
<doc id="1804293" url="https://pl.wikipedia.org/wiki?curid=1804293" title="Joan Brossa">
Joan Brossa

 Joan Brossa, "włas". Joan Brossa i Cuervo [] (ur. 19 stycznia 1919 w Barcelonie, zm. 30 grudnia 1998 tamże) - pisarz, dramaturg, grafik i rzeźbiarz, najbardziej reprezentatywny katalońskim poeta awangardowy XX wieku. Jak sam powiedział:
Biografia i dzieła.
Pisał okazjonalnie podczas hiszpańskiej wojny domowej (1936-1939). Po powrocie do Barcelony poznał J.V.Foixa, Joana Miró i Joana Pratsa. Za ich namową zaczął tworzyć sonety, ody i sestyny (około osiemdziesięciu książek), i sztuki teatralne (zwane przez niego «poezją sceniczną») w nurcie neosurrealistycznym. Wszystkie jego wielkie dzieła zostały napisane w języku katalońskim.
W roku 1941 zrealizował swoje pierwsze wiersze wizualne zgodnie z wytycznymi futuryzmu. Z 1943 roku pochodzi jego pierwszy "objet trouvé", z 1951 pierwsze zestawienie przedmiotów, a z 1956 pierwsza instalacja (na wystawie sklepowej). W roku 1947 założył pismo "Dau al Set" wraz z artystami takimi jak Antoni Tàpies, Modest Cuixart, Joan Ponç, Arnau Puig i Joan Josep Tharrats. 
Od roku 1950, dzięki znajomości z brazylijskim poetą João Cabralem de Melo, Brossa (począwszy od książki "Em va fer Joan Brossa"zaczął zwracać się w stronę poezji zaangażowanej społecznie. W latach sześćdziesiątych artysta podejmował eksperymenty z przedmiotami i poezją wizualną wchodząc na teren, którego nigdy miał już nie opuścić. Jednocześnie rozpoczęła się jego współpraca z artystami pokroju Tàpiesa i Miró, do których stopniowo dołączali plastycy należący do wszystkich generacji. Od pierwszej ekspozycji przekrojowej przygotowanej przez Fundację Joana Miró w Barcelonie (1986), wystawy stały się dla poety codziennością. Jedna z nich, zorganizowana przez Muzeum Narodowe Centrum Sztuki Królowej Zofii w Madrycie w 1991 roku przyniosła mu międzynarodową renomę. Ponadto jego dzieła trafiły na ulicę za sprawą tak zwanych wierszy cielesnych jak "Wizualny wiersz przechodni, w trzech czasach" wzniesiony na welodromie w Barcelonie (1984). Skoncentrowanie się na twórczości plastycznej, nie przerwało jednak jego działalności literackiej.
W dziedzinie teatru już od lat czterdziestych powstawały jego akcje-spektakle. Uprawiał także inne gatunki parateatralne jak monologi transformacyjne, balety i koncerty – wśród nich wyróżniają się dzieła tworzone we współpracy z Josepem M. Mestresem Quadrenym i Carlesem Santosem – a także teatr tekstowy, libretta operowe i scenariusze filmowe. 
Na arenie międzynarodowej warto podkreślić jego udział w Biennale w São Paulo w 1993 i w Wenecji w 1997, a także wystawy w Monachium w 1988, w Céret i w Collioure w 1991, w Londynie w 1992 i w Monterrey w 1998. Wielka ekspozycja z 2001 roku w Fundacji Joana Miró w Barcelonie przypieczętowała konsekrację artysty. Między 2005 i 2011 rokiem inna duża wystawa przekrojowa odwiedziła wiele państw: Chile, Brazylię, Argentynę, Portugalię, Hiszpanię, Austrię, Czechy, Szwecję, Francję, Niemiec, Polskę, Meksyk i ponownie Francję. Literackie dzieło Brossa zostało przetłumaczone na ponad piętnaście języków.
W 1988 roku został odznaczony przez UNESCO Medalem Picassa.
W 2012 r. ogromna spuścizna Joana Brossa została umieszczona w depozycie Muzeum Sztuki Współczesnej w Barcelonie.
Bibliografia.
Marcin Kurek, "Poezja przyziemna. Doświadczenie codzienności w liryce Joana Brossy", słowo/obraz terytoria, Gdańsk 2014, 

</doc>
<doc id="1804296" url="https://pl.wikipedia.org/wiki?curid=1804296" title="II liga szwedzka w piłce nożnej">
II liga szwedzka w piłce nożnej



</doc>
<doc id="1804299" url="https://pl.wikipedia.org/wiki?curid=1804299" title="Przyjaciel Ludu (ujednoznacznienie)">
Przyjaciel Ludu (ujednoznacznienie)



</doc>
<doc id="1804300" url="https://pl.wikipedia.org/wiki?curid=1804300" title="I liga turecka w piłce nożnej">
I liga turecka w piłce nożnej



</doc>
<doc id="1804308" url="https://pl.wikipedia.org/wiki?curid=1804308" title="Dorsum Cushman">
Dorsum Cushman

Dorsum Cushman – grzbiet na powierzchni Księżyca o długości około 80 km. Znajduje się na współrzędnych selenograficznych . Dorsum Cushman znajduje się na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Josepha Cushmana (1881-1949), amerykańskiego geologa i paleontologa.

</doc>
<doc id="1804311" url="https://pl.wikipedia.org/wiki?curid=1804311" title="Dorsum Arduino">
Dorsum Arduino

Dorsum Arduino – grzbiet na powierzchni Księżyca o długości około 107 km. Znajduje się na współrzędnych selenograficznych . Dorsum Arduino znajduje się na obszarze pomiędzy Oceanus Procellarum a Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Giovanniego Arduino (1714-1795), włoskiego geologa.

</doc>
<doc id="1804312" url="https://pl.wikipedia.org/wiki?curid=1804312" title="17 Lwowski Batalion Strzelców">
17 Lwowski Batalion Strzelców

17 Lwowski Batalion Strzelców – pododdział piechoty 6 Lwowskiej Brygady Piechoty Polskich Sił Zbrojnych.
Organizacja i szkolenie.
Za początek formowania batalionu przyjęto dzień 8 września 1941.
W tym dniu przybyło do Tockoje 10 oficerów i 2431 podoficerów i szeregowych. Następnego dnia przydzielono do 3 Pułku Marszowego 47 oficerów. 17 września przydzielono do pułku 687 żołnierzy. W tym też dniu drogą losowania ustalono numerację pułków piechoty 6 Dywizji Piechoty. 3 Pułk Marszowy przyjął nazwę 17 Pułku Piechoty.
25 i 26 lutego 1942 17 pp przegrupował się do Yakkabogʻ w wilajecie kaszkadaryjskim w Uzbekistanie. Po przybyciu na miejsce pułk przystąpił do intensywnego szkolenie.
W dniach 18–22 sierpnia razem z innymi oddziałami 6 Lwowskiej Dywizji Piechoty pułk koleją zostaje przewieziony do Krasnowodska. W dniu następnym na statku „Żdanow” płynie przez Morze Kaspijskie. 24 sierpnia wyokrętował się w Pahlewi w Iranie. Tam po dezynsekcji i wydaniu nowych sortów mundurowych żołnierze zostają zakwaterowani w obozie na plaży nadmorskiej.
W dniach od 5 do 8 września pułk w kilku rzutach przewieziony zostaje transportem samochodowym poprzez Kazwin – Hamadan – Kermanszach do Chanakinu w Iraku.
Tu pułk rozpoczyna szkolenie według regulaminów brytyjskich, początkowo na szczeblu batalionu a później pułku.
W Chanakin mają też miejsce dwa ważne wydarzenia w historii pułku. Pierwsza to święto 6 Dywizji Piechoty, na które przybył gen. Wilson, dowódca 9 Armii, któremu to podlegała Armia Polska. W czasie jego pobytu, po mszy, odbyła się defilada oddziałów zakończona ogniskiem żołnierskim. Drugim była wizyta w 17 pp ministra Caseya. Przybył on do miejsca postoju pułku w związku z prowadzoną inspekcją. Wyniki kontroli były pomyślne dla pułku.
Pod koniec września 1/17 pułku piechoty przeszedł do Kizil Rabat, a w drugiej połowie października dołączyły do niego pozostałe pododdziały. Przeprowadzono tam reorganizacje pułku. Z dniem 1 listopada został rozwiązany 17 Pułk Piechoty, a w jego miejsce sformowano 17 Batalion Strzelców. Po reorganizacji batalion liczył 41 oficerów i 884 podoficerów i szeregowych. 11 listopada batalion po mszy polowej otrzymał broń. Przeglądu batalionu dokonał gen. Michał Tokarzewski-Karaszewicz i dowódca brygady ppłk dypl. Klemens Rudnicki.
Otrzymanie broni przez batalion spowodowało przyspieszenie szkolenia strzeleckiego i taktycznego. Rozpoczęto też szkolenie motorowe. Dostarczono samochody i motocykle dla plutonów rozpoznawczego i moździerzy.
2 stycznia 1943 kilkunastu żołnierzy odeszło do Polskich Sił Powietrznych w Wielkiej Brytanii. Pod koniec lutego przeprowadzone zostały w batalionie ćwiczenia w zakresie jazdy i obsługi samochodu.
W związku z reorganizacją armii według etatów brytyjskich, 7 marca nastąpiło rozwiązanie 6 Dywizji Piechoty Lwów, a 6 Samodzielna Brygada Strzelców już jako 6 Lwowska Brygada Piechoty została wcielona do 5 Kresowej Dywizji Piechoty.
2 kwietnia batalion wyruszył do nowego miejsca postoju w okolice Kirkuku, Pełnił tam służbę wartowniczą przy rurociągu, oraz patrolował rejon przygraniczny. Ponadto w dalszym ciągu prowadzono ostre strzelania oraz treningi taktyczne.
4 czerwca 5 Kresową Dywizję Piechoty wizytował Naczelny Wódz gen. Władysław Sikorski. W tym dniu przeprowadził przegląd wojsk. Wieczorem uczestniczył w ognisku żołnierskim. W dniach 7–8 czerwca obserwował wielkie 48 godzinne manewry.
6 sierpnia 1943 dowódca 6 Lwowskiej BP płk dypl. Klemens Rudnicki omówił z oficerami przejazd do Palestyny. 9 sierpnia o 5:00 kolumna samochodów prowadzona przez jadącego w samochodzie dowodzenia majora Mieczysława Baczkowskiego ruszyła do Palestyny. Marsz przebiegał przez Kirkuk, Bagdad, Wadi-Muhadi, Ar-Rutbę. Po 7 dniach osiągnięto Mughazi Camp.
Działania batalionu.
Batalion brał udział w kampanii włoskiej. Walczył pod Monte Cassino. W kampanii włoskiej poległo 173 oficerów i żołnierzy.
Po wojnie batalion, będąc w składzie wojsk okupacyjnych, pełnił między innymi służbę wartowniczą. W lutym 1946 ochraniał obiekty wojskowe i komunikacyjne w rejonie Mestre.
Strzelcy lwowscy.
Kapelan – ks. kpl. Łucjan Łuszczki
Symbole batalionu.
SztandarBatalion otrzymał sztandar 14 maja 1972. Wręczał go gen. Klemens Rudnicki.
OdznakaOdznaka specjalna: wykonana z białego oksydowanego metalu o wymiarach 21 × 18 mm. Na ażurowej tarczy, lew trzymający koło zębate; jedną łapę opiera na plakietce z cyfrą „17”. Nakładana na patki koloru granatowego z żółtą wypustką. Zatwierdzona rozkazem dowódcy 2 Korpusu nr 2 z 4 stycznia 1946 roku.
Batalion posiadał własny marsz.
Święto batalionowe obchodzono 17 maja.

</doc>
<doc id="1804313" url="https://pl.wikipedia.org/wiki?curid=1804313" title="Citroen Nemo">
Citroen Nemo



</doc>
<doc id="1804318" url="https://pl.wikipedia.org/wiki?curid=1804318" title="Dżabal al-Lauz">
Dżabal al-Lauz

Dżabal al-Lauz (Jabal al-Lawz) (, znana także jako Gebel el-Lawz) – góra położona w północno-zachodniej Arabii Saudyjskiej w prowincji Tabuk, na północny wschód od osady Al-Bad, blisko granicy z Jordanią i państwa Izrael, nad czerwonomorską Zatoką Akaba, 2580 m n.p.m. Jej nazwa znaczy "góra migdałowa".
Od końca lat 80. góra i teren wokół niej są obszarem zastrzeżonym dla wojska.
Dżabal al-Lauz a góry Synaj i Horeb.
Góra ta leży w starożytnym kraju (krainie) Midian zamieszkiwanym przez Midianitów. Według niektórych źródeł może być biblijną Górą Synaj, Horeb, którą tradycyjnie najczęściej lokalizuje się w egipskim Południowym Synaju. W Biblii i pismach Józefa Flawiusza nazywana jest zamiennie górą Bożą, Synaj i Horeb.

</doc>
<doc id="1804321" url="https://pl.wikipedia.org/wiki?curid=1804321" title="Stefan Wojtkowiak">
Stefan Wojtkowiak

Stefan Wojtkowiak (ur. 9 sierpnia 1923 w Zalesiu, zm. 12 marca 2012 w Łodzi) – polski historyk, politolog, profesor i wykładowca akademicki, pułkownik Wojska Polskiego.
Dziadek Jan Wojtkowiak uczestnik powstania styczniowego, ojciec Marcin uczestnik powstania wielkopolskiego oraz wojny polsko-bolszewickiej.
Czas wojny.
Ochotnik w bitwie nad Bzurą. Uczestnik konspiracji prolondyńskiej (kolporter biuletynu „Dla ciebie Polsko” 1940-41). Od 1942 działacz lewicowy (liczne akcje sabotażowe w czasie robót przymusowych). Wraz z 47. pułkiem piechoty z Fordonu skierowany został w 1946 do Białej Podlaskiej, gdzie uczestniczył w walkach z ROAK, a także z nacjonalistycznym podziemiem ukraińskim. Brał udział w zabezpieczaniu referendum ludowego, na posterunku przed lokalem wyborczym został raniony odłamkiem granatu w lewe przedramię.
Działalność naukowa.
Pracownik nauki: początkowo w Wojskowej Akademii Medycznej, od 1974 na Uniwersytecie Łódzkim. Absolwent historii UŁ 1957, doktor nauk humanistycznych 1962, doktor habilitowany 1969, profesor nadzwyczajny 1990. Promotor i recenzent wielu prac doktorskich i habilitacyjnych. Posiada w swoim dorobku ponad 170 publikacji naukowych z dziedziny historii, geografii historycznej i religioznawstwa. Współtwórca Muzeum Polskiej Wojskowej Służby Zdrowia przy Wojskowej Akademii Medycznej w Łodzi.
Działalność w towarzystwach naukowych.
Od lat 40. członek Polskiego Towarzystwa Historycznego; 1959–1970 członek Polskiego Towarzystwa Historii Medycyny i Farmacji; 1959–1974 członek Komisji Nauk Społecznych przy Ministrze Obrony Narodowej; 1982–1986 prezes Oddziału Łódzkiego Polskiego Towarzystwa Nauk Politycznych. Inicjator, założyciel i prezes I kadencji Oddziału Łódzkiego Towarzystwa Kultury Świeckiej.
Odznaczenia.
Odznaczenia m.in.: Krzyż Kawalerski Orderu Odrodzenia Polski, odznaczenia wojenne. Pochowany na Cmentarzu Komunalnym Doły w Łodzi.

</doc>
<doc id="1804322" url="https://pl.wikipedia.org/wiki?curid=1804322" title="Halina Kazimierowska">
Halina Kazimierowska

Halina Kazimierowska-Matuszczak (ur. 20 lipca 1933, zm. 13 maja 2019) – polska aktorka, głównie teatralna.
Urodziła się 20 lipca 1933 roku. W 1954 ukończyła studia na PWST w Łodzi. Zmarła 13 maja 2019 roku, została pochowana na cmentarzu komunalnym Północnym na Wólce Węglowej w Warszawie (kwatera U-II-4-10-24). Była żoną aktora Leopolda Matuszczaka do jego śmierci w 2013 roku.
Filmografia.
Źródło: filmpolski.pl.
Wybrane role teatralne.
Źródło: e-teatr.pl.

</doc>
<doc id="1804324" url="https://pl.wikipedia.org/wiki?curid=1804324" title="Solenopsis fugax">
Solenopsis fugax



</doc>
<doc id="1804329" url="https://pl.wikipedia.org/wiki?curid=1804329" title="Wu-Records">
Wu-Records

Wu-Records – wytwórnie płytowe powiązane (najczęściej założone) z amerykańskim zespołem hip-hopowym Wu-Tang Clan. W wytwórni udział w nagraniach biorą zarówno członkowie Wu-Tang Clanu jak i Wu-Family.
Lista wytwórni.
Wu-Tang Records.
Wu-Tang Records to założona w 1995 roku przez RZA wytwórnia której dyrektorem generalnym jest Shyheim i Sunz of Man. Wytwórnia wydała albumy takich artystów jak
Razor Sharp Records.
Razor Sharp Records to również założona przez RZA wytwórnia w której poszczególne utwory były nagrywane do takich albumów jak Tical, Method Mana czy Only Built 4 Cuban Linx…, Raekwona. Chociaż wytwórnia otrzymała zwrot pieniędzy za albumy to w ostatnich latach nagrywają tam tylko zespoły undergroundowe. Największą gwiazdą wytwórni jest Cappadonna, który nagrał tam swój debiutancki album The Pillage (1999) i drugi The Yin &amp; The Yang (2001). Wytwórnia wydała albumy takich artystów jak
36 Chambers Records i Wu Music Group.
36 Chambers Records to wytwórnia w której obecnie RZA nagrywa muzykę do filmów między innymi do Kill Billa, a Wu Music Group jest odpowiedzialne za dystrybucję. Nazwa wytwórni pochodzi od debiutanckiej płyty Wu-Tang Clanu, Enter the Wu-Tang (36 Chambers). Wytwórnia wydała albumy takich artystów jak
Wu-Tang International.
Wu-Tang International wytwórnia założona przez RZA, zajmuje się wydawaniem artystów Wu-Family spoza Ameryki. Wytwórnia wydała albumy takich artystów jak

</doc>
<doc id="1804331" url="https://pl.wikipedia.org/wiki?curid=1804331" title="Aurel Weiner">
Aurel Weiner

Aurel Weiner, rum. Aurel Vainer (ur. 10 stycznia 1932 w Ştefăneşti, zm. 31 października 2021 w Bukareszcie) – rumuński ekonomista i działacz polityczny żydowskiego pochodzenia, poseł do Izby Deputowanych (od 2004).
Życiorys.
Urodził się w rodzinie rumuńskich Żydów. Z wykształcenia jest ekonomistą, specjalizującym się w marketingu i badaniach rynku (kształcił się w Rumunii oraz we Francji). W latach 50. pracował w urzędzie statystycznym, później przez krótki okres w przedsiębiorstwie budowlanym, następnie aż do upadku komunizmu był związany z Instytutem Badań Handlowych jako jego pracownik naukowy. W latach 90. zaangażował się w tworzenie i w działalność Izby Handlowo-Przemysłowej Rumunii i Bukaresztu, był jej wiceprezesem oraz członkiem zarządu. Działał również w Rumuńskim Towarzystwie Statystycznym (wiceprzewodniczący) oraz Rumuńskim Stowarzyszeniu Marketingu. W latach 2005–2009 pozostawał szefem Federacji Stowarzyszeń Żydowskich w Rumunii.
W 2004 uzyskał mandat posła do Izby Deputowanych zagwarantowany ludności żydowskiej (w 2008 ponownie wybrany w skład parlamentu jako reprezentant Federacji Wspólnot Żydowskich Rumunii). Należy do Grupy Parlamentarnej Mniejszości Narodowych (niezwiązanej z żadnym z klubów parlamentarnych). Jest członkiem międzynarodowych grup parlamentarnych: izraelskiej, jordańskiej, brazylijskiej i francuskiej.
W 2009 był jednym z panelistów XIX Forum Ekonomicznego w Krynicy. Jest autorem licznych prac i artykułów naukowych z dziedziny handlu i marketingu.

</doc>
<doc id="1804334" url="https://pl.wikipedia.org/wiki?curid=1804334" title="Aurel Vainer">
Aurel Vainer



</doc>
<doc id="1804336" url="https://pl.wikipedia.org/wiki?curid=1804336" title="I Liceum im. B. Nowodworskiego">
I Liceum im. B. Nowodworskiego



</doc>
<doc id="1804337" url="https://pl.wikipedia.org/wiki?curid=1804337" title="Razor Sharp Records">
Razor Sharp Records



</doc>
<doc id="1804338" url="https://pl.wikipedia.org/wiki?curid=1804338" title="Wu-Tang Records">
Wu-Tang Records



</doc>
<doc id="1804340" url="https://pl.wikipedia.org/wiki?curid=1804340" title="36 Chambers Records">
36 Chambers Records



</doc>
<doc id="1804341" url="https://pl.wikipedia.org/wiki?curid=1804341" title="Wu-Tang International">
Wu-Tang International



</doc>
<doc id="1804342" url="https://pl.wikipedia.org/wiki?curid=1804342" title="Wu Music Group">
Wu Music Group



</doc>
<doc id="1804343" url="https://pl.wikipedia.org/wiki?curid=1804343" title="OB4CL">
OB4CL



</doc>
<doc id="1804344" url="https://pl.wikipedia.org/wiki?curid=1804344" title="Kominy Zdziarskie">
Kominy Zdziarskie

Kominy Zdziarskie, Kominy Ździarskie (słow. "Komíny") – boczna grań Nowego Wierchu ("Nový", 2009 m) w Tatrach Bielskich (Słowacja), odchodząca od jego wierzchołka w kierunku północno-zachodnim. Ciągnie się na długości blisko 2 km i oddziela Nową Dolinę ("Nová dolina") na zachodzie od Doliny Hawraniej ("Havrania dolina") na wschodzie. W grani tej występują liczne skalne turnie i przełączki między nimi. Większość z nich nie posiadała własnej nazwy. W 1997 r. Władysław Cywiński publikując 4 tom przewodnika "Tatry" nadał nazwy wybitniejszym formacjom w tym grzbiecie. W kolejności od Nowego Wierchu są to:
Na północ od Niżnich Kominów wznosi się lesisty masyw Małego Wierchu ("Malý vrch", 1177 m), oddzielony od nich Małym Siodłem (ok. 1155 m).
Ku Dolinie Nowej Kominy Zdziarskie opadają na całej swej długości wapiennymi ścianami o wysokości do ok. 80 m. Mur ten jedynie w kilku miejscach przecinają łatwe do przejścia żleby lub zachody (np. Kozia Ławka wyprowadzająca na grzbiet Nowego Kopiniaka). Od strony Doliny Hawraniej urwiska ciągną się od wierzchołka Nowego Wierchu po Nową Basztę i jej północno-wschodnią grzędę. Pionowe ściany skalne, miejscami z okapami, ciągną się tu nieprzerwanie i sięgają 100 m wysokości, a poniżej nich znajdują się bardzo strome, trawiasto-skaliste stoki.
W ścianach Kominów Zdziarskich nad Doliną Nową znajdują się wielkie otwory trzech Nowych Jaskiń ("jaskyne v Novom"): Wyżnia (1792 m), Pośrednia (1548 m) i Niżnia Nowa Jaskinia (1409 m). Wyżnia po nowych odkryciach pod koniec XX wieku liczy sobie 674 m korytarzy.
Cała grań leży w granicach ścisłego rezerwatu przyrody i nie jest udostępniona dla ruchu turystycznego czy taternictwa. Skutkiem zakazów jest brak jakichkolwiek dróg wspinaczkowych na skalnych ścianach Kominów Zdziarskich. Sama grań również została pokonana stosunkowo późno – dokonali tego Vladimír Tatarka i Martin Pršo 21 października 1987. Na łatwiej dostępne obiekty w grani wchodzono jednak już co najmniej od końca XIX wieku – w okolicy Niżniego Nowego Przechodu zachowały się z tych czasów resztki płotu otaczającego dobra księcia Christiana Hohenlohe.
Według W. Cywińskiego trudno znaleźć uzasadnienie dla nazwy Kominy Zdziarskie. W żadnym wypadku nie są to kominy, nie są też Zdziarskie – opadają bowiem do Podspadów, a Zdziary są "za górami, za lasami".

</doc>
<doc id="1804345" url="https://pl.wikipedia.org/wiki?curid=1804345" title="Formica pratensis">
Formica pratensis



</doc>
<doc id="1804347" url="https://pl.wikipedia.org/wiki?curid=1804347" title="Citroen c15">
Citroen c15



</doc>
<doc id="1804348" url="https://pl.wikipedia.org/wiki?curid=1804348" title="Ovidiu Ganț">
Ovidiu Ganț

Ovidiu Victor Ganț (ur. 18 sierpnia 1966 w Deta) – rumuński nauczyciel i polityk niemieckiej narodowości, poseł mniejszości niemieckiej do Izby Deputowanych.
Życiorys.
W 1989 ukończył studia matematyczne na Universitatea de Vest din Timișoara, po czym pracował jako nauczyciel w szkołach średnich. Współpracował też z macierzystym uniwersytetem, w okresie 1998–2001 był dyrektorem liceum w Timișoarze. Był związany z Rumuńsko-Niemiecką Izbą Handlową (jako sekretarz przemysłu i handlu w latach 2003–2004). Od lat 90. działał w Demokratycznym Forum Niemców w Banacie, był jego wiceprzewodniczącym (2004–2008). Był członkiem Niemiecko-Rumuńskiego Towarzystwa Kulturalnego, a także współpracownikiem pisma „Allgemeine Deutsche Zeitung Für Rumänien”.
W latach 2001–2004 pełnił obowiązki wiceministra w ministerstwie spraw zagranicznych. W 2004, 2008, 2012, 2016 i 2020 wybierany na posła do Izby Deputowanych jako przedstawiciel mniejszości niemieckiej.
W latach 2005–2006 był obserwatorem, a w 2007 parlamentarzystą europejskim (członkiem grupy chadeckiej oraz Komisji Kultury i Edukacji).
Odznaczony m.in. Orderem Zasługi Republiki Federalnej Niemiec.

</doc>
<doc id="1804350" url="https://pl.wikipedia.org/wiki?curid=1804350" title="Rubin Jabłoń">
Rubin Jabłoń



</doc>
<doc id="1804354" url="https://pl.wikipedia.org/wiki?curid=1804354" title="Dorsum Bucher">
Dorsum Bucher

Dorsum Bucher – grzbiet na powierzchni Księżyca o długości około 90 km. Znajduje się na współrzędnych selenograficznych . Dorsum Bucher znajduje się na obszarze pomiędzy Oceanus Procellarum a Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Waltera Buchera (1889-1965), niemiecko-amerykańskiego geologa i palaentologa.

</doc>
<doc id="1804358" url="https://pl.wikipedia.org/wiki?curid=1804358" title="Neovenatoridae">
Neovenatoridae

Neovenatoridae – rodzina teropodów z grupy allozauroidów (Allosauroidea). Została nazwana w 2010 roku przez Rogera Bensona, Matthew Carrano i Stephena Brusatte. Według ich definicji Neovenatoridae to klad obejmujący wszystkie allozauroidy bliżej spokrewnione z "Neovenator salerii" niż z "Carcharodontosaurus saharicus", "Allosaurus fragilis" lub "Sinraptor dongi". Do tak definiowanych Neovenatoridae należy siedem znanych obecnie rodzajów teropodów – "Neovenator", "Aerosteon", "Megaraptor", "Orkoraptor", "Australovenator", "Fukuiraptor" i "Chilantaisaurus"; Agnolín i współpracownicy (2010) do wchodzącego w skład Neovenatoridae kladu Megaraptora zaliczyli także australijski rodzaj "Rapator". Pozycja filogenetyczna większości spośród tych taksonów budziła kontrowersje – "Megaraptor" i "Orkoraptor" zostały początkowo uznane za potencjalne celurozaury, "Neovenator" za allozauryda, "Australovenator" za karcharodontozauryda, zaś "Aerosteon" wstępnie za karcharodontozauryda, a następnie allozauroida o niepewnym pokrewieństwie. Benson i współpracownicy stwierdzają, że wiele cech uznawanych dawniej za wyjątkowe dla tych taksonów w rzeczywistości występowało powszechniej i stanowi cechy wspólne nierozpoznanego wcześniej kladu teropodów. Cechy te dotyczą morfologicznych adaptacji kręgów oraz kończyn. Wiele spośród nich występowało także u celurozaurów, co wpływało na błędy w klasyfikowaniu taksonów. Przeprowadzona przez Bensona i współpracowników analiza kladystyczna potwierdziła monofiletyzm Neovenatoridae. Taksonem siostrzanym wobec Neovenatoridae są Carcharodontosauridae, a kladowi obejmującemu te dwie grupy nadano nazwę Carcharodontosauria. Według analizy najbardziej bazalnymi przedstawicielami Neovenatoridae są "Neovenator" i "Chilantaisaurus". Stanowią one sukcesywnie coraz bliższe grupy zewnętrzne kladu Megaraptora, obejmującego pozostałe Neovenatoridae. Natomiast z analizy filogenetycznej przeprowadzonej przez Novasa i współpracowników (2013) wynika, że tak rozumiane Neovenatoridae byłyby polifiletyczne; analiza potwierdziła bliskie pokrewieństwo "Neovenator" z Carcharodontosauridae (byłby on jedynym przedstawicielem Neovenatoridae), ale zarazem wskazała, że "Megaraptor", "Aerosteon", "Orkoraptor", "Australovenator" (łączone w rodzinę Megaraptoridae) oraz "Fukuiraptor" są celurozaurami blisko spokrewnionymi z tyranozaurami. Ponadto Novas i współpracownicy (2012) sklasyfikowali "Chilantaisaurus" jako celurozaura o niepewnej pozycji filogenetycznej.
Paleobiologia.
"Neovenator" osiągał rozmiary zbliżone do allozaura i prawdopodobnie również pod względem ekologii i sposobu polowania przypominał bazalne tetanury. Przedstawiciele grupy Megaraptora mieli wydłużone i silniejsze kończyny przednie, co sugeruje, iż mogli wykorzystywać je do polowania, a ich kończyny tylne wykazywały adaptacje do biegania. Budowa ich stawu skokowego górnego była zmodyfikowana, przeważnie osiągali też mniejsze rozmiary – największy znany osobnik fukuiraptora ważył około 175 kg. U niektórych innych grup teropodów – celurozaurów i niektórych ceratozaurów, takich jak elafrozaur – również wykształciły się podobne proporcje kończyn, jednak ich obecności nie odnotowano wcześniej u bazalnych tetanurów. U zaawansowanych Neovenatoridae występowała również pneumatyzacja kości obręczy barkowej oraz miednicznej, znana wcześniej jedynie u ptaków. Benson i współpracownicy sugerują, że Megaraptora mogły być w ekosystemach odpowiednikami celurozaurów, co pozwalało im współwystępować z dużymi karcharodontozaurami i abelizaurami. Neovenatoridae nie zajmowały jednak jednej niszy ekologicznej – grupa ta obejmowała zarówno długonogie biegające drapieżniki, takie jak "Australovenator" i "Megaraptor", jak i olbrzymich mięsożerców, takich jak "Chilantaisaurus", osiągający około 2,5 t masy – 14 razy więcej niż najmniejszy znany przedstawiciel Neovenatoridae – "Fukuiraptor". Allozauroidy były długo traktowane jako formy reliktowe w kredzie. Obecność skamieniałości orkoraptora w mastrychckich osadach Argentyny dowodzi jednak, iż mogły dotrwać do końca ery mezozoicznej.

</doc>
<doc id="1804360" url="https://pl.wikipedia.org/wiki?curid=1804360" title="Donisthorpe">
Donisthorpe

Donisthorpe – wieś w Anglii, w hrabstwie Leicestershire, w dystrykcie North West Leicestershire. Leży 29 km na zachód od miasta Leicester i 167 km na północny zachód od Londynu.

</doc>
<doc id="1804361" url="https://pl.wikipedia.org/wiki?curid=1804361" title="Yunyan Tansheng">
Yunyan Tansheng

Yunyan Tansheng (; kor. 운암담성 "Unam Tamsŏng", jap. "Ungan Donjō", wiet. "Vân Nham Đàm Thạnh"; ur. 780, zm. 841) – chiński mistrz chan, uczeń mistrza Yaoshana Weiyana. Prekursor szkoły caodong.
Życiorys.
Mistrz Yunyan pochodził z dawnego Jianchangu, które położone było ok. 30 km na północ od dzisiejszego Nanchangu w prowincji Jiangxi.
Początkowo był uczniem mistrza Baizhanga Huaihaia, jednak po 20 latach praktyki wciąż nie osiągnął oświecenia. Po śmierci nauczyciela Yunyan rozpoczął wędrówkę po Chinach w celu znalezienia odpowiedniego mistrza chan. Przebywał u wielu nauczycieli i w końcu zdecydował się zostać uczniem mistrrza Yaoshana Weiyana (751–834).
W czasie praktyki u Yaoshana jego najbliższym przyjacielem był brat dharmiczny Daowu Yuanzhi (769–835). Zapisane rozmowy pomiędzy nimi były szeroko znane i cytowane przez nauczycieli nawet w wiele pokoleń po ich śmierci.
Po osiągnięciu oświecenia i samodzielności, Yunyan przebywał w klasztorze na górze Yunyan w Tanzhou, w pobliżu dzisiejszego Changsha.
W 841 r. mistrz poczuł się chory. Wydał odpowiednie rozporządzenia i wykąpał się. Głównemu mnichowi nakazał przygotować ucztę następnego dnia z okazji odejścia mnicha. Wieczorem zmarł.
Po jego kremacji pozostało w popiele tysiąc świętych relikwii, które zostały umieszczone w stupie.
Mistrz otrzymał pośmiertny tytuł "Wielki Nauczyciel Bez Zamieszkania".
Występuje w gong’anach 70, 72, 89 z "Biyan lu" i 49, 54 z "Congrong lu".
Znaczenie mistrza.
Mistrz odegrał olbrzymią rolę w ukształtowaniu się doktryny szkoły caodong. Szkoła ta został założona przez jego ucznia, mistrza chan Dongshana Liangjego (807–869).
Podstawa systemu Pięciu rang została wypracowana właśnie przez mistrza Yunyana. System ten, chociaż wyłonił się z metafizycznej myśli mahajanistycznej został przez Yunayan wyłożony w formie chińskiej, w ścisłym związku z Yijing ("Księgą Przemian"), która jest wyrażeniem chińskiej filozofii.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="1804362" url="https://pl.wikipedia.org/wiki?curid=1804362" title="Formica cunicularia">
Formica cunicularia



</doc>
<doc id="1804365" url="https://pl.wikipedia.org/wiki?curid=1804365" title="Vince Vieluf">
Vince Vieluf

Vincent Ernest „Vince” Vieluf (wym.: "wilof"; ur. 10 listopada 1970 w Joliet) – amerykański aktor telewizyjny i filmowy. Najbardziej znany jest z roli głupkowatego Blaine’a Cody’ego w komedii Jerry’ego Zuckera "Wyścig szczurów" (2001) i jako wygadany Barry, bohater sitcomu stacji UPN "Miłość z o.o." (2006-2007). Napisał także scenariusz do filmu "Order of Chaos" (2009), który następnie wyreżyserował.
Życiorys.
Urodził się w małym miasteczku Joliet w stanie Illinois. Wychowywał się w Teksasie, gdzie ukończył Gregory-Portland High School.
Wystąpił m.in. w sitcomie NBC "Przyjaciele" (2001) jako student Ned, komedii "Grind" (2003) i dramacie kryminalnym Richarda Loncraine’a "Firewall" (2006) u boku Harrisona Forda.

</doc>
<doc id="1804366" url="https://pl.wikipedia.org/wiki?curid=1804366" title="Pszczyna (ujednoznacznienie)">
Pszczyna (ujednoznacznienie)



</doc>
<doc id="1804367" url="https://pl.wikipedia.org/wiki?curid=1804367" title="Sinotyrannus">
Sinotyrannus

Sinotyrannus – rodzaj teropoda należącego do grupy tyranozauroidów (Tyrannosauroidea) żyjącego we wczesnej kredzie na obecnych terenach Azji. "Sinotyrannus" został opisany w 2009 roku przez Ji Qianga i współpracowników w oparciu o niekompletny szkielet obejmujący fragmentaryczną czaszkę oraz kilkanaście kości szkieletu pozaczaszkowego (KZV-001) wydobyty z datowanych na barrem lub apt osadów formacji Jiufotang w chińskiej prowincji Liaoning. "Sinotyrannus" był niewiele starszy od prymitywnych tyranozauroidów, takich jak "Dilong", jednak znacznie od nich większy – osiągając 9–10 m długości był największym drapieżnikiem terenów grupy Jehol i największym spośród wszystkich tyranozauroidów żyjących przed późną kredą. Zachowany fragment czaszki mierzy 45,8 cm, co pozwala oszacować jej całkowitą długość na około 1 m. Oprócz niekompletnej czaszki odnaleziono również trzy kręgi tułowiowe, kilka żeber, niekompletne kości biodrowe, fragmentaryczne paliczki kończyn przednich oraz kilka innych niekompletnych kości. Ze względu na niektóre cechy czaszki oraz duże rozmiary, Ji i współpracownicy sugerowali, że "Sinotyrannus" może być najstarszym znanym przedstawicielem rodziny tyranozaurów (Tyrannosauridae). Kilka cech czaszki, takich jak duże nozdrza zewnętrzne i grzebień nosowy, łączą jednak "Sinotyrannus" z bazalnymi tyranozauroidami guanlongiem i proceratozaurem – przedstawicielami kladu Proceratosauridae – co dowodziłoby, że duże rozmiary "Sinotyrannus" wyewoluowały niezależnie od Tyrannosauridae. Przynależność tego rodzaju do Proceratosauridae potwierdziła również analiza kladystyczna przeprowadzona przez Brusatte'a i współpracowników (2010).
Nazwa rodzajowa "Sinotyrannus", oznaczająca „chiński tyran”, pochodzi od łacińskiego słowa "Sino" („Chiny”) oraz greckiego "tyrannus" („tyran”). Nazwa gatunkowa gatunku typowego, "kazuoensis", odnosi się do powiatu Kazuo, na terenie którego odnaleziono holotyp.

</doc>
<doc id="1804371" url="https://pl.wikipedia.org/wiki?curid=1804371" title="Kolejka wąskotorowa w Ostrowie Wielkopolskim">
Kolejka wąskotorowa w Ostrowie Wielkopolskim



</doc>
<doc id="1804373" url="https://pl.wikipedia.org/wiki?curid=1804373" title="Fouad Abiad">
Fouad Abiad

Fouad "Hoss" Abiad (ur. 15 października 1978 w Windsorze) – kanadyjski kulturysta.
Biogram.
Urodził się pod koniec lat 70. XX wieku w Windsorze w prowincji Ontario. Jest szyitą.
Treningi siłowe rozpoczął w wieku dwudziestu jeden lat. Pierwszy poważny sukces w sporcie kulturystycznym osiągnął w roku 2004, kiedy podczas Mistrzostw Kanady organizowanych przez federację Canadian BodyBuilding Federation (CBBF) uzyskał złoty medal w kategorii wagowej ciężkiej. W ciągu samych tylko dwóch następnych lat zdobył kolejne złota w trakcie Mistrzostw Kanady – w 2005 roku w kategorii superciężkiej oraz w 2006 w tej samej kategorii oraz jako całkowity zwycięzca zawodów. Aktualnie przynależy do federacji International Federation of BodyBuilders (IFBB).
Sporadycznie bierze udział w sesjach zdjęciowych jako fotomodel. Pozował takim fotografom, jak Jason Breeze czy Per Bernal. Dwukrotnie, w maju 2008 i marcu 2009 roku, pojawił się na okładkach magazynu "Muscle Mag International".
Choroba.
Cierpiał z powodu choroby mięśni. W maju 2010 roku poddał się ekstremalnie bolesnemu zabiegowi zwanemu techniką Grastona.

</doc>
<doc id="1804374" url="https://pl.wikipedia.org/wiki?curid=1804374" title="Paavo Aaltonen">
Paavo Aaltonen

Paavo Aaltonen (ur. 11 grudnia 1919 w Kemi, zm. 9 września 1962 w Sipoo) – fiński gimnastyk. Wielokrotny medalista olimpijski i mistrz świata.
Na igrzyskach debiutował w Londynie w 1948, ponownie wystąpił w Helsinkach 4 lata później. Podczas 2 startów, zdobywał medale (łącznie 5). Największe sukcesy odnosił w 1948 w Londynie, kiedy to zdobył 3 złote i 1 brązowy medal. Cztery lata później wywalczył tylko jeden brąz.
2-krotny medalista Mistrzostw Świata w 1950: drążek – złoto, wielobój drużynowy – srebro.

</doc>
<doc id="1804375" url="https://pl.wikipedia.org/wiki?curid=1804375" title="Dongyang">
Dongyang

Dongyang () – miasto na prawach w powiatu we wschodnich Chinach, w prowincji Zhejiang, w prefekturze miejskiej Jinhua. W 2000 roku liczba mieszkańców miasta wynosiła 753 094, w 2010 roku populacja miasta wyniosła 804 400.
Gospodarka.
Przemysł metalurgiczny, maszynowy, chemiczny, farmaceutyczny i spożywczy. Miasto znane z rozwiniętego rzemiosła – wyroby z drewna (m.in. z bambusu).
Atrakcje turystyczne.
Kompleks rezydencjonalny rodziny Lu (Dongyang Luzhai 东阳卢宅) w centrum Dongyang znany jako Pałac Cesarski w południowych Chinach z okresu dynastii Ming i Qing.

</doc>
<doc id="1804377" url="https://pl.wikipedia.org/wiki?curid=1804377" title="Gonggeer Shan">
Gonggeer Shan



</doc>
<doc id="1804379" url="https://pl.wikipedia.org/wiki?curid=1804379" title="Paavo aaltonen">
Paavo aaltonen



</doc>
<doc id="1804381" url="https://pl.wikipedia.org/wiki?curid=1804381" title="Dzień Dobry Ziemi Radomskiej">
Dzień Dobry Ziemi Radomskiej

Dzień Dobry Ziemi Radomskiej – gazeta codzienna ukazująca się w Radomiu w latach 1934–1939. Jej wydawanie przerwał wybuch II wojny światowej.

</doc>
<doc id="1804385" url="https://pl.wikipedia.org/wiki?curid=1804385" title="Wewnętrzna biel">
Wewnętrzna biel



</doc>
<doc id="1804388" url="https://pl.wikipedia.org/wiki?curid=1804388" title="Wiadomości Gubernialne Guberni Radomskiej">
Wiadomości Gubernialne Guberni Radomskiej

Wiadomości Gubernialne Guberni Radomskiej (WGGR) – wydawnictwo zawierające akty normatywne guberni radomskiej oraz ich omówienia. WGGR zastąpiły Dziennik Urzędowy Guberni Radomskiej.
W Bibliotece Archiwum Państwowego w Radomiu znajdują się numery tego wydawnictwa z lat: 1868-1901, 1904-1905, 1908, 1910-1911, 1913-1915.

</doc>
<doc id="1804389" url="https://pl.wikipedia.org/wiki?curid=1804389" title="WGGR">
WGGR



</doc>
<doc id="1804390" url="https://pl.wikipedia.org/wiki?curid=1804390" title="Koszykówka na Igrzyskach Frankofońskich 2009">
Koszykówka na Igrzyskach Frankofońskich 2009

Koszykówka na Igrzyskach Frankofońskich 2009 – turniej piłki koszykowej, który odbył się w dniach 28 września - 5 października 2009 podczas 6. Igrzysk Frankofońskich rozegranych w Bejrucie. Udział brały tylko kobiety. Mężczyźni nie brali udziału w związku z trwającymi wtedy Mistrzostwami Europy w Koszykówce, które miały miejsce w Polsce. Mecze rozgrywano w hali należącej do klubu koszykówki Al Riyadi Club Beirut. Początkowo w grupie A prowadziła drużyna Cypru, jednak została zdyskwalifikowana ze względu na fakt, iż drużyna ta nie w pełni składała się z zawodniczek posiadających obywatelstwo Cypru (skład zespołu zawierał dodatkowo jedną Amerykankę, jedną Polkę, jedną Serbkę oraz dwie zawodniczki z Chorwacji).
Faza grupowa.
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;

</doc>
<doc id="1804391" url="https://pl.wikipedia.org/wiki?curid=1804391" title="Dziennik Urzędowy Guberni Radomskiej">
Dziennik Urzędowy Guberni Radomskiej

Dziennik Urzędowy Guberni Radomskiej (DUGR) - wydawnictwo zawierające akty normatywne guberni radomskiej oraz ich omówienia.
Zajął miejsce Dziennika Urzędowego Guberni Sandomierskiej, zaś potem sam został zastąpiony przez Wiadomości Gubernialne Guberni Radomskiej.
W Bibliotece Archiwum Państwowego w Radomiu znajdują się numery tego wydawnictwa z lat 1845-1866.

</doc>
<doc id="1804392" url="https://pl.wikipedia.org/wiki?curid=1804392" title="Rebecca Bross">
Rebecca Bross

Rebecca Bross (ur. 11 lipca 1993 w Ann Arbor) – amerykańska gimnastyczka, sześciokrotna medalistka mistrzostw świata.
Największym sukcesem zawodniczki jest srebrny medal mistrzostw świata w Londynie w wieloboju indywidualnym. Trzykrotna medalistka Igrzysk Panamerykańskich 2007 w Rio de Janeiro (mistrzyni w ćwiczeniach wolnych i drużynowo).

</doc>
<doc id="1804393" url="https://pl.wikipedia.org/wiki?curid=1804393" title="Florian Mayer">
Florian Mayer

Florian Mayer (ur. 5 października 1983 w Bayreuth) – niemiecki tenisista, reprezentant w Pucharze Davisa, zdobywca Drużynowego Pucharu Świata 2011, olimpijczyk z Aten (2004).
Kariera tenisowa.
Zawodowym tenisistą Mayer był w latach 2001–2018. W sierpniu 2008 roku Mayer ogłosił zakończenie kariery, z powodu kontuzji palca, ale w 2009 roku powrócił do profesjonalnego tenisa.
W grze pojedynczej ma w swoim dorobku zwycięstwa w turniejach z serii ATP Challenger Tour. W rozgrywkach rangi ATP World Tour Niemiec odniósł dwa triumfy, we wrześniu 2011 roku w zawodach w Bukareszcie, w którym pokonał 6:3, 6:1 Pablo Andújara i w czerwcu 2016 roku w Halle, wygrywając z Alexandrem Zverevem. Ponadto Mayer pięciokrotnie przegrał finały rozgrywek ATP World Tour.
W grze podwójnej Mayer jest finalistą turnieju ATP World Tour w Monachium z 2005 roku. Wspólnie z Alexanderem Waske przegrali jednak w finale z parą Mario Ančić–Julian Knowle.
W 2004 zagrał na igrzyskach olimpijskich w Atenach, z których odpadł w pierwszej rundzie turnieju singlowego.
Debiut Mayera w rozgrywkach Pucharu Davisa miał miejsce we wrześniu 2004 roku ze Słowacją. Swoje oba pojedynki singlowe przegrał z Dominikiem Hrbatým oraz Karolem Kučerą. Niemiec rozegrał dla zespołu dziewiętnaście meczów singlowych z których dziesięć wygrał. W maju 2011 roku Mayer zdobył wraz z reprezentacją Niemiec Drużynowy Puchar Świata. W finale Niemcy pokonali 2:1 Argentynę, a Mayer zdobył punkt dla drużyny pokonując Juana Mónaco.
Najwyżej sklasyfikowany w rankingu singlistów był na 18. miejscu na początku czerwca 2011 roku, z kolei w zestawieniu deblistów w czerwcu 2012 roku zajmował 47. pozycję.

</doc>
<doc id="1804394" url="https://pl.wikipedia.org/wiki?curid=1804394" title="Dziennik Urzędowy Guberni Sandomierskiej">
Dziennik Urzędowy Guberni Sandomierskiej

Dziennik Urzędowy Guberni Sandomierskiej (DUGS) - wydawnictwo z lat 1838-1844 zawierające akty normatywne guberni sandomierskiej oraz ich omówienia.
DUGS został zastąpiony przez Dziennik Urzędowy Guberni Radomskiej.

</doc>
<doc id="1804395" url="https://pl.wikipedia.org/wiki?curid=1804395" title="DUGS">
DUGS



</doc>
<doc id="1804396" url="https://pl.wikipedia.org/wiki?curid=1804396" title="Rainer Hutterer">
Rainer Hutterer

Rainer Hutterer - współczesny zoolog niemiecki, związany z "Zoologisches Forschungsinstitut" i "Zoologisches Forschungsmuseum Alexander Koenig" (dział ssaków) w Bonn, oraz "American Museum of Natural History" w Nowym Jorku. Znaczny udział w jego dorobku zajmują prace nad ryjówkowatymi ("Crocidura ansellorum", "Crocidura arabica", "Crocidura bottegoides", "Crocidura canariensis", "Ruwenzorisorex", "Sylvisorex vulcanorum"). Wydzielił też gatunek z koszatniczkowatych "Octodon pacificus".

</doc>
<doc id="1804398" url="https://pl.wikipedia.org/wiki?curid=1804398" title="Dziennik Warszawski">
Dziennik Warszawski



</doc>
<doc id="1804399" url="https://pl.wikipedia.org/wiki?curid=1804399" title="Kōko Tsurumi">
Kōko Tsurumi

 – japońska gimnastyczka, dwukrotna medalistka mistrzostw świata.
Największym sukcesem zawodniczki jest brązowy medal mistrzostw świata w Londynie w wieloboju indywidualnym i srebro w ćwiczeniach na poręczy. Startowała w igrzyskach olimpijskich w Pekinie, zajmując 8. miejsce w ćwiczeniach na równoważni i 5. drużynowo w wieloboju.

</doc>
<doc id="1804405" url="https://pl.wikipedia.org/wiki?curid=1804405" title="Dziennik Warszawski (1851–1856)">
Dziennik Warszawski (1851–1856)

Dziennik Warszawski – konserwatywne pismo informacyjno-kulturalne założone w 1851 przez Henryka Rzewuskiego, który był również jego redaktorem i wydawcą. Od 1854 pismem kierował Julian Bartoszewicz przy współpracy Wacława Szymanowskiego.
W 1856 tytuł pisma zmieniono na „Kronikę Wiadomości Krajowych i Zagranicznych”. Jego wydawcą został Franciszek Salezy Dmochowski. Od 1859 był on również redaktorem pisma. Wydawanie pisma zakończono w 1860.
Nakład wynosił 2300 egzemplarzy w roku 1851. W latach późniejszych spadł do 1500 egzemplarzy.

</doc>
<doc id="1804406" url="https://pl.wikipedia.org/wiki?curid=1804406" title="Breakfast Point">
Breakfast Point

Breakfast Point – geograficzna nazwa dzielnicy, "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1804407" url="https://pl.wikipedia.org/wiki?curid=1804407" title="DUGR">
DUGR



</doc>
<doc id="1804408" url="https://pl.wikipedia.org/wiki?curid=1804408" title="Daniel Keatings">
Daniel Keatings

Daniel Keatings (ur. 4 stycznia 1990 w Kettering) – brytyjski gimnastyk, wicemistrz świata.
Największym sukcesem zawodnika jest srebrny medal mistrzostw świata w Londynie w wieloboju indywidualnym. Srebrny medalista mistrzostw Europy w wieloboju indywidualnym w Mediolanie (2009).

</doc>
<doc id="1804409" url="https://pl.wikipedia.org/wiki?curid=1804409" title="Marta Pihan">
Marta Pihan



</doc>
<doc id="1804410" url="https://pl.wikipedia.org/wiki?curid=1804410" title="Ukraińska Partia Pracy">
Ukraińska Partia Pracy

Ukraińska Partia Pracy (UPP) – ukraińska partia polityczna, powstała w maju 1927 we Lwowie.
Założyła ją część byłych członków Ukraińskiego Zjednoczenia Narodowo-Demokratycznego. Ideologicznie partia związana była z tzw. "grupą niezależną" Ukraińskiej Partii Robotniczej.
Partia odrzucała postanowienie Rady Ambasadorów o uznaniu suwerenności Polski w Galicji Wschodniej, popierała Jewhena Petruszewycza i czynnie propagowała koncepcje radianofilstwa - oparcia o USRR, której zwolennikiem był Petruszewycz. Przewodniczącym partii był Wiaczesław Budzynowśkyj, zastępcą przewodniczącego Mychajło Zachidnyj, sekretarzem M. Topolnyćkyj. Partia wydawała pisma "Rada" i "Pracja". Istniała do 1930, dokonała samorozwiązania.

</doc>
<doc id="1804411" url="https://pl.wikipedia.org/wiki?curid=1804411" title="Leo Bertos">
Leo Bertos

Leonida Christos „Leo” Bertos (ur. 20 grudnia 1981 w Wellington) – nowozelandzki piłkarz i trener, reprezentant kraju grający na pozycji pomocnika.
Kariera piłkarska.
Bertos przygodę z futbolem rozpoczął w Wellington Olympic. Od 2001 występował na angielskich boiskach, gdzie został piłkarzem Barnsley. Przez dwa lata gry dla tego zespołu rozegrał tylko 12 spotkań. W 2003 przeszedł do Rochdale. W barwach tej drużyny na poziomie League Two zagrał łącznie 82 spotkania, w których 13 razy wpisał się na listę strzelców. Pierwszą część sezonu 2005/06 spędził w Chester City, rundę wiosenną rozegrał w York City.
W 2006 podpisał kontrakt z Perth Glory z Australii. Po dwóch latach gry powrócił do Nowej Zelandii, zostając piłkarzem Wellington Phoenix. W drużynie z rodzinnego miasta spędził łącznie 6 lat. Dla Phoenix zagrał 127 spotkań, w których strzelił 9 bramek. W 2014 wyjechał do Indii, gdzie do 2015 reprezentował barwy Kingfisher East Bengal FC. W międzyczasie został wypożyczony do NorthEast United FC. Po rocznej przerwie powrócił do Australii, konkretnie do zespołu Newcastle Olympic FC. Jako piłkarz tej drużyny zakończył w 2018 karierę piłkarską.
Kariera reprezentacyjna.
Bertos w pierwszej reprezentacji zadebiutował 12 października 2003 w meczu przeciwko reprezentacji Kataru, przegranym 0:3. Rok później wziął udział w Pucharze Narodów Oceanii, podczas którego Nowa Zelandia zajęła 3. miejsce. Bertos zagrał w pięciu spotkaniach turnieju z Australią, Wyspami Salomona, Vanuatu, Tahiti i Fidżi. Cztery lata później reprezentacja Nowej Zelandii wygrała Puchar Oceanii.
Był także w kadrze na Puchar Konfederacji 2009, podczas którego zagrał w trzech spotkaniach z Południową Afryką, Hiszpanią i Irakiem.
Dzięki udanym eliminacjom Nowa Zelandia po raz drugi w historii zagrała na Mistrzostwach Świata. Podczas turnieju Bertos zagrał w trzech meczach fazy grupowej przeciwko reprezentacjom Słowacji, Włoch oraz Paragwaju.
Ostatnim wielkim turniejem w jego przygodzie z reprezentacją był Puchar Narodów Oceanii 2012. Podczas pucharu w 2012 zagrał w trzech spotkaniach. Po raz ostatni w drużynie narodowej wystąpił 13 listopada 2013 w meczu przeciwko Meksykowi, przegranym 1:5. Łącznie Leo Bertos w latach 2003–2013 wystąpił w 56 spotkaniach reprezentacji Nowej Zelandii.
W 2014 trzykrotnie zagrał w meczach reprezentacji Nowej Zelandii w piłce nożnej plażowej, w których raz się wpisał na listę strzelców.
Sukcesy.
Nowa Zelandia

</doc>
<doc id="1804412" url="https://pl.wikipedia.org/wiki?curid=1804412" title="Brest (żegluga)">
Brest (żegluga)

Brest – lina cumownicza działająca prostopadle do osi jednostki pływającej. Bresty stosowane są rzadko, jako dodatkowe liny cumownicze (prócz cum i szpringów) np. podczas dużego zafalowania w basenie portowym.

</doc>
<doc id="1804413" url="https://pl.wikipedia.org/wiki?curid=1804413" title="Águas de São Pedro">
Águas de São Pedro

Águas de São Pedro – miasto w południowo-wschodniej Brazylii, w stanie São Paulo. Około 2 tys. mieszkańców.

</doc>
<doc id="1804414" url="https://pl.wikipedia.org/wiki?curid=1804414" title="Jurij Riazanow">
Jurij Riazanow

Jurij Riazanow (ros. Юрий Сергеевич Рязанов; ur. 21 marca 1987 we Włodzimierzu, zm. 20 października 2009) – rosyjski gimnastyk, brązowy medalista mistrzostw świata.
Największym sukcesem zawodnika jest brązowy medal mistrzostw świata w Londynie w wieloboju indywidualnym oraz srebrny w 2006 roku podczas mistrzostw świata w Danii w drużynowym wieloboju. Brązowy medalista mistrzostw Europy w wieloboju indywidualnym w Amsterdamie (2007) i Mediolanie (2009).
Zginął w wypadku samochodowym na autostradzie w Rosji, w dniu 20 października 2009, zaledwie w pięć dni po swoim ostatnim sukcesie.

</doc>
<doc id="1804417" url="https://pl.wikipedia.org/wiki?curid=1804417" title="Cabarita">
Cabarita

Cabarita – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1804419" url="https://pl.wikipedia.org/wiki?curid=1804419" title="Gołąbek złotawy">
Gołąbek złotawy

Gołąbek złotawy ("Russula aurea" Pers.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r.. Synonimy naukowe:
Morfologia.
Średnicy 4-8(10) cm. Za młodu półkulisty, później płaski, w środku często zagłębiony lejkowato, najpierw jaskrawożółty do cytrynowożółtego, niekiedy całkiem czerwony, czasem też ze złocistożółtymi lub pomarańczowymi plamkami. Skórka lśniąca. Brzeg na starość krótko żłobkowany.
Gęste, białawe do bladożółtawych, po dojrzeniu na brzegach jaskrawożółte.
Cylindryczny do maczugowatego, biały z żółtym odcieniem, za młodu dość ścisły.
Białawy, pod skórką kapelusza żółty, zwięzły bez zapachu, o łagodnym smaku.
Żółty, amyloidalny. Zarodniki brodawkowato-siatkowate, o rozmiarach 7,5-10 x 6-8 µm, bez pory rostkowej.
Występowanie.
Rośnie od lipca do września, w lasach liściastych, iglastych i mieszanych zwłaszcza w pasie pojezierzy, pod dębami lub świerkami, tylko na glebach zawierających wapń.
Grzyb mikoryzowy. Jest jadalny.
Gatunki podobne.
Czerwone formy łatwo pomylić z trującymi: gołąbkiem wymiotnym ("Russula emetica") i gołąbkiem buczynowym ("Russula nobilis").

</doc>
<doc id="1804421" url="https://pl.wikipedia.org/wiki?curid=1804421" title="Dorsum Cayeux">
Dorsum Cayeux

Dorsum Cayeux – grzbiet na powierzchni Księżyca o długości około 84 km. Znajduje się na współrzędnych selenograficznych . Dorsum Cayeux znajduje się na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Luciena Cayeux (1864-1944), francuskiego petrografa.

</doc>
<doc id="1804422" url="https://pl.wikipedia.org/wiki?curid=1804422" title="Dziennik Praw Królestwa Polskiego">
Dziennik Praw Królestwa Polskiego



</doc>
<doc id="1804424" url="https://pl.wikipedia.org/wiki?curid=1804424" title="Glen Moss">
Glen Moss

Glen Moss (ur. 19 stycznia 1983 w Hastings w Nowej Zelandii) – nowozelandzki piłkarz, reprezentant kraju grający na pozycji bramkarza. 
Kariera piłkarska.
Moss karierę rozpoczął w 2001 w klubie Gold Coast United. W trakcie sezonu 2001/02 przeszedł do klubu Sydney Olympic. Następnie zanotował krótkie epizody w zespołach Stanmore Hawks i Bonnyrigg White Eagles. W 2005 został piłkarzem New Zealand Knights. W zespole z Auckland 9 razy pojawił się na boisku, czym wzbudził zainteresowanie Dinama Bukareszt, do którego dołączył w 2006.
Jako piłkarz Dinama tylko raz zagrał na boiskach rumuńskiej Liga I, a klub zakończył sezon 2006/07 z mistrzowskim tytułem. W 2007 podpisał dwuletni kontrakt z Wellington Phoenix. W zespole z Wellington otrzymał prawdziwą szansę na pokazanie swoich umiejętności. Przez dwa sezony 33 razy strzegł bramki Phoenix. Sezon 2009/10 spędził w Melbourne Victory, by powrócić do Gold Coast United. W Gold Coast spędził kolejne dwa sezony, w których 41 razy zagrał w pierwszym składzie zespołu. 
Od 2012 ponownie występował w Wellington Phoenix. W Phoenix spędził kolejne 5 lat, w których 107 razy zagrał w meczach w ramach A-League. W latach 2017–2020 występował w Newcastle Jets. W 2020 zakończył karierę piłkarską. 
Kariera reprezentacyjna.
Moss występował w młodzieżowych reprezentacjach Nowej Zelandii do lat 20 i 23. 
Po raz pierwszy w kadrze "All Whites" zadebiutował 19 lutego 2006 w meczu przeciwko Malezji, wygranym 1:0. Zagrał w dwóch spotkaniach z Nową Kaledonią i Fidżi, przyczyniając się do zdobycia przez Nową Zelandię Pucharu Narodów Oceanii 2008. 
W 2009 został powołany przez trenera Rickiego Herberta na Puchar Konfederacji 2009, gdzie reprezentacja Nowej Zelandii odpadła w fazie grupowej. Moss zagrał na turnieju w trzech spotkaniach z Południową Afryką, Hiszpanią i Irakiem.
10 maja 2010 został powołany przez trenera Rickiego Herberta na Mistrzostwa Świata. Podczas Mundialu pełnił rolę bramkarza rezerwowego. Podobną rolę pełnił podczas Pucharu Narodów Oceanii 2012 i Pucharu Konfederacji 2017. Po raz ostatni w drużynie narodowej wystąpił 8 września 2014 w spotkaniu przeciwko reprezentacji Uzbekistanu, przegranym 1:3. Łącznie w latach 2006–2014 zagrał w reprezentacji w 29 spotkaniach.
Sukcesy.
Nowa Zelandia
Dinamo Bukareszt

</doc>
<doc id="1804426" url="https://pl.wikipedia.org/wiki?curid=1804426" title="Gala must">
Gala must



</doc>
<doc id="1804428" url="https://pl.wikipedia.org/wiki?curid=1804428" title="Dorsum Gast">
Dorsum Gast

Dorsum Gast – grzbiet na powierzchni Księżyca o długości około 60 km. Znajduje się na współrzędnych selenograficznych . Dorsum Gast znajduje się na obszarze Mare Serenitatis.
Nazwa grzbietu została nadana w 1973 roku przez Międzynarodową Unię Astronomiczną i pochodzi od Paula Gasta (1930-1973), amerykańskiego geochemika i geologa.

</doc>
<doc id="1804429" url="https://pl.wikipedia.org/wiki?curid=1804429" title="Gąska białobrązowa">
Gąska białobrązowa

Gąska białobrązowa ("Tricholoma albobrunneum" (Pers.) P. Kumm) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozowany został w 1801 r. przez Persoona, który nadał mu nazwę "Agaricus albobrunneus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Tricholoma". 
Niektóre synonimy nazwy naukowej:
Nazwę polską nadał Władysław Wojewoda w 2003 r. 
Morfologia.
Średnicy 4–10 cm, początkowo dzwonkowato-wypukły i na brzegu podwinięty, później rozpostarty, z wrośniętymi promieniowymi włókienkami, kasztanowobrązowy do rdzawobrązowego, na szczycie ziarnisty. Skórka wilgotna, kleista i mazista.
Gęste, przy trzonie zatokowato wycięte, młode białe, na starość na ogół rdzawo plamiste. Po ugnieceniu barwiące się czerwonobrązowo.
Długości 5–7 cm i grubości 1–2 cm, cylindryczny. Trzon o barwie jasnobrązowej, pod kapeluszem jaśniejsza strefa pierśieniowa, słabo jednak zaznaczona.
Biały, po ugnieceniu powoli czerwienieje, pachnie mąką i ma początkowo łagodny, a po dojrzeniu gorzki smak.
Biały, nieamyloidalny. Zarodniki kulisto-jajowate, gładkie, bezbarwne, o średnicy 4–5(6) × 3–4 µm, bez pory rostkowej.
Występowanie.
Gąska białobrązowa w Ameryce Północnej i Europie jest szeroko rozprzestrzeniona. Notowana jest także w niektórych miejscach w Ameryce Południowej (w Urugwaju), Azji ((Korea i Japonia), w Afryce i na Nowej Zelandii. W Polsce jej rozprzestrzenienie i liczebność nie są znane, nie znajduje się jednak na listach gatunków zagrożonych. 
Rośnie na ziemi w lasach iglastych, zwłaszcza sosnowych, a także mieszanych; na glebach piaszczystych, szczególnie pod sosnami i dębami, w miejscach obfitujących w porosty, na wspólnych stanowiskach z gąską zielonką ("Tricholoma equestre") i gąską niekształtną ("Tricholoma portentosum").
Znaczenie.
Grzyb mikoryzowy. Grzyb trujący. Powoduje zaburzenia w trawieniu, powiązane z mdłościami i wymiotami, które następnego dnia mijają.
Gatunki podobne.
Jest kilka podobnych gatunków brązowych gąsek o białych blaszkach. Przy ich oznaczaniu należy zwrócić uwagę na trzon: czy występuje na nim pierścień i czy na jego szczycie (pod kapeluszem) widoczna jest wyraźnie kontrastująca biała strefa. Podobne są np. gąska kroplistobrzega ("Tricholoma pessundatum"), gąska topolowa ("Tricholoma populinum").

</doc>
<doc id="1804430" url="https://pl.wikipedia.org/wiki?curid=1804430" title="Ostrożec (rejon młynowski)">
Ostrożec (rejon młynowski)



</doc>
<doc id="1804431" url="https://pl.wikipedia.org/wiki?curid=1804431" title="Ostrożec (rejon mościski)">
Ostrożec (rejon mościski)

Ostrożec (ukr. Острожець) – wieś na Ukrainie w rejonie mościskim obwodu lwowskiego, zamieszkana przez 289 osób. Podlega krukienickiej silskiej radzie.
Wieś szlachecka Ostrozec, własność Stadnickich, położona była w 1589 roku w ziemi przemyskiej województwa ruskiego. W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Pnikut w powiecie mościskim w woj. lwowskim. Po wojnie wieś weszła w struktury administracyjne Związku Radzieckiego.

</doc>
<doc id="1804432" url="https://pl.wikipedia.org/wiki?curid=1804432" title="Dorsum Guettard">
Dorsum Guettard

Dorsum Guettard – grzbiet na powierzchni Księżyca o długości około 40 km. Znajduje się na współrzędnych selenograficznych . Dorsum Guettard znajduje się na obszarze Mare Cognitum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Jeana-Étienne'a Guettarda (1715–1786), francuskiego przyrodnika i mineraloga.

</doc>
<doc id="1804433" url="https://pl.wikipedia.org/wiki?curid=1804433" title="Rosie Thomas">
Rosie Thomas

Rosie Thomas- amerykańska wokalistka i autorka tekstów, urodzona w Michigan w 1978 roku. Jej twórczość oscyluje wokół muzyki akustycznej, folkowej, indie, łącząc w sobie wpływy wszystkich tych gatunków.
Początkowo była członkinią pop-rockowej grupy Velour 100. Pierwszy solowy album wydała na początku 2001 roku. Do dzisiaj wydała 5 pełnych albumów i 2 minialbumy.

</doc>
<doc id="1804434" url="https://pl.wikipedia.org/wiki?curid=1804434" title="Józef Skwirecki">
Józef Skwirecki



</doc>
<doc id="1804435" url="https://pl.wikipedia.org/wiki?curid=1804435" title="Dorsum Higazy">
Dorsum Higazy

Dorsum Higazy – grzbiet na powierzchni Księżyca o długości około 60 km. Znajduje się na współrzędnych selenograficznych . Dorsum Higazy znajduje się na obszarze Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Riada Higazy (1919-1967), egipskiego badacza Ziemi.

</doc>
<doc id="1804436" url="https://pl.wikipedia.org/wiki?curid=1804436" title="Gąska dachówkowata">
Gąska dachówkowata

Gąska dachówkowata ("Tricholoma imbricatum" (Fr.) P.Kumm.) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1815 r. Elias Fries nadając mu nazwę "Agaricus imbricatus". Obecną, uznaną przez Index Fungorum nazwę nadał mu w 1871 r. Paul Kummer, przenosząc go do rodzaju "Tricholoma". Niektóre synonimy łacińskie:
Nazwę polską podali Barbara Gumińska i Władysław Wojewoda w 1968 r. 
Morfologia.
Średnicy 3–8(10) cm, młody prawie dzwonkowaty, z podwiniętym brzegiem, później lekko spłaszczony do całkowicie płaskiego, najpierw gładko-włóknisty, potem na całej powierzchni, z wyjątkiem szczytu łuskowaty, czerwonobrązowy do brązowego, rzadko także z oliwkowożółtym podkładem. Skórka sucha, pękająca na drobniutkie łuseczki.
Gęste, przy trzonie zaokrąglone lub wykrojone ząbkiem, początkowo brudnobiałe, później czerwono-brązowawo poplamione. Po uszkodzeniu zmieniają barwę na brunatną.
Długości 6–15 cm i grubości 1–1,5 cm, cylindryczny, początkowo pełny, później pusty. Na szczycie biały, poza tym bladobrązowy z drobnymi kosmkami. Podstawa trzonu zwężona lub korzeniasta. Strefa pierścieniowa niewidoczna. 
Biały, przy podstawie trzonu rdzawo-brązowawy. Jest bez zapachu, lub ma słaby zapach grzybowo-ziołowy. Smak łagodny lub gorzkawy.
Biały. Zarodniki, krótko elipsoidalne, gładkie, bezbarwne, o średnicy 5–5,5 × 3,5–4 µm.
Występowanie i siedlisko.
Najliczniejsze stanowiska tego gatunku opisano w Ameryce Północnej i Europie, ale występuje także w Japonii, Australii i Kostaryce w Ameryce Środkowej. W Polsce jest dość rzadki.
Rośnie od września do grudnia w lasach iglastych, przede wszystkim pod sosnami, rzadziej pod świerkami. Czasami rośnie w dużych grupach i tworzy czarcie kręgi. Lubi gleby piaszczyste. Jest odporny na gnicie – jego owocniki mogą utrzymywać się w lesie nawet przez kilka tygodni 
Znaczenie.
Grzyb mikoryzowy. Przez niektórych autorów uważany jest za grzyb jadalny: jakkolwiek mięsisty, nie jest jednak zbyt smaczny. Jadalny jest tylko gdy ma łagodny smak, część owocników jednak jest gorzka. Ponadto może być pomylony z trującym krowiakiem podwiniętym. W Polsce na ogół gąska dachówkowata nie jest zbierana do celów spożywczych.
Gatunki podobne.
W Polsce rośnie wiele podobnych gatunków gąsek. Istotne przy ich oznaczaniu są takie cechy morfologiczne, jak: faktura powierzchni kapelusza, jego lepkość, smak i zapach miąższu, oraz drzewa, pod którymi rosną. Gąskę dachówkowatą można pomylić z trującą gąską białobrązową ("Tricholoma albobrunneum"). Podobne są również niejadalne: gąska żółtobrunatna ("Tricholoma fulvum"), gąska krowia ("Tricholoma vaccinum") oraz gąska modrzewiowa ("Tricholoma psammopus").

</doc>
<doc id="1804438" url="https://pl.wikipedia.org/wiki?curid=1804438" title="Andrew Barron">
Andrew Barron

Andrew Barron (ur. 24 grudnia 1980 r. w Invercargill w Nowej Zelandii) – nowozelandzki piłkarz, reprezentant kraju grający na pozycji pomocnika.
Kariera piłkarska.
Karierę rozpoczął w 1997 w klubie Miramar Rangers. W 2000 przeszedł do klubu William Carey College. W 2005 miał krótki epizod w Lisburn Distillery. W tym samym roku grał w Canterbury United. W 2006 grał w Team Wellington. W 2007 podpisał kontrakt z Minnesota Thunder. Od 2008 do 2010 był piłkarzem Team Wellington. 20 lipca 2010 zakończył karierę piłkarską.
Kariera reprezentacyjna.
Karierę reprezentacyjną rozpoczął w 2006. W 2009 został powołany przez trenera Rickiego Herberta na Puchar Konfederacji 2009, gdzie reprezentacja Nowej Zelandii odpadła w fazie grupowej. 10 maja 2010 został powołany przez trenera Rickiego Herberta na MŚ 2010. Po turnieju zakończył grę w kadrze, dla której wystąpił w 12 spotkaniach i strzelił 1 bramkę.

</doc>
<doc id="1804439" url="https://pl.wikipedia.org/wiki?curid=1804439" title="Pianino elektroniczne">
Pianino elektroniczne

Pianino elektroniczne – instrument muzyczny zaliczany do elektrofonów elektronicznych. Jest to Instrument klawiszowy o brzmieniu podobnym do pianina, w którym źródłem dźwięku są analogowe układy elektroniczne (generatory i modulatory). Pianino elektroniczne w obecnych czasach wyewoluowało w pianino cyfrowe.

</doc>
<doc id="1804440" url="https://pl.wikipedia.org/wiki?curid=1804440" title="Dorsum Niggli">
Dorsum Niggli

Dorsum Niggli – grzbiet na powierzchni Księżyca o długości około 50 km. Znajduje się na współrzędnych selenograficznych . Dorsum Niggli znajduje się na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Paula Niggli (1888-1953), szwajcarskiego badacza kryształów.

</doc>
<doc id="1804441" url="https://pl.wikipedia.org/wiki?curid=1804441" title="Gospodarka Gruzji">
Gospodarka Gruzji

Mimo dużych zniszczeń, które gospodarka Gruzji doświadczyła w czasie wojny domowej w latach 90. XX w. Gruzja dzięki pomocy Międzynarodowego Funduszu Walutowego i Banku Światowego od 2000 r. dokonała zasadniczego rozwoju gospodarczego osiągając spory wzrost produktu narodowego brutto (PKB) i zwalczyła inflację. W okresie tym Gruzja przeszła poważną transformację ustrojową przechodząc z gospodarki planowej w stylu ZSRR do systemu wolnorynkowego, opartego na prywatnej własności.
Przyrost PKB, stymulowany rozwojem sektora przemysłu i usług, utrzymywał się w latach 2005–2007 na poziomie 9–12%. W 2006, Bank Światowy określił Gruzję najlepiej reformowanym krajem na świecie.
Najpopularniejszym towarem eksportowym jest wino gruzińskie.
Emisja gazów cieplarnianych.
Emisja równoważnika dwutlenku węgla z terenu Gruzińskiej SRR wyniosła w 1990 roku 42,801 Mt, z czego 34,745 Mt stanowił dwutlenek węgla. W przeliczeniu na mieszkańca emisja wyniosła wówczas 6,422 t dwutlenku węgla, a w przeliczeniu na 1000 dolarów PKB 906 kg. Głównym źródłem emisji, odpowiedzialnym mniej więcej za jej połowę, była wówczas energetyka. Po rozpadzie ZSRR emisje dwutlenku węgla w republice drastycznie spadły, przez co mniej więcej stała emisja metanu na przełomie XX i XXI w. zaczęła jej dorównywać, a nawet przekraczać. Od tego czasu rosną, z niewielkim zahamowaniem w okresie 2008-2010, nie osiągając jednak poziomu z początku lat 90. W 2018 emisja dwutlenku węgla pochodzenia kopalnego wyniosła 10,809 Mt, a w przeliczeniu na mieszkańca 2,787 t i w przeliczeniu na 1000 dolarów PKB 288 kg. W tym czasie wzrósł udział emisji z transportu, a udział energetyki znacząco zmalał.

</doc>
<doc id="1804443" url="https://pl.wikipedia.org/wiki?curid=1804443" title="Lejkówka liściowa">
Lejkówka liściowa

Lejkówka liściowa ("Clitocybe phyllophila" (Pers.) P. Kumm.) – gatunek grzybów z rzędu pieczarkowców ("Agaricales").
Systematyka i nazewnictwo.
Pozycja w klasyfikacji według Index Fungorum: "Clitocybe, Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Persoon nadając mu nazwę "Agaricus phylophilus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Clitocybe".
Niektóre synonimy naukowe:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten ma też inne nazwy: bedłka liściowa, bedłka naliściowa, bedłka świerkowa, lejkorodek pachnący. 
Morfologia.
Średnicy 3–10 cm, najpierw wypukły, później płaski, na koniec z wgłębieniem, nigdy jednak nie lejkowaty. Brzeg powyginany, długi czas pozostaje podwinięty. Powierzchnia błyszcząca, gładka, biaława lub kremowa. Jest higrofaniczny,podczas wilgotnej pogody zmienia kolor na szarożółty lub białobrązowawy, najciemniejszy przy brzegu. Starsze owocniki posiadają koncentrycznie ułożone bruzdy. 
Gęste, nieco zbiegające, najpierw białe, później brudnobiaławe.
Wysokość 3–7 cm, grubość 0,6–1,1 cm, walcowaty, czasami skręcony, sprężysty, u młodych owocników pełny, u starszych pusty lub watowaty. Powierzchnia biała lub brudnoochrowa. Charakterystyczne jest występowanie u podstawy trzonu białych strzępek grzybni.
Biały, w stanie wilgotnym wodnistoszarobrązowawy. Zapach aromatyczny, czasami stęchły lub mączny.
Biały. Zarodniki, elipsoidalne, gładkie, bezbarwne, o średnicy 4–5 × 3–4 µm.
Występowanie i siedlisko.
Występuje w Ameryce Północnej i w Europie. W Europie Środkowej gatunek dość częsty, w Polsce pospolity.
Rośnie na ziemi w lasach iglastych, lasach liściastych i mieszanych, zwłaszcza pod bukami. Pojawia się od sierpnia do października.
Znaczenie.
Saprotrof. Grzyb trujący (zatrucia muskarynowe), zjedzony w większych ilościach powoduje niebezpieczne zatrucia.
Gatunki podobne.
Jest wiele białawych lejkówek i innych, podobnych gatunków grzybów. Są one trudne do odróżnienia.

</doc>
<doc id="1804444" url="https://pl.wikipedia.org/wiki?curid=1804444" title="Jeremy Christie">
Jeremy Christie

Jeremy John Christie (ur. 22 maja 1983 r. w Whangarei w Nowej Zelandii) – nowozelandzki piłkarz, reprezentant kraju grający na pozycji defensywnego pomocnika.
Kariera piłkarska.
Karierę rozpoczął w 1999 w klubie Barnsley. W 2003 przeszedł do klubu Football Kingz. W 2004 miał krótki epizod w Onehunga Sports. W tym samym roku grał w Waitakere United. W 2005 grał w New Zealand Knights. W 2006 podpisał kontrakt z Perth Glory. W 2007 podpisał dwuletni kontrakt z Wellington Phoenix. Od 2009 przez rok był piłkarzem Waitakere United. Od 2010 do 2011 reprezentował barwy amerykańskiego klubu FC Tampa Bay.
Kariera reprezentacyjna.
Karierę reprezentacyjną rozpoczął w 2005. W 2009 został powołany przez trenera Rickiego Herberta na Puchar Konfederacji 2009, gdzie reprezentacja Nowej Zelandii odpadła w fazie grupowej. 10 maja 2010 został powołany przez trenera Rickiego Herberta na MŚ 2010. W sumie w reprezentacji wystąpił w dwudziestu spotkaniach i zdobył jedną bramkę.

</doc>
<doc id="1804450" url="https://pl.wikipedia.org/wiki?curid=1804450" title="TVO (Telewizja Opolska)">
TVO (Telewizja Opolska)

TVO – prywatna regionalna stacja telewizyjna. Kanał TVO był kierowany do mieszkańców województwa opolskiego. Stacja ruszyła 5 października 2009 roku o godz. 17:50. Redaktorem naczelnym stacji był Radosław Święs, a newsroomem kierował Wiktor Balcer. TVO było również pierwszą na Opolszczyźnie stacją z portalem telewizyjnym. Od 29 marca 2010 roku TVO dostępna była we wszystkich pakietach telewizji UPC, także w podstawowym i najtańszym pakiecie mini.
TVO retransmitowała I Galę MMA w Opolu, która odbyła się 4 kwietnia 2010 roku.

</doc>
<doc id="1804451" url="https://pl.wikipedia.org/wiki?curid=1804451" title="Dorsum Owen">
Dorsum Owen

Dorsum Owen – grzbiet na powierzchni Księżyca o długości około 34 km. Jego środek znajduje się na współrzędnych selenograficznych . Dorsum Owen znajduje się na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od George'a Owena (1552-1613), walijskiego przyrodnika.

</doc>
<doc id="1804458" url="https://pl.wikipedia.org/wiki?curid=1804458" title="Waldemar Walczak">
Waldemar Walczak

Waldemar Walczak (ur. 5 marca 1975 w Toruniu) – polski żużlowiec.
Licencję żużlową zdobył w 1991 roku. W rozgrywkach z cyklu Drużynowych Mistrzostw Polskich startował w latach 1991–2003, reprezentując kluby Apatora Toruń (1991–1994, 1999–2000), Polonii Piła (1995–1997), Stali Gorzów Wielkopolski (1998), Kolejarza Rawicz (2001) oraz WKM Warszawa (2002–2003). W swoim dorobku posiada 6 brązowych medali DMP (1991, 1992, 1993, 1994, 1996, 1997). Był również dwukrotnym medalistą Drużynowego Pucharu Polski (1993 – złotym, 1999 – srebrnym).
Indywidualne sukcesy w karierze odnosił jako junior. W 1994 r. zdobył w Pile „Brązowy Kask”, natomiast w 1995 r. zajął III m. w rozegranym w Toruniu finale turnieju o „Srebrny Kask”. W tym samym roku awansował do finału Indywidualnych Mistrzostw Świata Juniorów w Tampere (XVI m.). W latach 1993–1996 czterokrotnie startował w finałach Młodzieżowych Indywidualnych Mistrzostw Polski (najlepsze wyniki: Toruń 1993 – VI m., Rzeszów 1995 – VII m.). Pięciokrotnie uczestniczył w finałach Młodzieżowych Mistrzostw Polski Par Klubowych, za każdym razem zdobywając medale (Gorzów Wielkopolski 1991 – złoty, Rybnik 1993 – złoty, Krosno 1994 – brązowy, Piła 1995 – złoty, Leszno 1996 – srebrny). Był również czterokrotnym medalistą Młodzieżowych Drużynowych Mistrzostw Polski: złotym (Bydgoszcz 1992), dwukrotnie srebrnym (Wrocław 1993, Gorzów Wielkopolski 1995) oraz brązowym (Rzeszów 1994).

</doc>
<doc id="1804463" url="https://pl.wikipedia.org/wiki?curid=1804463" title="Dorsum Termier">
Dorsum Termier

Dorsum Termier – grzbiet na powierzchni Księżyca o długości około 90 km. Znajduje się na współrzędnych selenograficznych . Dorsum Termier znajduje się na obszarze Mare Crisium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Pierre-Marie Termiera (1859-1930), francuskiego geologa.

</doc>
<doc id="1804466" url="https://pl.wikipedia.org/wiki?curid=1804466" title="Lancia Augusta">
Lancia Augusta

Lancia Augusta – samochód osobowy produkowany przez włoską firmę Lancia w latach 1933–1936. Dostępny jako 4-drzwiowy saloon oraz 2-drzwiowy kabriolet. W Auguście zastosowano silnik V4 o pojemności 1,2 litra. Moc przenoszona była na koła tylne poprzez 4-biegową manualną skrzynię biegów. Następcą został model Ardea.

</doc>
<doc id="1804472" url="https://pl.wikipedia.org/wiki?curid=1804472" title="Dean Markley">
Dean Markley



</doc>
<doc id="1804474" url="https://pl.wikipedia.org/wiki?curid=1804474" title="Dorsum Von Cotta">
Dorsum Von Cotta

Dorsum Von Cotta – grzbiet na powierzchni Księżyca o długości około 199 km. Znajduje się na współrzędnych selenograficznych . Dorsum Von Cotta znajduje się na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Carla Bernarda von Cotty (1808-1879), niemieckiego geologa.

</doc>
<doc id="1804477" url="https://pl.wikipedia.org/wiki?curid=1804477" title="Lancia Astura">
Lancia Astura

Lancia Astura – osobowy samochód sportowy produkowany przez włoską firmę Lancia w latach 1933–1939. Dostępny jako 4-drzwiowy sedan. Następca modelu Theta-35HP. W Asturze zastosowano silnik V8 o pojemności 3 litrów. Moc przenoszona była na koła tylne poprzez 4-biegową manualną skrzynię biegów. Zastąpiony przez model Ardea.

</doc>
<doc id="1804480" url="https://pl.wikipedia.org/wiki?curid=1804480" title="Proces pierwszej Egzekutywy Krajowej OUN">
Proces pierwszej Egzekutywy Krajowej OUN

Proces pierwszej Egzekutywy OUN (zwany również "procesem 11") – proces przeprowadzony przez władze radzieckie 29 października 1940 we Lwowie na aresztowanych przez NKWD 11 członkach Organizacji Ukraińskich Nacjonalistów, działaczach Egzekutywy Krajowej OUN. 
Sądzeni byli członkami lwowskiej Krajowej Egzekutywy OUN, utworzonej 24 marca 1940, przybyłymi z Krakowa w celu organizowania antysowieckiego podziemia. Zostali aresztowani w marcu i kwietniu 1940. Na karę śmierci zostali skazani W. Wojtiuk, P. Haba, W. Hryniw, O. Hrycak, W. Zełenyj, B. Iwaszkiw, J. Łewyćkyj, S. Nikłewycz, F. Fedeczko, Ł. Charkewycz (wyrok wykonano 20 lutego 1941). M. Włodyczko został skazany na 10 lat więzienia.
Po rozbiciu Egzekutywy przybyły z Krakowa Dmytro Myron utworzył drugą Egzekutywę, której został przewodniczącym. Jego zastępcą został Kost Cmoć.

</doc>
<doc id="1804481" url="https://pl.wikipedia.org/wiki?curid=1804481" title="Willa Gawrońskich w Warszawie">
Willa Gawrońskich w Warszawie

Willa Gawrońskich (nazwana też pałacykiem Gawrońskich lub pałacykiem Leszczyńskich) – budynek znajdujący się w Warszawie w Al. Ujazdowskich 23.
Historia.
Obiekt powstał w 1924 według projektu Marcina Weinfelda w stylu neobarokowym.
W okresie międzywojennym w pałacyku mieściło się Poselstwo i Konsulat Holenderski (1938–1939) oraz Poselstwo Belgii (1934−1939).
W czasie okupacji znajdowała się tutaj siedziba dowódcy SS i Policji na dystrykt warszawski. 1 lutego 1944 przed budynkiem żołnierze oddziału „Pegaz” Armii Krajowej dokonali udanego zamachu na Franza Kutscherę.
Willa Gawrońskich została spalona w 1944. Po wojnie budynek został odbudowany według projektu Heleny Weinfeld i Szymona Syrkusa, stracił jednak część dekoracji i mansardowy dach. Po odbudowie został przekazany ambasadzie Stanów Zjednoczonych (1948–1953), następnie ambasadzie Jugosławii (1953–2006). Obecnie pałacyk jest w rękach rodziny Gawrońskich.

</doc>
<doc id="1804482" url="https://pl.wikipedia.org/wiki?curid=1804482" title="Erhard Cziomer">
Erhard Cziomer

Erhard Cziomer (ur. 18 lipca 1940 w Ligocie Bialskiej, zm. 28 lutego 2020 w Krakowie) – polski politolog, historyk, badacz stosunków międzynarodowych, nauczyciel akademicki, profesor nauk humanistycznych.
Życiorys.
Ukończył studia historyczne na Uniwersytecie Jagiellońskim. Na tej samej uczelni uzyskiwał kolejne stopnie naukowe. W 1972 obronił pracę doktorską ("Niemieckie partie polityczne a stosunki niemiecko-radzieckie w latach 1918–1922. Od pokoju w Brześciu Litewskim do traktatu w Rapallo"), w 1977 habilitował się na podstawie rozprawy zatytułowanej "Polityka rządu RFN wobec ZSRR w latach 1955–1972". W 1989 otrzymał tytuł profesora nauk humanistycznych.
Pracę zawodową rozpoczął w 1963 w Biurze Jubileuszowym Obchodów 600-lecia UJ, a także jako nauczyciel i wychowawca internatu w Technikum Hutniczo-Mechanicznym w Krakowie. Pracował następnie na krakowskiej Akademii Ekonomicznej (1969–1982) oraz w Instytucie Nauk Politycznych i Stosunków Międzynarodowych UJ (1982–2006). Był również wykładowcą w Akademii im. Andrzeja Frycza-Modrzewskiego oraz Wyższej Szkoły Administracji Publicznej w Kielcach. Wchodził w skład Komitetu Nauk Politycznych Polskiej Akademii Nauk i Komisji Środkowoeuropejskiej Polskiej Akademii Umiejętności.
Specjalizował się we współczesnej historii Niemiec, niemieckiej polityce zagranicznej i stosunkach polsko-niemieckich.
Pochowany na cmentarzu wojskowym przy ul. Prandoty (kw. LXXXVIII/10/21).

</doc>
<doc id="1804486" url="https://pl.wikipedia.org/wiki?curid=1804486" title="Josias Kumpf">
Josias Kumpf

Josias Kumpf (ur. 7 kwietnia 1925, zm. 15 października 2009 w Wiedniu) – były strażnik hitlerowskich obozów koncentracyjnych w Sachsenhausen i w Trawnikach. Członek SS, uczestniczył w masakrze 42 tysięcy Żydów, przyznał się, iż osobiście uczestniczył w egzekucjach 8 tysięcy Żydów w tym 400 dzieci. Po II wojnie światowej wyemigrował do Stanów Zjednoczonych w 1956, osiadł w Illinois, stając się naturalizowanym obywatelem Stanów Zjednoczonych w 1964 r.

</doc>
<doc id="1804490" url="https://pl.wikipedia.org/wiki?curid=1804490" title="Daniel Andersson">
Daniel Andersson



</doc>
<doc id="1804495" url="https://pl.wikipedia.org/wiki?curid=1804495" title="Dorsa Aldrovandi">
Dorsa Aldrovandi

Dorsa Aldrovandi – grupa grzbietów na powierzchni Księżyca o średnicy około 136 km. Dorsa Aldrovandi znajduje się na współrzędnych selenograficznych na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Ulissesa Aldrovandiego (1522-1605), włoskiego przyrodnika.

</doc>
<doc id="1804496" url="https://pl.wikipedia.org/wiki?curid=1804496" title="Armia Ochotnicza (Rosja)">
Armia Ochotnicza (Rosja)

Armia Ochotnicza (ros. Добровольческая Армия, "Dobrowolczeskaja Armija") – związek operacyjny białych podczas wojny domowej w Rosji w latach 1918 - 1920. Od 8 stycznia 1919 do 4 kwietnia 1920 w składzie Sił Zbrojnych Południa Rosji (od stycznia 1920 jako korpus). Armia uderzeniowa białych w okresie wojny domowej na południu Rosji.
Formowanie Armii Ochotniczej rozpoczęło się w listopadzie 1917 r. w Nowoczerkasku z inicjatywy gen. Michaiła Aleksiejewa, a od grudnia 1917 także gen. Ławra Korniłowa i jego stronników. Początkowa była tworzona na zasadzie zapisów ochotniczych oficerów, junkrów, kadetów, studentów i gimnazjalistów oraz starszyzny kozackiej. Dziewiątego stycznia 1918 oficjalnie ogłoszono utworzenie Armii. Jej najwyższym dowódcą został gen. Michaił Aleksiejew, naczelnym dowódcą gen. Ławr Korniłow, szefem sztabu gen. Aleksander Łukomski, dowódcą 1 Dywizji gen. Anton Denikin. Przy dowództwie została utworzona Rada (Piotr Struwe, M. M. Fiodorow, A. S. Chripunow, G. N. Trubieckoj, Borys Sawinkow). Dowództwo Armii liczyło na pomoc Ententy. Na początku stycznia 1918 Armia liczyła ok. 4 tys. żołnierzy i oficerów i działała przeciw oddziałom bolszewickim we współdziałaniu z jednostkami gen. A. Kaledina. W końcu marca 1918 pod naciskiem wojsk sowieckich Armia opuściła Rostów i rozpoczęła marsz na Kubań w celu połączenia z jednostkami kubańskiej kozaczyzny. Jednakże część oddziałów kozaków kubańskich nie wsparło oddziałów Armii Ochotniczej, tylko 3-tysięczny oddział gen. W. Ł. Pokrowskiego 26 marca przyłączył się do niej. Stan Armii osiągnął ok. 6 tys. żołnierzy. Próby zajęcia w dniach 9-13 kwietnia 1918 centralnej części z Jekaterynodarem nie powiodły się. Gen. Korniłow zginął 13 kwietnia 1918.
Dowództwo resztek Armii objął gen. Denikin, który z siłami wycofał się za Don. W czerwcu 1918 do Armii przyłączył się 3-tysięczny oddział płk. Michaiła Drozdowskiego. Dwudziestego szóstego czerwca Armia Ochotnicza (9 tys. żołnierzy) przy pomocy atamana dońskiego Piotra Krasnowa rozpoczęła tzw. Drugi marsz kubański w składzie czterech pułków (o nazwach: korniłowski, aleksiejewski, markowski i pułk Drozdowskiego), które potem sformowały dywizję. We wrześniu stan Armii liczył ok. 30–35 tys. żołnierzy i oficerów.
W związku z mobilizacją kozaków kubańskich i oddziałów białogwardyjskich, dyslokowanych na północnym Kaukazie, Armia przyjęła nazwę Kaukaskiej Armii Ochotniczej. Jesienią 1918 rządy Wielkiej Brytanii, Francji, i USA udzielały pomocy materialno-technicznej Armii. Dzięki pomocy Ententy siły białych armii na południu Rosji przeformowały się w Siły Zbrojne Południa Rosji (SZPR) pod dowództwem A. Denikina.
Na przełomie 1918/1919 Denikin odniósł zwycięstwo nad 11 Armią sowiecką i zajął północny Kaukaz. W styczniu 1919 Kaukaska Armia Ochotnicza została podzielona na Armię Kaukaską i Armię Ochotniczą. Do nich dołączyła Armia Dońska utworzona z pozostałości Armii Krasnowa. W ten sposób zostały stworzone Siły Zbrojne Południa Rosji pod dowództwem gen. Antona Denikina. Armia rozpoczęła ofensywę przeciw Armii Czerwonej, zajmując w czerwcu 1919 Donbas, Carycyn i Charków. Anton Denikin 3 lipca rozpoczął marsz na Moskwę, w którym główne uderzenie prowadziła Armia Ochotnicza (40 tysięcy żołnierzy) pod dowództwem gen. W. Maj-Majewskiego. Na zajętych terenach tworzono władzę białych. Z punktu widzenia gotowości bojowej i operacyjnej niektóre jednostki i związki taktyczne Armii Ochotniczej były dobrze wyszkolone i sprawne bojowo. W jednostkach było dużo kadry oficerskiej (tzw. kompanie i bataliony oficerskie). Od lata 1919 siła bojowa Armii Ochotniczej została obniżona ze względu na duże straty w walkach, przejście na mobilizację w ramach obowiązkowej służby wojskowej chłopów, oraz mobilizację żołnierzy Armii Czerwonej wziętych do niewoli. W czasie kontrnatarcia Armii Czerwonej od września 1919, Armia Ochotnicza poniosła klęski pod Orłem, a następnie Woroneżem i Kastornoje i wycofywała się na południe.
Na początku 1920 armia ochotnicza wycofała się za Don. W związku z dużymi stratami została przeformowana w Korpus (ok. 5 tys. żołnierzy) pod dowództwem gen. Aleksandra Kutiepowa.
26–27 marca 1920 pozostałości Armii Ochotniczej były ewakuowane z Noworosyjska na Krym, gdzie weszły w skład Armii gen. Piotra Wrangla.

</doc>
<doc id="1804499" url="https://pl.wikipedia.org/wiki?curid=1804499" title="Chris Henderson">
Chris Henderson



</doc>
<doc id="1804504" url="https://pl.wikipedia.org/wiki?curid=1804504" title="Sigrid Agren">
Sigrid Agren

Sigrid Agren (ur. 24 kwietnia 1991 w Schœlcher na Martynice) – francuska modelka. Występowała m.in. na pokazach Prady i Calvina Kleina.
Życiorys.
Sigrid Agren urodziła się 24 kwietnia 1991 r. na karaibskiej wyspie Martynice, stanowiącej departament Francji. Kiedy miała trzynaście lat, wstąpiła do francuskiej wersji Elite Model Look. Dzięki temu konkursowi mogła udać się na półfinały w Paryżu. Ona i dwoje innych uczestników konkursu zostało wybranych, aby przejść do finałów w Szanghaju. Agren przegrała z jednym z pozostałych finalistów francuskich, Charlotte Beillard (dziś znana jako Charlotte di Calypso).
Po zakończeniu Elite Model Look, Sigrid podpisała kontrakt z Elite Model Management w Paryżu. Pracowała mało aż do zakończenia nauki szkolnej w roku 2007.
Wróciła do świata modelingu w 2008 roku, podpisując kontrakt z New York Model Management i ponownie podpisała kontrakt z Elite Model Look we wszystkich najważniejszych stolicach mody. Zadebiutowała zamykając pokaz mody domu Prada. Potem występowała na swoim pierwszym tygodniu mody, który odbył się w Nowym Jorku. Chodziła na pokazach Calvina Kleina, Ralpha Laurena, Donny Karan i Rodarte'a. Otwierała również pokazy dla Yvensa Saint-Laurenta, Karla Lagerfelda, Alexandra McQueena i Prady. Zamykała pokazy Costume National i Louis Vuitton.
W sezonie wiosna/lato 2009 stała się twarzą Prady razem z Giedre Dukauskaite i Anna Jagodzińską, a także stała się twarzą Armani Jeans i Nicole Fahri.
Sigrid pojawiła się w wielu magazynach takich jak: paryskie „Vogue”, „Harper’s Bazaar” i „Numéro”. Niedawno Agren ukazała się na okładce magazynu „3 ID” w czerwcowo-lipcowym numerze, obok Tashy Tilberg i Raquel Zimmermann.
W sezonie jesień/zima 2009 Sigrid ukazała się w 68 międzynarodowych pokazach mody takich projektantów jak Dolce &amp; Gabbana, Jul Sander i Christian Dior. Sigrid była recenzowana w czasopismach modowych po pokazach dla Valentino, Alberta Ferretti, Karl Lagerfeld, Pucci, Diane von Furstenberg, Costume National, Marni, Ruffian, Marc by Marc Jacobs, Antonio Berardi i Max Azira. Otwierała i zamykała pokazy dla Chloé.
Agren zajmuje obecnie szesnaste miejsce w ogólnoświatowym rankingu Top 50 modelek.
W nadchodzącym sezonie zimowym 2009, Agren będzie twarzą domu mody Stelli McCartney, zastępując na tym stanowisku Kate Moss.

</doc>
<doc id="1804505" url="https://pl.wikipedia.org/wiki?curid=1804505" title="Uniwersytet Viadrina">
Uniwersytet Viadrina



</doc>
<doc id="1804508" url="https://pl.wikipedia.org/wiki?curid=1804508" title="Aoudad">
Aoudad



</doc>
<doc id="1804509" url="https://pl.wikipedia.org/wiki?curid=1804509" title="Phineas and Ferb">
Phineas and Ferb



</doc>
<doc id="1804511" url="https://pl.wikipedia.org/wiki?curid=1804511" title="Futbolowa Gorączka">
Futbolowa Gorączka



</doc>
<doc id="1804513" url="https://pl.wikipedia.org/wiki?curid=1804513" title="Borys Włodzimierzowicz">
Borys Włodzimierzowicz



</doc>
<doc id="1804514" url="https://pl.wikipedia.org/wiki?curid=1804514" title="Gleb Włodzimierzowicz">
Gleb Włodzimierzowicz



</doc>
<doc id="1804518" url="https://pl.wikipedia.org/wiki?curid=1804518" title="Owoce ziarnkowe">
Owoce ziarnkowe



</doc>
<doc id="1804524" url="https://pl.wikipedia.org/wiki?curid=1804524" title="Lancia Artena">
Lancia Artena

Lancia Artena – samochód osobowy produkowany przez włoską firmę Lancia w latach 1931–1936 oraz 1940–1942. Dostępny jako sedan, kabriolet oraz coupé. Następca modelu Lamda. Do napędu Arteny użyto silnika V4 o pojemności 1,9 l. Moc przenoszona była na koła tylne poprzez 4-biegową manualną skrzynię biegów.

</doc>
<doc id="1804531" url="https://pl.wikipedia.org/wiki?curid=1804531" title="Archidiecezja sarajewska">
Archidiecezja sarajewska

Archidiecezja sarajewska (łac.: "Vrhbosnensis o Seraiensis", bośn. i chorw. "Vrhbosanska nadbiskupija") - katolicka archidiecezja bośniacka położona w północno-wschodniej części kraju. Siedziba arcybiskupa znajduje się w katedrze Serca Jezusowego w Sarajewie.

</doc>
<doc id="1804533" url="https://pl.wikipedia.org/wiki?curid=1804533" title="Śmiejący się Budda">
Śmiejący się Budda

Śmiejący się Budda (chiń.: 布袋 pinyin: "Bùdài"; jap. 布袋 "Hotei") – popularna, wywodząca się z chińskiego folkloru, niekanoniczna postać Buddy. Popularny w Chinach, Japonii oraz na Zachodzie jako symbol szczęścia i pomyślności.
Ikonografia.
Przedstawiany jest jako uśmiechnięty mnich buddyjski, z ogoloną głową, malą i wielkim gołym brzuchem. Często nosi przy sobie worek, z którego rozdaje ludziom skarby. W przeciwieństwie do postaci historycznego Buddy Siakjamuniego nie ma koka na głowie. Często nazywany „śmiejącym się Buddą” (chiń. 笑佛).
Pochodzenie.
Postać Budai pojawiła się w chińskiej ikonografii w okresie dynastii Song. Jej pierwowzorem był prawdopodobnie Qieci (契此), ekscentryczny mnich chan z X wieku.
Budai w buddyzmie.
Postać Budai należy bardziej do sfery chińskiej religii ludowej i folkloru niż do oficjalnego panteonu buddyjskiego, lecz bywa również utożsamiany z bodhisattwą Maitreją.
Budai/Hotei w taoizmie.
Hotei został także włączony do ludowego taoizmu, w Japonii zaliczany jest do tzw. Shichi-fukujin, taoistycznych Siedmiorga Bogów Szczęścia.

</doc>
<doc id="1804536" url="https://pl.wikipedia.org/wiki?curid=1804536" title="Lancia Ardea">
Lancia Ardea

Lancia Ardea – mały samochód osobowy produkowany przez włoską firmę Lancia w latach 1939–1953. Dostępny jako sedan, lekka ciężarówka oraz van. Następca modelu Augusta. Do napędu użyto silnika V4 o pojemności 0,9 l. Moc przenoszona była na koła tylne poprzez 4-biegową manualną skrzynię biegów (od 1948 5-biegową). Powstały cztery generacje modelu. Następcą została Lancia Appia.
Dane techniczne.
Silnik.
"Źródło:"

</doc>
<doc id="1804543" url="https://pl.wikipedia.org/wiki?curid=1804543" title="Kronselka">
Kronselka



</doc>
<doc id="1804550" url="https://pl.wikipedia.org/wiki?curid=1804550" title="Kiczora (Tatry Bielskie)">
Kiczora (Tatry Bielskie)

Kiczora (słow. "Kýčera", "Kyčora", czasami "Čuba", "Kičora", węg. "Kicsora") – reglowe wzniesienie o wysokości 1283 m na zachodnim krańcu Tatr Bielskich, na północ od ich głównej grani. Poprzez Międzyścienną Przełęcz łączy się z północną granią Murania (tzw. Zakrywą). Od zachodniej, południowej i wschodniej strony (po Międzyścienną Przełęcz) jego stoki opadają do Doliny Międzyściennej zataczającej łuk wokół Kiczory. Północne stoki na długości kilku kilometrów opadają do Jaworowego Potoku i na tym odcinku biegnie północna granica Tatr. Dolna część stoków wschodnich opada do Nowej Doliny – tutaj po zachodniej stronie Nowego Potoku znajduje się niewielka i zarastająca Polana pod Kiczorą. Dawniej na polanie tej stały dwa szałasy.
Nazwa Kiczora (w różnych odmianach: Kiczera, Kiczura, Kiczara itp.) jest pochodzenia wołoskiego. Wzniesień o tej nazwie jest wiele, nie tylko w Polsce, ale również w całych Karpatach. Zazwyczaj określeniem tym nazywano lesistą górę.
Kiczorę całkowicie porasta las z przewagą buków. Znajdują się w nim cztery grupy wapiennych skałek. Najwyższe z nich znajdują się w okolicy Międzyściennej Przełęczy i mają wysokość do 30 m. Przez Kiczorę prowadzi kilka nieznakowanych ścieżek, obecnie jednak jest niedostępna turystycznie – cały jej obszar, jak zresztą całe Tatry Bielskie, jest obszarem ochrony ścisłej.

</doc>
<doc id="1804556" url="https://pl.wikipedia.org/wiki?curid=1804556" title="Eciton">
Eciton

Eciton – rodzaj mrówek z podrodziny Ecitoninae. Należą tu neotropikalne mrówki koczujące (nomadne). Gatunkiem typowym jest "E. hamatum". Najlepiej poznanymi gatunkami są "E. burchellii" i "E. hamatum".
Morfologia.
Robotnice "Eciton" są polimorficzne. Wyróżnia się wśród nich cztery podkasty: robotnice minor, opiekujące się potomstwem i królową; robotnice media, odpowiedzialne za zdobywanie pokarmu; robotnice submajor, transportujące pokarm do gniazda i robotnice major (żołnierze), odpowiedzialne za obronę kolonii. Te ostatnie charakteryzują się olbrzymimi, sierpowatymi żuwaczkami. Podkasta submajor jest szczególnie wyraźnie wyodrębniona u gatunku "E. burchellii".
U "E. burchellii" i "E. hamatum" liczba stadiów larwalnych wynosi pięć.
"E. hamatum" ma dobrze rozwinięte gruczoły pygidialny i postpygidialny, nie mają natomiast gruczołu analnego. Dobrze rozwinięty jest za to nabłonek gruczołowy na powierzchni VII sternitu. U tego rodzaju występuje również gruczoł Dufoura, którego wydzielina odgrywa rolę w komunikacji między robotnicami. Posiadają gruczoł jadowy i żądło; jad "E. burchellii" zawiera skatol.
Biologia.
"Eciton" żyją w dużych koloniach, których liczebność szacowano na 150–700 tysięcy ("E. burchellii") i 100–500 tysięcy ("E. hamatum").
Mrówki "Eciton" charakteryzują się dwufazowym cyklem życiowym, w którym na zmianę występują faza osiadła (stacjonarna) i faza wędrowna (nomadna). W fazie stacjonarnej, trwającej około trzech tygodni, mrówki nie przemieszczają się, a robotnice z własnych ciał tworzą tymczasowe gniazdo, w środku którego chroniona jest królowa i jaja. W tym czasie królowa składa olbrzymie ilości jaj. Królowa "E. burchellii" może żyć sześć lat, w tym czasie ze złożonych przez nią jaj wylęga się około trzech milionów robotnic. Robotnice odbywają tzw. rajdy, penetrując okolicę i zabijając zwierzęta które nie są w stanie przed nimi uciec. U większości gatunków "Eciton" zdobyczą są wyłącznie inne owady społeczne, przede wszystkim mrówki. U "E. burchellii", wyjątkowo, około 50% pokarmu stanowią mrówki, a na resztę składają się duże stawonogi i małe kręgowce.
W fazie nomadnej, trwającej około dwóch tygodni, mrówki przemieszczają się w poszukiwaniu nowych żerowisk.
Wiele organizmów wykształciło złożone zależności z koloniami "Eciton". Muchówki z rodzaju "Stylogaster" (Conopidae) i z rodziny Tachinidae składają jaja do ciał uciekających przed mrówkami owadów. Larwy rozwijają się w nich jako parazytoidy; jest to stosunkowo ryzykowna strategia ewolucyjna, ponieważ część tych owadów ostatecznie zostanie jednak złapana i pożarta przez mrówki. Myrmekofilne chrząszcze kusakowate i gnilikowate (m.in. "Euxenister") przemieszczają się razem z kolonią. Marszom mrówek towarzyszą liczne ptaki, polujące na uciekające przed mrówkami owady. Pewne gatunki motyli Ithomiini odżywiają się odchodami tych ptaków.
Wyspecjalizowane roztocze "Circocylliba crinita" spotykane są wyłącznie na wewnętrznej powierzchni żuwaczek "E. dulcium". Nicienie "Agamomermis ecitoni" są pasożytami wewnętrznymi robotnic "Eciton burchellii".
Historia badań.
Rodzaj "Eciton" opisał jako pierwszy Pierre André Latreille w 1804. Cykl życiowy tych mrówek poznano dzięki pracom Theodore′a Christiana Schneirli.

</doc>
<doc id="1804557" url="https://pl.wikipedia.org/wiki?curid=1804557" title="Wydział Prawa Europejskiego Uniwersytetu Viadrina">
Wydział Prawa Europejskiego Uniwersytetu Viadrina

Wydział Prawa Uniwersytetu Europejskiego Viadrina (niem. "Juristische Fakultät der Europa-Universität Viadrina") – jeden z trzech wydziałów Uniwersytetu Europejskiego Viadrina we Frankfurcie nad Odrą, największy z nich pod względem liczby pracowników naukowych i studentów.
Obecnym dziekanem wydziału jest prof. Ulrich Häde.
Kierunki studiów na wydziale.
Na wydziale istnieje możliwość podjęcia:

</doc>
<doc id="1804560" url="https://pl.wikipedia.org/wiki?curid=1804560" title="Daniel Andersson (żużlowiec)">
Daniel Andersson (żużlowiec)

Daniel Andersson (ur. 27 września 1974 w Sztokholmie) – szwedzki żużlowiec.
Dwukrotny medalista Młodzieżowych Indywidualnych Mistrzostw Szwecji (Eskilstuna 1994 – złoty, Norrköping 1995 – srebrny), Indywidualny Wicemistrz Świata Juniorów (Tampere 1995), uczestnik finału Drużynowych Mistrzostw Świata (Diedenbergen 1996 – V m.), zwycięzca Memoriału im. Jana Ciszewskiego (Świętochłowice 1995).
Przez trzy sezony uczestniczył w rozgrywkach z cyklu Drużynowych Mistrzostw Polski, reprezentując kluby Falubazu Zielona Góra (1996), RKM Rybnik (1999) oraz Wybrzeża Gdańsk (2000).
Po zakończeniu kariery został menedżerem i przez dziewięć lat współpracował z zespołem Indianerna Kumla. Teraz zajmuje się rozwojem kariery swojego syna - Willy'ego Bäckström. 

</doc>
<doc id="1804569" url="https://pl.wikipedia.org/wiki?curid=1804569" title="Dagmar Normet">
Dagmar Normet

Dagmar Normet (ur. 13 lutego 1921 w Tallinnie - zm. 16 października 2008 tamże) – estońska pisarka i tłumaczka literatury.
Studiowała w Instytucie Pedagogicznym w Uljanowsku oraz w Moskiewskim Instytucie Wychowania Fizycznego. W 1945 powróciła do Estonii, gdzie uczyła na uniwersytecie w Tartu.
Najczęściej pisała baśnie i powieści dla dzieci.
Wyszła za mąż za estońskiego kompozytora Leona Normeta, miała syna i córkę.

</doc>
<doc id="1804571" url="https://pl.wikipedia.org/wiki?curid=1804571" title="Sydor Kowpak">
Sydor Kowpak



</doc>
<doc id="1804574" url="https://pl.wikipedia.org/wiki?curid=1804574" title="Mistrzostwa Europy Strongman 1992">
Mistrzostwa Europy Strongman 1992

Mistrzostwa Europy Strongman 1992 – doroczne, indywidualne
zawody europejskich siłaczy.
Data: 1992 r.
Miejsce: 
WYNIKI ZAWODÓW:

</doc>
<doc id="1804577" url="https://pl.wikipedia.org/wiki?curid=1804577" title="William A. White">
William A. White



</doc>
<doc id="1804578" url="https://pl.wikipedia.org/wiki?curid=1804578" title="Mikael Blixt">
Mikael Blixt

Mikael Blixt (ur. 25 sierpnia 1964 w Nyköping) – szwedzki żużlowiec.
Młodzieżowy indywidualny mistrz Szwecji (Norrköping 1985), indywidualny wicemistrz Szwecji (Mariestad 1989), brązowy medalista drużynowych mistrzostw świata (Bradford 1989), wielokrotny uczestnik eliminacji indywidualnych mistrzostw świata (największy sukces: awans do finału światowego – jako zawodnik rezerwowy – Göteborg 1991).
W lidze brytyjskiej reprezentant klubów Poole Pirates (1982), Peterborough Panthers (1991) oraz Berwick Bandits (1991).
W 1992 r. został zakontraktowany do startu w drużynowych mistrzostwach Polski przez klub Apator Toruń, jednakże nie wystąpił w żadnym meczu z powodu kontuzji kręgosłupa. Po zakończeniu kariery zajął się tuningiem motocykli żużlowych.

</doc>
<doc id="1804579" url="https://pl.wikipedia.org/wiki?curid=1804579" title="Pi4 Orionis">
Pi4 Orionis

Pi4 Orionis ("π4 Ori") – gwiazda spektroskopowo podwójna znajdująca się w gwiazdozbiorze Oriona. Oddalona jest o około 1300 lat świetlnych od Słońca. Gwiazda ta jest składnikiem asteryzmu zwanego Tarczą Oriona. Jest także jedną z najjaśniejszych znanych gwiazd pod względem jasności absolutnej, która wynosi -5,8m.
Główny składnik układu to błękitny olbrzym typu widmowego B2 III. Drugi składnik to prawdopodobnie podolbrzym. Jeden obieg tej pary wokół siebie trwa 9,5191 dnia.

</doc>
<doc id="1804582" url="https://pl.wikipedia.org/wiki?curid=1804582" title="3 Ori">
3 Ori



</doc>
<doc id="1804594" url="https://pl.wikipedia.org/wiki?curid=1804594" title="Ocosingo">
Ocosingo

Ocosingo – miejscowość w Meksyku, w stanie Chiapas. Nazwa oznacza w języku nahuatl "miejsce Czarnego Pana". Ludność miasta Ocosingo liczy ok. 42 tysięcy osób.
Historia.
Do przybycia Hiszpanów Ocosingo było ważnym miastem ludu Tzeltal przekształconym następnie w centrum działalności misyjnej.
W roku 1994 miejscowość została zajęta przez partyzantów z ruchu zapatystów. Doszło tutaj do najbardziej krwawej bitwy powstania.
Turystyka.
Na terenie miejscowości istnieje 70 stanowisk archeologicznych z okresu prekolumbijskiego, najważniejsze z nich to Yaxchilán, Bonampak i Toniná, oprócz tego liczne kościoły z epoki kolonialnej, tropikalna dżungla i jeziora.
Gmina Ocosingo.
Miasto jest siedzibą władz gminy Ocosingo która w 2010 roku liczyła 198 877 mieszkańców. Powierzchnia gminy jest stosunkowo duża i liczy 8 616,71 km². Na terenie gminy znajduje się kilka mniejszych miast z których największe to Nueva Palestina, Tenango i Frontera Corozal. Średnia temperatura roczna wynosi 24,3 °C.
Ludność gminy pracuje przede wszystkim w rolnictwie a następnie w przemyśle. Uprawia się głównie kukurydzę, fasolę, trzcinę cukrową, banany, pomidory, cutrusy, kawę i rośliny ogrodnicze.

</doc>
<doc id="1804596" url="https://pl.wikipedia.org/wiki?curid=1804596" title="Ermonela Jaho">
Ermonela Jaho

Ermonela Jaho (ur. 1974 w Rrëshenie) – albańska śpiewaczka operowa (sopran).
Życiorys.
Jest jednym z pięciorga dzieci Etema, pułkownika armii albańskiej. Pierwsze lekcje śpiewu pobierała w wieku lat sześciu. Mając czternaście po raz pierwszy udała się do opery na Traviatę. Pod wrażeniem tego przedstawienia podjęła decyzję o zostaniu śpiewaczką. W 1992 ukończyła liceum artystyczne Jordan Misja w Tiranie i rozpoczęła studia w Akademii Sztuk w Tiranie. W tym czasie wygrała konkurs dla wokalistów, organizowany przez włoską śpiewaczkę Katię Riccarelli. Zwycięstwo przyniosło jej stypendium w konserwatorium w Mantui. Wkrótce potem wyjechała do Rzymu, aby podjąć studia wokalne w Akademii im. Świętej Cecylii (Accademia Nazionale di Santa Cecilia). Po ukończeniu studiów odniosła szereg sukcesów w konkursach wokalnych: w Mediolanie (1997), w Ankonie (1998), Rovereto (1999). W 2000 została uznana za najlepszą śpiewaczkę na festiwalu w Wexford. W styczniu 2011 wystąpiła po raz pierwszy na scenie rosyjskiej, a jej występ zakończył Festiwal Rosyjska Zima.
Występowała na najlepszych scenach operowych świata: Royal Opera w Londynie, Metropolitan Opera w Nowym Jorku, Berliner Statsoper, a także na scenach operowych Neapolu, Marsylii, Werony i Tuluzy. W jej repertuarze znajdują się role: Violetty w Traviacie, Michaeli w Carmen, Mimi w Cyganerii i Giulietty w "Capuleti i Montecchi". W 2017 została nominowana do nagrody International Opera Award za rolę w operze Leoncavalla.
Mieszka w Nowym Jorku.

</doc>
<doc id="1804599" url="https://pl.wikipedia.org/wiki?curid=1804599" title="Sankei Shimbun">
Sankei Shimbun

 – japoński dziennik wydawany przez Sankei Shimbun Co., Ltd. 
Jest to szósta pod względem wielkości nakładu gazeta w Japonii, jedna z pięciu gazet ogólnokrajowych.

</doc>
<doc id="1804601" url="https://pl.wikipedia.org/wiki?curid=1804601" title="Troels Rasmussen">
Troels Rasmussen

Troels Rasmussen (ur. 7 kwietnia 1961) – duński piłkarz grający na pozycji bramkarza.
Kariera klubowa.
Karierę piłkarską Rasmussen rozpoczął w klubie Vejle BK. W 1980 roku zadebiutował w jego barwach w duńskiej pierwszej lidze, jednak w Vejle przez dwa lata pełnił rolę rezerwowego bramkarza i rozegrał w nim 13 spotkań. W 1981 roku zdobył z tym klubem Puchar Danii (2:1 w finale z Boldklubben Frem).
W 1982 roku Rasmussen przeszedł do Aarhus GF, gdzie stał się pierwszym bramkarzem. W 1982 roku wywalczył z AGF wicemistrzostwo Danii, a w 1984 roku powtórzył to osiągnięcie. Z kolei w sezonie 1986 został z zespołem z Århus po raz pierwszy i jedyny w karierze mistrzem Danii. Kolejny sukces w tym klubie osiągnął w 1987 roku, gdy zdobył Puchar Danii (3:0 w finale z Aalborgiem). W swojej karierze jeszcze dwukrotnie zdobywał ten puchar: w 1988 roku (2:1 w finale z Brøndby IF) i 1992 roku (3:0 w finale z Boldklubben 1903). W Århus grał do końca sezonu 1993/1994 i wtedy też zakończył karierę. W barwach AGF rozegrał 325 ligowych meczów i zdobył 3 gole, wszystkie z rzutów karnych.
Kariera reprezentacyjna.
W reprezentacji Danii Rasmussen zadebiutował 22 września 1982 roku w zremisowanym 2:2 meczu eliminacji do Euro 84 z Anglią. W 1984 roku został powołany przez selekcjonera Seppa Piontka do kadry na ten turniej. Dania dotarła do półfinału, jednak Rasmussen był rezerwowym bramkarzem dla Olego Qvista. W 1986 roku na Mistrzostwach Świata w Meksyku bronił na przemian z Larsem Høghiem i zagrał we dwóch meczach: ze Szkocją (1:0) i z Urugwajem (6:1). Z kolei na Euro 88 wystąpił jedynie w przegranym 2:3 meczu z Hiszpanią. Od 1982 do 1991 roku rozegrał w kadrze narodowej 35 meczów.

</doc>
<doc id="1804610" url="https://pl.wikipedia.org/wiki?curid=1804610" title="Lancia Dilambda">
Lancia Dilambda

Lancia Dilambda – samochód osobowy produkowany przez włoską firmę Lancia w latach 1928–1935. Dostępny jako 4-drzwiowy saloon lub torpedo. Następca modelu Trikappa. Do napędu użyto silnia V8 o pojemności 4 litrów. Moc przenoszona była na koła tylne poprzez 4-biegową manualną skrzynię biegów. Powstały trzy generacje modelu.

</doc>
<doc id="1804613" url="https://pl.wikipedia.org/wiki?curid=1804613" title="Zynowij Knysz">
Zynowij Knysz

Zynowij Knysz, ukr. Зино́вій Миха́йлович Книш ps. „Bohdan Mychajliuk”, „Rens”, „Goliat”, „Jurij Mochnaćkyj” (ur. 16 czerwca 1906 w Kołomyi, zm. 14 listopada 1999 w Toronto) – ukraiński prawnik, doktor prawa i nauk politycznych, polityk nacjonalistyczny, historyk, pisarz, dziennikarz, działacz społeczny.
Ukończył gimnazjum w Kołomyi, w 1929 zdobył tytuł magistra, a w 1930 stopień naukowy doktora prawa i nauk politycznych na Uniwersytecie Lwowskim. Od 1924 należał do Ukraińskiej Organizacji Wojskowej.
Pierwszy raz aresztowany (na 3 miesiące) w 1929. W listopadzie 1931 powtórnie aresztowany, został skazany na 8 lat więzienia za organizację napadu na wóz pocztowy pod Bóbrką, zwolniony w amnestii z 1936. Podjął pracę jako sekretarz zarządu Centrosojuzu. W lipcu 1939 ponownie aresztowany, wyszedł na wolność we wrześniu 1939.
Podczas rozłamu w OUN stanął po stronie melnykowców. Od 1940 był sekretarzem Prowodu Ukraińskich Nacjonalistów OUN-M w Krakowie, brał udział w tworzeniu grup marszowych OUN-M. W latach 1940–1941 był naczelnikiem kancelarii Ukraińskiego Komitetu Centralnego. W latach 1941–1942 był sekretarzem dyrekcji "Narodnej Torhowli".
Od 1944 przebywał w Austrii, od 1946 we Francji, od 1949 w Kanadzie. Był autorem kilkudziesięciu opublikowanych prac.

</doc>
<doc id="1804619" url="https://pl.wikipedia.org/wiki?curid=1804619" title="Kapałkowa Strażnica">
Kapałkowa Strażnica

Kapałkowa Strażnica (słow. "Ľadová strážnica") – turnia znajdująca się w grani odchodzącej od Wielkiej Kapałkowej Turni (w Kapałkowej Grani) na północny wschód w kierunku Doliny Śnieżnej, w słowackiej części Tatr Wysokich. Na wierzchołku Kapałkowej Strażnicy wspomniana grań zmienia kierunek z północno-wschodniego na północno-zachodni.
Podobnie jak inne sąsiednie obiekty, Kapałkowa Strażnica jest wyłączona z ruchu turystycznego, na jej wierzchołek mają wstęp jedynie taternicy. Najłatwiejsza droga dla nich wiedzie na szczyt z Wielkiej Kapałkowej Turni. W stronę Doliny Śnieżnej Kapałkowa Strażnica opada wysokim północnym filarem (300 m wysokości), północno-zachodnią (500 m wysokości) i północno-wschodnią (200 m wysokości) ścianą. Drogi wspinaczkowe poprowadzone tym filarem i północno-zachodnią ścianą należą do bardzo trudnych. Między Kapałkową Strażnicę a Kapałkową Grań po stronie zachodniej wcina się żleb Kapałkowe Korycisko.
Pierwsze wejścia turystyczne:

</doc>
<doc id="1804622" url="https://pl.wikipedia.org/wiki?curid=1804622" title="Jerzy Lewiński">
Jerzy Lewiński

Jerzy Lewiński (ur. 26 lutego 1911, zm. 6 lipca 2006 w Warszawie) – polski adwokat i redaktor żydowskiego pochodzenia.
Życiorys.
Urodził się w rodzinie żydowskiej, jako syn Kacpra i Franciszki Lewińskich. Podczas II wojny światowej został przesiedlony do getta warszawskiego, gdzie pracował jako policjant w Jüdischer Ordnungsdienst. Był kierownikiem III Rejonu Służby Porządkowej. Po zakończeniu wojny był oskarżycielem w procesach zbrodniarzy hitlerowskich. Był obrońcą Wiery Gran, oskarżonej o kolaborację z gestapo. Był prezesem Koła Seniorów CWKS Legia.
Współpracował z miesięcznikiem "Midrasz", gdzie opublikował artykuł o ostatnim dniu życia Adama Czerniakowa (2005) i "W obronie godności ofiar nazizmu" (2006). 
Został pochowany obok żony, Jadwigi z domu Finkelstein (1909−1988), na cmentarzu żydowskim przy ulicy Okopowej w Warszawie (kwatera 10).

</doc>
<doc id="1804623" url="https://pl.wikipedia.org/wiki?curid=1804623" title="Rama H">
Rama H

Rama H – technologia konstrukcji budynków polegająca na zastosowaniu prefabrykowanych ram żelbetowych o kształcie zbliżonym do rozciągniętej w poziomie litery H. 
Układ ten był stosowany na szeroką skalę w Polsce w latach siedemdziesiątych. Rozwiązanie to charakteryzowało się sztywnymi głównymi węzłami konstrukcyjnymi – połączenia słup-rygiel były integralną częścią prefabrykatu. Ramy łączone były na słupach w połowie wysokości kondygnacji, w miejscu zerowania się momentów zginających. Często stosowano rozwiązania mieszane, gdzie pomiędzy dwiema ramami H, na przewidzianych na etapie prefabrykacji krótkich wspornikach, kładziono pojedyncze rygle. Skrajne ramy mogły mieć dodatkowe dłuższe wsporniki na wysokości rygli, na których montowano elewację. W takim rozwiązaniu słupy konstrukcyjne były odsunięte od ścian i widoczne wewnątrz pomieszczenia.
Pierwszy osiedlem budowanym w technologii Ramy H był warszawski Muranów Zachodni, zaprojektowany przez zespół Tadeusza Mrówczyńskiego

</doc>
<doc id="1804624" url="https://pl.wikipedia.org/wiki?curid=1804624" title="Kelamayi">
Kelamayi



</doc>
<doc id="1804625" url="https://pl.wikipedia.org/wiki?curid=1804625" title="Parafia Matki Bożej Niepokalanej w Nowym Sączu">
Parafia Matki Bożej Niepokalanej w Nowym Sączu

Parafia Matki Bożej Niepokalanej w Nowym Sączu − parafia rzymskokatolicka znajdująca się w diecezji tarnowskiej w dekanacie Nowy Sącz Wschód.

</doc>
<doc id="1804626" url="https://pl.wikipedia.org/wiki?curid=1804626" title="Hetian">
Hetian



</doc>
<doc id="1804627" url="https://pl.wikipedia.org/wiki?curid=1804627" title="Mariano José de Larra">
Mariano José de Larra

Mariano José de Larra y Sánchez de Castro (ur. 24 marca 1809 w Madrycie, zm. 13 lutego 1837 tamże) – hiszpański pisarz i dziennikarz, jeden z głównych przedstawicieli romantyzmu hiszpańskiego.
Obok Esproncedy, Becquera i Rosalii de Castro zaliczany jest do czołowych postaci romantyzmu w literaturze hiszpańskiej. W ciągu ośmiu lat działalności jako dziennikarz, krytyk satyryczny i literacki oraz jako pisarz-kostumbrysta, opublikował w prasie ponad dwieście artykułów, przyczyniając się w ten sposób do rozwoju eseistyki. W pracy publicystycznej używał pseudonimów "Fígaro", "Duende (Chochlik)", "Bachiller (Licealista)" i "El pobrecito hablador (Biedny gaduła)". Jak uważa Iris M. Zavala, Larra jest przedstawicielem “romantyzmu demokratycznego w akcji”. Nie zadowalając się wcale wylewnymi romantycznymi opisami uczuć, Larra umieszczał Hiszpanię w centrum swojej krytyki i satyry. Jego twórczość należy przy tym odczytywać w kontekście odradzania się Kortezów po okresie tzw. nienawistnego dziesięciolecia (1823–1833) oraz w kontekście I wojny karlistowskie (1833–1840).
Edukacja na emigracji i na przeprowadzkach.
Mariano José de Larra urodził się 24 marca 1809 r. w Madrycie przy ulicy de Segovia, gdzie znajdowała się stara mennica. W mennicy tej pracował jego dziadek. Rodzicami późniejszego pisarza i publicysty byli Mariano de Larra y Langelot i jego druga żona María de los Dolores Sánchez de Castro. Ojciec, w czasie wojny z Francją i za rządów Józefa I Bonapartego, miał posadę chirurga w wojsku napoleońskim, przez co uważany był za francuskiego kolaboranta. W związku z tym po zawarciu pokoju jego rodzina wraz z czteroletnim wówczas Mariano José musiała opuścić Hiszpanię za Józefem I Bonaparte i pozostać na wygnaniu najpierw w Bordeaux, a potem w Paryżu. Dzięki amnestii ogłoszonej przez Ferdynanda VII rodzina de Larra powróciła do Hiszpanii w roku 1818 i zamieszkała w Madrycie. Ojciec został lekarzem osobistym Infanta Hiszpanii, Franciszka de Paula, jednego z braci Ferdynanda VII.
W Madrycie Larra kontynuował naukę rozpoczętą w Bordeaux i w Paryżu, a następnie zmieniał kilkakrotnie miejsce zamieszkania, przenosząc się za swoim ojcem kolejno do Corella (1822–1823), Cáceres (1823–1824), Aranda de Duero (1824). W 1824 r. zamieszkał w Valladolid, żeby studiować na tamtejszym uniwersytecie. Na egzaminy końcoworoczne nie zgłosił się w terminie i dopiero w październiku 1825 roku otrzymał zaliczenie ze wszystkich przedmiotów. Przyczyną jego nieobecności na egzaminach było – jak mówi o tym jego pierwszy biograf, Cayetano Cortés – jakieś tajemnicze wydarzenie, które całkowicie odmieniło jego charakter. Później ustalono, że poeta prawdopodobnie zakochał się w znacznie starszej od siebie kobiecie, która okazała się kochanką jego ojca. Po zakończeniu jesiennej sesji egzaminacyjnej Mariano José de Larra opuścił Valladolid i przeniósł się z powrotem do Madrytu
Młodzieńcze próby.
W Madrycie kontynuował studia, a w roku 1827 wstąpił do Korpusu Dobrowolnych Realistów, paramilitarnej organizacji utworzonej przez gorliwych zwolenników absolutyzmu, którzy zapisali się w historii jako uczestnicy represji wymierzonych przeciw liberałom. Wtedy też zaczął pisać poezje, głównie ody i satyry.
Satyryk i krytyk społeczny.
Jednakże na światło dzienne wyprowadziło Larrę dopiero dziennikarstwo satyryczne. Mając dziewiętnaście lat, Larra zaczął wydawać comiesięczną broszurę "El Duende Satírico (Chochlik Satyryczny)". Była to seria pięciu zeszytów na wzór periodyków eseistycznych zapoczątkowanych w Anglii na początku XVIII wieku pismem "The Spectator" Addisona i Steelesa, a w Hiszpanii naśladowanych przez czasopisma poświęcone krytyce współczesnego społeczeństwa: "El Duende Especulativo de la Vida Civil (Chochlik Spekulatywny Życia Obywatelskiego), El Pensador (Myśliciel)" i "El Censor (Cenzor)". Larra podpisywał się pseudonimem "El Duende (Chochlik)". W broszurach "El Duende Satírico" można już dostrzec geniusz satyryczny, który później zostanie rozwinięty. Larra nie jest w tych publikacjach przeciwnikiem absolutyzmu (należał przecież wciąż do Dobrowolnych Realistów), ale dziennikarzem, który za pomocą satyry krytykuje bieżącą sytuację społeczną i polityczną.
"El Parnasillo".
Larra wchodzi w skład grupy młodych niespokojnych nonkonformistów gromadzących się w kawiarni przy ulicy del Príncipe w Madrycie na spotkaniach, które nazwali "El Parnasillo" (dosł. "Parnasik"). Do grupy tej należeli również Ventura de la Vega, Juan de la Pezuela, Miguel Ortiz, Juan Bautista Alonso, Bretón de los Herreros. W grudniu 1828 roku Larra miał w kawiarni zatarg z José-Marią de Carnerero, dyrektorem gazety "El Correo Literario y Mercantil (Kurier Literacko-Kupiecki)", którą w ostatnich numerach swojego "El Duende Satírico" krytykował. Carnerero zwrócił się do władz i uzyskał nakaz zamknięcia czasopisma Larry. Zamknięcie "El Duende" nie miało większego znaczenia, bo Larra zdążył już zdobyć renomę jako bystry obserwator obyczajów i współczesnej mu rzeczywistości kulturalno-społeczno-politycznej.
Życie w małżeństwie.
13 sierpnia 1829 roku Mariano José de Larra ożenił się z Józefą Wetoret. Małżeństwo było nieszczęśliwe i w parę lat później zakończyło się separacją. Mieli jednak troje dzieci. Syn Luis Mariano de Larra stał się znanym librecistą zarzuel, między innymi "El barberillo Lavapiés (Cyruliczek Myjstópka)". Dwie córki były w chwili samobójczej śmierci pisarza jeszcze bardzo małe: Adela miała pięć lat, a Baldomera cztery. Adela została kochanką Amadeusza Sabaudzkiego. Baldomera wyszła za mąż za lekarza królewskiego, który po abdykacji Amadeusza wyemigrował do Ameryki pozostawiając ją w Madrycie samą z dziećmi. Baldomera zajęła się działalnością bankową i była jedną z twórczyń piramidy finansowej, za co została skazana na więzienie. Zmarła prawdopodobnie w Argentynie na początku dwudziestego wieku.
Tłumaczenia teatralne i przełom życiowy 1830 roku.
W roku 1830 Larra zajął się tłumaczeniem francuskich utworów scenicznych dla impresaria teatralnego Juana Grimaldiego, a jednocześnie zaczął pisać własne sztuki. Rok później odbyła się premiera komedii kostumbrystycznej "No más mostrador (Nigdy więcej kontuaru)", do której temat Larra zaczerpnął z jednego z wodewili francuskich. Rok 1830 był w życiu pisarza rokiem przełomowym, ponieważ poznał wtedy Dolores Armijo, mężatkę, synową znanego adwokata Manuela Marii de Cambronero, z którą nawiązał burzliwy romans. Pozostawał jednak nadal w związku małżeńskim z Józefą Wetoret, z którą miał już wtedy syna Ludwika Mariana.
Idee postępowe w twórczości dziennikarskiej.
W roku 1832 Larra powrócił do dziennikarstwa poświęcając się krytyce społecznej w swoim "El Pobrecito Hablador (Biedny Gaduła)", w którym pisał pod pseudonimem "Juan Pérez de Munguía". W piśmie tym wyraża swoje światłe i postępowe, ale jednocześnie złudne marzenia, że wiarą w jutro można pokonać zestarzałe przywiązanie do Kastylii wynikające z zastygłego w przeszłości patriotyzmu. El "Pobrecito Hablador" przestał ukazywać się w marcu 1833 roku, tj. w kilka miesięcy po tym, jak Larra nawiązał współpracę z "La Revista Española (Przegląd Hiszpański)". Pismo "La Revista Española" miało nastawienie liberalne i powstało w listopadzie roku 1832 po tym jak z powodu choroby króla rządy kraju przejęła królowa Maria Krystyna, dając nadzieje liberałom. Na łamach czasopisma Larra pod pseudonimem "Fígaro" zamieszcza w formie obrazów kostumbrystycznych artykuły krytycznoliterackie i polityczne sprzyjające odprężeniu, jakiego spodziewano się w związku ze śmiercią Ferdynanda VII. Sławne niebawem stają się takie artykuły jak "Niech pan przyjdzie jutro, Stary Kastylijczyk, Wśród jakich ludzi żyjemy, W tym kraju, Ożenić się szybko i źle". Zaangażowany w transformację polityczną polegającą na przejściu z absolutyzmu na liberalizm, Larra atakuje karlistów wychodząc tutaj poza granice krytyki społecznej.
Tragiczny wątek wiarołomności w życiu i w utworach.
W roku 1834 ukazała się powieść historyczna "Paź Henryka Bolejącego", którego bohater tytułowy został wzięty z dramatu historycznego "Macías", rok wcześniej zakazanego przez cenzurę, a wystawionego w dniu 24 września. Treścią obu utworów jest tragiczne życie średniowiecznego poety Maciasa i jego wiarołomnych miłości, a więc wątek, który w pewnej mierze odzwierciedla romans Larry z Dolores Armijo. Latem 1834 roku Dolores opuszcza kochanka i wyjeżdża do Madrytu, zaś on odchodzi od żony, która będąc w ciąży niebawem miała urodzić drugą córkę, Baldomerę.
Publikacje polityczne.
W roku 1835 Mariano José de Larra wybrał się w podróż do Lizbony, a stamtąd do Londynu, a następnie przez Brukselę do Paryża. W Paryżu pozostał przez wiele miesięcy, poznając Wiktora Hugo i Aleksandra Dumas. W tym samym roku zaczęto w Madrycie zbiór jego artykułów pt. "Fígaro, zbiór artykułów dramatycznych, literackich, politycznych i obyczajowych". Larra powrócił do Madrytu i zaczął pisać dla gazety "El Español". Sprawy polityczne dominowały w publikacjach pisarza. Początkowo popierał rząd Mendizabala, ale po krótkim czasie zaczął go krytykować, kiedy zauważył, że dezamortyzacja zaczyna iść niewłaściwą drogą i że dzieje się to z krzywdą najbiedniejszych. Po upadku rządu Mendizabala Larra postanowił aktywnie włączyć się w działalność polityczną na rzecz stronnictwa umiarkowanych i w roku 1836 został wybrany na posła z Ávili. Nie objął jednak miejsca w parlamencie z powodu tzw. Buntu w San Ildefonso (12 sierpnia 1836), który doprowadził do zmian konstytucyjnych w Hiszpanii, w tym do przywrócenia Konstytucji z 1812 roku.
Narastające zniechęcenie pisarza i sprzeciw wobec kierunku zmian społecznych i politycznych, a do tego ból spowodowany ostatecznym odejściem Dolores Armijo (Larra odwiedził ją w lutym 1836 roku w Avili, nie osiągając jednak żadnego pozytywnego wyniku), znalazły odbicie w jego ostatnich artykułach. Wśród nich najbardziej godnym uwagi jest "Dzień Zaduszny 1836 roku", który ukazał się w "El Español" i w którym spoza zwyczajowej ironii pisarza wyłania się głęboki pesymizm.
Tragiczna śmierć.
13 lutego 1837 roku było już ciemno, kiedy Dolores Armijo w towarzystwie swojej bratowej złożyła mu wizytę w mieszkaniu na trzecim piętrze przy ul. Santa Clara nr 3 informując go, że nie ma żadnej możliwości dojścia do porozumienia. Zaledwie obie kobiety wyszły z domu, Larra popełnił samobójstwo strzałem w prawą skroń z pistoletu. Miał dwadzieścia siedem lat.
Na jego pogrzeb w dniu 15 lutego przybyły tłumy ludzi. Kiedy ciało pisarza wkładano do grobu na Cmentarzu Północnym w Madrycie (gdzie obecnie znajduje się stadion Vallehermoso), młody poeta z Valladolid, José Zorrilla, odczytał na cześć Larry wiersz, który wzruszył zebranych i dzięki któremu Madryt poznał wówczas Zorillę.
W roku 1842 doczesne szczątki pisarza przeniesiono na cmentarz sakramentalny świętego Mikołaja, znajdujący się przy ulicy Méndez Álvaro w Madrycie. W maju 1902 roku ciało ponownie przeniesiono, tym razem na madrycki cmentarz świętych Justusa i Millana i Świętego Krzyża, gdzie złożono je w "Panteonie Ludzi Sławnych" wzniesionym przez Stowarzyszenie Pisarzy i Artystów.
W roku 1908 przedstawiciele Pokolenia 98, Azorín, Unamuno i Baroja złożyli na grobie Larry wieniec kwiatów na znak ponownego odkrycia pisarza i ich utożsamienia się z jego ideami i w trosce o Hiszpanię.
Znaczenie twórczości Larry.
Larra był wybitnym publicystą, posługującym się jasnym i żywym językiem. W swoich artykułach krytykował organizację państwa, atakował władzę absolutną i karlizm. Kpił ze społeczeństwa i odrzucał życie rodzinne. Był przedstawicielem „romantyzmu demokratycznego w akcji”: zło występujące w Hiszpanii jest głównym tematem jego krytyki i satyry. Niezadowolony ze stosunków panujących w jego ojczyźnie pisał artykuły krytykujące ją ("W tym kraju, Stary Kastylijczyk", "Dzień Zaduszny 1836 roku", "Niech pan przyjdzie jutro"), występował przeciw cenzurze ("Nie należy mówić tego, czego nie można mówić"), przeciw karze śmierci ("Oszuści, czyli wyzwanie i kara śmierci"), przeciw karlistowskiemu pretendentowi do tronu ("Co Jego Wysokość robi w Portugalii?") i przeciw karlizmowi ("Nikt nie może przejść pomijając strażnika"), a nawet przeciw niepoprawnemu językowi ("Na razie, Cuasi, Słowa"). Z kolei mówiąc o jego powieści historycznej ("Paź Henryka Bolejącego") i tragedii ("Macías"), trudno nie skojarzyć losów ich wspólnego bohatera z ciężkim rozczarowaniem pisarza w życiu osobistym.
Bibliografia.
Niniejsze opracowanie jest tłumaczeniem głównej sekcji artykułu:
a ponadto do przypisów wykorzystano informacje zawarte w:

</doc>
<doc id="1804628" url="https://pl.wikipedia.org/wiki?curid=1804628" title="Staw stępowo-śródstopny">
Staw stępowo-śródstopny



</doc>
<doc id="1804631" url="https://pl.wikipedia.org/wiki?curid=1804631" title="Lista parków stanowych w stanie Illinois">
Lista parków stanowych w stanie Illinois



</doc>
<doc id="1804634" url="https://pl.wikipedia.org/wiki?curid=1804634" title="Steve Schofield">
Steve Schofield

Steve Schofield (ur. 27 lutego 1958 w Carshalton) – brytyjski żużlowiec.
W 1994 w Coventry zdobył brązowy medal Indywidualnych Mistrzostw Wielkiej Brytanii. W 1995 znalazł się z reprezentacji Wielkiej Brytanii podczas rozegranego w Bydgoszczy finału Drużynowych Mistrzostw Świata, zdobywając srebrny medal (choć nie wystąpił w żadnym biegu, będąc zawodnikiem rezerwowym). Kilkukrotnie startował w eliminacjach Indywidualnych Mistrzostw Świata, najlepszy wynik osiągając w 1994 r. w King’s Lynn (XIII m. w finale Wspólnoty Narodów). W latach 1992–1996 reprezentował Wybrzeże Gdańsk w rozgrywkach I i II ligi żużlowej.
Największe sukcesy w karierze odniósł w wyścigach na długim torze, zdobywając dwa medale w Indywidualnych Mistrzostwach Świata (srebrny – 1997 oraz brązowy – 1998), jak również na torze trawiastym, na którym zdobył trzy medale Indywidualnych Mistrzostw Europy (dwa srebrne – 1986, 1996 oraz brązowy –1994).

</doc>
<doc id="1804635" url="https://pl.wikipedia.org/wiki?curid=1804635" title="Baldomera Larra">
Baldomera Larra

 
Baldomera Larra Wetoret (ur. w 1833 r. w Madrycie, zm. pod koniec XIX lub na początku XX wieku). Autorka pierwszego znanego oszustwa opartego na piramidzie finansowej, córka pisarza hiszpańskiego Mariana José de Larry.
Trudności życiowe.
Mariano José de Larra ożenił się z Józefą Wetoret 13 sierpnia 1829 roku. Małżeństwo okazało się niepowodzeniem i małżonkowie w parę lat później rozeszli się. Mieli troje dzieci. Pierwszym był syn, Luís Mariano de Larra, znany librecista zarzuel, m.in. "El barberillo Lavapiés (Cyruliczek Myjstópka)". Dwoje pozostałych - to Adela i Baldomera, które w chwili samobójczej śmierci Larry w 1837 roku miały odpowiednio pięć i cztery lata.
Baldomera wyszła za mąż za Carlosa de Montemayor, lekarza ówczesnego domu królewskiego. Jej siostra Adela była z kolei kochanką króla Amadeusza Sabaudzkiego. Wraz ze wstąpieniem na tron Alfonsa XII mąż Baldomery, będący francuskim kolaborantem, musiał uciekać z Hiszpanii i pozostawił żonę z dziećmi w trudnej sytuacji. Baldomera była zmuszonna zaciągnąć pożyczki, od których płaciła bardzo wysoki procent. I to prawdopodobnie stało się źródłem pomysłu na otwarcie przedsiębiorstwa zajmującego się obrotem długami. Aby takie przedsiębiorstwo uruchomić, Larra zaczęła robić sobie wstępną reklamę przez zaciągania krótkoterminowych pożyczek, które spłacała we właściwym terminie wraz z obiecanymi bardzo wysokimi odsetkami (na pokrycie odsetek wykorzystywała resztki swojego majątku). Głośno mówiono o kobiecie, od której pożyczyła uncję złota zobowiązując się ją zwrócić w ciągu tygodnia wraz z drugą uncją jako procentem. I zobowiązania dotrzymała.
Pionierka piramid finansowych.
Sława tej wręcz cudownie rozmnażającej złote uncje dłużniczki szybko obiegła Madryt i zaczęła przyciągać coraz więcej klientów. To z kolei pomogło jej otworzyć kasę lokacyjną, przed którą ustawiały się długie kolejki. Działała całkiem jawnie i wypłacała miesięczne odsetki w wysokości 30 procent z pieniędzy, które dostawała od nowych klientów lokujących u niej swoje oszczędności. Obliczono, że w ten sposób zainkasowała 22 miliony reali. Juan Eduardo Zuñiga szacuje liczbę oszukanych osób na pięć tysięcy. Sława Baldomery Larry przekroczyła granice Hiszpanii; pisano o niej w paryskim "Le Figaro" i brukselskiej "L’Indépendance Belge".
Ucieczka i zatrzymanie.
Doñę Baldomerę, którą na początku niektórzy wdzięczni pożyczkobiorcy nazwali „matką ubogich”, znano bardziej pod przezwiskiem "La Patillas (Pani z bokobrodami)" z powodu loków, które z jej fryzury spływały w dół przed uszami. Kiedy pytano ją, na czym polega jej przynosząca takie zyski działalność, odpowiadała: „To proste jak jajko Kolumba”. A kiedy znowu pytano, jakie gwarancje daje Kasa Lokacyjna na wypadek bankructwa, odpowiadała: „Gwarancje? Sposób jest jeden: rzucić się z wiaduktu.”.
Do bankructwa doszło w grudniu 1876 roku i wtedy Larra zniknęła zabierając tyle gotówki, ile zdołała. W dwa lata później ustalono, że mieszka w miejscowości Auteuil we Francji. Władze hiszpańskie wystąpiły o jej zatrzymanie i ekstradycję. Po powrocie oszustki do Hiszpanii odbył się sąd. Broniąc się, argumentowała, że wyjechała, bo prasa rozpowszechniała tendencyjne artykuły przeciwko niej, co było powodem takiego spadku wpływów do kasy, że nie można już było pokryć wydatków.
Została skazana na sześć lat więzienia, a o wyroku poinformowały dzienniki "El Imparcial" i "La Época" z 26 maja 1879 roku. Jej współpracownicy zostali uniewinnieni. W niedługi czas później ją samą też uwolniono dzięki szerokiej kampanii zbierania podpisów, które złożyło wielu ludzi od najuboższych do arystokratów. O osiągniętej przez nią popularności świadczą dwie piosenki pochodzące z tamtych czasów "El gran camelo (Wielki kant)" i "Doña Baldomera".
Co do jej losów po opuszczeniu więzienia jest kilka wersji; jedna mówi, że zamieszkała ze swoim bratem Luisem Marianem, inna, że wyemigrowała z mężem na Kubę, a jeszcze inna, że wyjechała do Buenos Aires i tam żyła do śmierci.
Bibliografia.
Opracowano na podstawie artykułu
z wykorzystaniem podanej tam bibliografii:
oraz

</doc>
<doc id="1804636" url="https://pl.wikipedia.org/wiki?curid=1804636" title="Biskupi Sarajewa">
Biskupi Sarajewa

Biskupi Sarajewa – lista przedstawia wykaz biskupów pełniących funkcję ordynariuszy oraz ich biskupów pomocniczych, począwszy od założenia diecezji we wczesnym średniowieczu po dzień dzisiejszy. 

</doc>
<doc id="1804641" url="https://pl.wikipedia.org/wiki?curid=1804641" title="Jan-Michael Gambill">
Jan-Michael Gambill

Jan-Michael Gambill (ur. 3 czerwca 1977 w Spokane) – amerykański tenisista, reprezentant w Pucharze Davisa, zwycięzca turniejów w grze pojedynczej i podwójnej.
Jan-Michael Gambill jest synem Chucka oraz Diane. Ma również młodszego brata, Torreya. W tenisa zaczął grać w wieku 5 lat, a do zawodowego grona tenisistów przystąpił w wieku 19 lat, w sezonie 1996. W 2010 roku zakończył karierę tenisową, w trakcie której trenował go jego ojciec.
Kariera.
W kwietniu 1996 roku rozpoczął karierę zawodową. Do końca roku grał w turniejach kategorii ATP Challenger Tour oraz zawodach rangi ITF Men’s Circuit. Na początku roku 1997 przeszedł kwalifikacje do turnieju z cyklu ATP World Tour w Auckland, a w drabince głównej osiągnął ćwierćfinał.. W lipcu tego roku wygrał imprezę ATP Challenger Tour Aptos, pokonując w finale 6:0, 4:6, 6:3 Wade'a McGuire'a. Wziął również udział w wielkoszlemowym US Open, lecz przegrał w I rundzie ze Scottem Draperem 4:6, 3:6, 6:7.
1998.
W sezonie 1998 Gambill przebrnął eliminacje do Australian Open, ale w turnieju głównym odpadł w I rundzie. W San José awansował do ćwierćfinału. Spotkanie o półfinał przegrał z Andre Agassim 5:7, 6:7. Ten sam wynik uzyskał w Scottsdale, gdzie ponownie spotkanie, którego stawką był półfinał, przegrał 3:6, 6:7 z Agassim.
Podczas rozgrywek ATP Masters Series w Indian Wells Amerykanin uzyskał półfinał pokonując po drodze m.in. Marka Philippoussisa oraz Andre Agassiego. W meczu o finał nie sprostał późniejszemu triumfatorowi rozgrywek, Marcelo Ríosowi przegrywając 6:7, 3:6. W Tokio Gambill doszedł do półfinału, wygrywając wcześniej z Timem Henmanem. Pojedynek o finał rozegrał z Andreim Pavelem, który wynikiem 6:4, 6:3 pokonał Amerykanina. W turniejach French Open i Wimbledonie odpadał w II rundzie, a w US Open osiągnął III rundę.
We wrześniu zadebiutował w reprezentacji USA podczas Pucharu Davisa, gdzie w półfinale Amerykanie rywalizowali z Włochami. Gambill ze swoich dwóch meczów przegrał najpierw 2:6, 6:0, 6:7(0), 6:7(4) z Andreą Gaudenzim, a potem pokonał Davide Sanguinettiego 4:6, 6:3, 6:3. Ostatecznie Włosi wygrali konfrontację 4:1. Na koniec roku wystąpił w turnieju w Stuttgarcie dochodząc do ćwierćfinału, gdzie mecz o półfinał przegrał z powodu kontuzji przy stanie 1:4 w pierwszym secie z Pete’em Samprasem.
1999.
Na początku sezonu 1999 wystąpił w Australian Open, odpadając w I rundzie. W lutym uzyskał ćwierćfinał turnieju w Memphis. Swój pierwszy tytuł w turniejach rangi ATP World Tour Gambill odniósł w Scottsdale. W drodze po tytuł wyeliminował m.in. Pete’a Samprasa, Andre Agassiego, a w finale pokonał 7:6, 4:6, 6:4 Australijczyka Lleytona Hewitta.
Podczas rozgrywek w grze podwójnej w turnieju ATP Masters Series w Miami Gambill, wraz z Borisem Beckerem, awansował do finału, lecz w meczu o tytuł przegrał z parą Wayne Black-Sandon Stolle 1:6, 1:6. W singlu podczas French Open przegrał swoje spotkanie w I rundzie, a w Wimbledonie w II rundzie. W grze podwójnej w Long Island Amerykanin doszedł do swojego kolejnego w sezonie finału grając wspólnie ze Scottem Humphriesem. Spotkanie finałowe zagrali przeciwko duetowi Olivier Delaître i Fabrice Santoro. Francuzi wygrali mecz, a zarazem cały turniej 7:5, 6:4. W US Open, zarówno w singlu jak i deblu odpadał w II rundzie.
W turnieju rozgrywanym w Sztokholmie tenisista amerykański doszedł w grze pojedynczej do półfinału, w którym przegrał z Magnusem Gustafssonem, natomiast w grze podwójnej awansował do finału (z Humphriesem), ale pojedynek o mistrzowski tytuł ostatecznie przegrał 3:6, 6:3, 1:6 z Jonasem Björkmanem i Byronem Blackiem.
2000.
2000 Rok Amerykanin zaczął od startu w wielkoszlemowym Australian Open, gdzie w singlu odpadł w I rundzie, a w deblu doszedł do III fazy rozgrywek. Na początku lutego wygrał turniej w grze podwójnej w San José. W finałowym meczu pokonał wraz ze Scottem Humphriesem parę Lucas Arnold Ker-Eric Taino 6:1, 6:4. Kolejny finał w deblu osiągnął w Londynie (z Humphriesem), ale finałowe spotkanie przegrał 3:6, 7:6(7), 6:7(11) z Davidem Adamsem oraz Johnem-Laffniem de Jagerem.
W grze pojedynczej Gambill, podczas rozgrywek w Miami awansował do ćwierćfinału, eliminując wcześniej Philippoussisa. Mecz o półfinał przegrał 4:6, 6:7(3) z Lleytonem Hewittem. Z French Open odpadł w II rundzie. Na trawiastych kortach w Nottingham Gambill awansował do półfinału, ale potem został pokonany przez Byrona Blacka.
Na Wimbledonie Amerykanin osiągnął swój pierwszy wielkoszlemowy ćwierćfinał w grze pojedynczej, po zwycięstwach m.in. nad Hewittem oraz z Fabrice’em Santoro. W ćwierćfinale zmierzył się z Pete’em Samprasem, któremu uległ 4:6, 7:6(4), 4:6, 4:6. W lipcu otrzymał powołanie do reprezentacji USA na półfinał Pucharu Davisa przeciwko Hiszpanii. Amerykanie przegrali tę fazę turnieju 0:5.
Pod koniec lipca gambill osiągnął finał zarówno w grze pojedynczej, jak i podwójnej w Los Angeles. W finale singla poddał mecz przy stanie 1:1 (7:6(2), 3:6, krecz) w setach Michaelowi Changowi. Kontuzja uniemożliwiła również występ Gambillowi w finale debla, dzięki czemu australijska para Paul Kilderry i Sandon Stolle wygrała poprzez walkower. podczas zawodów w Waszyngtonie zawodnik amerykański osiągnął w grze pojedynczej ćwierćfinał. W sierpniu wywalczył finał w grze podwójnej podczas turnieju w Long Island, gdzie w finale spotkał się wraz z Humphriesem z zespołem Jonathan Stark-Kevin Ullyett. Gambill i jego partner deblowy przegrali pojedynek 4:6, 4:6.
W ostatnim w sezonie wielkoszlemowym turnieju, US Open, Amerykanin w singlu dotarł do III rundy, wygrywając w I rundzie z Mardym Fishem 5:7, 5:7, 6:4, 6:3, 6:2. Następnie pokonał Marka Philippoussisa 6:4, 6:4, 6:4, a w walce o IV rundę zagrał z Thomasem Johanssonem, któremu uległ 6:3, 3:6, 6:7(5), 6:7(1). W deblu odpadł z rywalizacji w II rundzie.
2001.
Sezon zaczął od I rundy gry pojedynczej w Australian Open, natomiast w deblu doszedł do II fazy rozgrywek. W Mediolanie w singlu oraz w Memphis awansował do ćwierćfinałów. W połowie lutego bronił barw narodowych w Pucharze Davisa przeciwko Szwajcarii. W grze pojedynczej Gambill pokonał Michela Kratochvila, a przegrał z Rogerem Federerem, z kolei w grze podwójnej poniósł porażkę z parą Roger Federer i Lorenzo Manta grając wspólnie z Justinem Gimelstobem.
Podczas rozgrywek w San José doszedł w grze pojedynczej do półfinału, w którym przegrał z Andre Agassim 4:6, 4:6, a w deblu awansował do finału grając tym razem wspólnie z Jonathanem Starkiem. Przeciwnikami amerykańskiej pary był duet Mark Knowles-Brian MacPhie, który ostatecznie wygrał spotkanie 6:3, 7:6(4). W turnieju w Delray Beach Gambill zdobył mistrzowski tytuł w singlu oraz w grze podwójnej. Podczas zawodów ATP Masters Series w Indian Wells osiągnął ćwierćfinał, w którym został wyeliminowany przez Jewgienija Kafielnikowa. W Miami awansował do finału pokonując m.in. w półfinale Lleytona Hewitta. W finale Gambill zmierzył się z Agassim, któremu uległ 6:7(2), 1:6, 0:6.
W French Open i Wimbledonie przegrywał w I rundzie. Na turnieju w Los Angeles w singlu doszedł do ćwierćfinału, a w grze podwójnej osiągnął swój kolejny finał, w którym przegrał z Bobem Bryanem i Mikiem Bryanem 5:7, 6:7(6). Partnerem Gambilla był wówczas Andy Roddick.
W sierpniu, podczas turnieju ATP Masters Series w Cincinnati awansował do ćwierćfinału, w którym spotkał się z Timem Henmanem, przegrywając 6:4, 2:6, 2:6. W US Open zakończył swój udział na II rundzie.
2002.
Rok zainaugurował od I rundy w Australian Open. W lutym dotarł do trzech półfinałów, najpierw w Memphis, następnie w San José i w Delray Beach. Podczas rozgrywek ATP Masters Series w Indian Wells i Miami dochodził do III rundy. Swój pierwszy finał w sezonie osiągnął Houston, w grze podwójnej, rozgrywając pojedynek o tytuł przeciwko parze Mardy Fish-Andy Roddick. Gambill wraz z Graydonem Oliverem przegrali mecz 4:6, 4:6.
Turniej ATP Masters Series w Hamburgu zakończył się zwycięstwem Amerykanina w grze podwójnej, który w parze z Maheshem Bhupathim zwyciężył w finale z Jonasem Björkmanem i Toddem Woodbridge’em 6:2, 6:4, a w półfinale pokonał Boba Bryana i Mike’a Bryana. Pod koniec lipca Gambill doszedł w grze pojedynczej do finału imprezy w Los Angeles, pokonując w drodze do finału m.in. Kiefera oraz Andy’ego Roddicka. W meczu o tytuł zmierzył się z Agassim, któremu nie sprostał przegrywając 2:6, 4:6. W ostatnim w sezonie wielkoszlemowym turnieju, US Open, uzyskał IV, wygrywając po kolei z Julianem Knowlem, Carlosem Moyą i Gastónem Gaudio. W meczu o ćwierćfinał zagrał ponownie z Agassim, odpadając po trzysetowej porażce.
Trzeci turniej w grze podwójnej Amerykanin wygrał w Hongkongu grając wspólnie z Graydonem Oliverem. W finałowej rozgrywce pokonali Australijczyków Wayne’a Arthursa i Andrew Kratzmanna 6:7(2), 6:4, 7:6(4). Tydzień po tym wyniku Amerykanin awansował do kolejnego finału w deblu, tym razem w Tokio (z Oliverem), jednak decydujący mecz przegrał z parą Jeff Coetzee-Chris Haggard 6:7(4), 4:6.
2003.
Sezon rozpoczął od awansu do finału turnieju w Ad-Dausze. We wcześniejszych rundach wyeliminował m.in. Rogera Federera oraz Michaiła Jużnego. Mecz finałowy przegrał 4:6, 4:6 z Austriakiem Stefanem Koubkiem. Z Australian Open odpadł w II rundzie.
Trzeci singlowy tytuł Gambill wywalczył w Delray Beach, eliminując w drodze po tytuł Nicolasa Kiefera, Justina Gimelstoba, Flávio Sarettę, Roberta Kendricka, a w samym finale 6:0, 7:6 Mardy'ego Fisha. Następnie Gambill awansował do finału w grze podwójnej w Houston, ale finałowe spotkanie przegrał 4:6, 3:6 z duetem Mark Knowles-Daniel Nestor. W zawodach zawodnik tworzył parę z Graydonem Oliverem.
W wielkoszlemowym French Open został pokonany 0:6, 2:6, 3:6 w I rundzie przez Fernando Gonzáleza, natomiast w Wimbledonie odpadł w II fazie turnieju po porażce z Mardym Fishem 4:6, 4:6, 1:6. Czwarty tytuł w grze podwójnej zdobył w Los Angeles grając w parze z Travisem Parrottem. W finale pokonali 6:4, 3:6, 7:5 zespół Joshua Eagle-Sjeng Schalken. W US Open awansował do II rundy, lecz spotkanie o dalszą fazę turnieju przegrał 4:6, 4:6, 4:6 z Jiřím Novákiem. Na twardych kortach w Tokio tenisista amerykański osiągnął ćwierćfinał. Mecz o półfinał przegrał z Sébastienem Grosjeanem.
2004.
Rok rozpoczął od II rundy w Melbourne. W lutym awansował do ćwierćfinałów imprez w San José oraz w Memphis, a w marcu kolejny ćwierćfinał osiągnął w Scottsdale.
Na kortach im. Rolanda Garrosa odpadł w I rundzie. W Wimbledonie doszedł do III rundy, pokonując Maksa Mirnego i Daniele Braccialiego. W meczu o IV rundę zmierzył się z Sébastienem Grosjeanem, przegrywając 6:7(5), 3:6, 2:6. W US Open Amerykanin został wyeliminowany w II rundzie. Najpierw pokonał Rajeeva Rama, ale mecz o III rundę przegrał 4:6, 5:7, 5:7 z Joachimem Johanssonem.
W październiku doszedł do ćwierćfinału turnieju w Szanghaju. Spotkanie, którego stawką był półfinał, przegrał z Jiřím Novákiem 3:6, 3:6.
2005–2010.
Na początku sezonu 2005 odpadł w I rundzie z Australian Open po porażce z Takao Suzukim. W Memphis doszedł do ćwierćfinału pokonując po drodze Nováka. Mecz o półfinał przegrał z późniejszym zwycięzcą rozgrywek, Kennethem Carlsenem 6:7(7), 5:7. W tym samym roku nie wystąpił w French Open, a w kwalifikacjach do Wimbledonu został pokonany przez No’ama Okuna. W ostatnim w sezonie wielkoszlemowym turnieju, US Open, w I rundzie zmierzył się z Nicolásem Massú, odpadając po porażce 6:7(4), 2:6, 3:6. W październiku zwyciężył w zawodach ATP Challenger Tour w grze podwójnej w Carson.
W dalszych latach swojej kariery wielokrotnie musiał się zmagać z kontuzjami. W 2006 roku nie rozegrał żadnego meczu. Do gry powrócił w 2007 roku, rywalizując głównie w rozgrywkach z cyklu ITF Men’s Circuit i ATP Challenger Tour. We wrześniu 2009 roku osiągnął m.in. półfinał zawodów ITF Men’s Circuit (F23) w USA, gdzie przegrał z Michaelem McClunem.

</doc>
<doc id="1804649" url="https://pl.wikipedia.org/wiki?curid=1804649" title="Nokia 6220">
Nokia 6220



</doc>
<doc id="1804651" url="https://pl.wikipedia.org/wiki?curid=1804651" title="Xishuangbanna">
Xishuangbanna

Xishuangbanna (chiń. trad. 西雙版納傣族自治州, chiń. upr. 西双版纳傣族自治州, pinyin: "Xīshuāngbǎnnà Dǎizú zìzhìzhōu") – prefektura autonomiczna mniejszości etnicznej Dai, znajdująca się w prowincji Junnan w Chińskiej Republice Ludowej. Jej stolicą jest Jinghong. W 1999 roku prefektura liczyła 852 938 mieszkańców. Obejmuje obszar 19 554 km².
Przez środek prefektury, z północy na południe, przepływa rzeka Mekong. Większość powierzchni Xishuangbanna zajmują rezerwaty przyrodnicze o bogatej faunie i florze. Żyje tam wiele rzadkich i zagrożonych wyginięciem gatunków, takich jak słonie, tygrysy, złote małpy, dzikie bawoły, węże boa czy pawie. W rezerwatach rośnie w sumie ponad 1500 gatunków roślin tropikalnych i subtropikalnych.
W prefekturze znajdują się liczne zabytkowe pagody i świątynie buddyjskie zbudowane w stylu południowym, m.in. ponad siedemsetletnia Pagoda Pędów Bambusa w Daimenglong. Charakterystycznym elementem architektury Xishuangbanna są także tradycyjne domy narodowości Dai, budowane z bambusa.

</doc>
<doc id="1804652" url="https://pl.wikipedia.org/wiki?curid=1804652" title="Drużynowe Mistrzostwa Świata Par Strongman 2003">
Drużynowe Mistrzostwa Świata Par Strongman 2003

Drużynowe Mistrzostwa Świata Par Strongman 2003 – doroczne, drużynowe zawody siłaczy, rozgrywane w zespołach złożonych z dwóch zawodników, reprezentujących ten sam kraj.
Data: 19 lipca 2003 r.
Miejsce: 
WYNIKI ZAWODÓW:

</doc>
<doc id="1804656" url="https://pl.wikipedia.org/wiki?curid=1804656" title="Lancia 037">
Lancia 037

Lancia 037 – sportowy samochód produkowany przez włoską firmę Lancia w latach 1982–1983. Było to 2-drzwiowe coupé zbudowane z myślą o udziale w rajdach grupy B. Do napędu użyto doładowanego mechanicznie czterocylindrowego silnika rzędowego o pojemności 2 litrów. Moc przenoszona była na koła tylne poprzez 5-biegową manualną skrzynię biegów. Pod względem konstrukcyjnym samochód nawiązywał do modelu Montecarlo. Następcą została Lancia Delta S4.
Markku Alén, Attilio Bettega i Walter Röhrl zdobyli dla przy pomocy Lancii 037 zwyciężyli Rajdowe Mistrzostwa Świata Konstruktorów w 1983 roku. Był to ostatni samochód tylnonapędowy, który zdobył tytuł mistrzowski WRC.
Źródłem napędu został dwulitrowy silnik R4 DOHC (pochodzący od Fiata 131) z doładowaniem mechanicznym zamiast turbosprężarki. Rozwiązanie to niwelowało zjawisko turbodziury. Początkowo silnik osiągał moc 269 KM (198 kW), później został wzmocniony do 304 KM (224 kW - Evolution I). Ostateczna wersja 037, Evolution II, wyposażona była w rozwierconą do 2111 cm³ jednostkę o mocy maksymalnej 330 KM (242 kW).

</doc>
<doc id="1804657" url="https://pl.wikipedia.org/wiki?curid=1804657" title="Jagnięca Zagroda">
Jagnięca Zagroda

Jagnięca Zagroda (słow. "Jahňacia záhrada") – duży, położony na wysokości 1625-1850 m n.p.m. trawiasty upłaz na północno-zachodnich stokach Murania w Tatrach Bielskich. Ma trójkątny kształt, jest silnie pochylony i z wszystkich stron otoczonymi jest ścianami i urwiskami niemożliwymi do przejścia dla bydła domowego i owiec. Jednakże w XIX w., gdy liczba wypasanych w Tatrach owiec i bydła była już ogromna i przerosła możliwości Tatr, wykorzystywano do wypasu nawet tak pozornie nienadające się do tego celu miejsca jak Wielka Turnia (na jej półki puszczano luzem kozy) czy Jagnięca Zagroda. Na Jagnięcej Zagrodzie wypasali górale z Jurgowa. Wynosili na nią jagnięta na plecach i pozostawiali je tam przez cały okres letniego wypasu, stąd też pochodzi nazwa tego upłazu. Jest tylko jedno łatwe wejście na Jagnięcą Zagrodę, ale trudne do odszukania.

</doc>
<doc id="1804663" url="https://pl.wikipedia.org/wiki?curid=1804663" title="Dunajek">
Dunajek



</doc>
<doc id="1804665" url="https://pl.wikipedia.org/wiki?curid=1804665" title="Diogo Silvestre">
Diogo Silvestre

Diogo, właśc. Diogo Silvestre Bittencourt (ur. 30 grudnia 1989 w Paranavaí) – brazylijski piłkarz, występujący na pozycji lewego obrońcy. Były Reprezentant Brazylii U-20. Od 2018 jest piłkarzem klubu CA Juventus.
Kariera reprezentacyjna.
Diogo to podstawowy gracz brazylijskiej reprezentacji U-20. Z drużyną tą zdobył w 2009 roku mistrzostwo Ameryki Południowej. W tym samym roku wziął udział w rozgrywanych w Egipcie Mistrzostwach Świata U-20. Wystąpił w 6 z 7 meczów rozegranych przez Brazylię, w tym w przegranym finale z reprezentacją Ghany. Obok Niemca Kopplin’a należał do najlepszych graczy na swojej pozycji.

</doc>
<doc id="1804668" url="https://pl.wikipedia.org/wiki?curid=1804668" title="Dunajek (gmina Świętajno)">
Dunajek (gmina Świętajno)

Dunajek – wieś w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość należała administracyjnie do województwa suwalskiego.
Położona jest w pobliżu jeziora Chełchy i Jeziora Mulistego.

</doc>
<doc id="1804672" url="https://pl.wikipedia.org/wiki?curid=1804672" title="Robert Barth">
Robert Barth

Robert Barth (ur. 10 sierpnia 1968 w Memmingen) – niemiecki żużlowiec.
Jest sześciokrotnym medalistą Indywidualnych Mistrzostw Niemiec (dwukrotnie złotym – 2000, 2001; dwukrotnie srebrnym – 1992, 1996; dwukrotnie brązowym – 1995, 1999). Czterokrotnie uczestniczył w finałach Drużynowych Mistrzostw Świata (Brokstedt 1994 – VI m., Diedenbergen 1996 – IV m., Piła 1997 – IV m., Vojens 1998 – V m.). Dwukrotny uczestnik finałów Klubowego Pucharu Europy, w barwach klubu AC Landshut (Piła 2000 – III m., Daugavpils 2001 – IV m.). Czterokrotnie startował (jako zawodnik z dziką kartą) w turniejach eliminacyjnych cykli Grand Prix: 1997 Landshut ("GP Niemiec") – XI m., 1998 Pocking ("GP Niemiec") – XX m., 2001 Berlin ("GP Niemiec") – XIV m., 2004 Praga ("GP Czech") – XXI m. W 1999 r. reprezentował Wybrzeże Gdańsk w rozgrywkach o Drużynowe Mistrzostwo Polski (zdobywając brązowy medal), natomiast w 2000 r. bronił barw Falubazu Zielona Góra.
Największe sukcesy w karierze odniósł w wyścigach na długim oraz trawiastym torze. Jest dziewięciokrotnym medalistą Indywidualnych Mistrzostw Świata na długim torze (czterokrotnie złotym – 2002, 2003, 2005, 2006; trzykrotnie srebrnym – 1998, 1999, 2000, dwukrotnie brązowym – 1996, 2001) oraz trzykrotnym Indywidualnym Mistrzem Europy na torze trawiastym (1989, 1990, 1994).

</doc>
<doc id="1804675" url="https://pl.wikipedia.org/wiki?curid=1804675" title="Georges St-Pierre">
Georges St-Pierre

Georges St-Pierre (ur. 19 maja 1981 w Saint-Isidore) – kanadyjski zawodnik mieszanych sztuk walki, dwukrotny zdobywca mistrzowskiego pasa organizacji UFC w wadze półśredniej z 2006 i 2008 oraz wagi średniej z 2017.
Trzykrotnie – w 2008, 2009 i 2010 roku – został wybrany przez kanadyjską telewizję Sportsnet sportowcem roku w Kanadzie.
Życiorys.
St-Pierre, Québécois, urodził się w Saint-Isidore, Montérégie, Quebec, jako syn Rolanda i Pauline St-Pierre 19 maja 1981 roku. St-Pierre miał trudne dzieciństwo, uczęszczał do szkoły, w której inni kradli mu ubrania i pieniądze. W dzieciństwie grał w hokeja, jeździł na łyżwach i uprawiał kilka sportów. Rozpoczął naukę Kyokushin Karate w wieku siedmiu lat od swojego ojca, a później od mistrza Kyokushin Karate, aby obronić się przed szkolnym łobuzem. Zajął się zapasami, brazylijskim Jiu-Jitsu i boksem po tym, jak jego nauczyciel karate zmarł, gdy miał około 16 lat. St-Pierre uczęszczał do szkoły średniej w École Pierre-Bédard, gdzie był rekordzistą szkoły w ilości wykonanych podciągnięć. Po ukończeniu szkoły podjął studia kinezjologiczne w Cégep Édouard-Montpetit. Przed rozpoczęciem kariery zawodowej w mieszanych sztukach walki, St-Pierre pracował jako bramkarz w montrealskim klubie nocnym w South Shore o nazwie Fuzzy Brossard oraz jako śmieciarz przez sześć miesięcy, aby opłacić czesne w szkole. W wieku 12 lat posiadał już czarny pas karate Kyokushin 2. dan, a pierwszą zawodową walkę stoczył w wieku 20 lat.
W młodości St-Pierre był zainspirowany Jean-Claude Van Damme i opisywał walkę z nim w filmie „Kickboxer”: Vengeance jako „spełnienie marzeń”.
9 czerwca 2021 roku Saint-Isidore uhonorowało St-Pierre’a odsłonięciem ważącego 136 kg posągu z brązu, wraz z biografią zatytułowaną „Place GSP”. Statua znajduje się w ośmiokącie reprezentującym klatkę UFC z ośmioma podstawowymi wartościami St-Pierre’a wygrawerowanymi po francusku na podłodze ośmiokąta: rodzina, wytrwałość, mądrość, uczciwość, hojność, szacunek, kreatywność i honor.
Trening.
St-Pierre trenował z wieloma grupami w wielu różnych siłowniach przez całą swoją karierę zawodniczą. Przed walką z B.J. Pennem na UFC 58, trenował w Renzo Gracie Jiu-Jitsu Academy w Nowym Jorku. St-Pierre otrzymał swój brązowy pas w BJJ od Renzo Gracie 21 lipca 2006 roku. We wrześniu 2008 roku St-Pierre zdobył czarny pas w brazylijskim jiu-jitsu pod okiem Bruno Fernandesa.
St-Pierre rozpoczął treningi z Rashadem Evansem, Nathanem Marquardtem, Keithem Jardine’em, Donaldem Cerrone i innymi zawodnikami mieszanych sztuk walki w szkole Submission Fighting Gaidojutsu Grega Jacksona w Nowym Meksyku. Niektórzy z uczniów Jacksona towarzyszyli St-Pierre’owi do Montrealu, aby pomóc mu przygotować się do walki na UFC 94 z B.J. Pennem w Tristar Gym, w tym Keith Jardine, Nathan Marquardt, Donald Cerrone i Rashad Evans. Trenerem siłowym Georges’a jest Jonathan Chaimberg z Adrenaline Performance Centre w Montrealu. Głównym trenerem Georges’a jest Firas Zahabi z Zahabi MMA, z gymu Tristar. Ta dwójka stoczyła wszystkie ostatnie walki St-Pierre’a i pozostaje jego bliskimi przyjaciółmi. W latach 2006–2009 St-Pierre trenował Muay Thai pod okiem Phila Nurse’a w Wat w Nowym Jorku.
Sportowa kariera.
Pierwszy kontakt ze sportami walki miał w wieku siedmiu lat, gdy rozpoczął treningi karate kyokushin. W późniejszym okresie ćwiczył również zapasy, boks, boks tajski oraz brazylijskie jiu-jitsu (BJJ). W lipcu 2006 roku otrzymał brązowy pas w BJJ od Renzo Gracie, a we wrześniu 2008 czarny od Bruno Fernandesa.
Mieszane sztuki walki.
W styczniu 2002 roku zadebiutował jako zawodowiec w MMA. Wygrawszy 5 walk z rzędu przed czasem w kanadyjskiej federacji UCC i zdobywając jej pas mistrzowski, podpisał kontrakt z organizacją UFC. Zadebiutował dla niej w styczniu 2004 roku na "UFC 46", gdy pokonał Karapeta Parizjana przez jednogłośną decyzję sędziów. Po kolejnym zwycięstwie (nad Jayem Hieronem) otrzymał szansę walki o wakujące mistrzostwo UFC w wadze półśredniej przeciwko byłemu mistrzowi, Mattowi Hughesowi. Odbyła się on 22 października 2004 roku ("UFC 50"); St-Pierre przegrał przez poddanie na sekundę przed końcem pierwszej rundy. Była to jego pierwsza porażka w profesjonalnej karierze MMA. Po przegranej z Hughesem, w maju 2005 obronił mistrzostwo TKO Major League (wcześniej UCC) poddając Dave’a Strassera. To była ostatnia walka dla kanadyjskiego TKO Major League, po niej podpisał długoterminowy kontrakt z UFC.
W ciągu następnych dwóch lat zwyciężył w 5 kolejnych walkach (w tym z B.J. Pennem), dzięki czemu zdobył prawo do rewanżowej walki z Hughesem. Doszło do niej 18 listopada 2006 na "UFC 65". Tym razem zwyciężył St-Pierre (przez TKO), odbierając Hughesowi mistrzowski pas. Jednak sensacyjnie stracił go już w pierwszej obronie ("UFC 69"), przegrywając przez TKO z niżej notowanym Mattem Serrą.
Mistrzostwo odzyskał 19 kwietnia 2008 roku w Montrealu, nokautując Serrę w walce rewanżowej na "UFC 83" (wcześniej zdobył tymczasowe mistrzostwo, pokonując po raz drugi Hughesa). Następnie sześciokrotnie je obronił, pokonując wszystkich rywali w dominującym stylu (Jona Fitcha, B.J. Penna, Thiago Alvesa, Dana Hardy’ego, Josha Koschecka i Jake’a Shieldsa). Swoją siódmą obronę pasa mistrzowskiego miał stoczyć 29 października 2011 roku na UFC 137 przeciw Carlosowi Conditowi, ale z powodu kontuzji kolana na 10 dni przed galą musiał się wycofać z tego pojedynku. Kolejną datę mistrzowskiego starcia ogłoszono na 4 lutego 2012, ale i tym razem do walki nie doszło ze względu na zerwanie więzadła w kolanie w grudniu przez St-Pierre’a, co spowodowało ponad 10-miesięczną absencję mistrza. Zamiast pojedynku St-Pierre vs Condit na lutowej gali, włodarze UFC zestawili ze sobą Condita z Nickiem Diazem o tymczasowe mistrzostwo w wadze półśredniej – ostatecznie zwyciężył Condit.
Do walki unifikacyjnej St-Pierre’a z Conditem w końcu doszło pod koniec 2012 roku na gali UFC 154 w Montrealu. Kanadyjczyk narzucił szybkie tempo, dzięki czemu miał przewagę w pierwszych dwóch rundach. W 3. rundzie Condit znokdaunował St-Pierre’a wysokim lewym kopnięciem w głowę, ale pod koniec rundy Kanadyjczyk doszedł do siebie i do końca rundy atakował Amerykanina w parterze. Ostatnie dwie rundy wyglądały podobnie co dwie pierwsze – obalenia przez St-Pierre’a i zadawanie przez niego serii ciosów łokciami i pięściami w parterze. Po końcowym gongu jednogłośnie na punkty zwyciężył St-Pierre oraz obronił siódmy raz z rzędu pas mistrzowski w kategorii do 77 kg.
16 marca 2013 pokonał jednogłośnie na punkty Nicka Diaza broniąc ósmy raz mistrzostwo, natomiast 16 listopada tego samego roku niejednogłośną decyzją sędziów zwyciężył Johny’ego Hendricksa po czym zawiesił karierę zawodniczą.
Po prawie czterech lata wrócił do zawodowych startów mierząc się 4 listopada 2017 na UFC 217 z mistrzem wagi średniej Brytyjczykiem Michaelem Bispingiem, którego ostatecznie pokonał przez techniczne poddanie duszeniem zza pleców w drugiej rundzie, zostając tym samym mistrzem kat. średniej. Kanadyjczyk został również jednym z czterech zawodników w historii którzy zdobyli dwa pasy UFC w innych kategoriach wagowych, wcześnie ta sztuka udawała się Randy’emu Couturowi, B.J. Pennowi i Conorowi McGregorowi. 7 grudnia 2017 zwakował pas z powodów zdrowotnych.
13 grudnia 2018 roku, St-Pierre ujawnił w podcaście La Sueur, że całkowicie wyzdrowiał z wrzodziejącego zapalenia jelita grubego, ale nie podjął jeszcze decyzji, czy wróci do walki.
St-Pierre ogłosił swoje oficjalne przejście na emeryturę 21 lutego 2019 roku na konferencji prasowej w Bell Centre w Montrealu.
9 maja 2020 roku, UFC ogłosiło, że St-Pierre zostanie wprowadzony do nowoczesnego skrzydła UFC Hall of Fame.

</doc>
<doc id="1804676" url="https://pl.wikipedia.org/wiki?curid=1804676" title="Leopold Pamuła">
Leopold Pamuła

Leopold Pamuła (ur. 15 listopada 1898 w Buczaczu, zm. 9 sierpnia 1940 w Nocton) – podpułkownik pilot Wojska Polskiego.
Życiorys.
Uczęszczał do 6-letniej szkoły realnej w Krakowie, gdzie w 1916 uzyskał maturę. Zaraz potem został wcielony został do armii austro-węgierskiej, otrzymał przydział do 13 pułku piechoty w Nowym Sączu. W listopadzie tego roku oddelegowany został na 4-miesięczny kurs do szkoły oficerskiej w Opawie, po czym powrócił do pułku, obejmując dowództwo kompanii. W trakcie walk na froncie włoskim, gdzie dowodził plutonem moździerzy, zachorował na malarię i został odesłany do Budziejowic na dalszą kurację i rekonwalescencję.
Po odzyskaniu niepodległości przez Polskę zgłosił się do Wojska Polskiego i 1 kwietnia 1919 został promowany na podporucznika. 25 kwietnia został skierowany do jednostki zapasowej, a od 21 listopada był uczniem Oficerskiej Szkoły Wojsk Kolejowych w Krakowie. Potem był instruktorem wojsk kolejowych w Zamościu, a począwszy od 12 listopada 1920 walczył na froncie polsko-bolszewickim w składzie X baonu kolejowego jako dowódca kompanii. 28 lutego 1921 otrzymał awans na porucznika. 
Później pełnił służbę w Centralnym Zarządzie Parków i Warsztatów Wojsk Kolejowych, pozostając oficerem nadetatowym 1 pułku kolejowego. 20 kwietnia 1923 został odkomenderowany do Niższej Szkoły Pilotów w Bydgoszczy, w charakterze ucznia–pilota. Następnie ukończył Wyższą Szkołę Pilotów w Grudziądzu i trafił do 2 pułku lotniczego w Krakowie. W 1925 otrzymał przydział do 11 pułku myśliwskiego w Lidzie, złożonego z eskadr 113 i 114. 15 sierpnia 1926 został dowódcą 113 eskadry myśliwskiej. Do czasu odejścia z 11 pułku myśliwskiego był także dowódcą eskadry treningowej (od 25 października 1926). We wrześniu 1929 zajął 9. miejsce na międzynarodowym mityngu lotniczym Lot Małej Ententy i Polski, jako najlepszy z Polaków (samolot Fiat CR.20).
Po rozwiązaniu 11 pułku lotniczego w 1928 trafił do 4 pułku lotniczego w Toruniu, gdzie objął dowództwo 141 eskadry. 9 listopada tego roku objął stanowisko p.o. dowódcy III/4 dyonu myśliwskiego. Podczas służby w Toruniu ukończył w Centrum Wyszkolenia Oficerów Lotnictwa w Dęblinie kurs dowódców eskadr. W 1937 zdał egzaminy do Wyższej Szkoły Lotniczej. 18 października 1937 odszedł do Centrum Wyszkolenia Piechoty w Rembertowie na kurs próbny, a od 3 listopada 1937 był słuchaczem II Kursu Wyższej Szkoły Lotniczej w Warszawie. W 1938 został przeniesiony do 1 pułku lotniczego na stanowisko dowódcy Zgrupowania Myśliwskiego. Na stopień podpułkownika został mianowany ze starszeństwem z 19 marca 1939 i 9. lokatą w korpusie oficerów lotnictwa, grupa liniowa. W kwietniu tego roku, po reorganizacji Zgrupowania Myśliwskiego w Brygadę Pościgową, został zastępcą jej dowódcy, płk. Stefana Pawlikowskiego.
1 września 1939 w rejonie Łomianek k. Warszawy podczas walki zestrzelił jeden Messerschmitt Bf 109. Sam wyskoczył z samolotu i bezpiecznie wylądował na spadochronie.
Ciężko poparzony Pamuła został zabrany do szpitala w Warszawie. Po kilku dniach wyszedł ze szpitala i zaczął podążać w kierunku południowo-wschodnim. 19 września 1939 w Kutach przekroczył granicę rumuńską. Następnie przez Włochy dotarł 26 listopada 1939 do Francji. Tu trafił do polskiego Centrum Wyszkolenia Lotnictwa w Lyon-Bron, gdzie po dalszym leczeniu stawił się przed komisją lekarską i został uznany za zdolnego do pełnienia służby wojskowej.
Został wyznaczony na dowódcę III dywizjonu myśliwskiego Polskich Sił Powietrznych we Francji, jednak do upadku Francji nie uzyskała gotowości bojowej. 19 czerwca 1940 odpłynął z Bordeaux na pokładzie statku „Kmicic”, którym po paru dniach dotarł do Plymouth w Anglii.
Po przybyciu do Wielkiej Brytanii został skierowany do bazy Polskich Sił Powietrznych w Blackpool w oczekiwaniu na przydział do jednostki lotniczej. Ponieważ miał przekroczone 40 lat, nie został dopuszczony do latania operacyjnego. Miał objąć dowództwo któregoś z tworzonych polskich dywizjonów myśliwskich. 9 sierpnia 1940, na skutek zakażenia krwi (prawdopodobnie posocznicy) po zabiegu stomatologicznym, zmarł w szpitalu RAF Nocton Hall w Nocton. Pochowany został na cmentarzu Layton Cemetery w Blackpool.
Leopold Pamuła był postacią bardzo barwną w lotnictwie – zarówno z uwagi na pewne ekstrawagancje, jak też brawurę, którą się odznaczał podczas lotów. Jan Zumbach w swojej książce opisuje jak Pamuła powitał nowo przybyłych do jednostki pilotów całonocnym pijaństwem ze swoim udziałem. Rano nakazał nowym pilotom wykonywać wiązanki akrobatyczne.
Następnie on sam wsiadł (ubrany w gruby futrzany kombinezon lotniczy) do samolotu przystosowanego do lotów bez widoczności i dał popis akrobacji przeprowadzonej często na wysokości dachów hangarów. Wylądował i wysiadł z samolotu całkowicie nagi. W jednym locie zdołał wykonać skomplikowane akrobacje i rozebrać się.
Od 1925 był żonaty z Haliną z Cieślewiczów, a po jej śmierci w 1931, od 1935 z Jadwigą z Rypińskich.

</doc>
<doc id="1804678" url="https://pl.wikipedia.org/wiki?curid=1804678" title="Nadleśnictwo Wisła">
Nadleśnictwo Wisła

 Nadleśnictwo Wisła – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Wisła.
Historia Nadleśnictwa.
Nadleśnictwo Wisła zostało utworzone w roku 1973 poprzez połączenie byłych Nadleśnictw Wisła i Istebna. Do roku 1630 lasy będące obecnie we władaniu Nadleśnictwa należały do książąt śląskich z linii Piastów, a następnie do I wojny światowej tworzyły dobra koronne Habsburgów. Administracyjnie należały do dóbr zarządzanych przez tzw. Komorę Wrocławską a po roku 1826 tzw. Komorę Cieszyńską. Po uzyskaniu niepodległości w 1919 roku lasy Śląska Cieszyńskiego przeszły na własność Skarbu Państwa. Na terenie administrowanym obecnie przez Nadleśnictwo utworzono wtedy dwie jednostki: Nadleśnictwo Wisła oraz Nadleśnictwo Istebna, podległe Zarządowi Lasów Państwowych w Cieszynie.
Warunki geograficzno-przyrodnicze.
Nadleśnictwo Wisła położone jest w Karpackiej Krainie Przyrodniczo-Leśnej, w Dzielnicy Beskidu Śląskiego i Małego. 
Ochrona przyrody.
Teren Nadleśnictwa leży w zasięgu Parku Krajobrazowego Beskidu Śląskiego. Powierzchnia gruntów Nadleśnictwa, które należą do Parku wynosi 7481 ha, co stanowi 86% całkowitej powierzchni terenu Nadleśnictwa. Na terenie Nadleśnictwa znajdują się następujące rezerwaty przyrody:
Na terenie Nadleśnictwa występuje również kilka pomników przyrody nieożywionej: dwie grupy ostańców w postaci skał grzybowych, grupa skał o charakterze wychodni, dwie jaskinie – Malinowska i Salmopolska. 
Najdorodniejsze drzewostany świerkowe są wyłączone z użytkowania rębnego i jako drzewostany nasienne tworzą bazę reprodukcyjną. W latach nasiennych pozyskiwane są z nich szyszki i zrazy. Wyłączone drzewostany nasienne w Nadleśnictwie Wisła obejmują powierzchnię 324 ha z 117 drzewami doborowymi, gospodarcze drzewostany nasienne - 638 ha, uprawy pochodne 37 ha. 
Jednym z najpiękniejszych, wręcz pomnikowych drzewostanów jest drzewostan w Leśnictwie Bukowiec o powierzchni 7,38 ha, wiek 160—170 lat, położenie 600 - 700 m n.p.m., przeciętna wysokość drzew 46 m, przeciętna pierśnica 53 cm, zapas drewna 1300 m³/ha. Najbardziej dorodnym okazem drzewa na tej powierzchni był tzw. Świerk Andersona, mający 53 m wysokości i 70 cm pierśnicy co daje ok. 11 m³ miąższości pnia. Nie oparł się on jednak siłom natury i powalony został przez wichurę. Dla potomności jednak pozostawiono go w lesie, w miejscu wywrotu, dla upamiętnienia najokazalszego świerka.

</doc>
<doc id="1804679" url="https://pl.wikipedia.org/wiki?curid=1804679" title="Shugendō">
Shugendō

 – japoński nurt religijny, łączący elementy ezoterycznego buddyzmu, taoizmu i shintō, a zwłaszcza kultu gór. Adepci shugendō, zwani yamabushi, są kontynuatorami praktyk dawnych mnichów "Kōya-hijiri" (mnisi z góry Kōya wysłani, aby głosić buddyzm w całym kraju).
Historia.
Za założyciela ruchu tradycyjnie uważa się na wpół legendarnego ascetę-cudotwórcę En-no Gyōja. W okresie Meiji shugendō uznano za przestarzałe przesądy, zaś świątynie związane z ruchem przekształcono w państwowe chramy shintoistyczne.
Shugendō współcześnie.
Odnowienie tradycji nastąpiło po roku 1945, kiedy to wprowadzono wolność wyznania. Shugendō ponownie stało się ruchem bardzo żywotnym i cieszącym się dużą popularnością. Obecnie shugendō praktykowane jest w różnych świątyniach i sektach, głównie przez yamabushi Yoshino z Dewa-sanzan związaną z tradycją tendai, Kinpusen-ji oraz Ishiyama-dera szkoły shingon. Dane statystyczne z końca lat dziewięćdziesiątych wskazują na niemal 13 milionów praktykujących.
Praktyki.
Adepci shugendō określani są mianem "shugenja" lub "yamabushi" (dosł. „mieszkający w górach”). Ich praktyki obejmują szereg utrzymywanych w tajemnicy ćwiczeń ascetycznych, zwanych "shugyō". Historycznie ta tajemniczość związana jest również z prześladowaniami ze strony siogunatu. Charakterystyczną cechą shugendō, stanowiącą istotny element "shugyō", są także pielgrzymki na określone, święte góry.
Ważnym ośrodkiem shugendō jest zespół sakralny Kumano Sanzan, ośrodek kultu Trzech Świętych Gór.
Panteon shugendō.
Większość najpopularniejszych bóstw shugendō posiada rodowód indyjski, ich kult dotarł do Chin i Japonii wraz z ezoterycznym nurtem buddyzmu. Do najważniejszych postaci panteonu należą:

</doc>
<doc id="1804680" url="https://pl.wikipedia.org/wiki?curid=1804680" title="Bohdan de Nisau">
Bohdan de Nisau

Bohdan Jan de Nisau ps. "Zdzisław Zagozda" (ur. 18 sierpnia 1896 w Glinojecku, zm. 26 stycznia 1943 w Woroneżu) – polski działacz socjalistyczny, komunistyczny i niepodległościowy, uczestnik II i III powstania śląskiego, organizator Związku Niezależnej Młodzieży Socjalistycznej „Życie”, organizator i członek Zarządu Głównego Niezależnej Partii Chłopskiej, inżynier chemik, więzień stalinowski.
Życiorys.
Początki działalności niepodległościowej i socjalistycznej.
Był synem Feliksa Józefa, kasjera, a przez pewien czas zastępcy dyrektora w cukrowni „Izabelin”, i Wandy Izabeli Ignacy z Mieczkowskich. Miał trzech braci, w tym starszego Jerzego i Tadeusza, żołnierza I Brygady Legionów oraz powstańca śląskiego.
Bohdan de Nisau w 1914 ukończył Szkołę Handlową w Mławie i rozpoczął studia chemiczne na Uniwersytecie Warszawskim, których jednak nie ukończył. Od 1914 był członkiem Polskiej Partii Socjalistycznej (PPS) w Glinojecku i członkiem tajnej Polskiej Organizacji Wojskowej (POW) w obwodzie ciechanowskim. W 1918 został komendantem obwodu mławskiego POW. W listopadzie 1918 brał udział w rozbrajaniu Niemców. Następnie kontynuował działalność w PPS jako odpowiedzialny za okręg ciechanowski. Wiosną 1919 przeniósł się do Warszawy, gdzie rozpoczął działalność w Związku Niezależnej Młodzieży Socjalistycznej (ZNMS), należąc do jego ścisłego kierownictwa.
Pobyt na Górnym Śląsku i konflikt z PPS.
Po ukończeniu kursu plebiscytowego w Warszawie, od kwietnia 1920 Bohdan de Nisau został skierowany przez Centralny Komitet Wykonawczy do prac plebiscytowych na Górnym Śląsku. Jako funkcjonariusz Komitetu Plebiscytowego pracował z przerwami około roku na Górnym Śląsku. Należał tam jednocześnie do kierownictwa lokalnych struktur tajnej Polskiej Organizacji Wojskowej. Prowadził szeroką działalność agitacyjno-kulturalną, zakładał kółka śpiewacze, oświatowe, zespoły amatorskie. Był redaktorem "Gazety Robotniczej" i współzałożycielem Uniwersytetu Robotniczego im. F Morawskiego.
Wziął udział w II powstaniu śląskim (1920). Bohdan de Nisau miał nadawać swojej działalności politycznej „kierunek wyraźnie klasowy”. Wraz z grupą Związku Niezależnej Młodzieży Socjalistycznej, przybyłej na Górny Śląsk (nazywaną „Grupą Królewiacką”), wszedł w konflikt ideologiczny z lokalnymi śląskimi działaczami PPS, m.in. z powodu współorganizowania komitetów Samoobrony Robotniczej, które były krytykowane za lewicową postawę i sympatie prokomunistyczne. Centralny Komitet Wykonawczy PPS poparł członków PPS z Górnego Śląska. Bohdan de Nisau w akcie niezgody z tą decyzją 18 września 1920 wystąpił z PPS. Z polecenia Centralnego Komitetu Wykonawczego PPS miał opuścić teren Górnego Śląska. 
Nie zerwał jednak jeszcze wtedy całkowicie stosunków z PPS. Wziął czynny udział w III powstaniu śląskim (1921). Był członkiem Grupy Wawelberg, grupy dywersyjnej powstałej z inspiracji dowództwa POW. W dowodzonym przez niego pododdziale walczył m.in. Stanisław Dubois. Był dowódcą podczas akcji „Mosty” podczas której jego oddział wysadził most kolejowy na rzece Budkowiczance pomiędzy Karłowicami a Popielowem.
Działalność w polskim ruchu komunistycznym.
Po zakończeniu powstania powrócił do Warszawy. W 1923 ożenił się z Marią Vetulani, działaczką niepodległościową i socjalistyczną. W następnym roku urodził się ich syn Witold (1924–1998), później inżynier.
W latach 1921–1922 Bohdan de Nisau był członkiem Koła Społeczno-Ekonomicznego przy Uniwersytecie Ludowym, kierowanego przez Jana Hempla, Bolesława Bieruta i Stanisława Tołwińskiego. Od 1922 był członkiem Komitetu Wykonawczego Związku Niezależnej Młodzieży Socjalistycznej. Po rozłamie w ZNMS był organizatorem powstałego w grudniu 1923, prokomunistycznego Związku Niezależnej Młodzieży Socjalistycznej „Życie”, w którym był zastępcą przewodniczącego Komitetu Wykonawczego. Również w 1923 wstąpił do Komunistycznej Partii Polski. W 1924 krótko pracował w Królewskiej Hucie, skąd powrócił do Warszawy, by poświęcić się wyłącznie działalności politycznej.
Wiosną 1925 przystąpił do Niezależnej Partii Chłopskiej (NPCh). Został instruktorem jej Zarządu Głównego i organizatorem partii na województwo (okręg) lubelskie. Chłopi nazywali go „Denizo”, tak też podpisywał swoje wystąpienia publiczne. Przyczynił się do zorganizowania najsilniejszego okręgu NPCh. W listopadzie 1925 uczestniczył w Kongresie Robotniczo-Chłopskim w Warszawie. W grudniu tegoż roku został członkiem Zarządu Głównego NPCh, który w następnym roku przemianował się na Komitet Centralny (KC). Na początku kwietnia 1926 wszedł w skład nowo utworzonego Wydziału Organizacyjnego NPCh. W lipcu i wrześniu 1926 zorganizował zjazdy wojewódzkie NPCh w Lublinie, którym przewodniczył. Odpowiadał za rozwój organizacyjny partii w powiatach: janowskim, tomaszowskim, części powiatu lubartowskiego i puławskiego. W grudniu 1926 przeszedł do pracy w Komitecie Centralnym partii. 2 lipca 1927 wydał odezwę "Do kół i członków NPCh w Lubelszczyźnie…". Był również wydawcą i redaktorem odpowiedzialnym jednodniówki "Sierp" (która ukazała się 5 czerwca 1927). Po delegalizacji Niezależnej Partii Chłopskiej wstąpił w 1927 w Lublinie do PPS-Lewicy. Od listopada 1926 do czerwca 1927 był jednym z pierwszych członków Warszawskiej Spółdzielni Mieszkaniowej.
Emigracja do ZSRR i uwięzienie.
Jesienią 1927 wyjechał do Związku Radzieckiego. Używał tam nazwiska Egon Bogdanowicz Sztern, i podjął pracę w Zakładach Chemicznych w Dzierżyńsku, a następnie od 1933 jako kierownik laboratorium chemicznego w Gorłówce. Został aresztowany na początku 1934, oskarżony o trockizm i skazany w marcu 1934. Przebywał w łagrze. Zmarł w styczniu 1943.
Został zrehabilitowany przez Okręgowy Trybunał Wojskowy w Woroneżu 26 stycznia 1957, po XX Zjeździe Komunistycznej Partii Związku Radzieckiego.

</doc>
<doc id="1804681" url="https://pl.wikipedia.org/wiki?curid=1804681" title="Fudo">
Fudo



</doc>
<doc id="1804691" url="https://pl.wikipedia.org/wiki?curid=1804691" title="Trudne słówka">
Trudne słówka



</doc>
<doc id="1804692" url="https://pl.wikipedia.org/wiki?curid=1804692" title="Shugendo">
Shugendo



</doc>
<doc id="1804695" url="https://pl.wikipedia.org/wiki?curid=1804695" title="Myctophoidei">
Myctophoidei



</doc>
<doc id="1804696" url="https://pl.wikipedia.org/wiki?curid=1804696" title="Świetlikowce">
Świetlikowce



</doc>
<doc id="1804698" url="https://pl.wikipedia.org/wiki?curid=1804698" title="Wojciech Ciesielski">
Wojciech Ciesielski

Wojciech Jan Ciesielski (ur. 9 czerwca 1950 w Gdańsku) – polski malarz, grafik, performer, instruktor kulturalno-wychowawczy.
Życiorys.
Dyplomowany instruktor kulturalno-wychowawczy o trzech specjalnościach. Od 1974 do 1990 pracował na etatach w domach kultury w Przasnyszu i Makowie Mazowieckim. Pełnił funkcje kierownicze, był organizatorem i komisarzem artystycznym plenerów malarskich, redaktorem graficznym czasopism i wydawnictw regionalnych.
Poza pracą zawodową od 1970 uprawia indywidualną twórczość artystyczną. Aktywny na kilku polach sztuki (plastyki, literatury, muzyki), przez blisko czterdzieści lat pracy twórczej wypracował oryginalny styl autorskiego wyrazu. Miał 11 wystaw indywidualnych, brał udział w ponad 20 wystawach zbiorowych. Prace Wojciecha Ciesielskiego znajdują się w zbiorach krajowych i zagranicznych (obszerny zbiór grafik jego autorstwa posiada Muzeum Historyczne w Przasnyszu). Współpracuje głównie z miejscowymi organizacjami pozarządowymi i kilkoma stowarzyszeniami z terenu Mazowsza. Jest członkiem Klubu Literackiego "Przaśnik", współzałożycielem i kierownikiem artystycznym społecznej Galerii Sztuki "Kąt" w Przasnyszu, od 2008 prezesem stowarzyszenia twórczego Przasnyska Grupa Artystyczna (PGArt). 
Za pracę zawodową nagradzany i odznaczany przez Wojewodę Warszawskiego, Wydział Kultury i Sztuki Urzędu Wojewódzkiego w Warszawie, Warszawski Ośrodek Kultury, Instytut Sztuki PAN, Wydział Kultury i Sztuki w Ostrołęce. W 1977 wyróżniony Medalem Honorowym 550-lecia za Zasługi dla Miasta Przasnysza, a w 1982 odznaczony odznaką "Zasłużony Działacz Kultury", nadaną przez Ministra Kultury i Sztuki. 

</doc>
<doc id="1804703" url="https://pl.wikipedia.org/wiki?curid=1804703" title="Carole Kravetz">
Carole Kravetz

Carole Kravetz (lub Carole Kravetz-Aykanian; ur. 5 czerwca 1958) – amerykańska montażystka filmowa.
Filmografia.
Carole Kravetz pracowała także na planie filmu "Trujący bluszcz" ("Poison Ivy", 1992), w postaci zastępczyni reżysera.
Nagrody.
W 1985 roku podczas American Cinema Editors, USA była nominowana do nagrody Eddie w kategorii studenckiej.

</doc>
<doc id="1804705" url="https://pl.wikipedia.org/wiki?curid=1804705" title="FIFA 00">
FIFA 00



</doc>
<doc id="1804708" url="https://pl.wikipedia.org/wiki?curid=1804708" title="Ryan Eggold">
Ryan Eggold

Ryan James Eggold (ur. 10 sierpnia 1984 w Lakewood, w stanie Kalifornia) – amerykański aktor telewizyjny i filmowy. Od 2013 występował w jednej z głównych ról w serialu "Czarna lista".

</doc>
<doc id="1804714" url="https://pl.wikipedia.org/wiki?curid=1804714" title="Kremlin Cup 2009 (mężczyźni)">
Kremlin Cup 2009 (mężczyźni)

Kremlin Cup 2009 – tenisowy turniej ATP z cyklu Kremlin Cup rozgrywany w dniach 19–25 października 2009 roku w Moskwie na kortach twardych w hali o puli nagród 1 000 000 dolarów amerykańskich.

</doc>
<doc id="1804717" url="https://pl.wikipedia.org/wiki?curid=1804717" title="David Gray (piosenkarz)">
David Gray (piosenkarz)

David Gray (ur. 13 czerwca 1968 w Sale) – brytyjski muzyk i autor tekstów.
Życiorys.
Urodził się 13 czerwca 1968 roku w Sale, w Anglii. Dorastał w Altrincham. W wieku 9 lat przeprowadził się wraz z całą rodziną do Walii. Wychowywał się w małym nadbrzeżnym miasteczku Solva w Pembrokeshire, gdzie ukończył Carmarthenshire College of Art. Następnie przeniósł się do Liverpoolu, aby rozpocząć studia na tamtejszym uniwersytecie. W czasach studenckich zaczął grywać w różnych grupach punkowych i rockowych. Próbował również swoich sił w pisaniu poezji. Po studiach przeniósł się z Liverpoolu do Londynu. W stolicy chciał poznać bliżej świat muzyki.
Początki kariery.
Pierwsze albumy Graya, "A Century Ends" i "Flesh", wydane odpowiednio w 1993 i 1994 roku, zyskały uznanie entuzjastów folkowo-rockowych brzmień, nie przyniosły jednak sukcesu kasowego. 
W 1996 roku Gray wydał swój trzeci album, "Sell, Sell, Sell". Podczas produkcji dwóch pierwszych albumów postanowił skupić się na tworzeniu wyłącznie kompozycji folkowo-akustycznych. Jednak podczas tworzenia "Sell, Sell, Sell" zmierzył się z zupełnie nowym doświadczeniem, eksperymentując na pograniczu alternatywnego rocka i elektronicznych dźwięków. Mimo uznania krytyków, album nie wszedł na listy przebojów, jednak utwór "Late Night Radio" był jednym z najczęściej granych utworów w alternatywnych stacjach radiowych w Wielkiej Brytanii.
Przełom.
Reedycja w 2000 roku albumu "White Ladder" (oryginalnie wydany w 1998 roku przez należącą do Graya wytwórnię IHT Records) nakładem wytwórni ATO Records przyniosła Grayowi uznanie wśród krytyków i pierwszy sukces komercyjny. Płyta zawierała takie przeboje, jak "This Year's love", "Babylon", "Sail Away" oraz "Please Forgive me" i sprzedała się w nakładzie 100.000 egzemplarzy w samej tylko Irlandii, gdzie stała się najlepiej sprzedającym się albumem w historii.] W sierpniu 2000 singiel "Babylon" dotarł do 5. miejsca brytyjskich list przebojów. Specjalnie dla potrzeb stacji radiowych wydano zremiksowaną wersję, z której wycięto trzeci wers pierwszej zwrotki: „Turning over TV stations”. W Stanach Zjednoczonych album został wsparty przez lidera super grupy Dave Matthews Band, który uczynił z tego albumu pierwszy krążek wydany przez współzałożoną przez siebie wytwórnię ATO Records.
W roku 2001 zostały wydane dwa albumy, będące kompilacjami wcześniejszych utworów Graya, które do tej pory nie ujrzały światła dziennego: "The EPs 1992–1994" i "Lost Songs 95–98". Obydwa osiągnęły wysokie miejsca na brytyjskiej Top Twenty.
W listopadzie 2002 roku Gray wydał swój szósty album "A New Day at Midnight". Nowe wydawnictwo nie zyskało takiego uznania wśród krytyków, jak jego poprzednik. Nie udało mu się też pokonać wydanego w tym samym roku albumu zwycięzcy brytyjskiej wersji programu telewizyjnego Idol, Willa Younga, ale i tak "A New Day at Midnight" osiągnął status platynowej płyty i stał się drugim najlepiej sprzedającym się albumem w Wielkiej Brytanii w 2002 roku. Na płycie znalazły się takie przeboje, jak "The Other Side", "Be Mine" czy "Dead in the Water".
Po trzyletniej przerwie, spowodowanej wyczerpaniem artysty długimi godzinami spędzonymi w studio i dużą ilością tras koncertowych, Gray powrócił w 2005 roku ze swym siódmym albumem, zatytułowanym "Life in Slow Motion". Płyta już w pierwszym tygodniu osiągnęła szczyt brytyjskiej listy przebojów. O ile "A New Day At Midnight" spotykał się niekiedy z krytyką, to "Life in Slow Motion" otrzymał wiele entuzjastycznych recenzji, a singiel "The One I Love" znalazł się w pierwszej dziesiątce brytjskich list przebojów i od października 2005 roku utrzymywał się tam przez kolejne trzy miesiące. Relatywnie, dwa kolejne single z tego albumu "Hospital Food" i "Alibi", osiągnęły podobny sukces. Po tym wydawnictwie Gray zrobił sobie chwilową przerwę od komponowania. W marcu 2007 wydał jeszcze kompilację "".
Fani artysty musieli czekać na nowe kompozycje do 14 września 2009 roku, kiedy to swoją europejską premierę miał ósmy studyjny album, zatytułowany "Draw The Line". W Stanach Zjednoczonych płyta ukazała się 22 września.
Pierwszy singiel z tego albumu to "Fugitive", który został wydany 7 września 2009. 
"Draw The Line" jest pierwszym albumem po przeniesieniu się Davida pod skrzydła wytworni Polydor. Album zawiera 11 utworów nagranych z zespołem w nowym składzie: Neill MacColl - gitara, Robbie Malone - gitara basowa i Keith Pryor - perkusja. 
Wersja deluxe albumu posiada dwudziestostronicową książeczkę z ilustracjami i drugą płytę CD z zapisem koncertu z The Roundhouse. Drugi singiel z tego albumu to "Full Steam", zaśpiewany w duecie z Annie Lennox.
Życie prywatne.
Żona Graya ma na imię Olivia. Ślub wzięli w 1993 roku w Los Angeles i mają dwie córki.
Zespół.
Obecnie zespół Davida Graya tworzą:
Byli muzycy, którzy przez wiele lat współpracowali z Grayem: 
Trasy koncertowe.
David Gray koncertuje od 1993 roku. Koncertował między innymi w: Kanadzie, Danii, Francji, Niemczech, Irlandii, we Włoszech, Holandii, Nowej Zelandii, Norwegii, Republice Południowej Afryki, Hiszpanii, Szwecji, Szwajcarii, Stanach Zjednoczonych, Wielkiej Brytanii, Australii, Austrii oraz Belgii. 
Inne projekty, w których brał udział David Gray.
Zespół "Venus in Furs" (biorący swoją nazwę od jednego z utworów Velvet Underground, których muzyka i słowa oparte były na noweli Leopolda von Sacher-Masocha) został utworzony w 1998 roku na potrzeby filmu "Idol" (oryg. "Velvet Goldmine"). W zespole tym David Gray użyczał swojego kunsztu wokalnego razem z takimi sławami, jak Thom Yorke i Jonny Greenwood (obydwoje z Radiohead), Andy McKay z Roxy Music oraz Bernard Butler z zespołu Suede.

</doc>
<doc id="1804718" url="https://pl.wikipedia.org/wiki?curid=1804718" title="Michael R. Miller">
Michael R. Miller

Michael R. Miller – amerykański montażysta filmowy, laureat nominacji do nagrody Daytime Emmy. Był czołowym montażystą w latach dziewięćdziesiątych XX wieku.

</doc>
<doc id="1804725" url="https://pl.wikipedia.org/wiki?curid=1804725" title="Batman (serial animowany)">
Batman (serial animowany)



</doc>
<doc id="1804728" url="https://pl.wikipedia.org/wiki?curid=1804728" title="Włodzimierz Piotrowski">
Włodzimierz Piotrowski



</doc>
<doc id="1804729" url="https://pl.wikipedia.org/wiki?curid=1804729" title="Mały Regiel">
Mały Regiel



</doc>
<doc id="1804730" url="https://pl.wikipedia.org/wiki?curid=1804730" title="Władimir Sidorin">
Władimir Sidorin

Władimir Ilicz Sidorin, ros. Владимир Ильич Сидорин (ur. 1882, zm. 1943) – generał lejtnant rosyjskiej armii carskiej.
Rosyjski generał lejtnant z 1919. W czasie wojny domowej szef sztabu Marszowego Atamana Dońskiego (1917 - 1918). Dowodził w latach 1919-1920 Armią Dońską. Wyjechał z Rosji na emigrację w 1920. 

</doc>
<doc id="1804731" url="https://pl.wikipedia.org/wiki?curid=1804731" title="Włodzimierz Piotrowski (prawnik)">
Włodzimierz Piotrowski (prawnik)

Włodzimierz Ludwik Piotrowski (ur. 25 sierpnia 1931 w Kowalewie Pomorskim, zm. 15 marca 2014) – polski prawnik, profesor nauk prawnych, pracownik Katedry Prawa Pracy i Prawa Socjalnego Uniwersytetu im. Adama Mickiewicza w Poznaniu, wcześniej zatrudniony na Wydziale Prawa Wyższej Szkoły Zarządzania i Prawa im. Heleny Chodkowskiej. Członek Rady Legislacyjnej przy Prezesie Rady Ministrów (1982-1992), członek Komisji do spraw Reformy Prawa Pracy (1980-1996). Odznaczony Krzyżem Kawalerskim Orderu Odrodzenia Polski, Złotym Krzyżem Zasługi, Honorowy Obywatel Miasta Poznania.
Promotor 4 rozpraw doktorskich, recenzent 1 rozprawy doktorskiej i 2 habilitacyjnych. Wykładowca Collegium Polonicum w Słubicach. Został pochowany na Cmentarzu Junikowo w Poznaniu (kwatera 11-A-5-4).

</doc>
<doc id="1804733" url="https://pl.wikipedia.org/wiki?curid=1804733" title="Gostinyj Dwor (Petersburg)">
Gostinyj Dwor (Petersburg)

Gostinyj Dwor (ros. Гостиный двор), zwany też Wielkim Gostinym Dworem (ros. Большой Гостиный Двор) lub Wielkim Domem Towarowym – najstarszy dom towarowy w Petersburgu i jeden z pierwszych na świecie, wybudowany w latach 1761–1785 pod kierunkiem francuskiego architekta Jean-Baptiste Vallin de la Mothe. Początkowo prace nad budowlą były prowadzone przez Bartolomeo Rastrelliego, aczkolwiek w ich trakcie postanowiono zmienić projekt wybierając mniej kosztowny i bardziej praktyczny klasycystyczny projekt autorstwa Vallina de la Mothe. Budowla powstała na miejscu poprzedniego domu towarowego, który został zniszczony przez pożar w latach trzydziestych XVIII wieku.
Położenie.
Kompleks handlowy rozciąga się od skrzyżowania Newskiego Prospektu z ulicą Sadową i ciągnie się na przestrzeni ponad 1 kilometra, zajmując powierzchnię całkowitą 78 000 m² (powierzchnia handlowa wynosi 13 000 m²). Budynek stanowi własność Ministerstwa Kultury Federacji Rosyjskiej. Leżąca w pobliżu stacja metra wzięła swoją nazwę od tego jednego z największych w mieście domów towarowych.
Historia.
Początki.
Dom handlowy o nazwie Gostinyj Dwor stał w tym miejscu już za czasów Piotra I Wielkiego. Był to wtedy jednopiętrowy gliniany budynek z dziedzińcem, w którym znajdowały się różne sklepy, m.in. mięsne i rybne. Wraz z rozwojem miasta budowla ta szybko okazała się zbyt mała. Dlatego w 1719 r. przystąpiono do budowy nowego domu towarowego. Nowy Gostinyj Dwor (tym razem już murowany) podzielono na dwie części. Część sklepów była ustawiona frontem do ulicy, druga część do okalającego go placu. Wtedy to właśnie w zlokalizowano tu pierwszą w mieście księgarnię. W 1738 r. budynek spłonął. W 1748 r. cesarzowa Elżbieta Romanowa wydała ukaz o powołaniu nowej placówki handlowej. W 1757 r. zatwierdzono projekt Bartolomeo Rastrelliego. Budowę sfinansować mieli lokalni petersburscy kupcy. Plan Rastrelliego zakładał budowę bogato zdobionego pawilonu, dekorowanego rzeźbami i ornamentami. Koszty tego barokowego pomysłu Rastrelliego okazały się jednak nie do udźwignięcia i przy nieustannych problemach z finansowaniem zdecydowano się na zmianę architekta. Został nim Jean-Baptiste Vallin de la Mothe.
Architektura i charakterystyka.
Francuski architekt postanowił wznieść dwupiętrowy budynek w stylu wczesnego klasycyzmu. Budowa trwała przez ponad dwadzieścia lat, od 1761 do 1785. Budowla zyskała formę czworoboku, zwróconego każdą ścianą ku jednej z czterech ulic – Sadowej, Dumskiej, Zaułkowi Czernyszowa i Newskiego Prospektu. Długość tego ostatniego skrzydła wynosi 230 metry. Same fasady gmachu mają łączną długość około jednego kilometra. Wnętrze zostało podzielone na tzw. ciągi, każdy dotyczący jakiejś specjalistycznej sfery handlu. Powstały więc m.in. ciągi sukienniczy, futrzany, jubilerski, obuwniczy, sprzedaży mąki, mydła, świec. W 1844 r. Gostinyj Dwor stał się jednym z pierwszych budynków w stolicy dysponujących oświetleniem gazowym. W pawilonie handlowym znajdowała się ponad setka sklepów. W latach 1866–1867 główna fasada budynku została przebudowana, a nad pracami czuwał Nikołaj Benois. Przez ten czas Gostinyj Dwor był handlowym centrum stolicy i był chętnie odwiedzany przez zarówno zwykłych mieszkańców Petersburga, jak i znane osobistości, gościli tu m.in. Aleksander Puszkin, Aleksandr Gribojedow, Nikołaj Gogol, a najczęściej miał bywać tu Iwan Kryłow.
Historia najnowsza.
XIX i XX wiek.
W drugiej połowie XIX wieku dom towarowy stracił część swojego, do tej pory wielkiego, znaczenia na rzecz położonego nieopodal na Newskim Prospekcie Pasażu. W czasie II wojny światowej i blokady Leningradu budynek uległ znacznym zniszczeniom. Po wojnie (1946–1948) rozpoczęto zabezpieczanie i rekonstruowanie uszkodzonej budowli. W latach 1957–1966 prowadzono kolejny etap prac, w wyniku których ściany wewnętrzne dzielące dom towarowy na prawie 178 małych sklepów zostały usunięte i zastąpione jedną wielką halą.
Stan obecny.
Gostinyj Dwor pod koniec XX wieku przeszedł rekonstrukcję, przywracającą wnętrzom ich dawny wygląd. Także w latach 2006–2008 prowadzono prace renowacyjne. Wymieniono między innymi dach oraz okna. Jest to obecnie jeden z największych i najmodniejszych domów handlowych w Petersburgu.

</doc>
<doc id="1804734" url="https://pl.wikipedia.org/wiki?curid=1804734" title="Ban Biao">
Ban Biao

Ban Biao (ur. 3 n.e., zm. 54) – chiński historyk i urzędnik z okresu dynastii Han.
Rozpoczął pisanie dzieła historycznego o nazwie "Księga Hanów", w którym opisał dzieje Zachodniej Dynastii Han. Dzieło, stanowiące model dla całej późniejszej tradycyjnej historiografii chińskiej, współtworzył jego syn – Ban Gu, a ukończyła je dopiero jego córka – Ban Zhao.

</doc>
<doc id="1804740" url="https://pl.wikipedia.org/wiki?curid=1804740" title="Strzebniów">
Strzebniów

Strzebniów (niem. "Strebinow", śl. "Strzybniów") – dawna wieś, obecnie dzielnica Gogolina, położona w województwie opolskim, w powiecie krapkowickim, w gminie Gogolin, w południowo-zachodniej Polsce.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Strzebniow", która funkcjonowała wówczas zarówno w języku polskim jak i niemieckim. Ze względu na polskie pochodzenie w roku 1939 nazistowska administracja III Rzeszy zmieniła nazwę na nową, całkowicie niemiecką - "Berchtoldsdorf", pod którą funkcjonowała do 1945 roku.
Historia.
Strzebiniów został założony w XVII wieku i należał do dóbr ziemskich rodu von Gaschin z Żyrowej i pozostawał w ich rękach do 1932 roku.
Podczas plebiscytu w 1921 roku we wsi uprawnionych do głosowania było 96 mieszkańców. Za Polską głosowało 69 osób, za Niemcami 22 osoby. Strzebiniów pozostał w granicach Niemiec. Podczas III powstania śląskiego folwark 8 maja zaatakowany i zajęty przez baon tarnogórski, a już 21 maja niemiecka ofensywa zmierzająca w kierunku Góry św. Anny odbiła wieś z rąk wojsk powstańczych.
W 1933 roku we wsi mieszkało 668 mieszkańców. W folwarku tym sezonowo zatrudniali się zagrodnicy, którzy przez okres pracy zamieszkiwali Strzebniów, poza nimi znajdowały się tu jedynie cztery gospodarstwa. Strzebniów znalazł się w administracyjnych granicach miasta Gogolin w 1958 roku.

</doc>
<doc id="1804744" url="https://pl.wikipedia.org/wiki?curid=1804744" title="Knut Ipsen">
Knut Ipsen

Knut Ipsen (ur. 9 czerwca 1935 w Hamburgu, zm. 17 marca 2022) – niemiecki prawnik, ekspert w dziedzinie prawa międzynarodowego publicznego.
W latach 1974–2000 profesor Ruhr-Universität Bochum. 1991–1993 rektor-założyciel Uniwersytetu Europejskiego Viadrina we Frankfurcie nad Odrą, doktor honoris causa wielu uczelni (Uniwersytet Jagielloński, Uniwersytet Wrocławski, Viadrina).
W latach 1994–2003 prezydent Niemieckiego Czerwonego Krzyża (DRK).

</doc>
<doc id="1804746" url="https://pl.wikipedia.org/wiki?curid=1804746" title="Dorsa Andrusov">
Dorsa Andrusov

Dorsa Andrusov – grupa grzbietów na powierzchni Księżyca o średnicy około 160 km. Dorsa Andrusov znajduje się na współrzędnych selenograficznych na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Nikołaja Andrusowa (1861-1924), rosyjskiego geologa i paleontologa.

</doc>
<doc id="1804748" url="https://pl.wikipedia.org/wiki?curid=1804748" title="Pałac Moritzburg">
Pałac Moritzburg

Pałac Moritzburg – jeden z licznych niemieckich pałaców na wodzie. Barokowy pałac znajduje się w miejscowości Moritzburg w Saksonii w pobliżu Drezna.
Wybudowano go w latach 1542-1546 jako pałac myśliwski dla księcia Maurycego Wettyna. Kaplica została dodana między 1661 i 1671 według projektu Wolfa Caspara von Klengels i jest dobrym przykładem wczesnego baroku. W latach 1723 i 1733 na prośbę Augusta II Mocnego, elektora Saksonii i króla Polski zamek został przebudowany tak, aby móc pełnić funkcję wypoczynkową, czego skutkiem było założenie parku. Przebudowy odbyły się według projektów dwóch architektów - Matthäusa Daniela Pöppelmanna i Longeloune.
Elementy zdobnicze z wielu miejscach w obrębie pałacu są poświęcone dworskiej sztuce polowania. Okaz poroża jelenia szlachetnego uważany jest za największego na świecie. Jedna z sal ("Monströsensaal") zawiera kolekcję 39 patologicznie zniekształconych poroży, wraz ze słynnym 66 punktowym porożem.
Na fasadzie powyżej głównego wejścia umieszczony został kartusz z herbem Rzeczypospolitej Obojga Narodów.
Część mieszkalna zawiera wspaniałe meble i srebrną zastawę wykonane w Augsburgu na wzór wersalskich mebli Ludwika XVI. Do najcenniejszych należy zbiór porcelany chińskiej, japońskiej, miśnieńskiej. Kolejnymi ważnymi eksponatami jest zachowana dobrze pozłacana skórzana tapeta oraz malowidła Lucasa Cranacha. W kaplicy znajduje się cenna rzeźba Chrystusa wykonana przez Balthasara Permosera. Zamek słynie również z innych rzeźb i stiukowych dekoracji z piaskowca.
Bażanciarnia w parku usytuowana jest na końcu osi głównej ogrodu, przy kanale prowadzącym do głównego zamku. Budowla ma bryłę sześcianu, dach w kształcie kopuły ma wysokie sklepienie. Z zamku od strony ogrodu schodami schodzi się na zatopiany parter, obecnie obsadzony trawą. Do pałacu położonego na wyspie wiedzie obsadzona szpalerami drzew grobla. Projekt bażanciarni zlecono Johannowi Danielowi Schade (1730-1798), który był architektem większości królewskich projektów budowlanych. Budowę zakończono około 1776 roku. Stary pawilon został całkowicie przebudowany od fundamentów. Jego zabudowania służyły jako lęgowiska ptaków, gdzie hodowano bażanty przeznaczone na polowania. Pawilon przechodził renowację do 2007 r.

</doc>
<doc id="1804751" url="https://pl.wikipedia.org/wiki?curid=1804751" title="Karłubiec">
Karłubiec

Karłubiec (, w latach 1939–1945 , śl. "Karlubiec") – dawna wieś, obecnie dzielnica Gogolina, położona w województwie opolskim, w powiecie krapkowickim, w gminie Gogolin, w południowo-środkowej Polsce. Karłubiec znalazł się w administracyjnych granicach miasta Gogolin w 1958 roku. W latach 1984–1987 został tu wybudowany, z inicjatywy otmęckiego proboszcza ks. Franciszka Duszy, kościół pw. św. Anny i św. Joachima.

</doc>
<doc id="1804752" url="https://pl.wikipedia.org/wiki?curid=1804752" title="Nadmanganian">
Nadmanganian



</doc>
<doc id="1804755" url="https://pl.wikipedia.org/wiki?curid=1804755" title="Diecezja Banja Luki">
Diecezja Banja Luki

Diecezja Banja Luka (łac.: "Dioecesis Bania Lucensis", serbskochorwacki "Banjalučka biskupija"/"Бањалучка бискупија") - katolicka diecezja bośniacka położona w zachodniej części kraju. Siedziba biskupa znajduje się w katedrze św. Bonawentury w Banja Luce.
Historia.
Obszar dzisiejszej diecezji Banja Luka należał od czasów średniowiecza do diecezji zagrzebskiej. Wykaz parafii i kościołów z 1334 r. wspomina, iż na tym terytorium znajdowało się 48 kościołów. Kwitło też życie klasztorne, które reprezentował głównie zakon franciszkanów. Rozwój katolicyzmu został zahamowany w Bośni przez najazdy Turków, którym udało się podporządkować cały kraj w końcu XV w.
Kolejne stulecia przyniosły fale represji wobec chrześcijan oraz masowe emigracje ludności do pobliskiej Chorwacji lub przejście na islam. Liczba katolików w Bośni pod koniec XVII w. wynosiła niespełna 50 tysięcy.
Zmianę sytuacji przyniósł dopiero XIX w. i pogrążanie się Turcji w kryzysie, który spowodował częściową liberalizację stosunków religijnych. Pozwoliło to na ponowną organizację struktury Kościoła katolickiego na obszarze Bośni i Hercegowiny. 5 lipca 1881 papież Leon XIII erygował archidiecezje sarajewską oraz diecezję Banja Luki, którą podporządkował tej pierwszej jako sufraganię.
Początkowo nowa diecezja liczyła 23 parafie i 36 tys. wiernych. Z czasem liczba ta wzrosła na skutek emigracji do Bośni Chorwatów, Polaków, Czechów, Niemców i Włochów i w 1910 r. liczyła 70 tys., a kilkanaście lat później już 129 tysięcy wiernych (1937).
W czasie II wojny światowej w wyniku okupacja i reżimu Ustaszy śmierć poniosło bardzo wielu wiernych, wśród których było wielu księży i zakonnic. Z powierzchni ziemi zniknęło blisko 1/3 parafii.
Kolejne pięćdziesięciolecie przyniosło odbudowę biskupstwa, którego liczba wiernych w 1991 r. wynosiła 120 tysięcy. Ostatnią tragiczną kartą w dziejach diecezji była wojna domowa w Bośni i Hercegowinie w latach 1992-1995.
Podział terytorialny.
Diecezja Banja Luki skład się obecnie z sześciu dekanatów, w skład których wchodzi 48 parafii:

</doc>
<doc id="1804759" url="https://pl.wikipedia.org/wiki?curid=1804759" title="Przejście graniczne Hoptiwka-Niechotiejewka">
Przejście graniczne Hoptiwka-Niechotiejewka

Przejście graniczne Hoptiwka-Niechotiejewka – drogowe przejście graniczne pomiędzy Ukrainą a Federacją Rosyjską.
Przejście graniczne znajduje się na międzynarodowej trasie E105 (ukraińska M20 oraz rosyjska M2), na odcinku Biełgorod-Charków. Jest to duże przejście drogowe (10 pasów ruchu w każdą stronę). Przy przejściu znajduje się sklep wolnocłowy.

</doc>
<doc id="1804760" url="https://pl.wikipedia.org/wiki?curid=1804760" title="Les fous">
Les fous

„Les fous” - dziewiąty singel włoskiej wokalistki In-Grid, stworzony przez I. Alberini, T. Kollder, S. Kolandson, J. Wesslander, M. Rapini. Singel został wydany 18 listopada 2009 roku. Utwór pochodzi z albumu „Passion”.
Teledysk.
Reżyserem teledysku został Lenone Balduzzi - twórca wideoklipu do „Tu es foutu” oraz „Le dragueur”. Film był kręcony 17 oraz 18 października 2009 roku we Francji.

</doc>
<doc id="1804764" url="https://pl.wikipedia.org/wiki?curid=1804764" title="Mistrzostwa Polski Juniorów w Curlingu 2009">
Mistrzostwa Polski Juniorów w Curlingu 2009

Mistrzostwa Polski Juniorów w Curlingu 2009 składały się z dwóch etapów: eliminacji i finałów. Turniej eliminacyjny odbył się między 18 a 20 września w Gliwicach a finały w dniach 23-25 października w Cieszynie.
W fazie finałowej brały udział 4 drużyny, które grały systemem kołowym. Do finału awansowały dwa najlepsze zespoły. Mistrzem Polski została drużyna, która wygrała dwukrotnie (wliczając mecz z Round Robin). Złoci medaliści reprezentowali Polskę na Europejskim Challengu Juniorów 2010 w Pradze.
Mistrzami Polski zostały drużyny AZS Gliwice "Dzwoneczki" i ŚKC MARLEX TEAM.

</doc>
<doc id="1804769" url="https://pl.wikipedia.org/wiki?curid=1804769" title="Liga Zielonych (Finlandia)">
Liga Zielonych (Finlandia)



</doc>
<doc id="1804771" url="https://pl.wikipedia.org/wiki?curid=1804771" title="Katedra św. Bonawentury w Banja Luce">
Katedra św. Bonawentury w Banja Luce



</doc>
<doc id="1804772" url="https://pl.wikipedia.org/wiki?curid=1804772" title="Zdzisław Kumiszcze">
Zdzisław Kumiszcze

Zdzisław Adam Kumiszcze (ur. 31 marca 1937 w Toruniu, zm. 5 października 1986 w Szczecinie) – polski lekkoatleta płotkarz, olimpijczyk.
Startował na igrzyskach olimpijskich w 1960 w Rzymie w biegu na 400 m przez płotki, ale odpadł w przedbiegach. Na tym samym dystansie odpadł również w przedbiegach na mistrzostwach Europy w 1962 w Belgradzie. 
Był mistrzem Polski w biegu na 200 m przez płotki w 1960 i w 1961 oraz na 400 m przez płotki w 1961. Siedmiokrotnie był wicemistrzem Polski (na 200 m przez płotki w 1959 i 1962, na 400 m przez płotki w 1960, 1962, 1963 i 1964 oraz na sztafecie 4 x 400 m w 1963), a raz brązowym medalistą (na 400 m przez płotki w 1957).
Startował w 16 meczach reprezentacji Polski odnosząc 5 zwycięstw indywidualnych. Występował w klubach: KS Pomorzanin Toruń (1956), AZS Toruń (1957), Start Katowice (1958-1959), Zawisza Bydgoszcz (1960-1965) i Pogoń Szczecin (1966).

</doc>
<doc id="1804777" url="https://pl.wikipedia.org/wiki?curid=1804777" title="Poznański Ochotniczy Batalion Śmierci">
Poznański Ochotniczy Batalion Śmierci

Poznański Ochotniczy Batalion Śmierci – oddział utworzony w kwietniu 1919 roku w Poznaniu na rozkaz generała Józefa Dowbora-Muśnickiego. Dowódcą został weteran powstania styczniowego Feliks Józefowicz. Batalion liczył około 300 ludzi, posiadał własny sztandar i oznakę (czaszka z piszczelami). Przysięgę złożył 17 kwietnia 1919 roku w Poznaniu i został wysłany na front litewsko-białoruski, gdzie walczył w składzie 6 Pułku Piechoty Legionów.

</doc>
<doc id="1804779" url="https://pl.wikipedia.org/wiki?curid=1804779" title="Leizhou">
Leizhou

Leizhou (chiń. 雷州; pinyin: "Léizhōu") – miasto na prawach powiatu w południowych Chinach, w prowincji Guangdong, w prefekturze miejskiej Zhanjiang, na półwyspie Leizhou. W 1999 roku liczba mieszkańców miasta wynosiła 1 318 475.

</doc>
<doc id="1804780" url="https://pl.wikipedia.org/wiki?curid=1804780" title="Kremlin Cup 2009 (kobiety)">
Kremlin Cup 2009 (kobiety)

Tenisowy turniej WTA Kremlin Cup 2009 odbył się w dniach 19 - 25 października w rosyjskiej Moskwie na kortach twardych w hali. Pula nagród wyniosła 1 000 000 dolarów amerykańskich.

</doc>
<doc id="1804781" url="https://pl.wikipedia.org/wiki?curid=1804781" title="Chrześcijańscy Demokraci">
Chrześcijańscy Demokraci

Zobacz też: Chrześcijańska demokracja, organizacje związane z chrześcijańską demokracją i 

</doc>
<doc id="1804785" url="https://pl.wikipedia.org/wiki?curid=1804785" title="Fucha (film 1982)">
Fucha (film 1982)

Fucha (ang. "Moonlighting") – brytyjski dramat filmowy z 1982 roku w reżyserii Jerzego Skolimowskiego.
Oprócz Ironsa pozostali aktorzy, odtwarzający główne role, byli naturszczykami, a Eugeniusz Haczkiewicz na swojej skórze doświadczył przeżyć Polaka, którego 13 grudnia zastał za granicami kraju.
Film kręcono w prywatnym domu Skolimowskiego w dzielnicy Kensington.
Opis fabuły.
Koniec 1981 r. Czterech polskich robotników przybywa do Londynu by, pracując nielegalnie, wyremontować dom i zarobić na życie w kraju. Tylko jeden z nich zna język angielski. Pozostali praktycznie nie kontaktują się ze światem zewnętrznym. Gdy w Polsce ogłoszony zostaje stan wojenny, tylko on się o tym dowiaduje. Decyduje się nie informować o niczym kolegów, aby nie przerwali pracy. Z czasem brzemię zatajonej wiedzy zaczyna mu coraz bardziej ciążyć. Po skończonej pracy, w styczniu 1982 r. na lotnisku przekazuje kolegom fatalną wiadomość.
Nagrody.
Film startował w konkursie głównym na 35. MFF w Cannes, gdzie otrzymał nagrodę za najlepszy scenariusz.

</doc>
<doc id="1804788" url="https://pl.wikipedia.org/wiki?curid=1804788" title="Bolesław Ciepiela">
Bolesław Ciepiela

Bolesław Ciepiela (ur. 24 kwietnia 1931 w Będzinie, zm. 28 listopada 2021) – literat, redaktor, regionalista, oraz członek Stowarzyszenia Autorów Polskich związany z Zagłębiem Dąbrowskim.
Życiorys.
Był synem Bronisława i Katarzyny z domu Zygmunt. Absolwent Akademii Górniczo-Hutniczej w Krakowie. W latach 1955-1985 pracował w KWK „Grodziec” w Grodźcu (dzielnica Będzina) na różnych stanowiskach kierowniczych. Przez 12 lat był czynnym ratownikiem górniczym. Uzyskał kolejne stopnie górnicze, począwszy od inżyniera stopnia III, II i I. Będąc już na emeryturze, w 2004 r. otrzymał stopień dyrektora górniczego I stopnia, a w 2013 r. generalnego honorowego dyrektora górniczego. Był rzeczoznawcą w Zespole Rzeczoznawców przy Zarządzie Głównym SITG w zakresie aerologii górniczej.
Działalność literacka i publicystyczna.
Ciepiela był autorem, współautorem, redaktorem pięćdziesięciu książek (monografii, albumów, encyklopedii o historii miast Zagłębia Dąbrowskiego, przemysłu górniczego i cementowego oraz walk niepodległościowych). Autor 100 artykułów w czasopismach naukowo-technicznych oraz ok. 900 artykułów popularnonaukowych w prasie zagłębiowskiej. Publikował m.in. w „Wiadomościach Górniczych”, „Przeglądzie Górniczym”, „Bezpieczeństwie Pracy w Górnictwie”, „Wspólnych Sprawach” (biuletynie Stowarzyszenia Inżynierów i Techników Górnictwa) i innych periodykach.
Był wieloletnim prezesem Stowarzyszenia Autorów Polskich w Będzinie, i Stowarzyszenia Inżynierów i Techników Górnictwa „Zagłębie” (oddziału w Będzinie), wiceprezesem Klubu Kronikarzy im. Jana Przemszy-Zielińskiego.
Członek Komandorii Zagłębiowskiej Stowarzyszenia Orderu św. Stanisława w Polsce.
Ciepiela był członkiem m.in. Towarzystwa Miłośników Będzina, Towarzystwa Przyjaciół Łagiszy, Naczelnej Organizacji Technicznej w Katowicach.
Pochowany na cmentarzu parafialnym w Grodźcu.

</doc>
<doc id="1804791" url="https://pl.wikipedia.org/wiki?curid=1804791" title="Bentozaur">
Bentozaur



</doc>
<doc id="1804792" url="https://pl.wikipedia.org/wiki?curid=1804792" title="Benthosaurus">
Benthosaurus



</doc>
<doc id="1804793" url="https://pl.wikipedia.org/wiki?curid=1804793" title="Amniotomia">
Amniotomia

Amniotomia – chirurgiczne przerwanie błon płodowych mające na celu wzniecenia porodu lub poronienia. Należy do jednych z najstarszych metod indukcji porodu. Wykonywana jest poprzez nakłucie lub przerwanie pęcherza płodowego powodując w ten sposób skrócenie czasu porodu poprzez wzmożenie częstości skurczów macicy. 
Aby tego dokonać konieczne jest rozwarcie kanału szyjki macicy wykonywane za pomocą amniotomu, przy kontroli wzrokowej poprzez ginekologiczny wziernik – amnioskop.
Amniotomia dość często łączona jest z dożylnym podaniem oksytocyny lub prostaglandyn. W ten sposób skutecznie doprowadza do aktywizacji samego porodu.
Przeciwwskazaniem do wykonania amniotomii jest m.in. zakażenie pochwy, wskazania do wykonania cięcia cesarskiego, wielowodzie, poród przedwczesny.

</doc>
<doc id="1804794" url="https://pl.wikipedia.org/wiki?curid=1804794" title="Karl Maier">
Karl Maier

Karl Maier (ur. 1957) – niemiecki żużlowiec.
Jest siedmiokrotnym medalistą Indywidualnych Mistrzostw Republiki Federalnej Niemiec (dwukrotnie srebrnym – 1981, 1983 oraz pięciokrotnie brązowym – 1978, 1984, 1986, 1987, 1988). Pięć razy uczestniczył w finałach Indywidualnych Mistrzostw Świata (Norden 1983 – IX m., Göteborg 1984 – IX m., Bradford 1985 – XVI m., Chorzów 1986 – XIII m., Monachium 1989 – XI m.), dwa razy – w finałach Drużynowych Mistrzostw Świata (Olching 1981 – brązowy medal, Londyn 1982 – brązowy medal) oraz trzy razy – w finałach Mistrzostw Świata Par (Göteborg 1983 – VI m., Pocking 1986 – VI m., Leszno 1989 – IV m.).
Największe sukcesy w karierze odniósł w wyścigach na długim torze. W rozgrywkach o Indywidualne Mistrzostwo Świata zdobył 10 medali: 4 złote (1980, 1982, 1987, 1988), 2 srebrne (1990, 1993) oraz 4 brązowe (1983, 1984, 1989, 1992).

</doc>
<doc id="1804798" url="https://pl.wikipedia.org/wiki?curid=1804798" title="Biskupi Banja Luki">
Biskupi Banja Luki

Biskupi Banja Luki - wykaz duchownych sprawujących władzę zwierzchnią w diecezji Banja Luki (ordynariusze) w Bośni i Hercegowinie oraz ich sufraganów.

</doc>
<doc id="1804800" url="https://pl.wikipedia.org/wiki?curid=1804800" title="Tadeusz Maria Gelewski">
Tadeusz Maria Gelewski

Tadeusz Maria Gelewski (ur. 25 września 1922 we Lwowie, zm. 16 stycznia 2002 w Olsztynie) – polski prawnik i historyk związany z Olsztynem, wieloletni wykładowca Wyższej Szkoły Pedagogicznej oraz jej prorektor. Działacz Stronnictwa Demokratycznego na Warmii i Mazurach.
Życiorys.
Urodził się we Lwowie w rodzinie ziemiańskiej. Ojciec Jan Leon Gelewski był doktorem praw i adwokatem. W czasie II wojny światowej rodzina była represjonowana przez władze sowieckie, a Tadeusz Gelewski w szeregach kontrwywiadu Armii Krajowej uczestniczył w akcjach na Bliskim Wschodzie. Po 1945 mieszkał w Szczecinie i Bydgoszczy. W 1961 ukończył studia prawnicze na Uniwersytecie im. Adama Mickiewicza. Pracę magisterską pisał pod kierunkiem prof. Krzysztofa Skubiszewskiego. W 1967 uzyskał stopień doktora nauk prawnych na podstawie rozprawy "Kontrabanda wojenna w prawie po 1939 roku" (pisanej również pod kierunkiem prof. Skubiszewskiego). W 1977 uzyskał habilitację na podstawie pracy "Zbrodnie wojenne na morzu w drugiej wojnie światowej". Od 1988 był profesorem nauk humanistycznych.
W 1969 przeprowadził się do Olsztyna, gdzie od 1974 wykładał m.in. historię starożytną i kulturę antyczną na Wyższej Szkole Pedagogicznej. Był kolejno kierownikiem Samodzielnej Pracowni Kulturoznawstwa, Zakładu Historii Powszechnej oraz Katedry Nowożytnej i Najnowszej Historii Powszechnej WSP, a także prorektorem uczelni. Zajmował się naukowo historią najnowszą świata, okresem I i II wojny światowej, prawem międzynarodowym publicznym, a także zbrodniami wojennymi. Był również kierownikiem biura Okręgowej Komisji Badania Zbrodni Hitlerowskich w Polsce oraz członkiem Komisji Prawa Morskiego gdańskiego oddziału Polskiej Akademii Nauk. Współpracował z Wojskowym Instytutem Historycznym. Sprawował funkcję zastępcy dyrektora wydawnictwa "Pojezierze". Wykładowcą WSP pozostawał do 1996. 
Był działaczem Stronnictwa Demokratycznego w Olsztynie. Sprawował m.in. funkcję wiceprzewodniczącego Wojewódzkiego Komitetu SD, a także wiceprzewodniczącego Rady Miejskiej PRON. Znalazł się wśród członków kapituły ustanowionej przez Stronnictwo Nagrody im. Biskupa Ignacego Krasickiego. 
Odznaczony m.in. Krzyżem Kawalerskim Orderu Odrodzenia Polski, a także Medalem Komisji Edukacji Narodowej. 
Żonaty z Jadwigą Gelewską. 
Spoczywa na cmentarzu komunalnym w Olsztynie (kw. 19B rząd 2 grób 7).

</doc>
<doc id="1804801" url="https://pl.wikipedia.org/wiki?curid=1804801" title="Dorsa Lister">
Dorsa Lister

Dorsa Lister – grupa grzbietów na powierzchni Księżyca o średnicy około 203 km. Dorsa Lister znajduje się na współrzędnych selenograficznych na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Martina Listera (1639-1712), angielskiego geologa.

</doc>
<doc id="1804802" url="https://pl.wikipedia.org/wiki?curid=1804802" title="Zajdy">
Zajdy

2 miejscowości w Polsce:
Inne:

</doc>
<doc id="1804805" url="https://pl.wikipedia.org/wiki?curid=1804805" title="Czudź">
Czudź

Czudź, Czudowie () – określenie plemion ugrofińskich stosowane przez plemiona wschodniosłowiańskie.
Czudź w "Powieści lat minionych".
Nestor w "Powieści lat minionych" na początku przytacza legendę o podziale świata przez synów Noego. Jafetowi przypadły w udziale państwa północne i zachodnie:
Pod rokiem 859 Nestor informuje, że Waregowie zza morza ściągali daninę między innymi z Czudów. Wysokość jej wynosiła srebrną monetę i wiewiórkę od dymu. Następna wzmianka pojawia się pod rokiem 980, kiedy Włodzimierz Wielki zamierza najechać Połock. Część jego wojska stanowili Czudowie. Pod rokiem 1030 występuje wzmianka o zwycięstwie Jarosława Mądrego nad Czudami. Na ich terytorium książę założył gród Jurjew.
Identyfikacja Czudzi.
Pod koniec XIX wieku historyk Siergiej Sołowjow wysnuł hipotezę, że Czudź, wspomniana w opowiadaniu o powołaniu Ruryka w "Powieści lat minionych" to Wotowie, których potomkowie zamieszkali nad Narwą. Do 1917 roku w Imperium Rosyjskim istniała oficjalna nazwa Czudź na określenie Wepsów.
Udmurci mają nazwy rodowe Czudja, Szudja, Czudna (Чудъя, Шудья, Чудна). Komiacy określali nazwą Czudź swoich nieochrzczonych przodków. Nad Kamą zachowały się legendy o starożytnym narodzie Czudzi. W języku rosyjskim utrwaliło się kilka zwrotów ze słowem Czudź: Czudź Białooka, Czudź Zawołocka – zwrot używany obecnie na określenie przodków Komiaków, Czudź Pskowska – ludność Setu zamieszkała w rejonie Peczorów obwodu pskowskiego. W roku 2002 Czudź jako samodzielna narodowość została wpisana do "Rejestru narodowości i języków Federacji Rosyjskiej" pod numerem 351. Obecnie z Czudzią identyfikują się małe grupy narodowości ugrofińskiej, zamieszkujące rejon pinieski w obwodzie archangielskim. Obszar ten jest endonimem z początku XX wieku.

</doc>
<doc id="1804806" url="https://pl.wikipedia.org/wiki?curid=1804806" title="Stefan Wallin">
Stefan Wallin

Stefan Erik Wallin (ur. 1 czerwca 1967 w Vaasa) – fiński polityk, działacz mniejszości szwedzkiej, poseł do Eduskunty i minister.
Życiorys.
W 1986 zdał egzamin maturalny. W 1994 uzyskał magisterium z zakresu nauk społecznych na szwedzkojęzycznej Åbo Akademi w Turku.
Od 1989 do 1994 pracował w wydawnictwach. Później był doradcą w różnych ministerstwach. Od 2000 pełnił funkcję asystenta redaktora naczelnego pisma „Åbo Underrättelser”. W 2005 powołano go na sekretarza stanu w Ministerstwie Środowiska.
W 2006 został przewodniczącym Szwedzkiej Partii Ludowej, funkcję tę pełnił do 2012. 1 stycznia 2007, po rezygnacji Jan-Erika Enestama, został ministrem środowiska w pierwszym rządzie Mattiego Vanhanena (a także ministrem w resorcie spraw zagranicznych). W wyborach parlamentarnych w tym samym roku uzyskał mandat posła do Eduskunty. 19 kwietnia 2007, po utworzeniu nowej koalicji rządowej z dotychczasowym premierem na czele, objął urząd ministra kultury i sportu. Został też ministrem w ministerstwie spraw społecznych i zdrowia. Utrzymał zajmowane stanowiska również w powołanym 22 czerwca 2010 rządzie Mari Kiviniemi. W 2011 ponownie wybrany do parlamentu. 22 czerwca 2011 w rządzie Jyrkiego Katainena został ministrem obrony. W 2012 na stanowisku przewodniczącego partii i ministra zastąpił go Carl Haglund. W 2015 z powodzeniem ubiegał się o poselską reelekcję.

</doc>
<doc id="1804808" url="https://pl.wikipedia.org/wiki?curid=1804808" title="Magiczne drzewo (film)">
Magiczne drzewo (film)

Magiczne drzewo – polski film fabularny z 2009 roku w reżyserii Andrzeja Maleszki. Film jest kinową kontynuacją popularnego serialu o tym samym tytule. Prezentowany był na festiwalach i przeglądach w kraju i za granicą (m.in. w Niemczech, Finlandii, Norwegii, Czechach, Wielkiej Brytanii, Grecji, USA, Indiach, Egipcie oraz na Tajwanie, Kubie, Ukrainie i Białorusi), zdobywając kilkanaście nagród i wyróżnień.
Okres zdjęciowy: sierpień – wrzesień 2007. Plenery: Bydgoszcz, Warszawa, Szwajcaria Kaszubska, Gdańsk, Gdynia, na Bałtyku na promie „Skandynawia”. 
Film miał swoją premierę na DVD 18 marca 2010 roku.
Opis fabuły.
Burza powaliła olbrzymi, stary dąb. Było to Magiczne Drzewo. Ludzie nie znali jego mocy i zrobili z drzewa setki przedmiotów. W każdym ukryła się cząstka magicznej siły. Wysłano je do sklepów i od tego dnia na całym świecie zaczęły dziać się niezwykłe rzeczy. 
Pewnego dnia, Tosia, Filip i Kuki odnajdują czerwone krzesło, które potrafi chodzić, latać i spełniać życzenia tych, którzy na nim siedzą. Nieopatrznie wypowiedziane życzenie powoduje, że rodzice wyjeżdżają do pracy (zatrudniają się w orkiestrze na statku Queen Victoria), oddając dzieci pod opiekę upiornej ciotki. Dzieci zmieniają ciotkę w małą dziewczynkę i wyruszają na pełną niesamowitych zdarzeń wyprawę, aby odnaleźć rodziców.

</doc>
<doc id="1804810" url="https://pl.wikipedia.org/wiki?curid=1804810" title="Egzorcyzm do św. Michała Archanioła">
Egzorcyzm do św. Michała Archanioła

Modlitwa o uwolnienie skierowana do św. Michała Archanioła – modlitwa ułożona przez papieża Leona XIII w 1886 roku i rozesłana do wszystkich biskupów, aby była odmawiana po mszy świętej wraz z trzema "Zdrowaś Maryjo" i antyfoną "Salve Regina". Od 2009 roku ponownie odmawiana jest po mszy w kościołach diecezji włocławskiej.
Modlitwa nie jest egzorcyzmem prywatnym ani egzorcyzmem uroczystym, ponieważ nie zawiera formuł wyklinających, egzorcystycznych, skierowanych do złego ducha. Ponieważ zawiera błagania, jest modlitwą o uwolnienie.

</doc>
<doc id="1804812" url="https://pl.wikipedia.org/wiki?curid=1804812" title="Mel Raido">
Mel Raido

Mel Raido (ur. 1977 na Jamajce) – brytyjski aktor pochodzenia hiszpańskiego i greckiego.
Życiorys.
Urodził się na Jamajce. Kiedy miał trzy lata wraz z rodziną przeprowadził się do Londynu. Uczęszczał do Webber Douglas Academy of Dramatic Art. Na festiwalu teatralnym w Edynburgu w 1999 w spektaklu "Corpus Christie" odtwarzał postać Jezusa. Występował w licznych sztukach. Na kinowym ekranie zadebiutował w komedii romantycznej "Romantycy" ("Born Romantic", 2000) u boku Craiga Fergusona, Davida Morrisseya i Catherine McCormack. W filmie kryminalnym rozgrywającym się w latach 80. "The Informers" (2009) zagrał legendarnego gwiazdora rocka Bryana Metro.

</doc>
<doc id="1804813" url="https://pl.wikipedia.org/wiki?curid=1804813" title="Parafia Najświętszej Maryi Panny Wniebowziętej i św. Mikołaja w Książu Wielkopolskim">
Parafia Najświętszej Maryi Panny Wniebowziętej i św. Mikołaja w Książu Wielkopolskim

Parafia Najświętszej Maryi Panny Wniebowziętej i św. Mikołaja w Książu Wielkopolskim – jedna z dwóch rzymskokatolickich parafii w mieście Książ Wielkopolski, należy do dekanatu nowomiejskiego. Erygowana w 1298. Kościół parafialny wybudowany w 1755, rozbudowany w latach 1948-1949, z wieżą, barokowy z nowszym wyposażeniem. Mieści się przy ulicy Jana Pawła II.

</doc>
<doc id="1804814" url="https://pl.wikipedia.org/wiki?curid=1804814" title="Valiant (czołg)">
Valiant (czołg)

Tank, Infantry, Valiant (A38) – brytyjski prototypowy czołg piechoty z okresu II wojny światowej.
Pojazd został opracowany na bazie czołgu Valentine z myślą o stworzeniu silnie opancerzonego czołgu, charakteryzującego się jednocześnie możliwie niewielką masą. W 1944 roku zbudowano jeden prototyp, który podczas testów okazał się bardzo niewygodny i niebezpieczny dla kierowcy. Wkrótce potem zaniechano dalszych prac nad projektem.

</doc>
<doc id="1804815" url="https://pl.wikipedia.org/wiki?curid=1804815" title="Super Duo">
Super Duo

Super Duo – polski zespół gitarowy grający muzykę hiszpańską, flamenco połączoną z jazzem, założony w Poznaniu w 1984 roku, przez Cezarego Krajewskiego (zm. 1997) i Piotra Soszyńskiego (zm. 2018). Po śmierci Cezarego Krajewskiego zespół zawiesił działalność artystyczną. Została ona wznowiona po dołączeniu do zespołu Przemysława Hałuszczaka, jednego z najlepszych polskich gitarzystów flamenco i latino. Powrót nastąpił na festiwalu Duende w 2006 roku. Później Super Duo występowało razem z Grzegorzem Kopalą – kompozytorem, wokalistą, aranżerem muzycznym i wokalnym. W październiku 2018 zmarł Piotr Soszyński.
Kariera.
Super Duo jest laureatem wielu nagród na różnych festiwalach w kraju i za granicą. Są to m.in. FAMA '85, JAZZ JAMBOREE '85, ROSKILDE FESTIVAL '86 w Danii, Jazz Praha '87, De-Bron Dalfsen Holland ’90, MUSE ’90 BERLIN.
Ma za sobą koncerty w takich krajach jak: Rosja, Finlandia, Dania, Francja, Holandia, Czechy, Korea, Niemcy, Wielka Brytania.
Szczególnym akcentem były wspólne koncerty z Alem DiMeolą i Take 6 oraz występy w Royal Festival Hall i Barbican Centre London.
Muzycy wystąpili 22 czerwca 2014 roku w studiu im. Agnieszki Osieckiej.

</doc>
<doc id="1804816" url="https://pl.wikipedia.org/wiki?curid=1804816" title="Jacek Filus">
Jacek Filus

Jacek Szczepan Filus (ur. 1956) – polski dziennikarz radiowy związany z Górnym Śląskiem.
Życiorys.
Działalność dziennikarska do 1989 roku.
Ukończył studia filologiczne – magister filologii polskiej. Z Polskim Radiem Katowice związany od końca lat 70. do stanu wojennego. W latach 80. był pozbawiony prawa do wykonywania zawodu w Polsce. Współpracował wówczas m.in. z Radiem Wolna Europa, BBC i polską prasą zagraniczną.
Powrócił do pracy w Radiu Katowice po wyborach parlamentarnych w 1989, w których uczestniczył jako członek Zespołu Radiowo-Telewizyjnego Komitetu Obywatelskiego przy Lechu Wałęsie. 
Działalność dziennikarska po 1989 roku.
W 1992 był współtwórcą (wraz z ks. Stanisławem Puchałą) ekumenicznego programu „Droga”, jednego z pierwszych cyklicznych programów religijnych w Polskim Radiu.
Od lipca 2006 do maja 2011 członek zarządu Radia Katowice SA. Od kwietnia 2009 do 30 października 2011 jego redaktor naczelny. Od 1 listopada 2011 do 30 września 2015 szef anteny Polskiego Radia Katowice.
Działalność społeczna.
W latach 1990 – 1995 członek Rady Naczelnej i Centralnego Komitetu Stronnictwa Demokratycznego, wiceprzewodniczący SD. W 1996 roku, wystąpił z SD. Bez powodzenia ubiegał się o funkcję przewodniczącego SD. Był także kandydatem w wyborach parlamentarnych w 1991 w okręgu Katowice. W pierwszej kadencji samorządowej (1990-1994) wiceprzewodniczący Rady Miejskiej oraz członek zarządu Sosnowca.
Działalność dydaktyczna.
Wykłady i warsztaty: Radio – specyfika medium, Pracownia dziennikarza radiowego, Kampanie polityczne i politycy w radiu, Etyka i deontologia dziennikarska, Warsztaty językowe.
Hobby, zainteresowania.
Reportaż, polityka, turystyka górska i rowerowa, strzelectwo (Członek Polskiego Związku Strzelectwa Sportowego).

</doc>
<doc id="1804819" url="https://pl.wikipedia.org/wiki?curid=1804819" title="Mari Kiviniemi">
Mari Kiviniemi

Mari Kiviniemi (ur. 27 września 1968 w Seinäjoki) – fińska polityk, posłanka do Eduskunty, minister, przewodnicząca Partii Centrum, od 2010 do 2011 premier Finlandii, zastępca sekretarza generalnego Organizacji Współpracy Gospodarczej i Rozwoju.
Życiorys.
W 1988 zdała egzamin maturalny. W 1994 uzyskała magisterium z nauk społecznych na Uniwersytecie Helsińskim. Na początku lat 90. była sekretarzem generalnym związku studentów działającego przy Partii Centrum. Odbywała staż w zakresie ochrony konkurencji.
W 1995 uzyskała po raz pierwszy mandat posłanki do Eduskunty z Vaasy. Od tego czasu skutecznie ubiegała się o reelekcję w kolejnych wyborach parlamentarnych z Helsinek (w 1999, 2003, 2007 i 2011). W latach 2004–2005 pełniła funkcję doradcy Mattiego Vanhanena do spraw polityki gospodarczej. We wrześniu 2005 weszła w skład jego gabinetu, obejmując na czas nieobecności Pauli Lehtomäki stanowiska ministra handlu zagranicznego i rozwoju oraz ministra w kancelarii premiera (do marca 2006). Ponownie powołano ją do rządu w kwietniu 2007, kiedy to została ministrem administracji publicznej. Funkcję tę pełniła do czerwca 2010. Do stycznia 2008 była też ministrem w ministerstwie spraw wewnętrznych.
12 czerwca 2010 została przewodniczącą Partii Centrum, a tym samym kandydatką na przyszłego premiera Finlandii w miejsce Mattiego Vanhanena, który złożył rezygnację z przyczyn zdrowotnych. 22 czerwca 2010 fiński parlament zatwierdził jej kandydaturę na tym stanowisku. Mari Kiviniemi otrzymała poparcie od wszystkich dotychczasowych koalicjantów, tj. macierzystej Partii Centrum, Szwedzkiej Partii Ludowej, Partii Koalicji Narodowej i Ligi Zielonych. W wyborach w 2011 jej ugrupowanie zajęło czwarte miejsce, po czym przeszło do opozycji. 22 czerwca tego samego roku Mari Kiviniemi zakończyła urzędowanie jako premier Finlandii, została zastąpiona przez Jyrkiego Katainena. 9 maja 2012 na funkcji przewodniczącej partii zastąpił ją Juha Sipilä.
W 2014 objęła stanowisko zastępcy sekretarza generalnego OECD.
W 1996 poślubiła przedsiębiorcę Juhę Mikaela Louhivuoriego, z którym ma dwoje dzieci: córkę Hannę (ur. 1997) i syna Anttiego (ur. 2000).

</doc>
<doc id="1804820" url="https://pl.wikipedia.org/wiki?curid=1804820" title="Parafia św. Antoniego Padewskiego w Książu Wielkopolskim">
Parafia św. Antoniego Padewskiego w Książu Wielkopolskim

Parafia św. Antoniego Padewskiego w Książu Wielkopolskim – jedna z dwóch rzymskokatolickich parafii w mieście Książ Wielkopolski, należy do dekanatu nowomiejskiego. Erygowana w 1980. Kościół parafialny poewangelicki wybudowany w końcu XVIII wieku. przebudowany w 1914 roku z neobarokową wieżą z zegarem. Mieści się przy ulicy Niepodległości.

</doc>
<doc id="1804821" url="https://pl.wikipedia.org/wiki?curid=1804821" title="Droga wojewódzka nr 579">
Droga wojewódzka nr 579

Droga wojewódzka nr 579 (DW579) – droga wojewódzka klasy G o długości 52,8 km, łącząca Kazuń Polski z Radziejowicami. W całości przebiega wewnątrz województwa mazowieckiego, na obszarze powiatów: nowodworskiego, warszawskiego zachodniego, grodziskiego i żyrardowskiego.
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 579 była objęta ograniczeniami dopuszczalnego nacisku pojedynczej osi:

</doc>
<doc id="1804825" url="https://pl.wikipedia.org/wiki?curid=1804825" title="Bitwa pod Asculum (89 p.n.e.)">
Bitwa pod Asculum (89 p.n.e.)

Bitwa pod Asculum – starcie zbrojne, które miało miejsce w roku 89 p.n.e. w trakcie wojny Rzymu ze sprzymierzeńcami w latach 91–88 p.n.e.
W roku 89 p.n.e. pod Asculum (obecnie Ascoli Piceno) w Picenum skoncentrowane zostały siły rzymskie pod dowództwem Gnejusza Pompejusza Strabona oraz wojska skonfederowanych państw Italików. W wyniku bitwy do jakiej doszło w okolicy miasta, Rzymianie odnieśli zdecydowane zwycięstwo. Oblężone przez wojska rzymskie Asculum skapitulowało, co zakończyło walki na północy kraju.

</doc>
<doc id="1804827" url="https://pl.wikipedia.org/wiki?curid=1804827" title="Michaił Pustowojtenko">
Michaił Pustowojtenko

Michaił Sawicz Pustowojtenko, ros. Михаил Саввич Пустовойтенко (ur. 12 listopada 1865, data śmierci nieznana) – rosyjski wojskowy (generał lejtnant).
Syn duchownego. Ukończył Odeskie Seminarium Duchowne i Odeską Szkołę Oficerską Piechoty Junkrów. Oficer od 1885 w 14 pułku strzeleckim. W 1894 ukończył Nikołajewską Akademię Sztabu Generalnego. Po zakończeniu akademii dowódca kompanii i batalionu, adiutant (pomocnik) sztabu w 7 Dywizji piechoty, a od 25 marca 1906 10 Dywizji Piechoty. Od sierpnia 1900 szef oddziału ogólnowojskowego w Twierdzy Brześć, od 4 listopada 1900 oficer ds zleceń specjalnych w sztabie Warszawskiego Okręgu Wojskowego (WOW), od 4 lipca 1901 starszy adiutant sztabu WOW, od 10 sierpnia 1904 szef sztabu 3 Okręgu Samodzielnego Korpusu Straży Granicznych, od 4 grudnia 1908 dowódca 182 Grochowskiego pułku piechoty. Od 6 grudnia 1913 generał major i szef sztabu 1 Syberyjskiego Korpusu Armijnego. Od 19 czerwca 1914 pomocnik I kwatermistrza Zarządu Głównego Sztabu Generalnego i stały członek Komisji Twierdz Sztabu Generalnego. Z tego stanowiska mianowany I kwatermistrzem Zarządu Głównego Sztabu Generalnego.
Od początku mobilizacji przed I wojną światową, od 19 lipca 1914 generalny kwatermistrz sztabu Armii Frontu Południowo-Zachodniego, od 1 kwietnia 1915 na takim samym stanowisku w sztabie Armii Frontu Północnego. Po objęciu przez cara Mikołaja II obowiązków Najwyższego Naczelnego Dowódcy i zmian dokonanych w dowództwie, wyznaczony na stanowisko pełniącego obowiązki generalnego kwatermistrza Najwyższego Naczelnego Dowódcy. Współpracował z gen. M. Aleksiejewem przy planowaniach operacji. 6 listopada 1916 generał lejtnant z zatwierdzeniem na stanowisko generalnego kwatermistrza. Od 6 grudnia dowódca 12 Dywizji Piechoty. Od 21 października 1917 dowódca 46 Korpusu Armijnego.
Jako przedstawiciel Mikołaja Mikołajewicza przewodniczył w rozmowach z Witoldem Ostoją-Gorczyńskim na temat formowania Legionu Puławskiego. Był odznaczony Orderem Świętego Włodzimierza III i IV klasy, Orderem Świętej Anny II i III klasy, Orderem Świętego Stanisława II i III klasy.

</doc>
<doc id="1804828" url="https://pl.wikipedia.org/wiki?curid=1804828" title="Droga wojewódzka nr 583">
Droga wojewódzka nr 583

Droga wojewódzka nr 583 (DW583) – droga wojewódzka klasy Z o długości 29 km łącząca Bedlno z Sannikami 

</doc>
<doc id="1804830" url="https://pl.wikipedia.org/wiki?curid=1804830" title="Dudicz">
Dudicz

Dudicz ("Dudycz") - polski herb szlachecki z indygenatu.
Opis herbu.
Zachowały się przekazy o dwóch wersjach tego herbu - sprzed i po udostojnieniu. Wersja pierwotna:
W polu błękitnym od czoła majuskuła "W" złota, z takąż koroną. Od podstawy skos złoty, którego górna linia wycięta w zęby; nad nim i pod nim po gwieździe złotej.
W klejnocie dwa skrzydła orle zwrócone na zewnątrz.
Wersja udostojniona:
Tarcza dzielona w słup. W polu lewym, błękitnym od czoła złota majuskuła "W" z takąż koroną. Od podstawy skos srebrny wycięty od góry liną w zęby; nad nim i pod nim po gwieździe złotej.
W polu prawym, srebrnym półorzeł czarny o dziobie złotym, koronowany.
W klejnocie orzeł czarny o dziobie złotym, koronowany.
Labry z prawej błękitne, podbite złotem, z lewej czarne, podbite złotem.
Najwcześniejsze wzmianki.
Dokument cesarza Makysymiliana II z 14 czerwca 1574, potwierdzający szlachectwo Andrzeja Dudycza. W tym samym dokumencie znajduje się nowy herb - udostojniony cesarskim orłem. Polski indygenat otrzymał Dudycz prawdopodobnie w 1575. Pojawia się też rok 1567, ale jest on mało prawdopodobny.
Herbowni.
Dudicz - Dudycz.

</doc>
<doc id="1804831" url="https://pl.wikipedia.org/wiki?curid=1804831" title="Lucjusz Strabo">
Lucjusz Strabo

Lucjusz Sejusz Strabon (lub Lucjusz Eliusz Strabon) (ur. 46 p.n.e. - zm. 16 n.e.) – prefekt pretorianów do 15 r. n.e., kiedy to został prefektem Egiptu (w kolejnych latach urząd ten był dość ściśle związany z prefekturą gwardii pretoriańskiej - prefekci pretorianów albo zostawali w dalszej kolejności prefektami Egiptu, albo obejmowali dowództwo gwardii pretoriańskiej po prefekturze w Egipcie), ojciec Lucjusza Eliusza Sejana, przez krótki czas urzędował razem z nim na stanowisku głównodowodzącego gwardią. Był adoptowany do rodu Aeliuszy.

</doc>
<doc id="1804834" url="https://pl.wikipedia.org/wiki?curid=1804834" title="Bobrzyca (dopływ Bobru)">
Bobrzyca (dopływ Bobru)

Bobrzyca ("Mały Bóbr") – rzeka, prawy dopływ Bobru o długości 28,01 km. 
Rzeka wypływa w okolicach wsi Sędzimirów na Pogórzu Kaczawskim i płynie w kierunku północnym. Przepływa przez miejscowości: Raciborowice Górne, Raciborowice Dolne, Iwiny, Lubków, Tomaszów Bolesławiecki (gdzie przecina drogę krajową nr 4), Kraśnik Górny, Kraśnik Dolny. Następnie, przed wsią Dąbrowa Bolesławiecka przecina autostradę nr A4, a po minięciu tej wsi wpada do Bobru.

</doc>
<doc id="1804837" url="https://pl.wikipedia.org/wiki?curid=1804837" title="Głownia kukurydzy">
Głownia kukurydzy

Głownia kukurydzy ("Ustilago maydis" (DC.) Corda) – gatunek grzybów z rodziny głowniowatych ("Ustilaginaceae"). Wywołuje chorobę kukurydzy o nazwie głownia guzowata kukurydzy. Dawniej w Polsce chorobę tę nazywano głownią kukurydzy, jednak obecnie występuje również druga choroba – głownia pyląca kukurydzy, stąd też dla choroby wywoływanej przez "Ustilago maydis" właściwe jest używanie pełnej nazwy – głownia guzowata kukurydzy.
Systematyka i nazewnictwo.
Pozycja w klasyfikacji według Index Fungorum: "Ustilago, Ustilaginaceae, Ustilaginales, Ustilaginomycetidae, Ustilaginomycetes, Ustilaginomycotina, Basidiomycota, Fungi".
Po raz pierwszy takson ten zdiagnozowany został w 1815 r. przez Augustina Pyramusa de Candolle jako "Uredo maydis". Obecną, uznaną przez Index Fungorum nazwę nadał mu w 1842 r. August Corda, przenosząc go do rodzaju "Ustilago".
Synonimy nazwy naukowej:
Cykl rozwojowy.
Na zainfekowanych przez głownię kukurydzy częściach nadziemnego pędu kukurydzy rozwijają się narośla (guzy) zbudowane z patologicznie przerośniętych tkanek, w których powstają teliospory. Zimują one w glebie na pozostawionych pożniwnych resztkach roślin, zwłaszcza kolbach. Wiosną kiełkują wytwarzając podstawkę. Tuż przed ich kiełkowaniem następuje w nich kariogamia, a w momencie powstawania podstawki mejoza, w wyniku której każda komórka podstawki zawiera jedno haploidalne jądro. Podstawki te funkcjonują nieco inaczej niż u większości podstawczaków. Na każdej z nich powstaje jeden zarodnik zwany sporydium, ale po jego odpadnięciu na podstawce mogą tworzyć się nowe sporydia. W rezultacie z każdej podstawki zazwyczaj powstaje wiele sporydiów. Po zetknięciu z żywicielem sporydia wytwarzają haploidalną przedgrzybnię. Gdy zetkną się z sobą dwa różne płciowo sporydia zachodzi między nimi plazmogamia i powstaje komórka dikariotyczna. W guzach jej strzępki rozpadają się na dwujądrowe, kuliste teliospory. Okres od zainfekowania do wytworzenia pierwszych teliospor trwa około 2 tygodni.

</doc>
<doc id="1804838" url="https://pl.wikipedia.org/wiki?curid=1804838" title="Akademia Muzyczna św. Cecylii w Rzymie">
Akademia Muzyczna św. Cecylii w Rzymie

Akademia Muzyczna św. Cecylii, wł. Accademia Nazionale di Santa Cecilia – włoska uczelnia artystyczna z siedzibą w rzymskim Parco della Musica.
Jedno z najstarszych na świecie, działających w sposób ciągły konserwatoriów muzycznych powstało w 1585 na mocy bulli papieża Sykstusa V, początkowo jako kongregacja zrzeszająca muzyków i kompozytorów i prowadząca własny chór. Przez pierwsze 37 lat istnienia siedzibą kongregacji był kościół Najświętszej Marii Panny od Męczenników.
Największą sławę uczelnia zyskała z początkiem XVIII w., kiedy to współpracowali z nią wybitni kompozytorzy: Arcangelo Corelli, Alessandro Scarlatti, Domenico Scarlatti i Niccolò Jommelli. W 1716 papież Innocenty XI zawarł w jednym ze swoich dekretów postulat, aby wszyscy muzycy kształcący się w Rzymie stali się członkami kongregacji. W czasie wojen napoleońskich zawiesiła ona działalność, aby wznowić ją ponownie w 1822. Oficjalnie status Akademii kongregacja otrzymała w 1939, stając się wkrótce Akademią Papieską. Na liście członków Akademii znalazły się takie nazwiska jak: Gaetano Donizetti, Gioacchino Rossini, Niccolò Paganini, Ferenc Liszt czy Hector Berlioz. Honorowym członkiem Akademii była królowa brytyjska Wiktoria.
W 1895, już po przyłączeniu Rzymu do państwa włoskiego Akademia uzyskała stałą orkiestrę symfoniczną wraz z chórem. Obecnie Akademia kształci muzyków, wokalistów a także autorów. W bogatym archiwum znajduje się zdigitalizowany zbiór dokumentów muzycznych, przy Akademii działa także muzeum instrumentów muzycznych (MUSA). Na czele władz uczelni stoi prezydent-superintendent (Presidente Sovrintendente). Od 2015 funkcję tę pełni Michele dall’Ongaro

</doc>
<doc id="1804840" url="https://pl.wikipedia.org/wiki?curid=1804840" title="Biffy Clyro">
Biffy Clyro

Biffy Clyro – szkocki zespół rockowy pochodzący z Ayrshire, w składzie Simon Neil (śpiew, gitara), James Johnston (gitara basowa, śpiew) oraz Ben Johnston (perkusja, śpiew). Początkowo mniej znany, zyskał duża popularność dopiero po wydaniu ich czwartego albumu studyjnego, "Puzzle" w 2007. Album ten, zyskał uznanie krytyków i osiągnął status złotej płyty w Wielkiej Brytanii, sprzedając się w liczbie 100 000 egzemplarzy. Na fali popularność tego albumu zespół wydał singel zawierający tylko utwór „Mountains”, nie promujący żadnego albumu, który dotarł do czołowej piątki najlepszych singli w Wielkiej Brytanii. Ostatecznie jednak utwór ten znalazł się na piątej płycie zespołu wydanej w 2009 roku.
Styl muzyczny zespołu jest charakteryzowany jako ciężka ale melodyjna mieszanka partii gitary, basu i perkusji, połączona śpiewem wszystkich trzech członków zespołu. Grupa jest znana z bardzo złożonych i przeplatających się riffów gitary oraz zmiennych w trakcie piosenki sekwencji akordów i melodii.
Historia.
Powstanie i wczesne lata: 1995–2000.
Pierwsze wcielenie zespołu muzycznego, który w końcowym efekcie stał się Biffy Clyro, powstało w 1995, kiedy to piętnastoletni Simon Neil, mieszkający ówcześnie w Ayr i grający na gitarze, poznał Bena Johnstona. Urodzony w Kilmarnock Ben Johnston oraz ktoś znany tylko pod pseudonimem jako „Tatts”, stworzyli sekcję rytmiczną zespołu, który nazwał się Screwfish. „Tatts” został wkrótce zastąpiony przez Jamesa Johnstona, bliźniaczego brata Bena i ta trójka spędziła następne dwa lata na próbach oraz tworząc muzykę i aranżując stare przeboje. Simon Neil skomentował ten okres, mówiąc:
31 stycznia 1995 zagrali swój pierwszy koncert pod nazwą Screwfish jako support dla zespołu Pink Kross. W 1997 roku, trio przeprowadziło się do Glasgow, gdzie Neil rozpoczął studia w University of Glasgow a bliźniacy Johnston uczęszczali do Stow College.
W tym czasie zespół zyskał już lokalną sławę, zmieniając wcześniej nazwę na Biffy Clyro i zbierał entuzjastyczne opinie po koncertach w Glasgow i okolicach. Dzięki temu zespół został zauważony przez Bahl Dee, który wkrótce stał się ich menedżerem. Dzięki niemu stało się możliwe wydanie pierwszego singla zespołu a dokonało tego niezależne wydawnictwo Babi Yaga powiązanego z zespołem Aereogramme. Singel zatytułowany „iname” ukazał się 28 czerwca 1999 i stał się przepustką dla muzyków do nagrania pierwszej płyty. Zainteresowanie wyraziła kolejna niezależna wytwórnia Electric Honey, która wydała zespołowi pierwszą płytę EP, zawierającą cztery utwory. Wydawnictwo nosiło tytuł "Thekidswhopoptodaywillrocktomorrow" i ukazało się na rynku 13 czerwca 2000. Szybko zyskiwana popularność, między innymi, poprzez częste odtwarzanie w szkockim radio, została szybko zauważona przez kolejną niezależną ale dobrze znaną wytwórnię Beggars Banquet. Wkrótce grupa podpisała kontrakt.
Beggars Banquet lata: 2001–2005.
9 kwietnia 2001 roku ukazał się pierwszy singel „27” wydany przez Beggars Banquet. Kolejny singel zawierał znany już z poprzedniej płyty, ale nagrany ponownie utwór zatytułowany „Justboy” który został wydany 1 października 2001. Kolejny raz stało się tak 4 lutego 2002, kiedy wydano „57”. Debiutancki album długogrający zespołu wydano 11 marca 2002 który został zatytułowany "Blackened Sky" i zebrał dużo pozytywnych recenzji. W tym czasie zespół odbył długą trasę koncertową już o zasięgu ponadlokalnym, będąc między innymi supportem dla znanej grupy Weezer. 15 lipca ukazał się czwarty singiel z wydanego albumu „Joy.Discovery.Invention” który został wydany z podwójną stroną A. Drugim utworem zawartym na tym wydawnictwie była premierowa piosenka „Toys, Toys, Toys, Choke, Toys, Toys, Toys”, która później ukazała się na kolejnym albumie " Vertigo Bliss".
W 2003, zespół powrócił do studia nagraniowego aby zarejestrować kolejną płytę. W efekcie 24 marca wydano nowy singiel „Ideal Height”, a następnie kolejny „Questions and Answers” 28 maja. Sam drugi album zespołu, noszący tytuł "Vertigo Bliss" został wydany 16 czerwca i tak jak poprzedni zyskał pozytywne recenzje, które wychwalały w szczególności bardziej eksperymentalny styl zespołu oraz wprowadzenie sekcji smyczkowej, w porównaniu do poprzedniej płyty.
Po długiej i wyczerpującej trasie koncertowej promującej album "The Vertigo Bliss", kolejnym krokiem grupy był powrót do studia aby zarejestrować kolejne nagrania. Tak jak poprzednio, najpierw wydano dwa single promujące Glitter and Trauma” i „My Recovery Injection, 9 sierpnia oraz 20 września, przed wydaniem samego albumu noszącego tytuł „Infinity Land”. W międzyczasie pojawiła się także możliwość pobrania kolejnej piosenki a promocję zakończono wydaniem 14 lutego 2005, ostatniego singla „Only One Word Comes To Mind”. W tym czasie płytę wydał poboczny projekt Simona Neila o nazwie Marmaduke Duke, którego muzyka była promowana wraz z zespołem Biffy Clyro oraz z udziałem bliźniaków Johnston w sekcji rytmicznej tego drugiego zespołu.
"Puzzle" lata: 2006–2008.
W 2006, Clyro Biffy opuścili wydawnictwo Beggars Banquet i podpisali umowę z 14th Floor, odnoga wydawnictwa Warner Bros. We wrześniu zespół pojechał do Kanady, aby zarejestrować ich czwarty album w Studio Warehouse w Vancouver oraz w Studio Farm w Gibsons. Już 25 grudnia udostępniono do pobrania pierwszy utwór „Semi-Mental” będący efektem tych nagrań. 5 marca, wydano singel „Saturday Superhouse” który dotarł do 13 miejsca na UK Singles Chart; co było ówcześnie największym osiągnięciem zespołu. Płyta zatytułowana "Puzzle" pojawiła się na rynku w czerwcu 2007 i od razu w pierwszym tygodniu po wydaniu osiągnęła pozycję numer 2 na brytyjskiej liście przebojów. Dzięki takiemu sukcesowi, zespół mógł zagrać koncerty w towarzystwie takich gwiazd jak; Muse podczas ich występu na stadionie Wembley, The Who, Red Hot Chili Peppers oraz The Rolling Stones i tym samym poszerzyć grono ich własnych wielbicieli. Grupa dała także koncerty podczas licznych festiwali muzycznych, takich jak: Download 2007, Glastonbury 2007, Reading and Leeds Festival oraz T in the Park. Kolejnym singlem został utwór „Machines” a wydano go 8 października. Już w kolejnym, 2008, roku zespół zagrał trasy koncertowe z takimi zespołami jak Linkin Park podczas ich europejskiej trasy koncertowej, z Queens of the Stone Age podczas ich występów w Europie i Stanach Zjednoczonych pod wspólną nazwą Era Vulgaris a także dał koncert wraz z zespołem Bon Jovi w Twickenham podczas ich Lost Tour Highway.
W lipcu 2008, zespół wydał nowy singel „Mountains”, który dotarł do 5 pozycji na angielskiej liście przebojów w ten sposób po raz pierwszy ich utwór znalazł się w pierwszej dziesiątce najlepiej sprzedawanych singli.
Only Revolutions (2009 – obecnie).
W wywiadzie dla gazety New Musical Express zespół potwierdził, że rozpoczęli pracę nad nowymi kompozycjami które mają w zamierzeniu być kontynuacją zawartości poprzedniej płyty "Puzzle". Simon Neil stwierdził, że ten album będzie zawierał najostrzejsze riffy w historii zespołu. W wywiadzie z XFM, perkusista Ben Johnston powiedział, że nowy album będzie „Classic Biffy” a także, że mają już nagrane 16 utworów. Według ostatnich informacji na płycie, która ukaże się 9 listopada 2009 zostanie zamieszczonych tylko 12 utworów. Płyta będzie zatytułowana "Only Revolutions".
Pierwszym singlem (nie licząc "Mountains"), który promował nową płytę był „That Golden Rule” wydany 23 sierpnia 2009. Kolejnym będzie, wydany 23 października, „The Captain” znany z wcześniejszych emisji telewizyjnych.
Zaplanowany na 1 grudnia pierwszy koncert tego zespołu w Warszawie został odwołany, gdyż grupa zmieniła swoje plany i zdecydowała się udać w trasę koncertową z zespołem Muse. Biffy Clyro wystąpił w Polsce na festiwalu w Jarocinie 16 lipca 2010 roku, później podczas jesiennej trasy koncertowej po Europie 28 października 2010 roku w warszawskim klubie Proxima. W sierpniu 2013 zespół wystąpił na Coke Live Music Festival w Krakowie promując najnowsze wydanie płytowe, podwójny album „Opposites”.
Dnia 13 listopada 2013 Biffy Clyro zagrali koncert w warszawskiej Stodole. Zespołem supportującym był zespół Dry The River.

</doc>
<doc id="1804842" url="https://pl.wikipedia.org/wiki?curid=1804842" title="Mykoła Hołowko">
Mykoła Hołowko

Mykoła Maksymowycz Hołowko, ukr. Микола Максимович Головко, ros. Николай Максимович Головко, "Nikołaj Maksimowicz Gołowko" (ur. 16 kwietnia 1937 w Makiejewce, zm. 26 sierpnia 2004 w Doniecku) – ukraiński piłkarz grający na pozycji obrońcy, trener piłkarski.
Kariera piłkarska.
Grę w piłkę nożną rozpoczynał w amatorskich zespołach kopalni w Makiejewce. W 1957 został piłkarzem drużyny rezerwowej Szachtara Donieck. W 1960 debiutował w podstawowej jedenastce. Karierę piłkarską zakończył w Łokomotywie Donieck. Rozegrał jeden mecz w drugiej reprezentacji ZSRR.
Kariera trenerska.
Po zakończeniu kariery piłkarskiej rozpoczął pracę trenerską. Trenował kluby Kołos Starobeszewo, Szachtar Makiejewka, Szachtar Donieck, Nowator Żdanow, Kołos Iłowajskie oraz w latach 80. XX wieku reprezentację Mali. Występował w klubie seniorów Szachtara Donieck. Od 2002 pełnił funkcje Przewodniczącego Rady Seniorów Szachtara Donieck. Trener SDJuSzOR-2 w Doniecku. W swoim życiu rozegrał 1440 oficjalnych spotkań w różnych rozgrywkach, za co został wpisany do Księgi Rekordów Guinnessa Ukrainy.

</doc>
<doc id="1804843" url="https://pl.wikipedia.org/wiki?curid=1804843" title="Ratusz w Zakliczynie">
Ratusz w Zakliczynie

Ratusz w Zakliczynie – ratusz zakliczyński mieści się pośrodku rynku. Został wybudowany na początku XIX wieku. 
Opis.
Jest to budynek murowany na planie prostokąta. Reprezentuje architekturę klasycystyczną z elementem neogotyckim (portyk przy wejściu). Częściowo jest podpiwniczony. Posiada pomieszczenia w trzech osiach. Środkową z nich obejmuje przestronna sień. Posiada galerię wsuniętą we wschodnią ścianę szczytową oraz wieżyczkę z zegarem. Dach ratusza jest czterospadowy.
Historia.
Do 1934 roku ratusz był siedzibą władz miejskich. Podczas II wojny światowej umieszczono w nim magazyn broni. Po wojnie światowej był wykorzystywany na siedzibę władz lokalnych. Mieściły się w nim sklep i działał ośrodek kultury. Do 1997 roku w jedno z pomieszczeń było siedzibą Ochotniczej Straży Pożarnej. W marcu 2020 roku miał miejsce pożar poddasza, które od 1999 roku użytkuje Zakliczyńskie Centrum kultury. W wyniku akcji został uszkodzony dach. 
Oprócz Centrum Kultury w ratuszu znajduje się sala widowiskowa i restauracja.

</doc>
<doc id="1804846" url="https://pl.wikipedia.org/wiki?curid=1804846" title="Arid">
Arid

Arid – belgijski zespół rockowy, założony w 1995 roku. Zespół od początku występuje w niezmienionym składzie.
Historia zespołu.
Grupa zainteresowała wytwórnię płytową Double T, po tym gdy zostali finalistami prestiżowego konkursu muzyki rockowej, Humo's Rock Rally w 1996 roku. Pierwszy studyjny album zespołu został wydany w 1998 roku i nazywał się "Little Things Of Venom" (w USA wydany pod nazwą "At the Close of Every Day"). W 1999 roku, po sukcesie albumu, zespół udał się na trasę koncertową wraz z Suede, jako support dla znanej belskijskiej grupy K’s Choice. Rok później grupa supportowała zespół Counting Crows podczas europejskiej trasy koncertowej.
2001 rok przyniósł sławę wokaliście grupy, Jasperowi Steverlinckowi, który wraz z Harrym Shearerem zagrał w trójwymiarowym filmie "Haunted Castle" wyświetlanym w kinach IMAX. W filmie znalazła się również muzyka Arid.
W 2002 roku zespół wydał drugi studyjny album zatytułowany "All is Quiet Now". Krótko po tym do sprzedaży trafił pierwszy krążek koncertowy zespołu: "Live".
Ostatnim albumem grupy jest wydany w 2008 roku "All Things Come in Waves".
W 2009 roku Jasper Steverlinck został wybrany przez Arjena Lucassena do udziału w projekcie pod nazwą "Guilt Machine". Jasper został tam głównym wokalistą, a owocem tej współpracy jest album "On This Perfect Day".

</doc>
<doc id="1804848" url="https://pl.wikipedia.org/wiki?curid=1804848" title="Tommy Dunker">
Tommy Dunker

Tom „Tommy” Dunker (ur. 26 czerwca 1969) – niemiecki żużlowiec.
Czterokrotnie zdobył medale w finałach Indywidualnych Mistrzostw Republiki Federalnej Niemiec (złoty – 1987, dwa srebrne – 1988, 1990 oraz brązowy – 1989). Dwukrotnie startował w finałach Indywidualnych Mistrzostw Świata Juniorów (Zielona Góra 1987 – V m., Slany 1988 – VII m.). W 1988 wystąpił w reprezentacji RFN podczas rozegranego w Bradford finału Mistrzostw Świata Par, zajmując VIII m. W 1997 odniósł największy sukces w karierze, zdobywając tytuł Indywidualnego Mistrza Świata na długim torze.
W 1991 r. wystąpił w barwach Kolejarza Opole w jednym meczu II ligi.

</doc>
<doc id="1804853" url="https://pl.wikipedia.org/wiki?curid=1804853" title="Ratusz w Zatorze">
Ratusz w Zatorze

Ratusz w Zatorze – budynek znajdujący się w województwie małopolskim, w powiecie oświęcimskim, w Zatorze, przy zachodniej pierzei rynku.
Historia.
Zatorski ratusz jest budowlą neogotycką wybudowaną w 1903 roku według projektu architekta Jana Sas-Zubrzyckiego.
Obiekt został odrestaurowany w latach 2008–2010 pod kierunkiem profesora Ireneusza Płuskiego z Akademii Sztuk Pięknych w Krakowie. W ratuszu ma swoją siedzibę Urząd i Rada Miasta, Urząd Stanu Cywilnego i biblioteka publiczna.
Opis Architektoniczny.
Budowla jest jednopiętrowa, wybudowana z cegły, z symetryczną ośmioosiową elewacją. Dach ratusza jest dwuspadowy. W części centralnej znajduje się schodkowy szczyt ze sterczynami, gdzie umieszczony jest herb miasta, wieńczy go metalowa wieżyczka z orłem.
Profilowany gzyms oddziela obie kondygnacje, a pod gzymsem wieńczącym znajduje się arkadowy, ceglany fryz.
Na parterze występuje gładki tynk, na piętrze jest boniowany.
Okna umieszczone są we wnękach i posiadają stylowe łuki nadokienne. Okna parteru i drzwi wejściowe mają obramienia z tynku. 
Dwie osie środkowe ujęte są pilastrami schodzącymi poniżej gzymsu międzykondygnacyjnego. Okna w części parterowej mają zwieńczenie kotarowe, na piętrze w „ośli grzbiet”.
Po remoncie w 2010 roku boczną ścianę szczytową ozdobiono płaskorzeźbą „Panorama Gminy Zator – Stolica Doliny Karpia”. To dzieło sztuki zrealizowane zostało przez artystów z Akademii Sztuk Pięknych w Krakowie pod kierunkiem prof. Mieszka Tylki. Jest to kompozycja monochromatyczna wykonana z ok. 400 płyt ze sztucznego kamienia stylizowanego na piaskowiec, prezentująca Gminę Zator z lotu ptaka.

</doc>
<doc id="1804854" url="https://pl.wikipedia.org/wiki?curid=1804854" title="Gunter Pleuger">
Gunter Pleuger

Gunter Pleuger (ur. 25 marca 1941 w Wismarze) – niemiecki dyplomata i polityk, były rektor Europejskiego Uniwersytetu Viadrina we Frankfurcie nad Odrą (2008-2014).
Studiował nauki polityczne i prawo w Bonn i w Kolonii. Od 1966 doktor nauk prawnych, od 1969 w służbie dyplomatycznej.
W latach 2002-2006 niemiecki przedstawiciel przy ONZ. W 2008 został rektorem Europejskiego Uniwersytetu Viadrina we Frankfurcie nad Odrą zastępując na tym stanowisku Gesine Schwan.
W 2019 r. otrzymał Medal 100-lecia Uniwersytetu Poznańskiego.

</doc>
<doc id="1804855" url="https://pl.wikipedia.org/wiki?curid=1804855" title="Batman (serial animowany 2004)">
Batman (serial animowany 2004)

Batman (ang. "The Batman") – amerykański serial animowany. Serial opowiada o superbohaterze Batmanie.
Serial emitowany w Polsce od 16 października 2009 roku na kanale ZigZap.
Fabuła.
Młody Batman staje przed trudnym zadaniem musi obronić Gotham City przed Jokerem, Pingwinem, Freeze'em czy Kobietą Kotem. Jednak w walce z nimi ma sprzymierzeńców: Ellen Yin (II seria), Batgirl (od III serii), Robina (od IV serii). W V serii Mroczny Rycerz wstępuje do Ligi Sprawiedliwych, dzięki czemu zyskuje sojuszników, takich jak: Zielona Strzała, Hawkman, Flash, Marsjanin J’onn J’onns, Zielona Latarnia (Hal Jordan) czy Superman.

</doc>
<doc id="1804859" url="https://pl.wikipedia.org/wiki?curid=1804859" title="If Stockholm Open 2009">
If Stockholm Open 2009

If Stockholm Open 2009 – tenisowy turniej ATP z cyklu If Stockholm Open rozgrywany w dniach 19–25 października 2009 roku w Sztokholmie na kortach twardych w hali o puli nagród 600 000 euro.

</doc>
<doc id="1804860" url="https://pl.wikipedia.org/wiki?curid=1804860" title="Ludwik von Liebenzell">
Ludwik von Liebenzell

Ludwik von Liebenzell, także Lodewicus de Libencele, Libencelle (urodz. ?, zm. po 1321) – komtur ragnetyński w latach 1294-1300, komtur człuchowski w roku 1321.
Życiorys.
Ludwik pochodził z rycerskiej rodziny osiadłej w Liebenzell, nieopodal Calw w północnym Schwarzwaldzie. 
Ludwik von Liebenzell odegrał niebagatelną rolę w procesie podboju Jaćwieży i walkach z pogańską Litwą. Po przybyciu do Prus tj. około roku 1281, związał się z północno-wschodnimi rejonami państwa krzyżackiego. Od samego początku swojego pobytu w Prusach uczestniczył w walkach przeciwko Jaćwingom. W roku 1283 podczas zimowej rejzy na zimie Zlina dostał się do niewoli. Opuścił ją po skaptowaniu na stronę zakonu krzyżackiego naczelnika jaćwieskiego Kantegarde wraz z grupą około 1600 współplemieńców. Z rozkazu mistrza krajowego Konrada von Thierberga Młodszyego Ludwik von Liebenzell osadził pogan w Sambii. W roku 1294 mianowany został komturem Ragnety. Podczas pełnienia tej funkcji w dalszym ciągu aktywnie uczestniczył w akcjach zbrojnych przeciwko pogańskim plemionom. Akcje te były na tyle skuteczne, że zmusiły Żmudzinów do podporządkowania się zakonowi. Żmudzini płacili roczny trybut i brali udział w krzyżackich wyprawach zbrojnych prowadzonych przeciwko Auksztocie. Ludwik von Liebenzell funkcję komtura Ragnety sprawował do 1300 roku. Co robił później źródła nie podają. Wiadomo jedynie że swoich dni dożył w Człuchowie, gdzie najprawdopodobniej w roku 1321 stanął na czele człuchowskiego konwentu.

</doc>
<doc id="1804861" url="https://pl.wikipedia.org/wiki?curid=1804861" title="Lucjusz Fulwiusz Plautianus">
Lucjusz Fulwiusz Plautianus

 
Lucjusz Fulwiusz Plautianus (; ur. ok. 150, zm. 22 stycznia 205) – konsul rzymski w roku 203 i wysoki urzędnik cesarski, bliski współpracownik cesarza Septymiusza Sewera.
Życiorys.
Zaufany przyjaciel i faworyt Septymiusza Sewera, związany z nim wspólnym pochodzeniem z afrykańskiej Leptis Magna; zapewne także pokrewieństwem jako członek rodu, z którego pochodziła Fulvia Pia, matka cesarza. Mianowany przez niego prefektem pretorianów w 196 lub 197, od roku 203 był konsulem i senatorem (piastował też godność pontifeksa), awansując do grona patrycjuszy i uzyskując ogromny wpływ na działania cesarza oraz sprawy państwa. W służbie Septymiusza brał nader czynny udział w zwalczaniu jego rywali (Pesceniusza, Pertynaksa), co skutkowało bezgranicznym zaufaniem władcy. Miał syna – Gajusza Fulwiusza Plautusa Hortensjusza, oraz córkę Publię Fulvię Plautillę, która dla politycznie zaaranżowanego małżeństwa, w kwietniu 202 roku niezwykle uroczyście (podczas decennaliów Septymiusza Sewera) poślubiła starszego syna cesarza – Karakallę. 
Jego zdecydowane działania charakteryzowały się znacznym stosowaniem przemocy i okrucieństwa. Ponadto cechowała go znaczna chciwość i nadmierne ambicje (m.in. wyrażające się w grabieży cudzych majątków i w aprobacie dla wystawiania mu posągów wdzięczności i chwały), będące przyczyną przejściowych rozdźwięków z Septymiuszem. Nadzwyczaj wysoka pozycja i przesadne ambicje Plaucjana wywołały ostatecznie reakcję ze strony cesarzowej matki, obawiającej się zagrożenia dla dynastycznej polityki Sewerów. Julia Domna skutecznie oddziaływała na Karakallę, od początku odnoszącego się wrogo do żony i teścia, odpowiednio go podburzając i ostrzegając też męża przed poczynaniami Plaucjana. W pierwszym starciu z nią oskarżony o intrygowanie faworyt chwilowo odniósł zwycięstwo, dopóki śmierć brata cesarza – Publiusza Septymiusza Gety, ujawniającego dotychczasowe występki Plaucjana i ostrzegającego przed zdradą ze strony cesarskiego powiernika, nie spowodowała przywrócenia poważnych oskarżeń przeciw niemu. 
Kiedy w styczniu 205 roku z inspiracji Julii Domny oskarżono go o spisek przeciw cesarzowi, wezwany przez Septymiusza dostojnik został w obecności cesarza zgładzony przez agresywnego Karakallę (lub na jego rozkaz). Szczegółowy opis tych wydarzeń znany jest z relacji Herodiana i Kasjusza Diona, różniących się nieco w istotniejszych szczegółach (wersja niechętnego mu Kasjusza Diona ukazuje w zabójstwie czynniejszy udział Karakalli). Majątek Plaucjana skonfiskowano, ustanawiając kuratora dla zarządzania jego dobrami, a wszelkie oznaki jego upamiętnienia (pomniki, inskrypcje dedykacyjne itp.) zniszczono jako odnoszące się do osoby oficjalnie skazanej na zatarcie pamięci ("damnatio memoriae"). Proskrypcyjnym prześladowaniom i wyrokom śmierci poddano wszystkich podejrzanych o sprzyjanie Plaucjanowi. Młodą cesarzową Plautyllę oddalono i wraz z bratem skazano na banicję na wyspy, gdzie później została zgładzona.

</doc>
<doc id="1804865" url="https://pl.wikipedia.org/wiki?curid=1804865" title="Franjo Komarica">
Franjo Komarica

Franjo Komarica (ur. 3 lutego 1946 w Novakovići) – bośniacki duchowny katolicki, trzeci biskup ordynariusz Banja Luki od 1989 roku oraz przewodniczący Konferencji Episkopatu Bośni i Hercegowiny (2002-2005 i od 2010 roku).
Życiorys.
Wczesne lata życia.
Urodził się w 1946 roku Novakovići koło Banja Luki w rodzinie chorwackiej jako syn Iva Komaricy i jego żony Ivki z domu Marić. Uczęszczał do szkoły elementarnej w Banja Luce, po której ukończeniu kontynuował naukę w Niższym Seminarium Duchownym w Zagrzebiu w latach 1961–1963 i Đakovie (1963-1965). Po odbyciu dwuletniego studium wojskowego podjął studia na Wydziale Teologii Katolickiej Uniwersytetu w Innsbrucku na kierunkach: teologia oraz muzyka kościelna, które ukończył w 1972, otrzymując święcenia kapłańskie 29 czerwca tego samego roku w opactwie Marija Zvijezda w Banja Luce. Następnie powrócił do Austrii, gdzie na swojej macierzystej uczelni podjął studia specjalistyczne, zdobywając stopień naukowy doktora z zakresu liturgii kościelnej. Pracował potem jako duszpasterz w rodzimej diecezji.
Działalność biskupia.
28 października 1985 roku został wybrany przez papieża Jana Pawła II na stanowisko biskupa pomocniczego Banja Luki z tytularną stolicą biskupią Satafis. Jego konsekracja biskupia miała miejsce 6 stycznia 1986 roku w katedrze św. Bonawentury w Banja Luce. Był w tym czasie najmłodszym członkiem konferencji episkopatu Jugosławii oraz wikariuszem generalnym swojego biskupstwa.
15 maja 1989 roku objął obowiązki ordynariusza Banja Luki. W czasie wojny domowej w Bośni i Hercegowinie (1992-1995) zabierał zdecydowany głos przeciwko czystkom etnicznym i dzieleniu społeczeństwa.
W 1997 roku katolickie stowarzyszenie studentów niemieckich Unitas wręczyło mu nagrodę za niestrudzone zaangażowanie w walce o zachowanie praw człowieka. W latach 2002–2005, a także od 2010 roku piastuje urząd przewodniczącego Konferencji Episkopatu Bośni i Hercegowiny.
Nagrody i odznaczenia.
Za swoją działalność duszpasterską i społeczną Franjo Komarica otrzymał liczne nagrody i wyróżnienia, spośród których do najważniejszych należy zaliczyć
W 2004 roku znalazł się na liście osób nominowanych do Pokojowej Nagrody Nobla.

</doc>
<doc id="1804866" url="https://pl.wikipedia.org/wiki?curid=1804866" title="Cmentarz żydowski w Tuchowie">
Cmentarz żydowski w Tuchowie

Cmentarz żydowski w Tuchowie – kirkut mieścił się na zboczu nad linią kolejową z Krynicy-Zdroju do Tarnowa. Powstał w XIX wieku. Miał powierzchnię 0,4 ha. W czasie okupacji został zdewastowany przez Niemców. Zachowały się tylko 4 macewy. Na terenie kirkutu istnieje mogiła żołnierska z czasów I wojny światowej.

</doc>
<doc id="1804867" url="https://pl.wikipedia.org/wiki?curid=1804867" title="Paweł Wiliński">
Paweł Wiliński

Paweł Wiliński (ur. 30 lipca 1975 w Gostyninie) – polski prawnik, profesor nauk prawnych, specjalista w zakresie postępowania karnego oraz postępowania karnego międzynarodowego, związany z Wydziałem Prawa i Administracji Uniwersytetu im. Adama Mickiewicza w Poznaniu; sędzia "ad hoc" Europejskiego Trybunału Praw Człowieka w Strasbourgu (2010−2012, 2015−2016).
Życiorys.
Studia prawnicze ukończył w 1999 na Wydziale Prawa i Administracji Uniwersytetu im. Adama Mickiewicza w Poznaniu. W 2002 otrzymał stopień doktorski na podstawie pracy pt. "Świadek incognito w polskim procesie karnym," jej promotorem był profesor Tadeusz Nowak. Habilitował się w 2007 na podstawie oceny dorobku naukowego i rozprawy "Zasada prawa do obrony w polskim procesie karnym". Tytuł naukowy profesora nauk prawnych został mu nadany w 2015 na podstawie rozprawy "Proces karny w świetle Konstytucji."
Profesor zwyczajny, a od 2008 kierownik Katedry Postępowania Karnego na Wydziale Prawa i Administracji UAM. W strukturze wydziału pełnił również funkcję pełnomocnika dziekana ds. promocji wydziału (2003−2004). W latach 2007−2009 wykładowca polsko-niemieckich studiów prawniczych Europejskiego Uniwersytetu Viadrina we Frankfurcie nad Odrą.
W latach 2000−2017 pełnił funkcję głównego specjalisty orzecznictwa, a następnie wicedyrektora Zespołu Wstępnej Kontroli Skarg Konstytucyjnych i Wniosków w Trybunale Konstytucyjnym. W latach 2010−2012 oraz 2015−2016 był sędzią "ad hoc" Europejskiego Trybunału Praw Człowieka.
Był redaktorem naczelnym półrocznika „Zagadnienia Sądownictwa Konstytucyjnego” wydawanego przez Trybunał Konstytucyjny. Od stycznia 2015 członek kolegium redakcyjnego czasopisma „Palestra”. Ponadto jest członkiem rady naukowej włoskiego czasopisma „Archivio Penale”, rady programowej „Wrocław Review of Law, Administration and Economics” oraz kolegium redakcyjnego „Forum Prawniczego”.
Członek Komisji Kodyfikacyjnej Prawa Karnego (2009−2015), Komisji Dyscyplinarnej przy Radzie Głównej Nauki i Szkolnictwa Wyższego (2009−2012, ponownie od 2016), Zarządu Fundacji Uniwersyteckich Poradni Prawnych (2002−2016), Rady Naukowej Instytutu Wymiaru Sprawiedliwości (2012−2016). W 2017 został członkiem Społecznej Komisji Kodyfikacyjnej. Członek Międzynarodowego Stowarzyszenia Prawa Karnego (IAPL), w którym jest wiceprzewodniczącym sekcji polskiej.
26 maja 2017 Krajowa Rada Sądownictwa przedstawiła Prezydentowi Rzeczypospolitej Polskiej wniosek o powołanie Pawła Wilińskiego do pełnienia urzędu sędziego Izby Karnej Sądu Najwyższego. Po ponad roku odkładania decyzji, 8 listopada 2018 prezydent Andrzej Duda powołał go do pełnienia urzędu sędziego Sądu Najwyższego.

</doc>
<doc id="1804868" url="https://pl.wikipedia.org/wiki?curid=1804868" title="13 Brygada Piechoty (UHA)">
13 Brygada Piechoty (UHA)

13 Brygada Piechoty – brygada piechoty Armii Halickiej.
Została sformowana w okręgu Buczacz. Jej dowódcą był kpt. Teofil Hałewycz.

</doc>
<doc id="1804872" url="https://pl.wikipedia.org/wiki?curid=1804872" title="Vimbelle">
Vimbelle

Vimbelle jest francuską rzeką w departamencie Corrèze. Rzeka jest prawym dopływem Corrèze. 
Rzeka ma swoje źródła w gminie Chaumeil w Masywie Monédières. Jej długość wynosi 22 km, a powierzchnia dorzecza – 147 km².

</doc>
<doc id="1804873" url="https://pl.wikipedia.org/wiki?curid=1804873" title="Sebastien Homo">
Sebastien Homo



</doc>
<doc id="1804874" url="https://pl.wikipedia.org/wiki?curid=1804874" title="Dołuje (stacja kolejowa)">
Dołuje (stacja kolejowa)

Dołuje – nieistniejąca stacja kolejowa w miejscowości Dołuje w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804875" url="https://pl.wikipedia.org/wiki?curid=1804875" title="Sébastien Homo">
Sébastien Homo

Sébastien Homo (ur. 27 kwietnia 1982 w Rosny-sous-Bois) – francuski lekkoatleta, skoczek o tyczce.
Skok o tyczce uprawiała także jego siostra – Amandine.

</doc>
<doc id="1804880" url="https://pl.wikipedia.org/wiki?curid=1804880" title="19 Brygada Piechoty (UHA)">
19 Brygada Piechoty (UHA)

19 Brygada Piechoty – oddział piechoty Armii Halickiej.
Jej dowódcą mianowany został mjr Robert Knittel.

</doc>
<doc id="1804884" url="https://pl.wikipedia.org/wiki?curid=1804884" title="Szeroki Żleb Bielski">
Szeroki Żleb Bielski

Szeroki Żleb (słow. "Široký žľab" lub "Veľký žľab"), dla odróżnienia od innych nazywany Szerokim Żlebem Bielskim – duży żleb na południowych stokach Tatr Bielskich. Opada spod Hawrania i Strzystarskiej Przełęczy (1969 m) do zachodniej części polany Zadnia Koperszadzka Pastwa w Dolinie Zadnich Koperszadów. Wylot żlebu jest bardzo szeroki. Jego zachodnie obramowanie tworzy Hawrani Dział. Na wysokości Niżnich Rzędów (mniej więcej w 1/3 jego wysokości) w dnie żlebu znajduje się częściowo skalista, częściowo porośnięta kosówką bula, powyżej której żleb rozgałęzia się na dwa ramiona. Lewe ramię (patrząc od dołu) rozgałęzia się wkrótce na 3 żlebki, środkowy z nich przecina Hawranie Rzędy i górą dochodzi aż do Hawraniej Czubki. Prawa odnoga kończy się pod Hawranimi Rzędami, lewa wcina się w Hawrani Dział. Główna, prawa odnoga żlebu dzieli się na 4 żlebki podchodzące pod Hawrania i Strzystarską Przełęcz. Wschodnie obramowanie żlebu tworzy odchodząca od Płaczliwej Kopki grzęda oddzielająca go od Skrajnego Płaczliwego Żlebu.
Żleb jest niemal w całości trawiasty, dołem szeroki. Jego dnem okresowo spływa potok uchodzący do Koperszadzkiego Potoku. Dawniej żleb wraz z całą Doliną Zadnich Koperszadów był wypasany przez mieszkańców Białej Spiskiej. Początkowo pasano wyłącznie woły, później również owce. Szałasy pasterskie tej doliny stały u wylotu Szerokiego Żlebu. W XIX wieku żlebem tym wchodzono na Hawrania. Zimą schodzą nim duże lawiny.

</doc>
<doc id="1804885" url="https://pl.wikipedia.org/wiki?curid=1804885" title="Endorphin">
Endorphin

Endorphin – prawdziwe imię to Eric Chapus. Urodzony we Francji australijski wykonawca muzyki elektronicznej z miasta Kuranda, niedaleko Cairns w Australii. Jego talent został wychwycony i wypromowany przez australijską młodzieżową stację radiową Triple J.

</doc>
<doc id="1804886" url="https://pl.wikipedia.org/wiki?curid=1804886" title="Wąwelnica Szczecińska">
Wąwelnica Szczecińska

Wąwelnica Szczecińska – nieistniejący przystanek kolejowy w Wąwelnicy w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804888" url="https://pl.wikipedia.org/wiki?curid=1804888" title="Acanthomorpha">
Acanthomorpha

Acanthomorpha – takson obejmujący wyżej rozwinięte ewolucyjnie rzędy ryb doskonałokostnych (Teleostei). Większość z tych ryb charakteryzuje się obecnością twardych promieni w płetwach brzusznych, grzbietowej i odbytowej. Znanych jest wiele gatunków kopalnych zaliczanych do tej grupy. Najstarsze pochodzą z triasu Polski
Monofiletyzm Acanthomorpha potwierdziły badania morfologiczne (Stiassny, Johnson i Patterson) oraz wiele badań molekularnych.
Poniższy kladogram przedstawia relacje pokrewieństwa Acanthomorpha według Johnsona i Pattersona (1993).

</doc>
<doc id="1804889" url="https://pl.wikipedia.org/wiki?curid=1804889" title="Cmentarz żydowski w Skale">
Cmentarz żydowski w Skale

Cmentarz żydowski w Skale – kirkut powstał w XIX wieku. Mieści się w niewielkiej odległości od cmentarza rzymskokatolickiego w lesie niedaleko szosy do Krakowa. W czasie II wojny światowej chowano na nim Żydów rozstrzelanych przez niemieckich okupantów. Nie zachowały się na nim żadne macewy. W 1989 z inicjatywy władz miejskich teren został ogrodzony. Wybudowano także pomnik upamiętniający ofiary Holocaustu.

</doc>
<doc id="1804890" url="https://pl.wikipedia.org/wiki?curid=1804890" title="Georg Hack">
Georg Hack

Georg Hack (ur. 20 lutego 1950 w Landshut) – niemiecki żużlowiec.
Trzykrotny medalista Indywidualnych Mistrzostw Republiki Federalnej Niemiec (srebrny – 1979, dwukrotnie brązowy – 1981, 1982), dwukrotny brązowy medalista Drużynowych Mistrzostw Świata (Olching 1981, Londyn 1982), dwukrotny finalista Indywidualnych Mistrzostw Świata (Los Angeles 1982 – XI m., Göteborg 1984 – jako zawodnik rezerwowy), uczestnik finału Mistrzostw Świata Par (Chorzów 1978 – VI m.). 
Wielokrotnie uczestniczył również w finałach Indywidualnych Mistrzostw Świata na długim torze, najlepsze wyniki osiągając w latach 1979 (V m.), 1980 (V m.) i 1978 (VI m.).

</doc>
<doc id="1804893" url="https://pl.wikipedia.org/wiki?curid=1804893" title="Redlica (przystanek kolejowy)">
Redlica (przystanek kolejowy)

Redlica – nieistniejący przystanek kolejowy w Redlicy w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804895" url="https://pl.wikipedia.org/wiki?curid=1804895" title="Dobra Szczecińska (stacja kolejowa)">
Dobra Szczecińska (stacja kolejowa)

Dobra Szczecińska – nieistniejąca stacja kolejowa w miejscowości Dobra w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804896" url="https://pl.wikipedia.org/wiki?curid=1804896" title="Parafia św. Idziego Opata w Zakliczynie">
Parafia św. Idziego Opata w Zakliczynie

Parafia św. Idziego Opata w Zakliczynie – parafia rzymskokatolicka w dekanacie Zakliczyn w diecezji tarnowskiej.
W średniowieczu wieś Opatkowice, na terenie której założono później miasto Zakliczyn, należała do rozległych włości opactwa benedyktynów w Tyńcu. Benedyktyni ufundowali tu w XII w. pierwszy, drewniany kościół, usytuowany na niewielkim wzniesieniu nad brzegiem Dunajca. Patronem świątyni został św. Idzi Opat, którego kult w tamtych czasach był bardzo rozpowszechniony. Początkowo opiekę duszpasterską nad mieszkańcami trzech wsi: Opatkowic, Ujazdu (dziś część wsi Wesołów) i Zdoni sprawowali sami mnisi, później ustanowiono tu duchownego diecezjalnego. Pierwszym znanym z imienia proboszczem był ksiądz Przybysław, który pracował tu w l. 1325-1327. Po tym jak Spytko Wawrzyniec Jordan lokował na tym terenie w 1557 r. Zakliczyn, kościół św. Idziego stał się miejskim kościołem parafialnym. Według dokumentacji z wizytacji kardynała Jerzego Radziwiłła z 1595 r. parafia zakliczyńska obejmowała wówczas 11 wsi: Bieśnik, Faściszową, Janowice, Kończyska, Lusławice, Słoną, Stróże, Ujazd, Roztokę, Wróblowice i Zdonię. Opiekę nad kościołem sprawowali każdorazowo, jako główni kolatorzy, kolejni właściciele klucza melsztyńskiego: Jordanowie, Zborowscy, Tarłowie i Lanckorońscy.
Obecny kościół parafialny został wybudowany w latach 1739-1768 przy wcześniejszej późnorenesansowej kaplicy z XVI/XVII wieku, wzniesionej na wzór kaplicy Zygmuntowskiej przy katedrze na Wawelu. Mieści się przy ulicy Mickiewicza.

</doc>
<doc id="1804897" url="https://pl.wikipedia.org/wiki?curid=1804897" title="Gyda (córka Swena)">
Gyda (córka Swena)



</doc>
<doc id="1804898" url="https://pl.wikipedia.org/wiki?curid=1804898" title="V Korpus Ukraińskiej Armii Halickiej">
V Korpus Ukraińskiej Armii Halickiej

V Korpus Ukraińskiej Armii Halickiej – korpus Ukraińskiej Armii Halickiej, którego formowanie nie zostało ukończone z powodu ofensywy polskiej i przejścia oddziałów UHA za Zbrucz, na teren Ukraińskiej Republiki Ludowej.
W czerwcu 1919 Naczelna Komenda UHA z gen. Ołeksanderm Hrekowem podjęła decyzję utworzenia 8 nowych brygad piechoty, wchodzących w skład dwóch korpusów – IV i V. Dowódcą korpusu mianowano płk Hryhorija Kossaka, a szefem sztabu kpt. Ericha Stuckheila.
Korpusowi przydzielono 11 Brygadę. W czasie ofensywy czortkowskiej utworzono sztaby i rozpoczęto formowanie 14 Stanisławowskiej, 15 Terebowlańskiej, 16 Czortkiwskiej, 17 Buczackiej, 18 Ternopilskiej i 21 Zbaraskiej brygad piechoty.
Jednak po przejściu Zbrucza sztaby rozformowano, a żołnierzy wcielono do innych jednostek UHA. Wyjątkiem była 14 Brygada Piechoty UHA, którą włączono do III Korpusu UHA w miejsce 1 Brygady Górskiej UHA, która została odcięta od własnych oddziałów i zmuszona do przejścia granicy Czechosłowacji, gdzie została internowana.

</doc>
<doc id="1804900" url="https://pl.wikipedia.org/wiki?curid=1804900" title="Buk Szczeciński">
Buk Szczeciński

Buk Szczeciński – nieistniejąca stacja kolejowa w miejscowości Buk w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804902" url="https://pl.wikipedia.org/wiki?curid=1804902" title="Klaus Lausch">
Klaus Lausch

Klaus Lausch (ur. 19 lutego 1964) – niemiecki żużlowiec.
W latach 80. XX wieku należał do ścisłej czołówki niemieckich żużlowców. Siedmiokrotnie stawał na podium Indywidualnych Mistrzostw RFN i Indywidualnych Mistrzostw Niemiec, trzykrotnie zdobywając złote medale (1988, 1989, 1990), trzykrotnie medale srebrne (1984, 1985, 1986) oraz medal brązowy (1991). Dwukrotnie startował w finałach Indywidualnych Mistrzostw Europy Juniorów (Pocking 1982 – XIV m., King’s Lynn 1984 – XVI m.), był również trzykrotnym finalistą Indywidualnego Pucharu Mistrzów (1989 – VIII m., 1990 – IV m., 1991 – VIII m.). Czterokrotnie awansował do finałów kontynentalnych (eliminacji Indywidualnych Mistrzostw Świata; najlepszy wynik: Norden 1990 – X m.). 
W 1991 r. wystąpił w rozgrywkach Drużynowych Mistrzostw Polski, reprezentując Stal Gorzów Wielkopolski.
Największy sukces w karierze odniósł w 1988 w Scheeßel, gdzie zdobył srebrny medal Indywidualnych Mistrzostw Świata w wyścigach na długim torze.
Po zakończeniu sportowej kariery był uznanym tunerem żużlowych silników.

</doc>
<doc id="1804905" url="https://pl.wikipedia.org/wiki?curid=1804905" title="Trevor Donovan">
Trevor Donovan

Trevor Donovan Neubauer (ur. 11 października 1978 w Bishop) – amerykański aktor i model. Najbardziej znany z roli Teddy’ego Montgomery w serialu "90210". Kuzyn aktora Erica Szmandy.
Życiorys.
Wczesne lata.
Urodził się w Bishop, w stanie Kalifornia w rodzinie rzymskokatolickiej. Jego młodszy brat Jake został strażakiem w Sacramento. Wychowywał się w Mammoth Lakes w Kalifornii. Jako dziecko uwielbiał telewizję i filmy. Był jednak strasznie nieśmiały i nigdy nie myślał, że zostanie aktorem, zanim przeprowadzi się do Los Angeles. Uczestniczył na zajęciach sportowych, zwłaszcza jeździł na snowboardzie i na nartach, był członkiem amerykańskiej drużyny narciarskiej nastolatków. Opanował grę na gitarze i śpiewał w zespole punkowym. Ukończył The Art Institute of Los Angeles i uzyskał tytuł licencjata w zakresie projektowania graficznego.
Kariera.
Swoją karierę zaczął od gościnnych występów w sitcomie Fox "Pięcioraczki" ("Quintuplets", 2004). Od 1 czerwca do 17 października 2007 grał małą rolę Jeremy'ego Hortena w operze mydlanej NBC "Dni naszego życia" ("Days of Our Lives"). 
W czerwcu 2009 dołączył do obsady serialu "90210", wcielając się w rolę Teddy’ego Montgomery; jego postać została przemieniona na homoseksualistę. Na kinowym ekranie pojawił się po raz pierwszy jako Surrie/Greer w filmie sensacyjnym science fiction "Surogaci" (2009) u boku Bruce'a Willisa, a potem zagrał w horrorze "Raj utracony" ("Paradise Lost", 2010).
W 2022 był uczestnikiem trzydziestej pierwszej edycji programu "Dancing With the Stars", a jego partnerką była została Emma Slater.

</doc>
<doc id="1804906" url="https://pl.wikipedia.org/wiki?curid=1804906" title="Apristurus platyrhynchus">
Apristurus platyrhynchus

Apristurus platyrhynchus – gatunek ryby chrzęstnoszkieletowej z rodziny Pentanchidae, występujący w Oceanie Indyjskim i w zachodnim Oceanie Spokojnym.

</doc>
<doc id="1804907" url="https://pl.wikipedia.org/wiki?curid=1804907" title="SFA-2">
SFA-2

SFA-2 − polski prototyp autobusu turystycznego, skonstruowany w 1962 roku w Sanockiej Fabryce Autobusów.
Historia modelu.
W 1962 roku w Sanockiej Fabryce Autobusów podjęto prace nad skonstruowaniem nowego modelu autobusu turystycznego średniej pojemności. Efektem tych prac był prototypowy pojazd o oznaczeniu SFA-2, który planowany był jako następca rodziny autobusów San H25A i San H25B. 
Samonośne, kratownicowo-szkieletowe nadwozie, projektu Zdzisława Beksińskiego, charakteryzowała nowatorska stylizacja: duża powierzchnia przeszklona, brak przetłoczeń oraz duża wysokość (3100 mm). Dolna cześć nadwozia o konstrukcji samonośnego kadłuba otwartego stanowiła element nośny. Cześć górna (okienna) była lekką konstrukcją szkieletową i nie przenosiła żadnych obciążeń powstających podczas pracy nadwozia. Poszycie zewnętrzne wykonane zostało z blachy stalowej. W prawej ścianie bocznej autobusu, pomiędzy przednią i tylną osią oraz na zwisie tylnym, umieszczone zostały jednoskrzydłowe drzwi. W lewej ścianie bocznej zastosowano drzwi przeznaczone dla kierowcy. Wnętrze o wysokości 1950 mm, przeznaczone było do przewozu 33 pasażerów na miejscach siedzących i charakteryzowało się wysoko umieszczoną podłogą, dzięki czemu do przestrzeni pasażerskiej nie wnikały wnęki kół. Pod podłogą umieszczone zostały bagażniki o ładowności 300 kg. Dostęp do ich przestrzeni możliwy był z boku i z tyłu.
Do napędu SFA-2 zastosowano opracowany w Biurze Konstrukcyjnym Przemysłu Motoryzacyjnego w Warszawie prototypowy 6-cylindrowy, rzędowy silnik wysokoprężny typu S530 o pojemności skokowej 6550 cm³ i mocy maksymalnej 92 kW (125 KM). Jednostka napędowa zblokowana została z 5-biegową manualną, niezsynchronizowaną skrzynią biegów. Silnik umieszczony został w przedniej części pojazdu nad osią kół przednich, napęd na koła tylne przekazywany był poprzez wał o konstrukcji rurowej. W układzie jezdnym zastosowano sztywną oś przednią o przekroju dwuteowym opartą na półeliptycznych resorach piórowych oraz hydraulicznych amortyzatorach ramieniowych. Tylny most napędowy z nową obudową o zwiększonym o 150 mm rozstawie kół, zawieszony został na półeliptycznych resorach piórowych, dodatkowo wspartych przez pomocnicze resory piórowe.
W ramach rozwoju konstrukcji SFA-2, planowano zbudować jeszcze prototypy w odmianie miejskiej oraz przedłużonej międzymiastowej. Jednak dalszych prac oraz produkcji nie podjęto.

</doc>
<doc id="1804908" url="https://pl.wikipedia.org/wiki?curid=1804908" title="Rzędziny (stacja kolejowa)">
Rzędziny (stacja kolejowa)

Rzędziny – nieistniejąca stacja kolejowa w Rzędzinach w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804910" url="https://pl.wikipedia.org/wiki?curid=1804910" title="Lampridiomorpha">
Lampridiomorpha



</doc>
<doc id="1804916" url="https://pl.wikipedia.org/wiki?curid=1804916" title="Liu Tiemo">
Liu Tiemo

Liu Tiemo (chiń. 劉鐵磨, pinyin "Liú Tiěmó"; kor. 류철마 "Lyuch'ŏlma"; jap. "Ryūtetsuma"; wiet. "Lưu Thiết Mâ"; ur. IX wiek) – uczennica mistrza Guishana Lingyou. Według dzisiejszych standardów byłaby mistrzynią chan.
Życiorys.
O jej życiu niewiele wiadomo. Była uczennicą mistrza chan szkoły hongzhou Guishana Lingyou, założyciela szkoły guiyang. Po otrzymaniu od niego przekazu Dharmy zamieszkała kilka mil od niego i od czasu do czasu go odwiedzała. Dochodziło wtedy do walki Dharmy.
Zachowała się wymiana zdań między nimi, którą mimo wymiany słów należy rozpatrywać jako niewerbalną:
Nauczała chanu, który został opisany jako „gwałtownie zachwycający i niebezpieczny”. Miała zdolność sprawdzania prawdziwego charakteru i ducha uczniów chanu i stąd wziął się jej przydomek „Liu Mieląca Żelazo”.
Zachowało się z nią kilka historii. Najbardziej znane są Koany 60 z "Congrong lu" i 24 z "Biyan lu". Z "Guzunsu yulu" (Zapiski czcigodnych starożytnych) pochodzi jej wyjątkowo łagodne spotkanie z mistrzem Zihu.
Nauczała we własnym klasztorze.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1804917" url="https://pl.wikipedia.org/wiki?curid=1804917" title="Elwira Marszałkowska">
Elwira Marszałkowska



</doc>
<doc id="1804918" url="https://pl.wikipedia.org/wiki?curid=1804918" title="Stolec (stacja kolejowa)">
Stolec (stacja kolejowa)

Stolec – nieistniejąca stacja kolejowa w Stolcu w Polsce, w województwie zachodniopomorskim, w powiecie polickim, w gminie Dobra.

</doc>
<doc id="1804921" url="https://pl.wikipedia.org/wiki?curid=1804921" title="Erkinian">
Erkinian

Erkinian – polski herb szlachecki z nobilitacji, o niepewnym rysunku.
Opis herbu.
Na tarczy dzielonej w pas w polu prawym, złotym gryf czarny, wspięty, trzymający w prawej łapie gałązkę dębową.
W polu lewym, błękitnym, gałązka dębowa przeszyta dwiema strzałami, barwy nieznane.
Klejnot: krzyż złoty.
Labry fioletowe, podbite złotem.
Niepewny jest podział tarczy oraz kierunek strzał a także barwy herbu.
Najwcześniejsze wzmianki.
Nadany Mikołajowi Erkinianowi, burgrabiemu i burmistrzowi ryskiemu, 20 marca 1600.
Herbowni.
Erkinian.

</doc>
<doc id="1804922" url="https://pl.wikipedia.org/wiki?curid=1804922" title="Bogusław Janiszewski">
Bogusław Janiszewski

Bogusław Janiszewski (ur. 1949 w Poznaniu, zm. 23 listopada 2006) - doktor habilitowany nauk prawnych, profesor Katedr Prawa Karnego Uniwersytetu Szczecińskiego i Uniwersytetu im. Adama Mickiewicza w Poznaniu.
Od 1993 doktor habilitowany nauk prawnych. Temat jego rozprawy habilitacyjnej brzmiał: "Recydywa wielokrotna w prawie karnym. Zagadnienia nadzwyczajnego wymiaru kary".
Wiceprzewodniczący Rady Głównej Szkolnictwa Wyższego. Zastępca przewodniczącego towarzystwa "Societas Humboldtiana Polonorum". Promotor jednej i recenzent czterech rozpraw doktorskich.
Wykładowca Europejskiego Uniwersytetu Viadrina we Frankfurcie nad Odrą (Collegium Polonicum w Słubicach). Aktywność naukowo-badawcza prof. Bogusława Janiszewskiego koncentrowała się na zagadnieniach prawa karnego materialnego, prawa penitencjarnego, procedury karnej, kryminologii i polityki kryminalnej.

</doc>
<doc id="1804923" url="https://pl.wikipedia.org/wiki?curid=1804923" title="Choroba Degosa">
Choroba Degosa

Choroba Degosa (choroba Degosa-Köhlmeiera, grudkowatość złośliwa zanikowa, ang. Degos’ disease, Köhlmeier-Degos’ syndrome, malignant atrophic papulosis) – rzadka układowa zapalna choroba naczyń o złośliwym przebiegu i nieznanej etiologii. W przebiegu tej choroby uszkodzeniu ulegają naczynia żylne i tętnicze małego i średniego kalibru, co powoduje głównie zmiany skórne, w przewodzie pokarmowym i ośrodkowym układzie nerwowym. Część autorów wyróżnia łagodny wariant skórny i śmiertelny wariant układowy. Choroba Degosa jest traktowana jako odrębna jednostka nozologiczna lub zespół objawów wspólny dla przebiegu wielu innych chorób, głównie tocznia.
Zmiany skórne mają postać czerwonych lub różowych grudek na rumieniowym podłożu. Grudki ustępują z pozostawieniem blizn o bardzo charakterystycznym (patognomonicznym) porcelanowym środku.
Chorobę opisali Robert Degos ze współpracownikami w 1942 i Walter Köhlmeier w 1941. Od tej pory w piśmiennictwie opisano około 200 przypadków schorzenia. Opisano wariant rodzinny choroby Degosa. Trzy główne hipotezy dotyczące jej patogenezy to etiologia wirusowa, autoimmunologiczna lub zaburzenia krzepnięcia. Choroba ta jest nieuleczalna.

</doc>
<doc id="1804924" url="https://pl.wikipedia.org/wiki?curid=1804924" title="Solane">
Solane

Solane jest francuską rzeką w departamencie Corrèze. Rzeka ma swoje źródła na wysokości 450 m n.p.m. w pobliżu autostrady A89 w gminie Naves 2 km na północny zachód od tego miasta. Rzeka uchodzi do Corrèze w miejscowości Tulle. Solane ma 7,6 km długości.

</doc>
<doc id="1804925" url="https://pl.wikipedia.org/wiki?curid=1804925" title="Parafia Matki Bożej Anielskiej w Zakliczynie">
Parafia Matki Bożej Anielskiej w Zakliczynie

Parafia Matki Bożej Anielskiej w Zakliczynie – parafia rzymskokatolicka w dekanacie Zakliczyn w diecezji tarnowskiej.
Kościół parafialny i klasztorny reformatów został wybudowany w latach 1641–1650 z fundacji ówczesnego właściciela Zygmunta Tarły, w celu przeciwstawienia się silnym tu wpływom arian. Mieści się przy ulicy Klasztornej.

</doc>
<doc id="1804928" url="https://pl.wikipedia.org/wiki?curid=1804928" title="Grudkowatość złośliwa zanikowa">
Grudkowatość złośliwa zanikowa



</doc>
<doc id="1804929" url="https://pl.wikipedia.org/wiki?curid=1804929" title="Kai Niemi">
Kai Niemi

Kai Juhani Niemi (ur. 15 września 1955 w Pori) – fiński żużlowiec.
Siedmiokrotny Indywidualny Mistrz Finlandii (1977–1981, 1988, 1990), czterokrotny finalista Indywidualnych Mistrzostw Świata (Göteborg 1980 – VIII m., Los Angeles 1982 – XIII m., Göteborg 1984 – XII m., Bradford 1985 – IV m.), sześciokrotny finalista Mistrzostw Świata Par (Manchester 1977 – VI m., Vojens 1979 – VII m., Krško 1980 – VI m., Liverpool 1982 – IV m., Pardubice 1987 – VI m., Leszno 1989 – V m.), dwukrotny finalista Indywidualnego Pucharu Mistrzów (Natschbach-Loipersbach 1989 – brązowy medal, Elgane 1991 – XV m.). Był również czterokrotnym finalistą Indywidualnych Mistrzostw Świata w wyścigach na długim torze (najlepszy wynik: Pfarrkirchen 1986 – VIII m.).
W 1992 r. wystąpił w dwóch meczach polskiej I ligi żużlowej, w barwach klubu Unia Tarnów.

</doc>
<doc id="1804930" url="https://pl.wikipedia.org/wiki?curid=1804930" title="Céronne">
Céronne

Céronne – rzeka we Francji w departamencie Corrèze. Rzeka ma swoje źródła w gminie Seilhac, a uchodzi do Corrèze w mieście Tulle. 
Rzeka ma 14 km długości. 
Nad Céronne leży miasto Naves.

</doc>
<doc id="1804934" url="https://pl.wikipedia.org/wiki?curid=1804934" title="Świstowy Kopiniak">
Świstowy Kopiniak

Świstowy Kopiniak – drugorzędny wierzchołek o wysokości 2196 m n.p.m. znajdujący się w północno-wschodnim ramieniu Szerokiej Jaworzyńskiej w słowackiej części Tatr Wysokich. Świstowy Kopiniak jest niekiedy traktowany jako jej niższy wierzchołek. Od głównego wierzchołka Szerokiej Jaworzyńskiej jest on oddzielony dwoma nienazwanymi wierzchołkami i siodłem Cichego Przechodu, natomiast drugim sąsiadującym z nim szczytem jest Świstowa Góra, która znajduje się w dalszej części tegoż ramienia Szerokiej Jaworzyńskiej. Świstowy Kopiniak nie jest dostępny żadnymi znakowanymi szlakami turystycznymi, znajduje się on w rezerwacie ścisłym, którym objęty jest cały masyw Szerokiej Jaworzyńskiej wraz z jej ramionami.
Wierzchołek Świstowego Kopiniaka jest zwornikiem dla krótkiej grani wybiegającej od niego na wschód. Grań ta oddziela dwa małe odgałęzienia Doliny Jaworowej – Świstówkę Jaworową i Dolinę Zieloną Jaworową. W grani tej znajduje się przełęcz Zielony Przechód i nienazwany wierzchołek o wysokości ok. 1820 m, na którym grań ta skręca na północny wschód.
Pierwsze wejścia na wierzchołek Świstowego Kopiniaka nie są znane. Pierwszego wejścia dokonał najprawdopodobniej któryś z myśliwych, którzy niegdyś tłumnie odwiedzali okoliczne rejony.

</doc>
<doc id="1804936" url="https://pl.wikipedia.org/wiki?curid=1804936" title="Couze (dopływ Corrèze)">
Couze (dopływ Corrèze)

Couze – rzeka w południowej Francji, w departamencie Corrèze, prawy dopyw Corrèze. 
Couze ma 15 km długości. Swoje źródła ma w stawie Lachamp w gminie Favars, a uchodzi do Corrèze na wschód od miejscowości Malemort.

</doc>
<doc id="1804939" url="https://pl.wikipedia.org/wiki?curid=1804939" title="Wielkie rzeczy">
Wielkie rzeczy

Wielkie rzeczy – film (miniserial telewizyjny) w reżyserii Krzysztofa Krauzego, składający się z 3 części: "System", "Gra" i "Sieć". Okres zdjęciowy trwał od 30 września do 8 listopada 1999.
System.
Marian Ratajczak jest samotnie mieszkającym emerytem. Jego jedynym przyjacielem jest jego pies. Marian jest całkowicie przywiązany do swojego starego telewizora. Pewnego dnia odbiornik traci kolor, ponieważ, jak się później okazuje jest to wynik zmiany ogólnonarodowego systemu z nadawania SECAM-u na PAL. Następnie telewizor przestaje działać. Od tego czasu Ratajczak jest stale podenerwowany. Ponieważ jest skłócony ze swoją sąsiadką, Wesołowską, teraz zaczyna inaczej ją traktować. Okazuje się, że ona ma taki sam telewizor, jak on, tylko że jej odbiornik zachował kolorowy obraz.
Obsada 
Gra.
Jerzy Jastrzębski traci pracę. Jest mu ciężko z tego powodu, więc zaczyna nadużywać alkoholu. Doprowadza to do tego, że jego żona i syn wyprowadzają się od niego. Pewnego dnia dowiaduje się od prezenterki telewizyjnej, że został wylosowany, by wziąć udział w konkursie. Nagrodą jest luksusowy samochód. Prawidłowo odpowiada na pytanie i otrzymuje wiadomość, że za kilka dni odbierze samochód.
Obsada 
Sieć.
Cezary i Danuta - młode, bezdzietne małżeństwo - poświęcają się pracy w swoim sklepie. Ich życie prywatne jest szczęśliwe, jednak wszystko się zmienia, kiedy Cezary odkrywa, że jego żona ma telefon komórkowy i wcześniej o niczym mu nie powiedziała. Jest pewien, że Danuta ma romans z dealerem telefonów. Cezary od tego czasu zaczyna śledzić swoją żonę; w efekcie ich dotąd udane małżeństwo staje na granicy rozwodu.
Obsada

</doc>
<doc id="1804940" url="https://pl.wikipedia.org/wiki?curid=1804940" title="Wojciech Januszewicz">
Wojciech Januszewicz

Wojciech Januszewicz (ur. 30 kwietnia 1911 w Krzywcu pow. Słonim, zm. 5 października 1940 w Hawkinge) – kapitan pilot Polskich Sił Powietrznych w Wielkiej Brytanii.
Życiorys.
Syn Joachima i Antoniny z d. Minuczyc. Jeszcze w czasie uczęszczania do szkoły średniej ukończył kurs pilotażu szybowców. Po kursie szybowcowym starał się o przyjęcie do dęblińskiej Szkoły Orląt, mimo dobrego zdrowia nie został jednak do niej przyjęty ze względu na niski wzrost. Po próbie dostania się do szkoły lotniczej rozpoczął szkolenie w szkole oficerów piechoty. Po jej ukończeniu otrzymał 15 sierpnia 1934 roku promocję na stopień podporucznika i przydział do 21 pułku piechoty „Dzieci Warszawy”. Po wielu staraniach udało mu się dostać na kurs pilotażu samolotów myśliwskich i w końcu 1936 roku został przydzielony jako pilot do 111 eskadry myśliwskiej. 19 marca 1938 roku Januszewicz uzyskał awans na stopień porucznika pilota i został mianowany zastępcą dowódcy eskadry, która rok później weszła w skład broniącej rejonu Warszawy Brygady Pościgowej.
Po wybuchu wojny 2 września 1939 roku dowódca eskadry kapitan Gustaw Sidorowicz został ranny. Jego miejsce zajął por. Wojciech Januszewicz, który funkcję dowódcy pełnił do chwili ewakuacji 18 września. 6 września jego samolot PZL P.11c został zestrzelony przez myśliwce Bf 109 z I./ZG 1 i lądował przymusowo koło Zaborowa. W czasie walk nad Warszawą Wojciech Januszewicz odniósł trzy zwycięstwa powietrzne, najwięcej ze wszystkich pilotów jednostki.
Następnie poprzez Rumunię został ewakuowany do Francji gdzie walczył w Polskich Sił Powietrznych we Francji. Po przejściu szkolenia w Lyonie został mianowany dowódcą Klucza Frontowego „Jan” we francuskim dywizjonie myśliwskim "Groupe de Chasse" II/7. Do walki przystąpił wraz z pierwszą grupą polskich lotników 30 maja 1940 roku. Niestety kolejnego zwycięstwa na niebie Francji nie odniósł. Wkrótce przyszła klęska i Januszewicz poprzez Tunis i Gibraltar dotarł do Wielkiej Brytanii.
2 sierpnia 1940 został przeniesiony do dywizjonu 303.
5 października 1940 roku pilotowany przez niego Hawker Hurricane nr P3892 został zestrzelony przez Bf 109 nad kanałem La Manche w okolicach angielskiej miejscowości Hastings. W wyniku odniesionych ran i poparzeń, Wojciech Januszewicz zmarł tego samego dnia. Został pochowany na cmentarzu w Northwood grób H 237.
Wizerunek pilota został umieszczony na samolocie myśliwskim MiG-29 nr 38 z 23 Bazy Lotnictwa Taktycznego.
Zwycięstwa powietrzne.
Na liście Bajana zajmuje 92. pozycję z 3 pewnymi zestrzeleniami.

</doc>
<doc id="1804942" url="https://pl.wikipedia.org/wiki?curid=1804942" title="Herb Kietrza">
Herb Kietrza

Herb Kietrza – jeden z symboli miasta Kietrz i gminy Kietrz w postaci herbu, ustanowiony 5 grudnia 2002 roku.
Wygląd i symbolika.
Herb przedstawia w polu błękitnym tarczy wspiętego lwa barwy złotej z czerwonym językiem, zwróconego w prawo, znajdującego się za czerwonym murem z pięcioma blankami.

</doc>
<doc id="1804943" url="https://pl.wikipedia.org/wiki?curid=1804943" title="Maumont">
Maumont

Maumont jest francuską rzeką w departamencie Corrèze. Rzeka jest prawym dopływem Corrèze. 
Maumont ma 15 km długości, a powierzchnia jego dorzecza wynosi 167 km². 
Rzeka powstaje z połączenia dwóch rzek, Maumont Blanc i Maumont Noir, 2 km na północny wschód od miasta Donzenac na wysokości nieco ponad 150 m n.p.m. Przepływa przez miasto Donzenac i uchodzi do Corrèze na wysokości 99 m n.p.m. na zachód od Brive-la-Gaillarde w gminie Ussac. 
Według niektórych źródeł rzeka ma długość 37,1 km, ponieważ niektórzy liczą długość od źródeł rzeki Maumont Blanc.

</doc>
<doc id="1804945" url="https://pl.wikipedia.org/wiki?curid=1804945" title="Mistrzostwa Europy Strongman 1993">
Mistrzostwa Europy Strongman 1993

Mistrzostwa Europy Strongman 1993 – doroczne, indywidualne
zawody europejskich siłaczy.
Data: 1993 r.
Miejsce: 
WYNIKI ZAWODÓW:

</doc>
<doc id="1804949" url="https://pl.wikipedia.org/wiki?curid=1804949" title="Plautylla (cesarzowa)">
Plautylla (cesarzowa)

Plautylla, "Publia Fulvia Plautilla" (zm. 211) – cesarzowa rzymska, pierwsza i jedyna małżonka cesarza Karakalli.
Była córką wpływowego prefekta pretorianów Gajusza Fulwiusza Plaucjana i jego żony Hortensji. Wiosną 202 r., w trakcie obchodów decennaliów panującego Septymiusza Sewera (9-15 kwietnia), jako 15-letnia poślubiła Karakallę, uzyskując godność augusty i związane z nią przywileje (m.in. emitowania monet z jej podobizną)
. Politycznie uwarunkowany związek małżeński był niedobrany i nieszczęśliwy, a według niektórych źródeł nigdy nie skonsumowany, zachowując cechy „białego małżeństwa”. Choć źródła numizmatyczne sugerują, że w 204 r. para mogła doczekać narodzin córki, zasadniczo przyjmuje się, że ich związek był bezpotomny. 
Ożeniony pod przymusem Karakalla odnosił się z ostentacyjną niechęcią do żony i z jawną nienawiścią do teścia, kierując mordercze groźby pod ich adresem. Ten wrogi stosunek zyskał poparcie ze strony matki, Julii Domny, zaniepokojonej nadmiernymi wpływami i ambicjami cesarskiego faworyta (por. Herodian: "Historia cesarstwa rzymskiego" III 10,8). W 205 r. Plaucjan oskarżony przez Karakallę o spiskowanie przeciwko władcy i jego synom, został zamordowany w obecności cesarza. Dobra jego uległy konfiskacie, pamięć potępieniu ("damnatio memoriae"), a najbliższe otoczenie poddano prześladowaniom. W następstwie Karakalla rozwiódł się z Plautyllą, którą również skazano na zatarcie pamięci i na wygnanie na Sycylię wraz z jej bratem Gajuszem Fulwiuszem Plautusem Hortensjuszem (por. Herodian: "Historia cesarstwa rzymskiego" III 13,2-3)(lub według innej wersji na Liparę). Po śmierci ojca w lutym 211 roku Karakalla nakazał zgładzić oboje zesłańców (por. Herodian: "Historia cesarstwa rzymskiego" IV 6,3).

</doc>
<doc id="1804950" url="https://pl.wikipedia.org/wiki?curid=1804950" title="Herb Lewina Brzeskiego">
Herb Lewina Brzeskiego

Herb Lewina Brzeskiego – jeden z symboli miasta Lewin Brzeski i gminy Lewin Brzeski w postaci herbu.
Wygląd i symbolika.
Herb przedstawia na błękitnym polu tarczy złotego półlwa wspiętego o podwójnym ogonie, zwróconego heraldycznie w prawo, wyłaniającego się zza trzech zielonych wzgórz.
Herb nawiązuje do niemieckiej nazwy miasta – Löwen (pol. lwy).
Historia.
herb miasta wzorowany jest na pieczęci z 1333 roku. Herb został ustanowiony 24 września 2013 r.

</doc>
<doc id="1804953" url="https://pl.wikipedia.org/wiki?curid=1804953" title="Ivan Nielsen">
Ivan Nielsen

Ivan Nielsen (ur. 9 października 1956 we Frederiksbergu) - piłkarz duński grający na pozycji środkowego obrońcy.
Kariera klubowa.
Karierę piłkarską Nielsen rozpoczął w klubie Fremad Amager z Kopenhagi. W 1976 roku zadebiutował w jego barwach w duńskiej pierwszej lidze, jednak w tym samym sezonie spadł z nim do drugiej ligi, gdzie grał przez trzy sezony. W 1979 roku przyczynił się do powrotu Fremad Amager do 1. division.
W 1979 roku Nielsen przeszedł do holenderskiego Feyenoordu. W Eredivisie zadebiutował 19 sierpnia 1979 roku w wygranym 2:0 domowym meczu z PEC Zwolle. Od czasu debiutu był podstawowym zawodnikiem Feyenoordu. Już w 1980 roku wywalczył z nim Puchar Holandii (wystąpił w wygranym 3:1 finale z Ajaksem Amsterdam). Z kolei w 1984 roku został zarówno wicemistrzem kraju, jak i po raz drugi zdobywcą pucharu (1:0 w finale z Fortuną Sittard). W Feyenoordzie do 1986 roku rozegrał 195 ligowych meczów i strzelił 13 goli.
Latem 1986 roku Nielsen został piłkarzem innego klubu Eredivisie, PSV Eindhoven. W nim po raz pierwszy wystąpił 16 sierpnia 1986 w wyjazdowym meczu ze Spartą Rotterdam (1:1). W PSV grał wraz z rodakami: Janem Heintze, Frankiem Arnesenem, Sørenem Lerbym i Flemmingiem Povlsenem. W 1987 roku wywalczył z PSV mistrzostwo Eredivisie. Jednak w sezonie 1987/1988 wygrał z PSV potrójną koronę - sięgnął po puchar, mistrzostwo Holandii oraz wygrał z PSV Puchar Mistrzów (grał przez 120 minut wygranego po rzutach karnych finałowym meczu z Benfiką Lizbona). W 1989 roku sięgnął z PSV po dublet (mistrzostwo i puchar), a w 1990 po raz trzeci zdobył krajowy puchar.
W 1990 roku Nielsen wrócił do Danii i grał w drugoligowym wówczas Fremad Amager. W 1991 roku przeszedł do Boldklubben 1903, a latem 1992 trafił do FC København, z którym w 1993 roku wywalczył Puchar Danii. Po tym sukcesie przeszedł do Næstved BK. W 1993 roku jako piłkarz tego klubu zakończył karierę.
Kariera reprezentacyjna.
W reprezentacji Danii Nielsen zadebiutował 19 listopada 1980 roku w wygranym 4:0 meczu eliminacji do Mistrzostw Świata 1982 z Luksemburgiem. W 1984 roku został powołany przez selekcjonera Seppa Piontka do kadry na Euro 84. Dania dotarła do półfinału, a Nielsen był podstawowym zawodnikiem zespołu i rozegrał 4 mecze: z Francją (0:1), z Jugosławią (5:0), z Belgią (3:2) i półfinale z Hiszpanią (1:1, k. 4:5).
W 1986 roku na Mistrzostwach Świata w Meksyku Nielsen także grał w pierwszym składzie Danii i zagrał w 3 spotkaniach: ze Szkocją (1:0), z Urugwajem (6:1) i 1/8 finału z Hiszpanią (1:5). Na Euro 88 wystąpił także w 3 meczach: z Hiszpanią (2:3), z RFN (0:2) i z Włochami (0:2). Od 1980 do 1989 roku rozegrał w kadrze narodowej 51 meczów.

</doc>
<doc id="1804956" url="https://pl.wikipedia.org/wiki?curid=1804956" title="Dadalouze">
Dadalouze

Dadalouze – francuska rzeka w departamencie Corrèze. Jest lewym dopływem Corrèze.
Rzeka ma 13 km długości.
Rzeka ma swoje źródła w gminie Ambrugeat, a uchodzi do Corrèze na północny zachód od Saint-Yrieix-le-Déjalat.

</doc>
<doc id="1804959" url="https://pl.wikipedia.org/wiki?curid=1804959" title="Porwanie Kościoła">
Porwanie Kościoła

Porwanie Kościoła (Pochwycenie Kościoła, Pochwycenie) jest doktryną uformowaną ostatecznie w drugiej połowie XIX w. przez przywódców wspólnot pozakościelnych o charakterze chrześcijańskim. Ma ono być przyszłym wydarzeniem, w które wierzą chrześcijanie ewangeliczni, odnoszącym się do ponownego przyjścia Jezusa. Podczas tego przyjścia, wszyscy żyjący wierni mają być "porwani w obłokach w powietrze, na spotkanie Pana" .
Historia doktryny.
Ostatecznym twórcą doktryny o pochwyceniu kościoła był John Nelson Darby przywódca grupy Braci Plymuckich powstałej w pierwszej połowie XIX w. Kierował się głównie pracami i kierownictwem Edwarda Irvinga, który został ekskomunikowany z kościoła prezbiteriańskiego za głoszenie nauk millenarystycznych, i który był założycielem Irwingianizmu. Edward Irving zaczął na własną rękę studiować i objaśniać teksty prorocze dotyczące Antychrysta a jego prace dały siłę napędową innym kaznodziejom z bliskich doktrynalnie środowisk. 
Chociaż większość denominacji chrześcijańskich wierzy w powrót Chrystusa, to jednak istnieje kilka punktów widzenia tego tematu:

</doc>
<doc id="1804960" url="https://pl.wikipedia.org/wiki?curid=1804960" title="Andrey Prokofyev">
Andrey Prokofyev



</doc>
<doc id="1804961" url="https://pl.wikipedia.org/wiki?curid=1804961" title="Invicta">
Invicta

Invicta – brytyjska firma motoryzacyjna założona na początku lat 20. przez Noela Macklina oraz Olivera Lyle'a. Początkowo produkcja pojazdów odbywała się w garażu Macklina w Cobham. Pierwszy samochód powstał w roku 1925. Firma działa do dnia dzisiejszego, przez cały okres jej działalności miało miejsce kilka przerw w produkcji. Najnowszym modelem Invicty jest S1 produkowana od 2003.

</doc>
<doc id="1804962" url="https://pl.wikipedia.org/wiki?curid=1804962" title="Herb Grodkowa">
Herb Grodkowa

Herb Grodkowa – jeden z symboli miasta Grodków i gminy Grodków w postaci herbu.
Wygląd i symbolika.
Herb przedstawia w polu srebrnym basztę czerwoną o pięciu zębach blankowania i gotyckim oknie z kolumienką, czarnym, oraz z dwiema wieżyczkami czerwonymi, z których każda z czterema zębami blankowania i ostrołukowym oknem czarnym. Całość na tarczy typu hiszpańskiego. 
Historia.
Herb wzorowany jest bezpośrednio na najstarszych pieczęciach miejskich Grodkowa, z XIII/XIV wieku. Zatwierdzony 31 maja 2017 w statucie gminy.

</doc>
<doc id="1804965" url="https://pl.wikipedia.org/wiki?curid=1804965" title="EUV">
EUV



</doc>
<doc id="1804967" url="https://pl.wikipedia.org/wiki?curid=1804967" title="Castra praetoria">
Castra praetoria

Castra Praetoria – koszary pretorianów w Rzymie. Lucjusz Strabo nakłonił Tyberiusza, aby przenieść pretorianów do jednych koszar. Od tego czasu wszystkie 9 kohort pretorianów (po 1000 żołnierzy) stacjonowało w jednych koszarach. Obóz ten miał kształt czworokąta o wymiarach 440 × 338 metrów i był otoczony murem.

</doc>
<doc id="1804968" url="https://pl.wikipedia.org/wiki?curid=1804968" title="Khemais Labidi">
Khemais Labidi

Khemais Labidi (ur. 30 sierpnia 1950) - tunezyjski piłkarz występujący na pozycji pomocnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu JS Kairouan. Grał też w Al-Wehda.
Kariera reprezentacyjna.
W reprezentacji Tunezji uczestniczył w zakończonych sukcesem eliminacjach Mistrzostw Świata 1978. Na Mundialu wystąpił we wszystkich trzech meczach grupowych z: reprezentacją Meksyku, reprezentacją RFN i reprezentacją Polski.

</doc>
<doc id="1804970" url="https://pl.wikipedia.org/wiki?curid=1804970" title="My One and Only Thrill">
My One and Only Thrill

My One and Only Thrill – trzeci, a drugi komercyjny album Melody Gardot wydany w 2009 roku. Współproducentem Melody przy nagrywaniu płyty był Vince Mendoza.
13 stycznia 2010 roku album uzyskał status złotej płyty w Polsce, a w 2012 – platynowej.

</doc>
<doc id="1804971" url="https://pl.wikipedia.org/wiki?curid=1804971" title="Jacob Ferdinand Voet">
Jacob Ferdinand Voet

Jacob Ferdinand Voet (ochrzczony 14 marca 1639 w Antwerpii, zm. 26 września 1689 w Paryżu) – flamandzki malarz, portrecista.
Dane biograficzne na jego temat są niepewne, artysta pojawił się w Rzymie w 1663 i dość szybko zdobył znaczną popularność jako portrecista. Jego klientami byli władcy, dostojnicy kościelni i arystokraci m.in. królowa szwedzka Krystyna Waza, książę Karol Emanuel II, kardynał Decio Azzolino i Medyceusze. Malował niemal wyłącznie popiersia przedstawianych osób, rzadko były to przedstawienia całych postaci lub par. Na jego twórczość wpływ miał Pierre Mignard, a styl określany jest jako włosko-francuski. Lekkość i delikatność przedstawień wydaje się zapowiadać malarstwo rokokowe.
W 1678 Voet opuścił Rzym, prawdopodobnie został do tego zmuszony, później wzmiankowano go we Florencji (1682), w Mediolanie, Turynie (1684) i w Paryżu (ok. 1689), gdzie zmarł ok. 1700. Miejsce jego śmierci nie jest pewne, część źródeł wskazuje rodzinną Antwerpię i rok 1699.
Obrazy Voet`a znajdują się w wielu znanych galeriach i muzeach europejskich m.in. w National Portrait Gallery w Londynie, Ermitażu w Petersburgu i Rijksmuseum w Amsterdamie. W Muzeum Narodowym w Warszawie znajduje się "Portret księcia Orazia Archinto" (nr inw. M.Ob. 925).

</doc>
<doc id="1804972" url="https://pl.wikipedia.org/wiki?curid=1804972" title="Aurel Stein">
Aurel Stein

Sir Marc Aurel Stein (węg. "Stein Márk Aurél", ur. 26 listopada 1862 w Budapeszcie, zm. 26 października 1943 w Kabulu) – brytyjski podróżnik i archeolog, badacz Azji Środkowej.
Pochodził z żydowskiej rodziny mieszkającej na Węgrzech, jednak w 1884 wyemigrował do Wielkiej Brytanii i przyjął brytyjskie obywatelstwo. W latach 1888-1899 był dyrektorem Oriental College w Lahore.
W latach 1900, 1906-1908, 1913-1916 oraz 1930 odbył ekspedycje do Azji Środkowej i Turkiestanu Chińskiego, badając historię jedwabnego szlaku. W czasie drugiej ekspedycji odkrył dla świata zachodniego Groty Tysiąca Buddów w Dunhuangu, gdzie odnalazł liczne buddyjskie eksponaty, takie jak obrazy, chorągwie świątynne i liczne dokumenty pisane z X-XI wieku (w tym słynne manuskrypty, które odkupił od tamtejszego mnicha Wanga Yuanlu).
Relacje ze swoich podróży i badań terenowych opisał m.in. w dwutomowej pracy "Ancient Khotan" (1907), dwutomowej "Ruins of Desert Cathay" (1912), pięciotomowej "Serindia" (1921) i czterotomowej "Innermost Asia" (1928).
Zmarł w wieku osiemdziesięciu jeden lat, podczas przygotowań do kolejnej wyprawy.

</doc>
<doc id="1804973" url="https://pl.wikipedia.org/wiki?curid=1804973" title="Herb Otmuchowa">
Herb Otmuchowa

Herb Otmuchowa – jeden z symboli miasta Otmuchów i gminy Otmuchów w postaci herbu.
Wygląd i symbolika.
Herb przedstawia w polu błękitnym, otoczonym skrajem barwy złotej z czterema zielonymi blankami u góry, srebrną wieżę z czterema blankami stojącą na zielonym trójwzgórzu. U dołu wieży znajduje się otwarta brama. Wnętrze bramy jest barwy złotej. Nad bramą rozeta okienna w roztrój zielona.
Historia.
Najstarszy wizerunek herbu pochodzi z XIV wieku. Herb przedstawiał wieżę blankowaną, z żołędziami ułożonymi w roztrój, z jednoskrzydłową otwartą bramą, a pod nią cztery kamienie.

</doc>
<doc id="1804974" url="https://pl.wikipedia.org/wiki?curid=1804974" title="Cieśnina Sannikowa">
Cieśnina Sannikowa

Cieśnina Sannikowa (ros. "пролив Санникова") - cieśnina o długości 50 km, łącząca Morze Łaptiewów i Morze Wschodniosyberyjskie, rozdziela wyspy Anjou i Wyspy Lachowskie. Jej nazwa pochodzi od rosyjskiego kupca i odkrywcy, Jakowa Sannikowa.
Głębokość nawigacyjna cieśniny to jedynie 13 m. Z tego powodu mogą przez nią przepływać jedynie statki o nośności do 20 000 DWT lub specjalnie zaprojektowane do pływania po płytkich wodach.

</doc>
<doc id="1804975" url="https://pl.wikipedia.org/wiki?curid=1804975" title="Nikos Tavlas">
Nikos Tavlas

Nikos Tavlas (także Nikos Tawlas; ur. 1 października 1924 w Kritsie na Krecie, zm. 11 lipca 1977 na Węgrzech) – polski lekarz kardiolog pochodzenia greckiego.
Syn Emanuela i Marii. W 1949 roku przypłynął do Polski na wyspę Wolin na statku "Transylwania" jako polityczny uchodźca grecki po wojnie domowej w Grecji. Skończył Akademię Medyczną we Wrocławiu w 1951 roku w II klinice chorób wewnętrznych u profesora Antoniego Falkiewicza. Uzyskał doktorat i habilitację z kardiologii. Autor ponad 40 publikacji z tego zakresu. Był ordynatorem szpitala kardiologicznego przy zakładzie opieki zdrowotnej dla Szkół Wyższych we Wrocławiu na Ostrowie Tumskim (obecnie budynek ten nie istnieje). Prowadził obozy kardiologiczne dla studentów ze schorzeniami kardiologicznymi. Działał w Towarzystwie Uchodźców Politycznych z Grecji w Polsce, gdzie zajmował się sprawami Greków z wyższym wykształceniem. Odznaczony m.in. Orderem Uśmiechu. Zginął w wypadku samochodowym, jadąc samochodem z żoną i dwiema córkami. Jego żona Aliki Tawla zmarła w Atenach w 2011 roku. Miał córkę Ewantię.

</doc>
<doc id="1804976" url="https://pl.wikipedia.org/wiki?curid=1804976" title="Tymezyteusz">
Tymezyteusz

Tymezyteusz, (zm. 243) – prefekt pretorianów w latach 241–243.
Pełnił funkcję prefekta pretorianów u boku cesarza Gordiana III, który w maju 241 poślubił jego córkę Furię Sabinię Trankwilinę. W 243 Tymezyteusz miał dowodzić wojskami rzymskimi w bitwie pod Resaena, gdzie odniesiono zwycięstwo nad Persami. Dzięki temu odzyskano zajętą przez Persów Syrię i Mezopotamię. Zmarł w 243.

</doc>
<doc id="1804977" url="https://pl.wikipedia.org/wiki?curid=1804977" title="Ѧ">
Ѧ



</doc>
<doc id="1804979" url="https://pl.wikipedia.org/wiki?curid=1804979" title="Landtag Brandenburgii">
Landtag Brandenburgii

Landtag Brandenburgii (niem. "Landtag Brandenburg", dolnołuż. "Krajny sejm Bramborska") – parlament kraju związkowego Brandenburgia, we wschodnich Niemczech, z siedzibą w Poczdamie w gmachu odbudowanego Pałacu Miejskiego. Do roku 2013 miał swoją siedzibę w byłej Państwowej Akademii Wojskowej, mieszczącym się na górze Brauhausberg, w południowej części miasta.
Landtag pełni funkcje kontrolną, ustawodawczą, kreacyjną i ustrojodawczą dla Brandenburgii. W jego skład wchodzi obecnie 88 posłów, którzy w obecnej kadencji tworzą pięć frakcji: SPD (31), Linke (26), CDU (19), FDP (7) i Sojusz 90/Zieloni (5).
Pierwszy Landtag Brandenburgii został wybrany w 1946 roku w radzieckiej strefie okupacyjnej, jednak wraz z zakończeniem pierwszej kadencji również swój żywot zakończył ten parlament, na skutek reformy administracyjnej w Niemieckiej Republice Demokratycznej i likwidacji landów, w których miejsce wprowadzono okręgi. Landtag Brandenburgii został reaktywowany w 1990 roku, po zjednoczeniu Niemiec. Począwszy od pierwszych wyborów, które odbyły się w roku 1990, najsilniejszym ugrupowaniem w parlamencie pozostaje SPD, której przedstawiciele posiadają większość stanowisk w rządzie związkowym i pełnią funkcję premiera, którym obecnie jest Dietmar Woidke (od 2013).
Historia Landtagu Brandenburgii.
W radzieckiej strefie okupacyjnej i NRD (1946–1952).
Po zakończeniu II wojny światowej, 25 lutego 1947 r., Sojusznicza Rada Kontroli zlikwidowała kraj związkowy Prusy, tworząc w ich miejsce mniejsze kraje związkowe, w tym Brandenburgię. Początkowo landem zarządzali konsultanci zatrudnieni w administracji wojskowej radzieckiej strefy okupacyjnej, zaś władze ustawodawczą sprawowało Zgromadzenie Doradcze. Jednak jego wadami było: brak funkcji kontrolnej, przysługującej parlamentowi, legitymizacji ze strony społeczeństwa oraz jego uzależnienie od władz okupacyjnych.
Zmieniło się to po wyborach z 20 października 1946 r., kiedy wybrano po raz pierwszy w historii Landtag Brandenburgii. Najwięcej mandatów w nim uzyskały partie centroprawicowe: Unia Chrześcijańsko-Demokartyczna (CDU) – 31 mandatów i Liberalno-Demokratyczna Partia Niemiec (LDPD) – 20 mandatów. Komunistyczna Partia Niemiec (SED) zdobyła 44 miejsca w parlamencie, a zdominowane przez nią Stowarzyszenie Masowej Pomocy Chłopskiej (VdgB) – 5 posłów. Wkrótce nowy Landtag powołał rząd koalicyjny złożony z przedstawicieli wszystkich ugrupowań parlamentarnych, na czele którego stanął Karl Steinhoff z SED. Przedstawił on projekt konstytucji, która gwarantowała wszystkie swobody obywatelskie takie jak: wolność słowa, swoboda poruszania się, prawo wolności. Została ona przyjęta w głosowaniu powszechnym przez Landtag jednogłośnie w lutym 1947 r.
Przez kolejne dwa lata miała miejsce zacięta walka między komunistami a innymi partiami politycznymi, które uznane były za reakcyjne i burżuazyjne, w związku z czym dokonano w ich strukturach aresztowań i czystek politycznych, w pełni je podporządkowując komunistom. Następne wybory w 1950 r., odbywające się w atmosferze strachu wygrał Front Jedności Narodowej, w którym główną rolę odgrywali komuniści, zdobywając wszystkie mandaty. Na podstawie "Ustawy o dalszej demokratyzacji organizacji i funkcjonowaniu organów władzy państwowej w Brandenburgii" zniesiono z dniem 25 lipca 1952 r. land, tworząc w jego miejsce trzy okręgi: chociebuski, poczdamski i frankfurcki.
W zjednoczonych Niemczech.
3 października 1990 r. doszło do zjednoczenia Niemiec, a właściwie wchłonięcia NRD do RFN, na którego miejscu utworzono kilka nowych landów, w tym Brandenburgię. Pierwsze wybory do reaktywowanego Landtagu odbyły się 14 października 1990 r. Zwyciężyła w nich SPD, która utworzyła rząd tzw. koalicji sygnalizacji do którego weszły jeszcze FDP i Sojusz 90/Zieloni. Pierwszym premierem został Manfred Stolpe (SPD). Najważniejszym zadaniem nowego parlamentu było uchwalenie konstytucji, która weszła w życie 20 sierpnia 1992 roku, po referendum, w którym udział wzięło zaledwie 47,9% uprawnionych, oddając 94% na "tak".
W marcu 1994 r. Sojusz 90/Zieloni wyszli z koalicji i do końca kadencji rządził rząd mniejszościowy SPD-FDP. Kolejne wybory z września 1994 r. wygrała większością bezwzględną SPD zdobywając 54,1% głosów. Mogła zatem rządzić samodzielnie. W trzecich wyborach parlamentarnych wygrało ponownie SPD, jednak straciło część mandatów ma rzecz innych ugrupowań. Ostatecznie powstał rząd wielkiej koalicji, na czele którego ponownie stanął Stolpe. Po wyborach parlamentarnych do Bundestagu i zwycięstwie SPD na szczeblu ogólnopaństwowym Manfred Stolpe zrezygnował z funkcji premiera Brandenburgii, obejmując Ministerstwo Transportu, Budownictwa i Mieszkalnictwa w rządzie Gerharda Schrödera. Nowym premierem Brandenburgii został Matthias Platzeck.
Skład Landtagu 2009-2014.
Wybory do brandenburskiego Landtagu miały miejsce 27 września 2009 r., odbywając się razem z wyborami parlamentarnymi do Bundestagu. Frekwencja wzrosła z 56,4% w poprzednich wyborach do 67,5%. SPD prowadził do wyborów popularny premier Platzeck, dzięki któremu partia uzyskała 33% głosów. Na drugim miejscu znaleźli się postkomuniści z wynikiem 27,2%. Następne mandaty w parlamencie otrzymały: CDU – 19,8%, FDP – 7,2% i Zieloni – 5,6%. Na 21 października 2009 r. zaplanowano pierwszą sesję nowego parlamentu, podczas której ma zostać oficjalnie zawarta koalicja między SPD a Lewicą, na czele której stanie ponownie Matthias Platzeck.
Wybory.
Wybory do Landtagu Brandenburgii odbywają się co pięć lat. Zgodnie z prawem miejscowym powinny się odbyć nie wcześniej niż na 57 dni przed zakończeniem kadencji i później niż 60 dni po rozpoczęciu kadencji nowego parlamentu. Wybory, zarządzane przez prezydium landtagu powinny odbyć się w niedzielę lub w inny dzień wolny od pracy. Posłowie są wybierani w wyborach: wolnych, równych, bezpośrednich, powszechnych i tajnych. Muszą mieć ukończone 18 lat w dniu wyborów i posiadać obywatelstwo brandenburskie.
Czynne prawo wyborcze przysługuje osobom, które ukończyły 18 lat i co najmniej mieć być stale zameldowanym na terytorium landu. Ponadto należy posiadać czynne prawo wyborcze, które w jakiś sposób nie jest ograniczone przez sąd lub opiekuna.
Bierne prawo wyborcze przysługuje wszystkim którzy ukończyli 18 lat i mieszkają na stałe w Brandenburgii od co najmniej od trzech miesięcy.
Posłowie wybierani są w systemie mieszanym. Liczba posłów wynosi 88, jednak może zostać rozszerzona maksymalnie do 110 posłów. Połowowa z nich wybierana jest w systemie proporcjonalnym w okręgach wielomandatowych, zaś druga połowa w okręgach jednomandatowych w systemie większościowym.
Funkcje Landtagu.
Do podstawowych funkcji Landtagu należą:
Struktura Landtagu.
Przewodniczący Landtagu.
Jest jednym z posłów i najwyższym przedstawicielem brandenburskiego parlamentu, stoi na straży praw i godności Landtagu Brandenburgii i kieruje jego pracami.
Prezydium Landtagu.
Do jego zadań należą: ustalanie planu pracy parlamentu, przygotowywanie wykładni Regulaminu Izby, ustalanie zasad doradztwa naukowego i ekspertyz, zajmowanie się kwestiami prawnymi posłów, przekazywanie poszczególnym komisjom parlamentarnym odpowiednich spraw do rozpatrzenia. W jego skład wchodzi Przewodniczący Landtagu oraz:
Frakcje polityczne.
Zgodnie z obowiązującymi przepisami frakcję parlamentarną może utworzyć grupa co najmniej czterech posłów, należących do tej samej partii politycznej.
Komisje.
Posłowie pracują w komisjach, które dzielą się na stałe i do zadań specjalnych. Obecnie, od 1996 roku, istnieje 14 stałych komisji, do których należą:
Komisje nadzwyczajne:
Kancelaria.
Nad prawidłowym funkcjonowaniem landtagu pieczę sprawuje Kancelaria Landtagu Brandenburgii.
Siedziba parlamentu.
Budynek na Brauhausbergu.
Dotychczasowa siedziba parlamentu znajduje się na górze Brauhausberg w Poczdamie. Budynek powstał w latach 1899–1902 według projektu niemieckiego architekta Franza Schwentena jako szkoła oficerska dla pruskiej elity arystokratycznej, wybudowana w stylu neorenesansu angielskiego.
Do 1914 roku budynek służył jako szkoła podchorążych, a następnie podczas I wojny światowej był wykorzystywany jako punkt zbiórki batalionu.
W czasach Republiki Weimarskiej oraz III Rzeszy gmach należał na własność państwa i pełnił funkcję archiwum państwowego, w którym przechowywano akta cywilne i wojskowe. W 1935 r. został on częściowo rozbudowany dla potrzeb archiwum. W trakcie tej przebudowy obniżono wieżę o 50 metrów. 14 kwietnia 1945 r. został częściowo zniszczony przez bombardowania Aliantów (Royal Air Force). W czasie nalotów spaleniu uległy bezcenne dokumenty wojskowe przechowywane w budynku.
W czerwcu 1948 roku budynek został przejęty przez Rosjan. Starano się umieścić w nim ministerstwo finansów, jednak nie było to możliwe. 1 sierpnia 1949 Rosjanie opuścili gmach, który został przekształcony w lokalny komitet Komunistycznej Partii Niemiec. W tym czasie dokonano rozbudowy skrzydła wschodniego budynku na cele magazynowe. Od 1 sierpnia 1952, po reformie administracyjnej NRD, w gmachu mieściła się siedziba władz okręgu poczdamskiego, w związku z czym nazywany był przez mieszkańców Poczdamu pogardliwie "Kremlem".
Po zjednoczeniu Niemiec w 1990 roku i utworzeniu landu Brandenburgii swoją siedzibę znalazł tutaj landtag. Rozpoczęły się prowizoryczne prace adaptacyjne na siedzibę lokalnego parlamentu, które zakończono w 1991 roku. 25 września w budynku odbyło się pierwsze zebranie plenarne Landtagu Brandenburgii I kadencji.
Nowa siedziba.
W kwietniu 2005 r. posłowie do brandenburskiego landtagu zdecydowali o tym, że jego siedziba zostanie przeniesiona do nowego budynku, na który przeznaczono zrekonstruowany Pałac Królewski na Starym Rynku w Poczdamie. W lutym 2006 r. Prezydium Landtagu za zgodą ministra finansów Rainera Speera zleciło opracowanie plan rekonstrukcji pałacu. Jego realizację uzależniono od zgody rady miejskiej Poczdamu, która w 2008 r. dwukrotnie odrzucała w głosowaniu projekt.
Większość radnych swoją negatywną decyzję argumentowało tym, iż odrestaurowany gmach może zaburzyć układ urbanistyczny starego miasta. Dodatkowo przeciwne przenoszeniu siedziby landtagu do ścisłego centrum miasta były partie lewicowe: Die Linke i Sojusz 90/Zieloni. W styczniu przeprowadzono badania opinii publicznej w stolicy landu, które wykazały, że większość jego obywateli opowiedziała się pozytywnie za projektem odbudowy Zamku Królewskiego w centrum miasta z pieczołowicie odrestaurowaną fasadą.
W lipcu 2007 roku rada miejska Poczdamu przeznaczyła 85 milionów euro na odbudowę pałacu. Ostatecznie uzgodniono jednak, że odbudowę będzie prowadzić się według oryginalnego projektu Georga Wenzeslausa von Knobellsdorffa. Pozostałą kwotę na realizację tego przedsięwzięcia wyłożył miliarder Hasso Plattner, który zgodził się dać 20 milionów euro, ale pod warunkiem, że zostanie przywrócona zabytkowa fasada pałacu.
Pod koniec lutego 2008 roku rozpoczął się pierwszy przełomowy etap w odbudowie. Miała miejsce uroczysta ceremonia, która rozpoczęła realizacje projektu. W lecie 2008 miały miejsce badania archeologiczne, po których zakończeniu planuje się na wiosnę 2010 roku rozpoczęcie prac budowlanych, które według pierwotnych założeń mają zakończyć się do końca roku 2012.

</doc>
<doc id="1804980" url="https://pl.wikipedia.org/wiki?curid=1804980" title="Ѫ">
Ѫ



</doc>
<doc id="1804982" url="https://pl.wikipedia.org/wiki?curid=1804982" title="Ѩ">
Ѩ



</doc>
<doc id="1804983" url="https://pl.wikipedia.org/wiki?curid=1804983" title="Ѭ">
Ѭ



</doc>
<doc id="1804987" url="https://pl.wikipedia.org/wiki?curid=1804987" title="Mistrzostwa Europy w hokeju na trawie mężczyzn">
Mistrzostwa Europy w hokeju na trawie mężczyzn



</doc>
<doc id="1804988" url="https://pl.wikipedia.org/wiki?curid=1804988" title="Mistrzostwa Europy w hokeju na trawie kobiet">
Mistrzostwa Europy w hokeju na trawie kobiet



</doc>
<doc id="1804990" url="https://pl.wikipedia.org/wiki?curid=1804990" title="Jóga">
Jóga

Jóga – pierwszy singel islandzkiej piosenkarki Björk z jej albumu Homogenic.
Motyw piosenki był wykorzystany przez Timbalanda w wersji teledyskowej singla "Hit Em Wit Da Hee" amerykańskiej piosenkarki i raperki Missy Elliott.
Teledysk.
Teledysk w reżyserii Michela Gondry'ego został nakręcony w Islandii.
Wideoklip ten jest odejściem od dotychczasowych form przedstawianych w teledyskach Björk. Na filmie przedstawione są tereny Islandii, a sama piosenkarka występuje w scenie początkowej i finałowej. Przy pomocy animacji komputerowej, pokazane jest pękanie skorupy ziemskiej, a także morza i góry.

</doc>
<doc id="1804993" url="https://pl.wikipedia.org/wiki?curid=1804993" title="Jakow Sannikow">
Jakow Sannikow

Jakow Sannikow, ros. Яков Санников (ur. 1780, zm. po 1812) – rosyjski kupiec i odkrywca Wysp Nowosyberyjskich.
Życiorys.
W 1800 roku Sannikow odkrył i sporządził mapę wyspy Stołbowaja, zaś w 1805 wyspy Kotielnyj. W okresie 1809-1810 brał udział w ekspedycji Matwieja Giedensztroma.
Sugerował istnienie na północ od Kotielnego rozgległego lądu, hipotetyczną wyspę nazywano Ziemią Sannikowa.
Cieśnina pomiędzy Małą Wyspą Lachowską oraz Kotielnym nosi nazwę Cieśniny Sannikowa.

</doc>
<doc id="1804994" url="https://pl.wikipedia.org/wiki?curid=1804994" title="Wawrzyniec (biskup poznański)">
Wawrzyniec (biskup poznański)



</doc>
<doc id="1804995" url="https://pl.wikipedia.org/wiki?curid=1804995" title="Nimfidiusz Sabinus">
Nimfidiusz Sabinus

Gaius Nymphidius Sabinus (ur. 35 n.e.w Rzymie, zm. 68 n.e. tamże) – od 65 roku prefekt pretorianów (wspólnie z Gajuszem Ofoniuszem Tygellinusem).
Życiorys.
Według Plutarcha Nimfidiusz Sabinus był synem wyzwolenicy cesarskiej Nimfidii, która była córką Gajusza Juliusza Kallistusa, wpływowego wyzwoleńca na dworze Kaliguli i Klaudiusza. Jego ojcem był gladiator Martianus, choć Nimfidiusz sugerował, że jest synem Kaliguli z nieprawego łoża.
W 65 Nimfidiusz za zasługi w czasie śledztwa po wykryciu spisku Pizona został mianowany przez Nerona drugim obok Tygellinusa prefektem pretorianów ("praefectus praetorio"). Otrzymał też w nagrodę odznaki konsularne ("consularia insignia"). Wcześniej był prefektem jazdy pomocniczej ("praefectus alae") i trybunem jednej z kohort gwardii pretoriańskiej
W 68 wraz z pretorianami udzielił poparcia Galbie, przyczyniając się do samobójstwa Nerona. Przekonał pretorian, że Neron zamierza uciec do Egiptu i zachęcił ich do obwołania cesarzem Galbę, który miał po przybyciu do Rzymu z Hiszpanii wypłacić w nagrodę każdemu z nich po 30 tysięcy sesterców.
Nimfidiusz zmusił Tygellinusa do rezygnacji ze stanowiska prefekta pretorian i przejął samodzielne dowodzenie jednostkami. Nowy cesarz nie docenił działań Nimfidiusza i jeszcze w Hiszpanii odebrał mu dowództwo gwardii pretoriańskiej, a na miejsce Tygellinusa wyznaczył Korneliusza Lakona. W poczuciu krzywdy próbował ogłosić się cesarzem podając się za syna Kaliguli. Jednakże pretorianie go nie poparli i został zgładzony (na czele oddziału pretorian stał Antoniusz Honoratus) tuż przed przybyciem Galby we wrześniu do Rzymu.
Galba kazał stracić osoby podejrzane o związki z Nimfidiuszem, między innymi wyznaczonego na konsula Cyngoniusza Warrona.

</doc>
<doc id="1804996" url="https://pl.wikipedia.org/wiki?curid=1804996" title="Rybaczij (obwód kaliningradzki)">
Rybaczij (obwód kaliningradzki)

Rybaczij (ros "Рыба́чий", niem. "Rossitten", pol. "Rosity", lit. "Rasytė") – osiedle typu wiejskiego w północnej części obwodu kaliningradzkiego, położone na Mierzei Kurońskiej, w najszerszym jej miejscu (3800 m).
Populacja osiedla wynosi 960 mieszkańców (dane te pochodzą ze spisu powszechnego z 2002). W 2006 osiedle utraciło prawo osiedla typu miejskiego na rzecz osiedla typu wiejskiego.
W XIII w. powstał tu zamek krzyżacki Rositten, który przetrwał pięć wieków.
Stacja ornitologiczna "Fringilla", założona w 1910 przez prof. Johannesa Thienemanna, w 1956 reaktywowana przez prof. Biełopolskiego.
Wydmowe wzniesienie "Góra Müllera", z wieżą widokową i kamieniem pamiątkowym.

</doc>
<doc id="1805000" url="https://pl.wikipedia.org/wiki?curid=1805000" title="Bachelorette">
Bachelorette

Bachelorette – utwór islandzkiej piosenkarki Björk, wydany jako drugi singel z płyty Homogenic.
Piosenka jest kolejną częścią przygód Isobel, postaci wykreowanej w singlu o tym samym tytule.
Artystka opisała treść piosenki słowami „Isobel idzie do miasta”.

</doc>
<doc id="1805009" url="https://pl.wikipedia.org/wiki?curid=1805009" title="Andreas Müller">
Andreas Müller



</doc>
<doc id="1805011" url="https://pl.wikipedia.org/wiki?curid=1805011" title="Płaczliwe Żleby">
Płaczliwe Żleby

Płaczliwe Żleby – trzy żleby na południowych stokach Płaczliwej Skały w Tatrach Bielskich. Opadają pomiędzy Wyżnimi Rzędami, wśród których wyróżniają się trzy Płaczliwe Kazalnice, a Niżnimi Rzędami do Doliny Zadnich Koperszadów. W kierunku od zachodu na wschód są to:
Oddzielone są od siebie grzędami. W dolnej części żleby są szerokie i trawiaste, górą mają kamieniste koryto. Dawniej wraz z całą Doliną Zadnich Koperszadów były wypasane przez mieszkańców miejscowości Biała Spiska. Dolną częścią Skrajnego i Zadniego Żlebu spływają niewielkie potoki zasilające Koperszadzki Potok .

</doc>
<doc id="1805012" url="https://pl.wikipedia.org/wiki?curid=1805012" title="Ziemia Sannikowa">
Ziemia Sannikowa

Ziemia Sannikowa (ros. "Земля Санникова") - nieistniejąca wyspa na Oceanie Arktycznym, jej domniemane istnienie postulowano w dziewiętnastowiecznej Rosji.
Podstawą spekulacji stały się słowa Jakowa Sannikowa i Matwieja Giedensztroma, którzy odbyli w latach 1809-1810 ekspedycję kartograficzną na Wyspy Nowosyberyjskie.
W pierwszych latach XX wieku ostatecznie potwierdzono, że wyspa nie istnieje. .
Ziemia Sannikowa występuje w powieści fantastycznej "Ziemia Sannikowa" radzieckiego naukowca i pisarza Władimira Obruczewa.

</doc>
<doc id="1805013" url="https://pl.wikipedia.org/wiki?curid=1805013" title="Papinianus">
Papinianus



</doc>
<doc id="1805019" url="https://pl.wikipedia.org/wiki?curid=1805019" title="Grzegorz Bała">
Grzegorz Bała

Grzegorz Bała (ur. 18 października 1971 w Górznie) – polski piłkarz, grający na pozycji napastnika oraz trener grup młodzieżowych. Obecnie trener KS Nowy Świt Górzno (futsal kobiet).
Kariera klubowa.
Grzegorz Bała karierę piłkarską rozpoczął w 1988 r. w Miejsko-Gminnym Spółdzielczym Klubie Sportowym Start w Brodnicy, grającym w lidze okręgowej i po zmianie nazwy na KS Sparta od 1994 r. w III lidze. Bała dla brodnickiej drużyny strzelił ponad 100 bramek i kilkakrotnie został "królem strzelców". Grał także w I lidze fińskiej oraz II lidze polskiej.
Karierę piłkarską Bała zakończył oficjalnie na początku 2017 roku przed startem rundy wiosennej. Jego ostatnim klubem piłkarskim była Sparta Brodnica – występujący w IV lidze klub, w którym zaczynał swoją przygodę z piłką. 12 listopada 2016 roku rozegrał w żółto-czarnych barwach ostatni mecz, w którym Sparta Brodnica wygrała z Notecianką Pakość 6:0.
Kariera trenerska.
Bała od 2010 do lipca 2011 roku piastował funkcję II trenera Sparty Brodnica (grający trener). Na przełomie lat 2013/2014 był także II trenerem Drwęcy Nowe Miasto Lubawskie.
Prowadził także juniorską drużynę UKS Wodnik Górzno, która w 2010 zajęła 2. miejsce w pierwszym ogólnopolskim turnieju "Orlika o Puchar Premiera Donalda Tuska" w kategorii chłopców młodszych (Finał; UKS Wodnik Górzno 1:2 UKS 4 Kościan). Od 2012 roku Bała jest trenerem żeńskiej drużyny futsalu KS Unifreeze Górzno, z którą awansował do I ligi (grupa: północna). W styczniu 2015 roku podopieczne Bały w Gliwicach zdobyły brązowe medale Młodzieżowych Mistrzostw Polski w futsalu do lat 18.
Życie prywatne.
Syn Zbigniewa i Zofii. Żonaty z Anną. Ojciec Agaty i Wojciecha.
Grzegorz Bała posiada wykształcenie wyższe z tytułem mgr AWF.
Sukcesy.
Sparta Brodnica.
Mistrzostwo IV ligi (2): 1997/98, 2010/11
Drwęca Nowe Miasto Lubawskie.
Mistrzostwo III ligi, grupa: 1 (Warmia i Mazury, Podlasie, Łódzkie, Mazowsze) (1): 2004/05
Unifreeze Miesiączkowo.
Król strzelców IV ligi (grupa kujawsko-pomorska) : (23 bramki) 2009/10
Naprzód Jabłonowo Pomorskie.
2. miejsce w Klasie okręgowej (kujawsko-pomorska I) w sezonie 2014/15 i wywalczenie pierwszego historycznego awansu dla Naprzodu do IV Ligi

</doc>
<doc id="1805020" url="https://pl.wikipedia.org/wiki?curid=1805020" title="Bibiano Fernandes">
Bibiano Fernandes

Bibiano Fernandes (ur. 30 marca 1980) – brazylijski zawodnik BJJ i mieszanych sztuk walki, trzykrotny mistrz świata w BJJ w wadze superpiórkowej (w kat. czarnych pasów). Były mistrz organizacji DREAM w wadze piórkowej i koguciej. Aktualny mistrz ONE Championship w wadze koguciej.
Mistrzostwo DREAM w wadze piórkowej zdobył 6 października 2009 roku, wygrywając przez niejednogłośną decyzję sędziów z Hiroyukim Takayą w finale turnieju DREAM Feather Weight GP w Jokohamie. 22 marca 2010 roku obronił tytuł, pokonując również przez niejednogłośną decyzję Joachima Hansena. Stracił go 31 grudnia 2010 roku, gdy przegrał w Saitamie w rewanżu z Takayą. 
W 2011 roku DREAM wprowadziła kategorię kogucią i zorganizowała turniej Grand Prix, który miał wyłonić mistrza w tej wadze. Jednym z jego uczestników był Fernandes, który awansował do finału, pokonując wcześniej Takafumiego Otsukę i Rodolfo Marquesa. Zmierzył się w nim z Amerykaninem Antonio Banuelosem podczas sylwestrowej gali "Genki Desu Ka Omisoka 2011". Brazylijczyk wygrał przez TKO w 1. rundzie, dzięki celnym ciosom pięściami w parterze. 
31 maja 2013 roku zdobył pas tymczasowego mistrza filipińskiej organizacji ONE Championship w wadze koguciej (do 61 kg) pokonując bezsprzecznie na punkty Japończyka Koetsu Okazakiego. 18 października stoczył walkę unifikacyjną z mistrzem Soo Chul Kimem na ONE FC 11. Brazylijczyk pokonał rywala na punkty głównie dzięki umiejętnością zapaśniczym oraz parterowym i zunifikował tytuły stając się pełnoprawnym mistrzem ONE Championship.
Osiągnięcia.
Mieszane sztuki walki:
Brazylijskie jiu-jitsu:

</doc>
<doc id="1805021" url="https://pl.wikipedia.org/wiki?curid=1805021" title="Gloria victis (zbiór)">
Gloria victis (zbiór)

Gloria victis – zbiór opowiadań autorstwa Elizy Orzeszkowej.
Zbiór ten został po raz pierwszy wydany w 1910 roku po rewolucji 1905 roku, która przyniosła znaczne złagodzenie cenzury na terenie zaboru rosyjskiego. Zbiór pierwotnie miał nosić tytuł: "1863". Tematyka wszystkich umieszczonych w nim opowiadań dotyczy czasów powstania styczniowego.

</doc>
<doc id="1805022" url="https://pl.wikipedia.org/wiki?curid=1805022" title="Skrajny Płaczliwy Żleb">
Skrajny Płaczliwy Żleb

Skrajny Płaczliwy Żleb – żleb na południowych, opadających do Dolina Zadnich Koperszadów stokach Płaczliwej Skały w słowackich Tatrach Bielskich. Jest jednym z trzech Płaczliwych Żlebów, najbardziej wśród nich wysuniętym na zachód. Opada kilkoma wąskimi żlebkami spod wierzchołka Płaczliwej Skały, który wznosi się nad nim pionowym murem skalnym. Niżej żleb jednym już korytem przecina Wyżnie Rzędy Bielskie pomiędzy Skrajną Płaczliwą Kazalnicą a Płaczliwą Turniczką, następnie Niżnie Rzędy Bielskie i zanika na północnym obrzeżu Zadniej Koperszadzkiej Pastwy.
Obramowanie żlebu tworzą dwie grzędy opadające z Płaczliwej Skały. Grzędy te dołem porasta las, wyżej kosodrzewina, a u samej góry są trawiasto-skaliste. Żleb dołem jest mało stromy, górą stromy, jego dno jest szerokie, zwęża się tylko w dwóch miejscach – gdy żleb przeciska się między Płaczliwymi Kazalnicami i Niżnimi Rzędami. W miejscach tych żleb tworzy dwie wąskie skalne gardziele. W najwyższej części żleb tworzy szeroki, trawiasty i stromy cyrk lodowcowy. Zimą gromadzi się w nim duża ilość śniegu. Schodzące żlebem lawiny nie pozwalają na rozwój drzew i kosodrzewiny, wskutek czego dno żlebu jest trawiasto-piarżyste. Żleb stanowi duże zagrożenie lawinowe. 
Skrajny Płaczliwy Żleb ma wylot około 200 m powyżej znajdującej się na Zadniej Koperszadzkiej Pastwie samotnej skały zwanej Zbójnicką Skałą. Przecina go znakowany szlak turystyczny. Można od szlaku tego wyjść pod skalny mur Płaczliwej Skały. W korycie żlebu pomiędzy Płaczliwymi Kazalnicami jest pionowy, niewysoki próg, który można ominąć po prawej stronie. Koryto żlebu powyżej jest skaliste i prowadzi do trawiastego kotła. Przejście Skrajnym Płaczliwym Żlebem pod skalny mur Płaczliwej Skały jest łatwe (0+ w skali tatrzańskiej, 1.30 h), jednak jest to zamknięty dla turystów i taterników obszar ochrony ścisłej. 
Szlaki turystyczne.
Chociaż żleb znajduje się na obszarze ochrony ścisłej, przecina go szlak turystyczny na Przełęcz pod Kopą, zatem na tej drodze jest dostępny dla turystów.

</doc>
<doc id="1805023" url="https://pl.wikipedia.org/wiki?curid=1805023" title="Pośredni Płaczliwy Żleb">
Pośredni Płaczliwy Żleb

Pośredni Płaczliwy Żleb – środkowy z trzech Płaczliwych Żlebów na południowych, opadających do Dolina Zadnich Koperszadów stokach Płaczliwej Skały w słowackich Tatrach Bielskich. Zaczyna się pod wysokim murem skalnym południowej ściany Płaczliwej Skały, następnie przecina Wyżnie Rzędy Bielskie pomiędzy Płaczliwą Turniczką i Pośrednią Płaczliwą Kazalnicą, następnie Niżnie Rzędy Bielskie i zanika na północnym obrzeżu Zadniej Koperszadzkiej Pastwy.
Obramowanie żlebu tworzą dwie grzędy opadające z Płaczliwej Skały. Grzędy te dołem porasta las, wyżej kosodrzewina, a u samej góry są trawiasto-skaliste. Żleb dołem jest mało stromy, górą stromy, jego dno jest szerokie, zwęża się tylko w dwóch miejscach – gdy żleb przeciska się między Płaczliwymi Kazalnice i Niżnimi Rzędami. W miejscach tych żleb tworzy dwie wąskie skalne gardziele. W najwyższej części żleb tworzy szeroki, trawiasty i stromy cyrk lodowcowy. Zimą gromadzi się w nim duża ilość śniegu. Schodzące żlebem lawiny nie pozwalają na rozwój drzew i kosodrzewiny, wskutek czego dno żlebu jest trawiasto-piarżyste. Żleb stanowi duże zagrożenie lawinowe.
Dolną część Pośredniego Płaczliwego Żlebu przecina znakowany szlak turystyczny. Można od szlaku tego wyjść pod skalny mur Płaczliwej Skały. W korycie żlebu jest 5-metrowej wysokości próg skalny, ale można go obejść po prawej stronie. W okolicach miejsca, gdzie koryto żlebu przecina Wyżnie Rzędy, odchodzi na prawo boczne jego odnoga – niewielki żlebek wcinający się pomiędzy bezimienną turniczkę, a Pośrednią Płaczliwą Kazalnicę. Główne koryto żlebu wyprowadza na wąską, stromą i trawiastą depresję dochodzącą do Podwójnego Filara w południowej ścianie Płaczliwej Skały. Przejście Pośrednim Płaczliwym Żlebem pod skalny mur Płaczliwej Skały jest łatwe (0+ w skali tatrzańskiej, 1.30 h), jednak jest to zamknięty dla turystów i taterników obszar ochrony ścisłej.
Szlaki turystyczne.
Chociaż żleb znajduje się na obszarze ochrony ścisłej, przecina go szlak turystyczny na Przełęcz pod Kopą, zatem na tej drodze jest dostępny dla turystów.

</doc>
<doc id="1805024" url="https://pl.wikipedia.org/wiki?curid=1805024" title="Zadni Płaczliwy Żleb">
Zadni Płaczliwy Żleb

Zadni Płaczliwy Żleb – jeden z trzech Płaczliwych Żlebów na południowych, opadających do Doliny Zadnich Koperszadów stokach Płaczliwej Skały w słowackich Tatrach Bielskich. Jest wśród nich najbardziej wysunięty na wschód. Zaczyna się pod wysokim murem skalnym zachodniej części południowej ściany Płaczliwej Skały, następnie przecina Wyżnie Rzędy Bielskie pomiędzy Pośrednią i Zadnią Płaczliwą Kazalnicą, następnie Niżnie Rzędy Bielskie i zanika na północnym obrzeżu Zadniej Koperszadzkiej Pastwy.
Obramowanie żlebu tworzą dwie grzędy opadające z Płaczliwej Skały. Grzędy te dołem porasta las, wyżej kosodrzewina, a u samej góry są trawiasto-skaliste. Żleb dołem jest mało stromy, górą stromy, jego dno jest szerokie, zwęża się tylko w dwóch miejscach – gdy żleb przeciska się między Płaczliwymi Kazalnicami i Niżnimi Rzędami. W miejscach tych tworzy dwie wąskie skalne gardziele. W najwyższej części żleb tworzy szeroki, trawiasty i stromy cyrk lodowcowy. Zimą gromadzi się w nim duża ilość śniegu. Schodzące żlebem lawiny nie pozwalają na rozwój drzew i kosodrzewiny, wskutek czego dno żlebu jest trawiasto-piarżyste. Żleb stanowi duże zagrożenie lawinowe. 
Dolną część Zadniego Płaczliwego Żlebu przecina znakowany szlak turystyczny. Około 150 m powyżej tego szlaku z prawej (patrząc od dołu) strony uchodzi do niego Koperszadzki Żleb, a nieco wyżej z lewej strony odgałęzia się mniej wybitna odnoga prowadząca wprost pod południową ścianę Pośredniej Kazalnicy. Przejście Zadnim Płaczliwym Żlebem pod skalny mur Płaczliwej Skały jest łatwe (0+ w skali tatrzańskiej, 1.30 h), jednak jest to zamknięty dla turystów i taterników obszar ochrony ścisłej.
Szlaki turystyczne.
Chociaż żleb znajduje się na obszarze ochrony ścisłej, przecina go szlak turystyczny na Przełęcz pod Kopą, zatem na tej drodze jest dostępny dla turystów.

</doc>
<doc id="1805025" url="https://pl.wikipedia.org/wiki?curid=1805025" title="Puchar Świata w biathlonie 2010/2011">
Puchar Świata w biathlonie 2010/2011

Puchar Świata w biathlonie 2010/2011 to 34. edycja zawodów o Puchar Świata w tej dyscyplinie sportu. Cykl rozpoczął się startami w szwedzkim Östersund 29 listopada 2010, zaś starty wieńczące sezon odbyły się na przedmieściach stolicy Norwegii, Oslo. Priorytetową imprezą dla zawodników były mistrzostwa świata w Chanty-Mansyjsku.
Obrońcami trofeum z poprzedniego roku był Norweg Emil Hegle Svendsen oraz Niemka Magdalena Neuner.
Klasyfikację generalną mężczyzn wygrał po raz pierwszy w karierze Norweg Tarjei Bø. Zdobył on 1110 punktów i o 5 wyprzedził swojego rodaka Emila Hegle Svendsena. Trzecie miejsce w klasyfikacji ogólnej zajął reprezentant Francji Martin Fourcade, który zgromadził 990 punktów. Pozostałymi klasyfikacjami indywidualnymi "podzielili" się Bø i Svendsen. Pierwszy z nich zwyciężył w klasyfikacji sprintu oraz biegu na dochodzenie, zaś Svendsen triumfował w biegu indywidualnym oraz biegu masowym. Obydwie klasyfikacje drużynowe wygrali reprezentanci Norwegii.
Wśród pań najlepsza okazała się Finka Kaisa Mäkäräinen, która uzbierała 1005 punktów. Drugie miejsce zajęła Niemka Andrea Henkel ze 972 oczkami na swoim koncie, zaś trzecia była Szwedka Helena Ekholm zdobywając 971 punktów. Mäkäräinen, oprócz zwycięstwa w klasyfikacji ogólnej, triumfowała również w klasyfikacji biegu na dochodzenie. W biegu indywidualnym zwyciężyła Ekholm, zaś w biegu masowym Białorusinka Darja Domraczewa. Najlepszą sprinterką okazała się Magdalena Neuner, reprezentująca Niemcy. Jej rodaczki wygrały obydwie klasyfikacje drużynowe.
Kwoty startowe.
Poniżej znajduje się lista ukazująca jaką liczbę zawodników podczas pierwszych trzech weekendów Pucharu Świata 2010/2011, mogły wystawić dane państwa. Po startach w Pokljuce, kwoty startowe uległy zmianie. Podobna sytuacja nastąpiła przed zawodami w Presque Isle. Nowe zasady zostały wprowadzone podczas kongresu IBU w Petersburgu. Owe zmiany mają na celu zmniejszenie liczby startujących sportowców w poszczególnych zawodach.
Mężczyźni:
Kobiety:
Poza tym na każde zawody zostały przydzielone trzy „dzikie karty”. Łączna liczba zawodników/zawodniczek w zawodach nie mogła przekraczać 108.
Kalendarz.
W porównaniu do sezonu 2009/2010 biathloniści dwukrotnie zagościli w Stanach Zjednoczonych. Do kalendarza powróciły Fort Kent oraz Presque Isle, zaś zabrakło miejsca startom w kanadyjskim Whistler. Oprócz tego biathloniści nie pojawią się w Finlandii. Najważniejsza impreza sezonu, Mistrzostwa Świata, została przesunięta i odbyła się w marcu, a nie jak we wcześniejszych latach, w lutym.
Początkowo biathloniści mieli startować w Lake Placid, lecz nastąpiła zmiana i zawodnicy zagościli w innym amerykańskim mieście Presque Isle.
Postanowienia kongresu IBU w Sankt Petersburgu.
W dniach 2-5 września 2010 r. w Sankt Petersburgu odbył się dziewiąty kongres Międzynarodowej Unii Biathlonu. Na kongresie wybrano prezydenta IBU, którym został po raz piąty Anders Besseberg Oprócz tego na zjeździe podjęto kilka decyzji, które mają wpływ na zawody.
Kwoty startowe.
Jednym z głównych ustaleń kongresu, było zmniejszenie ilości startujących zawodników w biegu indywidualnym oraz sprincie. Według nowych zasad, podczas tych konkurencji będzie mogło rywalizować maksymalnie 108 biathlonistów. Zmniejszone zostały także kwoty startowe poszczególnych reprezentacji. Od sezonu 2010/2011, najwięcej zawodników, sześciu, będą mogły wystawić reprezentacje, które w klasyfikacji narodów zajmują pierwsze pięć pozycji. Państwa zajmujące kolejne pozycje w Pucharze Narodów, będą mogły desygnować do zawodów odpowiednio mniejszą liczbę biathlonistów. Oprócz tego władzę IBU postanowiły zmienić zasady kwalifikacji do zwodów. Sezon został podzielony na trzy etapy. Każdy z nich składa się z trzech weekendów biathlonowych. Aby zakwalifikować się do następnego etapu, zawodnicy muszą zmieścić się w 15% nadwyżce czasowej w porównaniu z najlepszą trójką, w jednym z biegów indywidualnych bądź sprintów. Poprzednio owa nadwyżka wynosiła 20%.
Klasyfikacja generalna.
Podczas kongresu zniesiona została zasada o odliczaniu trzech najgorszych startów z punktacji w klasyfikacji generalnej. Dotychczas trzy najgorsze występu zawodników nie były brane pod wagę podczas ustalanie klasyfikacji końcowej Pucharu Świata.
Falstarty.
Międzynarodowa Unia Biathlonu postanowiła także zmienić zapisy odnośnie do falstartów popełnianych przez zawodników w biegu pościgowym. Jeśli zawodnik wystartuje o mniej niż 3 sekundy za wcześnie to dostanie 30 sekund kary, zaś jeśli przekroczy 3 sekundy o zostanie zdyskwalifikowany.
Kadry.
 Austria
 Francja
 Kanada
 Niemcy
 Norwegia
 Polska
 Rosja
 Szwecja
 Szwajcaria
 Ukraina
 Włochy
Wyniki szczegółowe.
Puchar Świata w Östersund.
Klasyfikacje generalne po startach w Östersund:
Puchar Świata w Hochfilzen.
Klasyfikacje generalne po startach w Hochfilzen:
Puchar Świata w Pokljuce.
Klasyfikacje generalne po startach w Pokljuce:
Puchar Świata w Oberhofie.
Klasyfikacje generalne po startach w Oberhofie:
Puchar Świata w Ruhpolding.
Klasyfikacje generalne po startach w Ruhpolding:
Puchar Świata w Anterselvie.
Klasyfikacje generalne po startach w Anterselvie:
Puchar Świata w Presque Isle.
Klasyfikacje generalne po startach w Presque Isle:
Puchar Świata w Fort Kent.
Klasyfikacje generalne po startach w Fort Kent:
Mistrzostwa Świata w Chanty-Mansyjsku.
Klasyfikacje generalne po startach w Chanty-Mansyjsku:
Puchar Świata w Oslo/Holmenkollen.
Klasyfikacje generalne po startach w Oslo/Holmenkollen:

</doc>
<doc id="1805027" url="https://pl.wikipedia.org/wiki?curid=1805027" title="Alarm Call">
Alarm Call

Alarm Call – utwór islandzkiej piosenkarki Björk, wydana jako czwarty singel z jej albumu Homogenic.
Piosenka jest jedynym singlem z albumu, który nie pojawił się na "Greatest Hits".
Teledysk.
Teledysk został wyreżyserowany przez projektanta mody, Alexandera McQueena. W wideoklipie Björk znajduje się na tratwie w dżungli, na którą próbują się dostać dzikie zwierzęta takie jak krokodyl czy wąż. Artystka wciela się w postać Isobel, wykreowaną w singlu o tym samym tytule, znajdującym się na albumie Post. "Alarm Call" ukazuje Isobel powracającą do natury, po rozczarowaniu wielkim miastem, więc ten film to czwarty i ostatni z przygód postaci. 

</doc>
<doc id="1805028" url="https://pl.wikipedia.org/wiki?curid=1805028" title="Mała Wyspa Lachowska">
Mała Wyspa Lachowska

Mała Wyspa Lachowska (ros. "Малый Ляховский") – druga co do wielkości wyspa w grupie Wysp Lachowskich archipelagu Nowosyberyjskiego. Jest położona nad Cieśniną Sannikowa, na pograniczu mórz Łaptiewów i Wschodniosyberyjskiego, jej powierzchnia wynosi 1325 km².
Została nazwana na cześć Iwana Lachowa, który odkrył ją w 1773 roku.

</doc>
<doc id="1805030" url="https://pl.wikipedia.org/wiki?curid=1805030" title="To co nas łączy (ujednoznacznienie)">
To co nas łączy (ujednoznacznienie)



</doc>
<doc id="1805031" url="https://pl.wikipedia.org/wiki?curid=1805031" title="Park Narodowy Wielka Fatra">
Park Narodowy Wielka Fatra

Park Narodowy Wielka Fatra (słow. "Národný park Veľká Fatra") – górski park narodowy na Słowacji, obejmujący prawie całą grupę Wielkiej Fatry oraz północno-zachodni fragment Starohorskich Wierchów. Powołany w 2002 r., jest tym samym najmłodszym słowackim parkiem narodowym. Obejmuje teren o powierzchni 40 371 ha. Należy do ekoregionu lasów karpackich.
Położenie.
Leży w środkowej Słowacji, w granicach czterech powiatów: Rużomberk, Martin, Turczańskie Cieplice w kraju żylińskim oraz Bańska Bystrzyca w kraju bańskobystrzyckim. Powierzchnia samego parku wynosi 40 371 ha, zaś powierzchnia jego strefy ochronnej – 26 133 ha. Razem jest to 66 504 ha, czyli nieco mniej, niż wynosiła powierzchnia pierwotnej CHKO Wielka Fatra (p. niżej).
Historia.
Już w 1974 r. teren Wielkiej Fatry został objęty ochroną jako Chránená krajinná oblasť Veľká Fatra (Obszar Chronionego Krajobrazu Wielka Fatra). Ze względu na wyjątkową wartość występujących tu, zróżnicowanych morfologicznie siedlisk oraz urozmaiconych i dobrze zachowanych biocenoz rozpoczęto wkrótce działania zmierzające do podniesienia poziomu ochrony tych terenów.
Po wieloletnich pracach przygotowawczych, na wniosek Ministra Środowiska, rozporządzeniem Rządu Republiki Słowackiej nr 140 z dnia 27 marca 2002 r. został powołany Park Narodowy Wielka Fatra. Jego uroczysta inauguracja miała miejsce 17 maja 2002 r. – przy tej okazji odsłonięta została tablica pamiątkowa na zachodnim skraju parku, u zbiegu dolin Gaderskiej i Blatnickiej. Z ramienia Ministra Środowiska Republiki Słowackiej parkiem zarządza Państwowa Ochrona Przyrody za pośrednictwem Dyrekcji Parku.
Charakterystyka.
PN Wielka Fatra jest parkiem górskim, obejmującym jedno z największych terytorialnie i najmniej przekształconych przez człowieka pasm słowackich Karpat. Najwyższym szczytem na terenie Parku jest Ostredok (1592 m n.p.m.).

</doc>
<doc id="1805033" url="https://pl.wikipedia.org/wiki?curid=1805033" title="Benedykcja opata">
Benedykcja opata



</doc>
<doc id="1805034" url="https://pl.wikipedia.org/wiki?curid=1805034" title="Tik Tok">
Tik Tok

Tik Tok – debiutancki solowy singel amerykańskiej wokalistki Ke$hy, promuje jej pierwszy album studyjny pt. "Animal". Piosenkę wyprodukował Benny Blanco wspólnie z Dr. Luke, którzy napisali ją wspólnie z Keshą. W Stanach Zjednoczonych miał premierę 7 sierpnia 2009, a 5 października został wysłany do stacji radiowych. Utwór opowiada o budzącej się piosenkarce, która po ostatniej imprezie wylądowała w wannie, ale postanawia iść na kolejną. Kesha doświadczyła podobnego zdarzenia tyle, że w międzyczasie dopisywała jeszcze kolejne zwrotki piosenki. W jednej z nich Kesha wspomina, że po przebudzeniu się po zabawie, czuje się jak P. Diddy.
Po wydaniu piosenka otrzymała mieszane recenzje. Niektórzy chwalili ją na styl życia celebryty, a inni krytykowali, że utwór brzmi „drażniąco” i jest zbyt podobny do innych utworów w wykonaniu m.in. Lady Gagi i Uffie. Singiel osiągnął szczyt notowań w jedenastu krajach, z czego na Billboard Hot 100 jako jedyna artystka w pierwszy tygodniu sprzedała singiel w nakładzie 611,000 egzemplarzy. W lipcu 2010 roku utwór sprzedał się w USA już w nakładzie 5 milionów. Ponadto na świecie w 2011 roku piosenkę okrzykniętą najlepiej sprzedającym się singlem, ze sprzedażą 12.8 miliona kopii. Kompozycję wykorzystano także jako promo w szóstej edycji reality show stacji Lifetime TV "Projekt Runway", a także we wstępie do jednego z odcinków serialu "Simpsonowie".
Tworzenie i inspiracja.
„Tik Tok” został napisany przez Keshę, Dr. Luke i Benny’ego Blanco, a wyprodukowany przez Łukasza i Blanco. Piosenkę tworzyli w trójkę, a Sebert żartowała, że „biała-dziewczyna rapuje” ponad rytmem. W pewnym momencie chciała nawet zacząć pisać piosenkę od nowa, bo nie sądziła, że stworzyliśmy coś „zabawnego i mądrego. [Ona] pomyślała, że jest nawet do kitu”. „Myślałam, że to tylko kolejna piosenka, myślałam, że jest taka jak wszystkie inne, które pisałam. I nawet nie wiem czy były dobre. Chciałam napisać wersy, nie myślałam, że to zabawne i mądre. Myślałam, że jest do kitu. Ale pozostałym się podobała”.
Kesha powiedziała, że inspiracją dla utworu jest wracanie do domu pijanym po nocnej imprezie. Zwykle pisała kilka słów piosenki następnego dnia rano, budziła się z historią, która czekała by ją zapisać. Pierwszy wers pochodzi z doświadczenia, kiedy obudziła się w otoczeniu ”pięknych kobiet” i wyobraziła sobie jak P. Diddy był w podobnej sytuacji. Kesha opisała temat utworu w wywiadzie, podkreślając własne życie:
Kompozycja.
„Tik Tok” jest przedtaktem, dominującym w dance-pop piosence, która łączy elementy electropopu w produkcji i bicie oraz wykorzystuje minimalistycznie bit znany z gier, urozmaicony klaśnięciami i syntezatorami. Refren piosenki zawiera rapowane zwrotki, wzmocnione przez Auto-tune w niektórych miejscach, przed dwoma zwrotkami, gdzie wspomina o Diddym.
Krytyka.
Utwór otrzymał mieszane recenzje. Kelsey Paine z "Billboardu" nazwała utwór „listem miłosnym dla DJ-ów na całym świecie, z klaśnięciem rąk, które zbudują czysty, zaraźliwy dance-pop”. Jim Farber z "New York Daily News" porównał utwór do „słodkiego cukierka, który jest zbyt słodki, by mu się oprzeć”. Fraser McAlpine z BBC zauważyło podobieństwa między singlem „Tik Tok” a utworem Lady Gagi „Just Dance”. Billy Johnson z Yahoo! porównał „Tik Tok” do hitu z lat osiemdziesiątych duetu L'Trimm, pt: „Cars that Go Boom” i zauważył, że Kesha „naśladuje ton głosu duetu L'Trimm dla zrobienia własnego hitu”. Nick Levine z Digital Spy dał piosence cztery z pięciu gwiazdek, mówiąc o stylu Keshy, że jest jak „obraz latawicy”, twórców tekstu porównał do „wielkich”, którzy wykorzystali auto-tune do zabawy, a powołanie Dr. Luke do produkcji dało „sprężysty, elektroniczny” hit.
Jonah Weiner ze Slate dał piosence negatywną recenzję, określając ją mianem „uroczo głupiej” i „bardzo drażniącej”. Następnie porównał rapowane zwrotki do Fergie, zarzucił ściągnięcie od innych artystów motywu wykorzystywania nazwisk w piosence. Fabułę przyrównał do „Just Dance”, a wyraził się o niej tak: „Dziewczyna budzi się pijana, pijana znajduje parkiet i staje się jeszcze bardziej pijana”. Jon Caramanica z The New York Times opisał piosenkę jako „sprośne świętowanie ostatniej nocy o poranku”. Stwierdził, że ludzi nie powinni porównywać Keshy do Uffie, której udało się podpisać kontrakt z francuską wytwórnią Ed Banger i która wyprzedziła Sebert z electropopem o kilka lat. Stwierdził, że jedyną artystką która czuje „świeżość” w swoich numerach jest Lady Gaga i na pewno usłyszy, że istotne fragmenty w melodii i tematyce z „Just Dance” Kesha wykorzystała w „Tik Tok”.
Teledysk.
Do singla zrealizowano wideoklip. W teledysku gościnnie wystąpił aktor Simon Rex, który wcielił się w postać chłopaka imieniem Barry – adoratora głównej bohaterki, czyli Keshy. Sama wokalistka ukazana zostaje jako niepoprawna imprezowiczka, która – ledwo budząc się po imprezie – wybiera się na kolejną, całonocną zabawę.
Personel.
Źródło: iTunes
Pozycje na listach przebojów.
W amerykańskim notowaniu "Billboard" Hot 100 utwór "Tik Tok" zadebiutował pod koniec października 2009 roku na pozycji siedemdziesiątej dziewiątej, szybko jednak znalazł się wśród dwudziestu najpopularniejszych przebojów. Na liście Canadian Hot 100 (Kanada) debiutował jako #67, lecz wspiął się najpierw na miejsce #32, a następnie na szczyt notowania. Z wielkim powodzeniem piosenka spotkała się w Nowej Zelandii – w zestawieniu czterdziestu najpopularniejszych nowozelandzkich singli według stowarzyszenia Recording Industry Association of New Zealand "Tik Tok" uplasował się na pozycji szczytowej już w drugim tygodniu swojej obecności w notowaniu.

</doc>
<doc id="1805035" url="https://pl.wikipedia.org/wiki?curid=1805035" title="Iwan Lachow">
Iwan Lachow

Iwan Lachow (ros. "Иван Ляхов") (zm. ok. 1800 roku) – rosyjski kupiec i handlarz kłami mamutów oraz odkrywca znacznej części archipelagu Wysp Nowosyberyjskich.
Lachow rozpoczął swoje wyprawy wiosną 1770 roku, na psim zaprzęgu, by odkryć wyspy opisane przez Jakowa Permiakowa. W latach 1773-4 ponownie udał się na wyprawę badawczą, przeprawił się przez Cieśninę Sannikowa i odkrył wyspę Kotielnyj.
Południową część archipelagu nazwano jego imieniem, jako grupę Wysp Lachowskich.

</doc>
<doc id="1805037" url="https://pl.wikipedia.org/wiki?curid=1805037" title="Pick Szeged">
Pick Szeged

SC Pick Segedyn (węg. SC Pick Szeged) – węgierski klub piłki ręcznej mężczyzn z siedzibą w Segedynie, założony 16 grudnia 1961, występujący w najwyższej klasie rozgrywkowej na Węgrzech. Mistrz kraju i zdobywca Pucharu Węgier. Regularny uczestnik europejskich pucharów, w tym Ligi Mistrzów EHF. Tryumfator Pucharu EHF w sezonie 2013/14.
Od 9 grudnia 2021 domowym obiektem drużyny jest Pick Aréna. Wcześniej wszystkie spotkania w roli gospodarza zespół rozgrywał w hali Városi Sportcsarnok w Segedynie, mogącej pomieścić 3200 widzów.
Nazwa klubu/Sponsor.
Od momentu założenia do połowy lat 90. drużyna występowała pod różnymi nazwami, kolejno: Előre Segedyn, Volán Segedyn i Tisza Volán Segedyn. Od 1993 r. sponsorem tytularnym klubu jest - założone w 1869 r. przez Márka Picka - przedsiębiorstwo Pick Szeged Zrt. ("Pick Szalámigyár") – producent wyrobów mięsnych, zwłaszcza salami (zimowego salami segedyńskiego pod nazwą "Pick salami"). W latach 2014–2021 drugim sponsorem tytularnym klubu była państwowa spółka przetwórstwa ropy naftowej i gazu ziemnego MOL, a pełna nazwa drużyny brzmiała MOL-Pick Szeged.
Polscy zawodnicy.
W latach 2014–2016 zawodnikiem Picku był Piotr Wyszomirski.

</doc>
<doc id="1805038" url="https://pl.wikipedia.org/wiki?curid=1805038" title="Montane">
Montane

Montane (lub Gimelle) jest francuską rzeką w Masywie Centralnym. Uchodzi ona do rzeki Saint-Bonnette, jednak według innych źródeł to Saint-Bonnette uchodzi do Montane, która to z kolei uchodzi 500-600 m dalej do Corrèze.
Montane ma długość 39,1 km.
Rzeka ma swoje źródło na wysokości 725 m n.p.m. w gminie Saint-Yrieix-le-Déjalat, 500 m na wschód od Puy Bezin, a uchodzi do Saint-Bonnette 200 m n.p.m. na granicy gmin Tulle i Laguenne.

</doc>
<doc id="1805039" url="https://pl.wikipedia.org/wiki?curid=1805039" title="Dwór Hatoyama">
Dwór Hatoyama

 – rezydencja z kompleksem ogrodowym, w stylu zachodnim, wzniesiona w 1924 przez polityka i późniejszego premiera – Ichirō Hatoyamę. Obiekt znajduje się w dzielnicy Bunkyō w Tokio. Znany jest także pod nazwą .
Historia.
Posiadłość została zaprojektowana w stylu zachodnim przez Shin’ichirō Okadę (przyjaciela Hatoyamy) i pomyślana jako prywatna rezydencja dla Ichirō Hatoyamy i jego rodziny. Gdy został on ministrem budynek był wykorzystywany jako jedno z głównych miejsc prowadzenia konferencji i przyjmowania gości zagranicznych.
Podczas wojny, główny budynek (w szczególności jego dach) został poważnie uszkodzony. Następcy Ichirō Hatoyamy zajęli się odbudową posiadłości, jednakże dopiero po zasadniczej renowacji w 1995 rezydencja odzyskała swój splendor. Dwupiętrowa sypialnia została przerobiona na wysoką salę, a zwęglone i zniszczone fragmenty ścian i dachu zostały postawione na nowo.
Dwór Hatoyama również obecnie służy za punkt spotkań japońskich polityków i ludzi z nimi związanych.
Pałac.
Rezydencja jest otwarta dla zwiedzających we wszystkie dni tygodnia z wyjątkiem poniedziałków. Oprócz ogrodu, w którym zobaczyć można między innymi liczne drzewa sakury oraz posągi Haruko i Kazuo Hatoyamy (ojciec Ichirō, także polityk), w samym pałacu znajdują się trzy sale pamiątkowe poświęcone ważnym członkom rodu Hatoyama: Ichirō, jego żonie Kaoru i ich synowi Iichirō.

</doc>
<doc id="1805041" url="https://pl.wikipedia.org/wiki?curid=1805041" title="Wajśrawana">
Wajśrawana

Wajśrawana (sanskryt: वैश्रवण "Vaiśravaṇa"; pali: वेस्सवण "Vessavaṇa") – bóstwo buddyjskie, jeden tzw. Czterech Niebiańskich Królów, strażnik północy i główny obrońca.
Inne nazwy:
Historia.
Pierwowzorem jest popularny hinduski bóg Kubera, który w Wedach jest wspomniany jako książę demonów i duchów żyjących w cieniach. Był synem mędrca Wiśrawasa. Jego kult został przeniesiony z Indii do Chotanu, gdzie otrzymał nazwę Wajśrawana. Około VII wieku kult ten dotarł do Chin, gdzie był czczony pod nazwą Pishamen. W Chinach był kojarzony z bramami oraz murami i dlatego stał się obrońcą miast i klasztorów. Ponieważ w Chinach wierzono, iż na północy znajdują się największe skarby, jako najważniejszy z Czterech Niebiańskich Królów był także strażnikiem północy. Zarządza także zimą. Od XIII wieku był czczony w całych Chinach. Był związany także z cnotą godności.
Z Chin jego kult został przeniesiony do Wietnamu i Japonii. W Wietnamie pojawił się pod koniec X wieku jako Tý Sa Môn Thiên Vương. Pełnił rolę protektora Dharmy buddyjskiej oraz Wietnamu. Według wierzeń odpowiadał na modlitwy cesarzy wietnamskich i pomagał w odpieraniu chińskich inwazji. W ikonografii reprezentował cechy zarówno chińskie jak i indyjskie.
W Japonii był także uważany za boga medycyny. Był głównym bóstwem Chōgosonshi-ji na górze Shigi, w pobliżu Nary. W XII wieku namalowano poświęcony mu zwój "Shigisan Engi Emaki", który odnosił się do cudownego wyleczenia cesarza Daigo (pan. 898-930) i cudów wykonywanych przez pustelnika Myōrena, jego wyznawcy. Od okresu Heian Bishamonten stał się głównym bóstwem synkretycznego sanktuarium na górze Kurama, gdzie był czczony jako bóg bogactwa Kubira lub Konpira. W średniowieczu jego imię nadawano wojownikom, gdyż uważano go za ich patrona. Wierzono także, iż posiada niezmierzone bogactwa i rozdziela "dziesięć rodzajów skarbów lub powodzenia". Dlatego w XVII wieku został dołączony do listy siedmiu bogów dobrego szczęścia ("Shichifukujin"). Jego posłańcem stała się wtedy jadowita stonoga.
Pomimo podobnych atrybutów bóstwo hinduskie i buddyjskie wykazuje szereg różnic co do funkcji i związanych z nimi mitów. Sanskrycka nazwa "Vaiśravaṇa" oznacza dosłownie "słyszący wiele (nauk)", to samo przekazują chińskie znaki. Dodatkowo na Dalekim Wschodzie bóg ten stopił się z lokalną religijnością ludową i częściowo uniezależnił od oficjalnej tradycji buddyjskiej. Wajśrawana jest strażnikiem (dharmapāla) północnej strony świata, jego siedzibą jest północna strona góry Sumeru. Jest wodzem jakszów, półboskich istot z mitologii indyjskiej.
Ikonografia.
W Indiach jego symbolami były flaga, klejnot i mangusta. Często przedstawiany z żółtą twarzą. Dzierży parasol (ćhatra) jako symbol władzy, często występuje przy nim mangusta, będąca wrogiem węży, symbolizujących chciwość.
W Chinach przestawiany był jako czarny, dlatego nazywany był "czarnym wojownikiem". Jego symbolami były klejnot i wąż. Mógł być także różowy, bezbrody, trzymający parasol i szczura.
W Wietnamie łączył cechy tak chińskie jak i indyjskie.
W Japonii często jego głównymi atrybutami są stupa i dzida, rzadziej trójząb i kij. W "Ryōbu Mandara", mandali shingon, Bishamonten jest wyjątkowo przedstawiany w pozycji siedzącej, w "yogāsanie", koronie na głowie. W lewej ręce trzymanej na poziomie ramienia trzyma relikwiarz w postaci stupy, a w prawej - kij mądrości. W malarstwie przedstawiany jest zwykle w pozycji stojącej, depczący demona pod stopą. W rzeźbie, jego formy są bardziej ustalone - zwykle stoi a jego zbroja jest częściowo zakryta szatą ozdobioną "siedmioma drogocennymi klejnotami". Jego twarz jest zwykle niebieska. W malarstwie i rzeźbie jego okrągła aureola ma czasem osiem promieni kończących się wadżrami.
W Japonii jest często przedstawiany jako depczący dwa demony, które przybierają czasem zwierzęcą formę (jak np. w klasztorze Hōryū w Narze). Interpretuje się je jako Lambę (jap. Nirambā) i Wilambę (czasem Wajrambha) (jap. Biranba). Np. odmiana nazywana Tōbatsu Bishamonten nosi bardzo ciężką zbroję i jego stopy wspierane są przez Nirambę i Biranbę. Pomiędzy nimi znajduje się Pṛthivī (Prithiwi) (jap. Chiten) lub Winajaka - demon przeszkód, którego Tōbatsu Bishamonten zamierza pokonać. Ta odmiana Bishamontena może być także ukazywana z dwunastoma ramionami i czterema głowami, jadąca na lwie (szczególnie w mandalach i "Butsuzōzui").
Wajśrawana może przybierać wiele różnych form, może być jednym z jego jakszów - Samdźnieją (skt Samjñeya, jap. "Jinja Taishō", "Sanshi Taishō" lub "Shōryōchi Taishō"). Jego twarz wyraża wtedy dziką ekspresję a włosy są rozwichrzone. Stoi na skale, nosi naszyjnik z czaszek a jego dłonie i stopy maja pazury. Na jego brzuchu leży głowa dziecka. Lewą ręką potrząsa wężem.
W taimitsu (odgałęzieniu szkoły tendai) jest bóstwem ezoterycznym, łączy się tam wyobrażenie Bishamontena z Kichijōtenem (skt Śrī) i umieszcza plecami do siebie. To podwójne bóstwo nosi nazwę Sōshin Bishamonten. Jest tak rzadko pokazywane, że właściwie nikt go nie widział.
W średniowieczu wyobrażeniom Bishamontena towarzyszyły czasami wyobrażenia Jūni-shinshō, czyli dwunastu wojowników buddy Bhajszadźjaguru. Uważa się, że być może reprezentują oni armię jakszów Bishamontena. Uważa się także, iż Bishamonten rozkazuje ośmiu (lub szesnastu) dużym jakszom, z których niektórzy są zbuddyzowanymi Kami, jak np. Jūrokuyashashin z góry Koya.
Wajśrawana w tradycji tybetańskiej.
W Tybecie Wajśrawana (Namthöse) często zlewa się z Dzambalą, swoim ministrem. Często pokryty jest klejnotami, co symbolizuje bogactwo. Od Kubery różni go ikonograficznie owoc cytrusowy "dźambhala".
Wajśrawana w tradycji japońskiej.
W Japonii Bishamonten (毘沙門天),lub Bishamon (毘沙門) przedstawiany jest w zbroi wojownika, karzącego złoczyńców. W jednej ręce trzyma włócznię, a w drugiej niewielką pagodę, symbolizującą skarbiec, którego jednocześnie strzeże i z którego rozdaje bogactwa. W folklorze japońskim jest jednym z Siedmiu Bogów Szczęścia.

</doc>
<doc id="1805042" url="https://pl.wikipedia.org/wiki?curid=1805042" title="Polfa Tarchomin S.A.">
Polfa Tarchomin S.A.



</doc>
<doc id="1805043" url="https://pl.wikipedia.org/wiki?curid=1805043" title="USS Tennessee (SSBN-734)">
USS Tennessee (SSBN-734)

USS Tennessee (SSBN-734) – pierwszy amerykański okręt podwodny o tej nazwie, jednocześnie szósta jednostka nosząca nazwę szesnastego stanu. 
USS "Tennessee" (SSBN-734) jest okrętem podwodnym z napędem atomowym, typu "Trident-Ohio". Będąc dziewiątą chronologicznie jednostką tego typu, był jednocześnie pierwszym okrętem, na którego wyposażenie weszły pociski balistyczne SLBM Trident II D-5. Pod pokładem tego okrętu też, w marcu 1990 roku, Trident II wyszły na pierwszy operacyjny patrol w ramach amerykańskiego systemu nuklearnego odstraszania.

</doc>
<doc id="1805045" url="https://pl.wikipedia.org/wiki?curid=1805045" title="Wyspa Siemionowska">
Wyspa Siemionowska

Wyspa Siemionowska (ros. "Семёновский остров") – rosyjska wyspa w grupie Wysp Lachowskich archipelagu Wysp Nowosyberyjskich.
Przed swoim zniszczeniem w 1952 roku miała powierzchnię ok. 0,2 km², zaliczając się do najmniejszych w archipelagu. Wyspa posiadała klifowe wybrzeże o wysokości 24 metrów.
Została odkryta i opisana w 1770 roku przez Iwana Lachowa, kupca z Jakucka, który poszukiwał kłów mamutów do handlu.
Od odkrycia powierzchnia wyspy zmniejszała się, w 1823 roku wynosiła 4,6 km², w 1912 – 0,9 km², w 1936 – 0,5 km² i 0,2 km² w 1945 roku. W 1952 roku, na skutek erozji zamieniła się w łachę piasku, niewiele wystającą ponad wodę. W latach 60. XX wieku po wyspie nie było już śladów.

</doc>
<doc id="1805046" url="https://pl.wikipedia.org/wiki?curid=1805046" title="Czechowskije Miedwiedi">
Czechowskije Miedwiedi

Czechowskije Miedwiedi; (ros. Чеховские медведи) − męski klub piłki ręcznej z Rosji. Został założony w 2001 roku z siedzibą w mieście Czechow. Klub powstał z fuzji CSKA Moskwa z Akademią Sportową z Czechowa. W 2013 klub wycofał się z rozgrywek Ligi Mistrzów, ze względu na problemy finansowe, zaległości płacowe względem pracowników i zawodników klubu. W latach następnych występował już w fazie grupowej Ligi Mistrzów.

</doc>
<doc id="1805048" url="https://pl.wikipedia.org/wiki?curid=1805048" title="Bishamon">
Bishamon



</doc>
<doc id="1805049" url="https://pl.wikipedia.org/wiki?curid=1805049" title="Nikos Tawlas">
Nikos Tawlas



</doc>
<doc id="1805050" url="https://pl.wikipedia.org/wiki?curid=1805050" title="Wyspa Wilkickiego">
Wyspa Wilkickiego



</doc>
<doc id="1805053" url="https://pl.wikipedia.org/wiki?curid=1805053" title="Planchetorte">
Planchetorte

Planchetorte jest strumieniem we francuskim departamencie Corrèze. Strumień jest lewym dopływem Corrèze. 
Strumień ma długość 9,9 km.
Planchetorte ma źródło na wysokości 280 m n.p.m. w gminie Jugeals-Nazareth 2,5 km na północ od tego miasta, a uchodzi do Corrèze w mieście Brive-la-Gaillarde. 

</doc>
<doc id="1805058" url="https://pl.wikipedia.org/wiki?curid=1805058" title="Leum Uilleim">
Leum Uilleim

Leum Uilleim – szczyt w paśmie Rannoch Moor, w Grampianach Centralnych. Leży w Szkocji, w regionie Highland. 

</doc>
<doc id="1805059" url="https://pl.wikipedia.org/wiki?curid=1805059" title="Wyspa Wilkickiego (Morze Wschodniosyberyjskie)">
Wyspa Wilkickiego (Morze Wschodniosyberyjskie)

Wyspa Wilkickiego () – rosyjska wyspa na Morzu Wschodniosyberyjskim, w archipelagu Nowosyberyjskim, najbardziej wysunięta na południe w grupie Wysp De Longa.
Wyspa ma powierzchnię 1,5 km² i jest najmniejszą w grupie. Jest także położona poza granicą pokrywy lodowej. Została odkryta w czasie wyprawy polarnej Borysa Wilkickiego w 1913 roku.

</doc>
<doc id="1805062" url="https://pl.wikipedia.org/wiki?curid=1805062" title="Midtrybulacjonizm">
Midtrybulacjonizm

Midtrybulacjonizm (od: "mid" – „w środku”, "tribulation" – „ucisk”) – w eschatologii części kościołów protestanckich akceptujących premillenaryzm jest to jeden z poglądów (obok pretrybulacjonizmu i posttrybulacjonizmu), które dotyczą losów Kościoła (ludzi zbawionych) w czasie wielkiego ucisku.
Głosi on, że porwanie Kościoła nastąpi w pewnym momencie trwania wielkiego ucisku. Okres wielkiego ucisku zazwyczaj dzielony jest na dwa okresy po 3,5 roku każdy. Midtrybulacjoniści wierzą, że święci przejdą przez pierwszy okres na ziemi, ale zostaną porwani do nieba zanim wyleje się największy gniew boży w drugiej połowie ucisku. Midtrybulacjoniści odwołują się do Księgi Daniela 7,25, który mówi, że święci przejdą przez ucisk przez okres "czasu i dwóch czasów i pół czasu", co interpretowane jest jako 3,5 roku. W połowie ucisku Antychryst dokona "ohydy spustoszenia" bezczeszcząc świątynię w Jerozolimie (która ma zostać wybudowana na Wzgórzu Świątynnym).
Wśród midtrybulacjonistów są Harold Ockenga, James Buswell i Norman Harrison. Ten pogląd wyznaje mniejszość preminellarystów.

</doc>
<doc id="1805066" url="https://pl.wikipedia.org/wiki?curid=1805066" title="Jiayuguan (forteca)">
Jiayuguan (forteca)

Jiayuguan (chin. upr. 嘉峪关, chin. trad. 嘉峪關, pinyin "Jiāyùguān") – forteca znajdująca się w mieście o tej samej nazwie w prowincji Gansu w Chinach, stanowiąca zachodni kraniec Wielkiego Muru Chińskiego.
Została zbudowana w 1372 roku, za panowania cesarza Hongwu. Wybudowano ją na planie kwadratu, nad doliną otoczoną ze wszystkich stron górami. Okala ją wysoki na 11 i długi na ponad 730 metrów mur zwieńczony dwoma wysokimi, trzykondygnacyjnymi basztami obronnymi w narożnikach oraz basztami obserwacyjnymi w jego północnej i południowej części. Twierdza posiada dwie bramy, które dla bezpieczeństwa wyposażono w potrójne dachy i wewnętrzne dziedzińce. Zabezpieczało ją kilka linii obronnych, z czego wewnętrzna ma obwód 640 metrów i zajmuje 2,5 hektara powierzchni. W wewnętrznej części znajdowały się magazyny i studnia zapewniające możliwość długiej obrony w wypadku oblężenia, a także świątynia buddyjska. Na bogate zdobnictwo twierdzy składają się pokryte szkliwem dachy i elementy dekoracyjne wykonane w ceramice, drewnie i kamieniu.
Według popularnej legendy budowę twierdzy zaplanowano tak starannie, że podczas jej wznoszenia pomylono się względem przewidywanego zużycia materiałów tylko o jedną cegłę.

</doc>
<doc id="1805067" url="https://pl.wikipedia.org/wiki?curid=1805067" title="Huitlacoche">
Huitlacoche



</doc>
<doc id="1805068" url="https://pl.wikipedia.org/wiki?curid=1805068" title="Zaklęty dwór">
Zaklęty dwór

Zaklęty dwór – tytuł powieści Walerego Łozińskiego z 1859 roku, która początkowo ukazywała się w odcinkach na łamach czasopisma "Dziennik Literacki".
Powieść uchodzi za pierwszy polski utwór o charakterze sensacyjno-przygodowym. Zawiera również wątki obyczajowo-satyryczne. Pierwotnie miała stanowić pierwszą część trylogii poświęconej wydarzeniom powstania krakowskiego, jednak przedwczesna śmierć autora uniemożliwiła dokończenie tego zamierzenia.
"Zaklęty dwór" to powieść wielowątkowa. Wszystkie wątki wiążą się za sprawą Zaklętego Dworu, opuszczonej rezydencji, w której według miejscowych podań straszy duch dawnego dziedzica. Tajemnice Dworu w Żwirowie pragnie wyjaśnić przyjaciel obecnego dziedzica – Damazy Czorgut przezywany Katylina. Nie jest to łatwe, bowiem miejscowy dziedzic, zgodnie z wolą zmarłego, ma zakaz zbliżania się do tej rezydencji i zabrania tego też przyjacielowi. Wkrótce okazuje się, że Dwór jest bazą związaną z działalnością emisariusza, który z ramienia TDP przygotowuje na terenie zajętej przez Austriaków Galicji grunt do wybuchu przyszłego powstania. Tymczasem skorumpowany urzędnik austriacki – mandatariusz Gągolewski – knuje intrygę przeciwko dziedzicowi i emisariuszowi.

</doc>
<doc id="1805071" url="https://pl.wikipedia.org/wiki?curid=1805071" title="Modesty Blaise">
Modesty Blaise

Modesty Blaise – tytułowa bohaterka serii komiksów, ukazujących się na łamach anglojęzycznych gazet w formie trójkadrowych pasków (comic strips). Autor Peter O’Donnell wybrał jako bohatera młodą, atrakcyjną kobietę, obdarzoną wieloma talentami i kryminalną przeszłością. Podczas przygód towarzyszy jej zaufany pomocnik – Willie Garvin.
Prolog.
Pod koniec drugiej wojny światowej bezimienna dziewczynka ucieka z obozu dla uchodźców na greckiej wyspie Kalyros. Podczas kilkuletniej wędrówki po krajach Bliskiego Wschodu utrzymuje się przy życiu głównie dzięki kradzieżom. W Iranie spotyka byłego węgierskiego profesora o imieniu Lob, który podobnie jak ona nie ma dokąd wracać. To on nadał jej imię Modesty, podczas gdy nazwisko Blaise wybrała później sama na cześć nauczyciela Merlina (jednego z bohaterów legend arturiańskich). Po śmierci Loba trafiła do jednego z kasyn w Tangerze. Śmierć szefa kasyna w wyniku gangsterskich porachunków umożliwiła jej przejęcie władzy nad jego gangiem i przekształcenie go w międzynarodową organizację przestępczą o nazwie The Network.
W tym czasie poznała Willie Garvina, starszego o osiem lat byłego żołnierza Legii Cudzoziemskiej. Zainspirowana jego potencjałem, zaproponowała mu pracę. Szybko awansował i w krótkim czasie został jej prawą ręką i przyjacielem. Ich stosunki pozostały jednak ściśle platoniczne. Z obawy przed ich pogorszeniem nigdy nie zostali kochankami.
Kiedy stwierdziła, że zarobiła wystarczająco dużo pieniędzy, postanowiła wycofać się z interesu. Podzieliła The Network między szefów oddziałów regionalnych i przeniosła się do luksusowego penthouse w Wielkiej Brytanii. Jej śladem podążył Willie Garvin – niedaleko Londynu kupił pub o nazwie Treadmill.
Historia rozpoczyna się (odmiennie w pierwszej powieści niż w komiksie), gdy do znudzonej bezczynnością Modesty Blaise zgłasza się Sir Gerald Tarrant, wysoko postawiony urzędnik brytyjskich służb specjalnych i prosi o pomoc w rozpracowaniu tajemniczej organizacji o nazwie La Machine.
Komiksy.
W ciągu 40 lat (1963 – 2002) Peter O’Donnell napisał scenariusze do 99 komiksów, których bohaterem była Modesty Blaise. W przeciwieństwie do autora, kilkukrotnie zmieniali się graficy: Jim Holdaway (1963 – 1970), Enrique Badia Romero (1970 – 1978, 1986 – 2002), John M. Burns (1978 – 1979), Patrick Wright (1979 – 1980), Neville Colvin (1980 – 1986), Dick Giordano (1994).
Powieści.
Do napisania powieści zainspirowało Petera O’Donnella zamówienie na scenariusz filmowy. W sumie w ciągu kilkudziesięciu lat napisał jedenaście powieści i dwa zbiory opowiadań, których bohaterką była Modesty Blaise.
Filmy.
W 1966 Joseph Losey nakręcił komediowy thriller pod tytułem Modesty Blaise z Monicą Vitti jako Modesty, Terencem Stampem jako Williem Garvinen i Dirkiem Bogarde jako Gabrielem. Mimo że pierwszy szkic scenariusza pochodził od Petera O’Donnell, film znacznie odbiega od jego wizji (wyrażonej w pierwszej powieści).
W 2002 roku powstał film o nazwie My Name Is Modesty, z Aleksandrą Staden jako Modesty Blaise. Z uwagi na kwestie praw autorskich jego akcja koncentruje się na działaniach Modesty podczas funkcjonowania The Network.
W filmie Quentina Tarantino „Pulp Fiction” Vincent Vega na moment przed swoją śmiercią czyta Modesty Blaise.

</doc>
<doc id="1805072" url="https://pl.wikipedia.org/wiki?curid=1805072" title="Schiehallion">
Schiehallion

Schiehallion – szczyt w paśmie Glen Lyon, w Grampianach Centralnych. Leży w Szkocji, w regionie Perth and Kinross. Jest to najwyższy szczyt pasma Glen Lyon.

</doc>
<doc id="1805074" url="https://pl.wikipedia.org/wiki?curid=1805074" title="Dumka na dwa serca">
Dumka na dwa serca

Dumka na dwa serca – singel nagrany przez Edytę Górniak i Mietka Szcześniaka w 1998 roku. Piosenka promowała film "Ogniem i mieczem" w reżyserii Jerzego Hoffmana. Muzykę skomponował Krzesimir Dębski, a autorem tekstu jest Jacek Cygan.
Do piosenki nakręcono teledysk w reżyserii Janusza Kołodrubca.
Pierwotnie utwór został napisany na jeden głos, a jego wykonawczynią miała być Izabella Scorupco, jednak aktorka odrzuciła propozycję.
Utwór był uznany największym przebojem 1999, w marcu 2006 wygrał plebiscyt na „najpiękniejszą piosenkę z sercem”, zorganizowany przez TVP1 i radio RMF FM przy okazji akcji „Serce masz tylko jedno”, a w październiku 2007 zdobył Złotą Kaczkę dla „najlepszej piosenki filmowej 50-lecia” w konkursie magazynu „Film”.
Lista utworów.
Opracowano na podstawie materiału źródłowego.

</doc>
<doc id="1805076" url="https://pl.wikipedia.org/wiki?curid=1805076" title="Càrn Mairg">
Càrn Mairg

Càrn Mairg – szczyt w paśmie Glen Lyon, w Grampianach Centralnych. Leży w Szkocji, w regionie Perth and Kinross. 

</doc>
<doc id="1805079" url="https://pl.wikipedia.org/wiki?curid=1805079" title="Càrn Gorm">
Càrn Gorm

Càrn Gorm – szczyt w paśmie Glen Lyon, w Grampianach Centralnych. Leży w Szkocji, w regionie Perth and Kinross. 

</doc>
<doc id="1805081" url="https://pl.wikipedia.org/wiki?curid=1805081" title="҃">
҃



</doc>
<doc id="1805083" url="https://pl.wikipedia.org/wiki?curid=1805083" title="Beinn a’ Chreachain">
Beinn a’ Chreachain

Beinn a’ Chreachain – szczyt w paśmie Bridge of Orchy, w Grampianach Centralnych. Leży w Szkocji, na pograniczu hrabstw Argyll and Bute i Perth and Kinross. Najwyższy szczyt pasma Bridge of Orchy.

</doc>
<doc id="1805085" url="https://pl.wikipedia.org/wiki?curid=1805085" title="Kaloryfer">
Kaloryfer



</doc>
<doc id="1805086" url="https://pl.wikipedia.org/wiki?curid=1805086" title="Grzejnik">
Grzejnik

Grzejnik (potocznie nazywany kaloryferem z fr. "calorifère") – wymiennik cieplny typu woda-powietrze lub para-powietrze; element układu centralnego ogrzewania. Powszechnie stosowany w różnych pomieszczeniach.
Obecnie najczęściej stosowane są grzejniki płytowe zbudowane ze zgrzewanych płyt stalowych. W nowych instalacjach centralnego ogrzewania praktycznie nie są już stosowane grzejniki żebrowe, mimo że w niektórych rozwiązaniach "modułowość" konstrukcji pozwala na dodanie większej liczby żeber, a dzięki temu prostą zmianę mocy grzejnika. Przez grzejnik przepływa gorąca woda lub para, która zazwyczaj nie pochodzi bezpośrednio z elektrociepłowni. Woda zasilająca centralne ogrzewanie ogrzewana jest w wymienniku ciepła przez wodę z sieci ciepłowniczej, lub w kotle, a następnie płynie do odbiorników ciepła jakimi są grzejniki.
Historia grzejnika.
Powszechnie uważa się, że centralne ogrzewanie wynaleźli starożytni Rzymianie (hypocaustum). Jednak z dochodzenia przeprowadzonego przez elektrociepłownię z Samary (południowo-zachodnia Rosja) wynika, że pierwszy grzejnik został zamontowany w roku 1855 w Sankt Petersburgu. Wynalazcą był Franz San Galli (urodzony w Królestwie Prus, w Kamieniu Pomorskim, lecz mieszkający w Imperium Rosyjskim, Niemiec mający rodzinę o włoskim pochodzeniu). Swój wynalazek nazwał „gorącą skrzynką” i opatentował w Niemczech i USA.
Pomnik grzejnika.
Urządzenie doczekało się pomnika. Z okazji 150 rocznicy zamontowania pierwszego grzejnika w Sankt Petersburgu, na początku sezonu grzewczego 2005, przed elektrociepłownią w Samarze stanął mierzący 2 metry wysokości i ważący 200 kg pomnik żeliwnego grzejnika (wykonany przez lokalnego artystę rzeźbiarza Nikołaja Kuklewa). Powyżej urządzenia, w świetle okna z grubą kotarą, wyleguje się w cieple kot.
W Polsce pomnik kaloryfera znajduje się w Stąporkowie (woj. świętokrzyskie) przed Miejsko-Gminnym Ośrodkiem Kultury. Ma on około 3 m wysokości i jest jednym z największych w Europie i jedynym w kraju. Duży żeliwny kaloryfer ma za zadanie przypominać świetność miasta z czasów, gdy tutejsza Odlewnia Żeliwa produkowała aż 96% grzejników. Uznany jest za nieoficjalny symbol tego miasta.

</doc>
<doc id="1805088" url="https://pl.wikipedia.org/wiki?curid=1805088" title="Kozula">
Kozula

Kozula – osada kolonii Grabanów-Kolonia w Polsce położona w województwie lubelskim, w powiecie bialskim, w gminie Biała Podlaska. Leży na północ od miasta Biała Podlaska przy drodze do Rokitna. 
W okresie międzywojennym w Kozuli mieścił się pałacyk należący do Kazimierza Tołłoczki. Po drugiej wojnie światowej pałacyk wraz z terenami przyległymi został przejęty przez państwo i w 1947 r. utworzono istniejący także obecnie Dom Pomocy Społecznej.
W latach 1975–1998 miejscowość administracyjnie należała do województwa bialskopodlaskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="1805089" url="https://pl.wikipedia.org/wiki?curid=1805089" title="Beinn Dorain">
Beinn Dorain

Beinn Dorain (gael. "Beinn Dòbhrain") – szczyt w paśmie Bridge of Orchy, w Grampianach Centralnych. Leży w Szkocji, w regionie Argyll and Bute. 

</doc>
<doc id="1805090" url="https://pl.wikipedia.org/wiki?curid=1805090" title="Alan Menken">
Alan Menken

Alan Menken (ur. 22 lipca 1949, New Rochelle) – amerykański kompozytor muzyki filmowej. Studiował na Uniwersytecie w Nowym Jorku. Otrzymał osiem Oscarów. Wśród kompozytorów wyprzedza go tylko Alfred Newman, który zdobył 9 statuetek. Tworzył głównie do disneyowskich animacji.

</doc>
<doc id="1805091" url="https://pl.wikipedia.org/wiki?curid=1805091" title="Beinn Achaladair">
Beinn Achaladair

Beinn Achaladair – szczyt w paśmie Bridge of Orchy, w Grampianach Centralnych. Leży w Szkocji, na pograniczu hrabstw Argyll and Bute i Perth and Kinross. 

</doc>
<doc id="1805092" url="https://pl.wikipedia.org/wiki?curid=1805092" title="Daniel Lindström">
Daniel Lindström

Daniel Lindström (ur. 30 stycznia 1978 w Umeå) – szwedzki piosenkarz. Zwycięzca pierwszej szwedzkiej edycji programu "Idol" (2004).

</doc>
<doc id="1805093" url="https://pl.wikipedia.org/wiki?curid=1805093" title="Asonans">
Asonans

Asonans (fr. "assonance", z łac. "assonare" - "odbrzmiewać, współbrzmieć") - powtórzenie jednakowych samogłosek w wyrazach zajmujących ustaloną pozycję w obrębie wersu (w poezji) lub zdania.
Nazywany rymem niepełnym, wykształcił się w liryce europejskiej przed rymem. Miał zastosowanie w językach - poprzednikach dzisiejszego francuskiego, gdzie wystarczyło powtórzenie jednej samogłoski, by zaistniało widoczne podobieństwo wyrazów.
W języku polskim pojedynczy niezauważalny, stosuje się asonans podwójny: "plama - trawa".
W całości na asonansach jest oparty wiersz XXXVII z cyklu Rozmyślania Antoniego Langego:
Rymy w strofie mogą się łączyć w jeden asonans:
W szerszym znaczeniu asonansem nazywa się każde współbrzmienie samogłosek wewnątrz wersu, czyli harmonię samogłosek.
Dobrym przykładem jest linijka z Alarmu Antoniego Słonimskiego.

</doc>
<doc id="1805094" url="https://pl.wikipedia.org/wiki?curid=1805094" title="Beinn an Dothaidh">
Beinn an Dothaidh

Beinn an Dothaidh (gael. "Beinn an Dòthaidh") – szczyt w paśmie Bridge of Orchy, w Grampianach Centralnych. Leży w Szkocji, w regionie Argyll and Bute. 

</doc>
<doc id="1805096" url="https://pl.wikipedia.org/wiki?curid=1805096" title="Beinn Heasgarnich">
Beinn Heasgarnich

Beinn Heasgarnich (gael. "Beinn Theasairginneach") – szczyt we Wzgórzach Glen Lochay, w Grampianach Centralnych. Leży w Szkocji, w regionie Perth and Kinross. Jest to najwyższy szczyt Wzgórz Glen Lochay.

</doc>
<doc id="1805097" url="https://pl.wikipedia.org/wiki?curid=1805097" title="Boris Wilkicki">
Boris Wilkicki

Boris Andriejewicz Wilkicki (ros. "Борис Андреевич Вилькицкий", ur. 3 kwietnia 1885 w Pułkowie koło Petersburga, zm. 6 marca 1961 w Brukseli) – rosyjski hydrograf, geodeta i odkrywca.
Życiorys.
Był wnukiem Hipolita, obywatela powiatu borysowskiego i synem Andrzeja, także podróżnika i geografa. Absolwent Akademii Marynarki Wojennej w Sankt Petersburgu z 1908 roku. Brał udział w wojnie przeciw Japonii w latach 1904-1905. W okresie 1913–1915 prowadził ekspedycję arktyczną na morza Oceanu Arktycznego, która korzystała ze statków Tajmyr i Wajgacz.
W 1913 roku jego wyprawa odkryła Ziemię Północną, oraz wyspę nazwaną później jego imieniem (Wyspa Wilkickiego) i wyspę Mały Tajmyr. Pomiędzy 1914 i 1915 rokiem jego grupa, jako pierwsza, przepłynęła z Władywostoku do Archangielska, odkrywając Wyspę Nowopaszennij (obecnie Żochowa).
W 1918 roku Wilkicki został dowódcą radzieckiej ekspedycji polarnej, która jednak nie doszła do skutku. W dwa lata później wyemigrował do Wielkiej Brytanii. W 1923 i 1924 przewodził komercyjnym wyprawom na Morze Karskie, na zlecenie radzieckich przedsiębiorstw handlu zagranicznego.
Następnie pracował jako hydrograf w Kongu Belgijskim, zmarł w Brukseli w 1961 roku.

</doc>
<doc id="1805098" url="https://pl.wikipedia.org/wiki?curid=1805098" title="Creag Mhòr">
Creag Mhòr

Creag Mhòr – szczyt we Wzgórzach Glen Lochay, w Grampianach Centralnych. Leży w Szkocji, na pograniczu hrabstw Perth and Kinross i Stirling. 

</doc>
<doc id="1805099" url="https://pl.wikipedia.org/wiki?curid=1805099" title="Stelarc">
Stelarc

Stelarc (właśc. Stelios Arcadiou, ur. 19 czerwca 1946 na Cyprze) – australijski artysta współczesny, od 1948 mieszka w Australii. Ukończył T.S.T.C ("Art and Crafts") oraz Uniwersytety Monach i Melbourne. Twórczość Stelarca związana jest z Body Art oraz Performance. Tematyka jego działań nierozerwalnie dotyka problemu ludzkiego ciała w kontekście technologii, interfejsów łączących człowieka z maszyną. Największy rozgłos uzyskał dzięki cyklowi performance’ów „Suspensions”. Do 2007 r. obejmował stanowisko dyrektora pracowni naukowej Katedry Performatywnej Sztuki Cyfrowej na Uniwersytecie Nottingham Trent w Anglii. Obecnie udziela się jako profesor w szkole artystycznej na Uniwersytecie Brunel w Londynie. Jest ojcem dwóch córek, z których jedna (Astra Stelarc) w ślad za ojcem wstąpiła na drogę artystyczną.
Zarys działalności.
Prace Stelarca obejmują szereg eksperymentów, w oparciu o użycie nowoczesnych technologii medycznych, robotów i komputerów. Wykorzystuje system wirtualnej rzeczywistości oraz Internet, aby zgłębiać ich związek z ludzkim ciałem. Stelarc głosi pogląd „body obsolete”, czyli przestarzałego ciała, które w obliczu wysoce rozwiniętej techniki jest niewystarczające i słabe. Artysta zmierza do jego ulepszenia i przystosowania do nowych warunków przy użyciu postępującej technologii.
Publikacje.
W 2005 r. wydawnictwo MIT Press wydało pozycję "Stelarc: The Monograph", zawierającą dokumentację fotograficzną performance’ów oraz kilka wywiadów z pisarzami relacjonującymi ich styczność z artystą.

</doc>
<doc id="1805100" url="https://pl.wikipedia.org/wiki?curid=1805100" title="Green Building Council">
Green Building Council

Green Building Council (po ang. dosł. "Rada Zielonego Budownictwa" w sensie "Stowarzyszenie Budownictwa Zrównoważonego", w skrócie GBC) – ogólna nazwa pozarządowych organizacji typu non-profit propagujących stosowanie zasad zrównoważonego rozwoju w budownictwie i gospodarce nieruchomościami ("Green building") działających w kilkunastu krajach świata.
Działalność organizacji.
GBC stawiają sobie za cel uświadamianie zarówno profesjonalistów jak i szerszych mas społecznych o konieczności projektowania, budowania i użytkowania budynków w taki sposób, aby zużywały jak najmniej zasobów naturalnych i wytarzały jak najmniej odpadów w czasie całego cyklu życiowego obiektu. Szerzą też wiedzę o nowoczesnych technologiach i systemach w organizacji przestrzennej, konstrukcji i instalacjach techniczych budynków, budując kontakty między przemysłem a konsulatantami. GBC propagują jak najwcześniejsze uwzględnienie ekologii w czasie procesu projektowego budynku, dzięki czemu możliwe jest jednoczesne uzyskanie średnio- i długookresowych dodatkowych korzyści ekonomicznych w czasie jego użytkowania.
Stowarzyszenia budownictwa zrównoważonego patronują często własnym "pieczęciom jakości" – certifikatom jakości ekologicznej obiektów budowlanych. Certyfikatami przyznawanymi przez niezależnych ekspertów wedle jednoznacznych i dostosowanych do lokalnych warunków rynku kryteriów odznacza się ekologicznie zaprojektowane i zbudowane budynki. Dzięki czemu mogą być bardziej atrakcyjne dla inwestorów i najemców.
Organizacje GBC przyjmują najczęściej formę stowarzyszeń, których członkami mogą być zarówno osoby prawne (w tym przedsiębiorstwa, jak i fizyczne. Dąży się do tego, aby reprezentowali oni możliwie wiele branż związanych z budownictwem zrównoważonym lub "ekologicznym", np. biura projektowe, jednostki naukowo-badawcze, zarządców nieruchomości, menedżerów projektu oraz producentów materiałów budowlanych i przedsiębiorstwa budowlane.
Organizacje tworzą światową sieć, którą koordynuje założone w 2002 World Green Building Council (Światowe Stowarzyszenie Budownictwa Zrównoważonego) z siedzibą w Toronto. Organizacje zrzeszone ogłosiły 23 września 2009 Światowym Dniem Zielonego Budownictwa.
Poszczególne Green Building Council.
W lipcu 2009 w 14 krajach istniały Green Building Council, w siedmiu stowarzyszenia starały się o przystąpienie do World Green Building Council, a kilkanaście dalszych było właśnie zakładanych.
Czternaście obecnie działających w pełni uformowanych towarzystw działa w następujących krajach (kolejność alfabetyczna):
W Polsce powstało Polskie Stowarzyszenie Budownictwa Ekologicznego (Polish Green Building Council), przystępujące obecnie do World Green Building Council.

</doc>
<doc id="1805101" url="https://pl.wikipedia.org/wiki?curid=1805101" title="Beinn Challuim">
Beinn Challuim

Beinn Challuim – szczyt we Wzgórzach Glen Lochay, w Grampianach Centralnych. Leży w Szkocji, w regionie Stirling. 

</doc>
<doc id="1805103" url="https://pl.wikipedia.org/wiki?curid=1805103" title="Broken/Ԓ">
Broken/Ԓ



</doc>
<doc id="1805104" url="https://pl.wikipedia.org/wiki?curid=1805104" title="An Stuc">
An Stuc

An Stuc (wymowa gaelicka: []) – szczyt w paśmie Lawers, w Grampianach Zachodnich. Leży w Szkocji, w regionie Perth and Kinross. 

</doc>
<doc id="1805105" url="https://pl.wikipedia.org/wiki?curid=1805105" title="Meall Garbh">
Meall Garbh

Meall Garbh (wymowa gaelicka: ) – szczyt w paśmie Lawers, w Grampianach Zachodnich. Leży w Szkocji, w regionie Perth and Kinross.

</doc>
<doc id="1805106" url="https://pl.wikipedia.org/wiki?curid=1805106" title="Kaijiangosaurus">
Kaijiangosaurus



</doc>
<doc id="1805107" url="https://pl.wikipedia.org/wiki?curid=1805107" title="Volksgerichtshof">
Volksgerichtshof

Volksgerichtshof (VGH) (pol. Trybunał Ludowy, TL) – sąd specjalny, ustanowiony w 1934 roku przez władze III Rzeszy poza konstytucyjnymi ramami prawa, do osądzania takich przestępstw jak zdrada stanu (niem. "Hochverrat") i zdrada państwa (niem. "Landesverrat"); zakres jego kognicji i jurysdykcji był systematycznie poszerzany (m.in. o defetyzm, sabotaż gospodarczy, szpiegostwo). W 1936 przekształcony w sąd zwyczajny. Rozwiązany przez Sojuszniczą Radę Kontroli Niemiec 20 października 1945.
Organizacja Trybunału i sam przewód sądowy były nastawione na przeprowadzanie procesów doraźnych – był to sąd jednoinstancyjny, "de facto" narzędzie mordów sądowych. Trybunał skazał osiemnaście tysięcy osób, w ogromnej liczbie przypadków wydając karę śmierci – do 1945 wykonano około 5200 egzekucji. Trybunał orzekał m.in. w sprawach członków niemieckiego ruchu oporu – grup opozycyjnych Czerwonej Orkiestry, Białej Róży, Edelweisspiraten, Kręgu z Krzyżowej oraz uczestników zamachu na Adolfa Hitlera z 20 lipca 1944.
25 stycznia 1985 Bundestag jednogłośnie uznał Trybunał Ludowy za „instrument terroru do wykonania nazistowskiej tyranii”. Prawnie obowiązujące wyroki Trybunału Ludowego i sądów specjalnych zostały unieważnione ustawą dopiero w 1998.
Powołanie Trybunału Ludowego.
W nocy z 27 na 28 lutego 1933 spłonął gmach parlamentu Rzeszy (Reichstagu) w Berlinie, najprawdopodobniej w wyniku podpalenia. O podłożenie ognia oskarżono holenderskiego komunistę Marinusa van der Lubbego, ujętego na miejscu zdarzenia, oraz prominentnych działaczy partii komunistycznej, Ernsta Torglera (przewodniczącego frakcji KPD w Reichstagu), który jako ostatni opuścił gmach Reichstagu w dniu pożaru oraz bułgarskich działaczy Kominternu Georgi Dimitrowa (późniejszego sekretarza generalnego Kominternu, a po II wojnie światowej komunistycznego premiera Bułgarii), Błagoja Popowa i Wassila Tanewa. 21 września 1933 otwarto proces przed IV. Izbą Karną Sądu Najwyższego Rzeszy (niem. "Reichsgericht") w Lipsku. Proces toczył się otwarcie, z pozwoleniem na obecność publiczności (w tym dziennikarzy prasy międzynarodowej) w sali rozpraw. Dymitrow podczas aresztu studiował niemieckie prawo karne oraz kodeks postępowania karnego. Jako sprawny retor wdawał się w potyczki słowne z przedstawicielami oskarżenia i ostro spierał się m.in. z Josephem Goebbelsem i Hermannem Göringiem, zyskując międzynarodowy rozgłos w prasie. Wyrok, nie podlegający apelacji, zapadł 23 grudnia 1933. Oskarżeni: Torgler, Dymitrow, Popow i Tanew zostali uwolnieni z braku dowodów winy. Oskarżony van der Lubbe został uznany winnym zdrady stanu, podżegania do podpalenia oraz próby podpalenia. Sąd skazał go na karę śmierci i utratę praw obywatelskich. Marinus van der Lubbe został zgilotynowany 10 stycznia 1934. Po procesie pozostali oskarżeni zostali objęci tak zwanym aresztem prewencyjnym (niem. "Schutzhaft"). Bułgarzy zostali wydaleni z terytorium III Rzeszy, a Torglera wypuszczono z obozu dopiero w 1935.
Wyrok wykazał, że dyktatura NSDAP nie podporządkowała sobie (w 1933) systemu sądowniczego Niemiec. Proces nie mógł być w konsekwencji wykorzystany dla nazistowskich celów propagandowych. Joseph Goebbels i Hermann Göring przegrywali wizerunkowo w ostrych wymianach zdań z Georgi Dymitrowem. Wobec zamanifestowanej publicznie niezależności sądownictwa, władze III Rzeszy powołały nowy sąd specjalny – Trybunał Ludowy (niem. "Volksgerichtshof"), celem sądzenia spraw uznawanych za przestępstwa polityczne w III Rzeszy, definiowanych jako zdrada stanu, które wcześniej były rozpatrywane przez Sąd Rzeszy (niem. "Reichsgericht"). Trybunał Ludowy powołano na mocy ustawy o zmianie przepisów prawa karnego i postępowania karnego z 24 kwietnia 1934 (niem. "Gesetz zur Änderung von Vorschriften des Strafrechts und des Strafverfahrens"), która weszła w życie 2 maja 1934.
Uroczysta inauguracja prac Trybunału miała miejsce w berlińskim budynku pruskiego Landtagu (niem. "Preussenhaus") 14 lipca 1934. Minister sprawiedliwości Franz Gürtner odebrał wtedy przysięgę od sędziów. Pierwsze posiedzenie Trybunału odbyło się 1 sierpnia 1934.
Właściwość i proces sądowy.
Początkowo zadaniem Trybunału Ludowego było sądzenie w sprawach o zdradę stanu (niem. "Hochverrat") i zdradę kraju (niem. "Landesverrat"). 18 kwietnia 1936 na mocy Ustawy o Trybunale Ludowym i o dwudziestej piątej zmianie ustawy o poborach służbowych (niem. "Gesetz über den Volksgerichtshof und die fünfundzwanzigste Änderung des Besoldungsgesetzes"), Trybunał stał się sądem zwyczajnym. Zakres jego kompetencji był systematycznie poszerzany, m.in. o sprawy w zakresie uszkodzenia mienia wojskowego, działania na korzyść wroga, szpiegostwa i defetyzmu. Według rozporządzenia o właściwości sądów karnych, sądów specjalnych oraz innych przepisach prawa postępowania karnego z 12 lutego 1940 (niem. "Verordnung über die Zuständigkeit der Strafgerichte, der Sondergerichte und sonstige strafverfahrensrechtliche Vorschriften"), Trybunał Ludowy był sądem właściwym dla spraw: zdrady stanu, zdrady kraju, ataków na "führera" i kanclerza Rzeszy, znacznego uszkodzenia mienia wojskowego, niezgłoszenia planowanego zamachu stanu, przestępstw wymienionych w paragrafie 5.1 dekretu „O ochronie narodu i państwa” (niem. "Verordnung zum Schutz von Volk und Staat"), obejmujących m.in. podpalenie czy uszkodzenie infrastruktury kolejowej, oraz w sprawach przestępstw wymienionych w paragrafie 1.1 Ustawy przeciwko sabotażowi gospodarczemu z 1 grudnia 1936 (niem. "Gesetz gegen Wirtschaftssabotage").
Skład orzekający obejmował tylko dwóch sędziów zawodowych i trzech tzw. sędziów ludowych (niem. "Volksrichter"), zazwyczaj funkcjonariuszy partyjnych, oficerów lub wysokich urzędników, powoływanych początkowo na okres pięciu lat – od 1936 sędziowie zawodowi mianowani byli dożywotnio. Sędziowie byli mianowani przez kanclerza Rzeszy spośród osób lojalnych systemowi narodowosocjalistycznemu, wybranych przez ministra sprawiedliwości. NSDAP miała bezpośredni wpływ na mianowanie sędziów, a przez to na przebieg procesów. Spośród 243 sędziów ludowych mianowanych pomiędzy 1934 a 1945 jedynie 1,7% było niezwiązanych z partią. Sędziowie nie mogli odrzucić nominacji do Trybunału Ludowego. Od 1936 pracami Trybunału kierował jego przewodniczący, który powoływał składy orzekające, a także mógł wyznaczać sesje Trybunału w innych miastach Rzeszy. Minister sprawiedliwości powoływał zastępcę przewodniczącego, a po 1938 – wiceprzewodniczącego. Od 1936 wszyscy sędziowie Trybunału mogli nosić togi koloru czerwonego, dotąd zarezerwowane dla sędziów Sądu Rzeszy, co miało potwierdzić rangę Trybunału.
Organizacja Trybunału i sam przewód sądowy były nastawione na przeprowadzanie szybkich procesów – był to sąd pierwszej i ostatniej instancji, gdzie oskarżonemu nie przysługiwało prawo apelacji od wyroku Trybunału, natomiast oskarżyciel takie prawo posiadał. Jak pokazują badania niektóre procesy, np. proces Sophie Scholl i działaczy Białej Róży, trwały często krócej niż godzinę, bez przedstawiania dowodów i argumentów przez obie strony. Ponadto oskarżony nie miał możliwości swobodnego wyboru obrońcy – musiał przyjąć obrońcę zaakceptowanego przez przewodniczącego składu orzekającego. Obrońca i oskarżony mieli często tylko jeden dzień lub jedynie kilka godzin na zapoznanie się ze stawianymi zarzutami. Często do tego czasu obaj nie mogli się ze sobą kontaktować. Skazany w sprawie o zdradę stanu nie otrzymywał odpisu wyroku. Mógł go jedynie przejrzeć pod nadzorem urzędnika sądowego. Przewodniczący Trybunału często występował na rozprawie jako prokurator czytając oskarżenie, a następnie jako sędzia ogłaszając wyrok i karę bez sprzeciwu ze strony obrońcy, który zazwyczaj milczał podczas całego procesu. Nie przestrzegano przepisów i procedur regularnego sądu, a wyrok można w wielu przypadkach określić jako mord sądowy.
Trybunał obradował najpierw w gmachu byłego pruskiego Landtagu (niem. "Preussenhaus") przy "Prinz-Albrecht-Strasse" w Berlinie, a w 1935 został przeniesiony do budynku dawnej szkoły królewskiego gimnazjum Wilhelma (niem. "Königliches Wilhelms-Gymnasium") przy "Bellevue-Str." 15 niedaleko Placu Poczdamskiego. Niektóre procesy odbywały się w budynku sądu najwyższego (niem. "Kammergericht") w berlińskiej dzielnicy Schöneberg, gdzie m.in. 8 sierpnia 1944 odbył się filmowany z rozkazu Hitlera proces pokazowy uczestników antyhitlerowskiej konspiracji związanej z zamachem na Hitlera 20 lipca 1944.
Ponadto Trybunał orzekał również w innych miastach Rzeszy, co umożliwiło jego przewodniczącemu Rolandowi Freislerowi (1942–1945) ogłaszanie wyroków w szczególny sposób, każdorazowo przed dużą, starannie dobraną publicznością.
Na dzień 1 stycznia 1943 Trybunał zatrudniał 47 sędziów zawodowych i 95 ławników honorowych, w tym 30 oficerów, 4 oficerów policji i 48 dowódców SA, SS, NSKK i HJ. W 1944 liczba honorowych ławników wzrosła do 173. Z ww. współpracowało 179 prokuratorów.
Zadania Trybunału Ludowego.
Trybunał jako sąd specjalny miał za zadanie – jak to określił drugi z kolei urzędujący przewodniczący Trybunału, a od 1942 minister sprawiedliwości Otto Georg Thierack – „ochronę higieny narodu” („należy zwalczyć groźbę epidemii pochodzącą od oskarżonych”). 5 stycznia 1943 podczas mianowania na stanowisko nowego przewodniczącego sądu II instancji w Szczecinie Thierack wyjaśnił: „...istotnym jest, aby w każdych okolicznościach i konsekwentnie zachować zdrową, nienaruszoną tkankę naszego narodu”.
Przewodniczący Trybunału Ludowego.
Pierwszym przewodniczącym Trybunału Ludowego został Fritz Rehn, uprzednio sprawujący funkcję przewodniczącego sądu specjalnego w Berlinie, a od lipca 1934 prezydenta senatu Sądu Najwyższego (niem. "Kammergericht"), który zmarł 18 września 1934. Przez kolejne dwa lata stanowisko przewodniczącego nie było obsadzone, a Trybunałem kierował najstarszy przewodniczący senatu. 1 czerwca 1936 funkcję przewodniczącego objął Otto Georg Thierack, w NSDAP jeszcze przed 1933, od 1935 wiceprzewodniczący Sądu Rzeszy. Thierack sprawował urząd do 20 sierpnia 1942, kiedy to został powołany na ministra sprawiedliwości. Przewodniczącym Trybunału został wtedy Roland Freisler, pełniący dotychczas funkcję sekretarza stanu w ministerstwie sprawiedliwości. Po śmierci Freislera w lutym 1945, na przewodniczącego powołano Harry’ego Haffnera, który uprzednio pełnił funkcję prokuratora generalnego w Katowicach.
Trybunał Ludowy jako instrument terroru.
Liczba wydawanych wyroków śmierci wzrosła gwałtownie wraz z rozpoczęciem wojny w 1939. W 1936 wydano ich 36, a w 1943 już 1662, co oznaczało, że karę śmierci wyznaczono niemalże połowie wszystkich skazanych. Do 1945 wykonano około 5200 wyroków śmierci. Inne źródła podają, że pomiędzy 1934 a 1939 wydano łącznie 679 wyroków skazujących na karę śmierci, natomiast pomiędzy 1942 a 1944 liczba ta wzrosła do ponad 12 tysięcy. Karę śmierci orzekano w sprawach o rozpowszechnianie wiadomości nadawanych przez zagraniczne rozgłośnie radiowe, uwagi w kręgu znajomych krytykujące Adolfa Hitlera, czy powątpiewanie w ostateczne zwycięstwo:
W sierpniu 1942 prezydentem Trybunału został Roland Freisler. Prowadził on swe rozprawy ze szczególnym fanatyzmem i ze wszech miar poniżał oskarżonych. Jego skład sędziowski szczególnie często ogłaszał wyroki śmierci. 3 lutego 1945, budynek sądu, w którym pracował Freisler, został trafiony podczas nalotu bombowego w czasie trwania rozprawy przeciw późniejszemu sędziemu RFN Fabianowi von Schlabrendorffowi. Freisler zginął uderzony spadającą belką podczas schodzenia do piwnicy, będącej schronem przeciwlotniczym.
Trybunał Ludowy orzekał w sprawach członków niemieckiego ruchu oporu, m.in. grup opozycyjnych Czerwonej Orkiestry (niem. "Rote Kapelle"), Białej Róży (niem. "Weisse Rose"), Edelweisspiraten, Kręgu z Krzyżowej (niem. "Kreisauer Kreis") oraz uczestników zamachu na Adolfa Hitlera z 20 lipca 1944.
Procesy z sierpnia 1944.
Najbardziej znany proces prowadzony przed Trybunałem rozpoczął się 7 sierpnia 1944 w następstwie zamachu na Hitlera z 20 lipca 1944. Podczas omawiania sytuacji zaistniałej po zamachu, Hitler wyraził swoje oczekiwania wobec procesu w następujący sposób: 
Bezpośrednio do Freislera miał powiedzieć: 
Pierwszymi oskarżonymi byli: Erwin von Witzleben, Erich Hoepner, Paul von Hase, Peter Yorck von Wartenburg, Hellmuth Stieff, Robert Bernardis, Friedrich Klausing i Albrecht von Hagen. Posiedzenia odbywały się w imponującej Sali Wielkiej berlińskiego sądu najwyższego przy "Elseholzstrasse", który na tę okazję został przybrany swastyką. W procesie uczestniczyło około 300 widzów – w tym Ernst Kaltenbrunner, wybrani urzędnicy, funkcjonariusze partyjni, wojskowi i dziennikarze. Przebieg procesu był filmowany tak, aby Hitler był w stanie śledzić postępowanie, i by nagranie mogło być wykorzystane w filmie dokumentalnym pt. "Zdrajcy przed Trybunałem Ludowym", który nie został wówczas pokazany.
Oskarżonych zmuszono podczas procesu do noszenia zniszczonych ubrań, nie pozwolono na krawaty, wprowadzono ich do sali pod eskortą, przykutych kajdankami do policjantów. Postępowanie zostało wszczęte zapowiedzią Freislera, że będzie orzekał w sprawie „najbardziej przerażających oskarżeń wniesionych kiedykolwiek w historii narodu niemieckiego”. 62 letni feldmarszałek von Witzleben jako pierwszy został wezwany przed Freislera i natychmiast został skrzyczany za użycie hitlerowskiego pozdrowienia. Stał upokorzony trzymając kurczowo opadające spodnie, ponieważ pozbawiono go paska i szelek. Gen. Erich Höpner ubrany w sweter wezwany przed Freislera, został nazwany „świntuchem”. Kiedy powiedział, że nie jest „świntuchem”, Freisler zapytał go, jak myśli: do jakiego gatunku pasuje?
Oskarżeni nie mogli poradzić się obrońców, którzy nie siedzieli blisko nich. Żadnemu z nich nie wolno było zwracać się bezpośrednio do Trybunału i próby takie były przez Freislera przerywane. Kiedy generał Helmuth Stieff próbował poruszyć kwestię motywów swojego działania, został zakrzyczany. Witzleben miał zawołać: Wszyscy zostali skazani na śmierć przez powieszenie, a wyroki zostały wykonane w więzieniu Plötzensee wkrótce po ogłoszeniu.
Kolejny proces konspiratorów odbył się 10 sierpnia. Oskarżonymi byli Erich Fellgiebel, Alfred Kranzfelder, Fritz-Dietlof von der Schulenburg i Berthold Schenk Graf von Stauffenberg. W dniu 15 sierpnia zapadł wyrok i Wolf-Heinrich von Helldorf, Egbert Hayessen, Hans Bernd von Haeften i Adam von Trott zu Solz zostali skazani przez Freislera na karę śmierci.
21 sierpnia oskarżono Fritza Thielego, Friedricha Gustava Jaegera i Ulricha Wilhelma Schwerina von Schwanenfelda, który jako motywację do swego działania wymienił „wiele morderstw popełnionych w kraju i za granicą” (według innych źródeł „wiele morderstw popełnionych w Polsce”).
30 sierpnia na śmierć skazani zostali: gen. Carl-Heinrich von Stülpnagel, który stracił wzrok przy próbie samobójczej, Caesar von Hofacker, Hans Otfried von Linstow i Eberhard Finckh.
Planowane przeniesienie Trybunału Ludowego do Bayreuth w 1945.
Już od jesieni 1944 Trybunał Ludowy obradował wielokrotnie w Pałacu Sprawiedliwości w Bayreuth. Po zniszczeniu gmachu Trybunału w bombardowaniu 3 lutego 1945, postanowiono przenieść Trybunał do Poczdamu, a senaty zajmujące się orzekaniem w sprawach o zdradę stanu do Bayreuth. Już 6 lutego rozpoczęła się wywózka łącznie około 270 więźniów, którzy przybyli do Bayreuth 17 kwietnia. Wyznaczone z uwagi na nadciągający front na 14 kwietnia egzekucje wszystkich więźniów politycznych znajdujących się w Bayreuth nie odbyły się, ponieważ właśnie w ten dzień wojska amerykańskie wkroczyły do miasta.
Trybunał Ludowy i sądownictwo powojenne.
Trybunał Ludowy został rozwiązany przez Sojuszniczą Radę Kontroli Niemiec 20 października 1945.
Trybunał Federalny (niem. "Bundesgerichtshof") w 1956 przyznał członkom Trybunału Ludowego tzw. przywilej sędziowski (niem. "Richterprivileg") – czyli omyłkę sądową – zgodnie z którym żaden z nich nie może zostać skazany z powodu naginania prawa lub innych przestępstw, jeśli dotrzymywał wówczas obowiązujących ustaw lub niesprawiedliwość jego postępowania nie została sądownie potwierdzona. Wprawdzie pod koniec lat 60. XX wieku procesem przeciw sędziemu Trybunału Hansowi-Joachimowi Rehse, próbowano załatwić na drodze karnej zaległości wobec niesprawiedliwości, jakich dopuścił się Trybunał Ludowy, jednak oskarżony zmarł, zanim zapadł wyrok ostatniej instancji. Berlińska prokuratura – po wznowieniu dochodzenia z 1979 – ponownie wniosła 6 września 1984 oskarżenie przeciw Paulowi Reimersowi, członkowi składu orzekającego Freislera w 1. składzie Trybunału Ludowego, oskarżając go o 62 morderstwa i 35 przypadków usiłowania morderstwa. W wyniku dochodzenia prokuratura stwierdziła, że Trybunał Ludowy, w każdym razie od powołania Freislera w sierpniu 1942, nie był już więcej sądem powszechnym, ale był uważany za sąd fikcyjny. Jeszcze w tym samym roku, przed otwarciem głównego procesu, 82-letni obwiniony popełnił samobójstwo. Dalsze śledztwa musiały być ostatecznie umorzone w 1991, ponieważ nie było już obwinionych, którzy mogliby stanąć przed sądem.
W wyniku wniesienia oskarżenia, 25 stycznia 1985, w politycznej, prawnie niewiążącej rezolucji Bundestag jednogłośnie uznał Trybunał Ludowy za „instrument terroru do wykonania nazistowskiej tyranii” a jego wyrokom odmówił wszelkich skutków prawnych. Prawnie obowiązujące wyroki Trybunału Ludowego i sądów specjalnych zostały unieważnione ustawą dopiero w 1998.
Prócz naczelnego prokuratora Ernsta Lautza, który w 1947 został skazany na 10 lat więzienia przez amerykański Trybunał Wojenny, żaden spośród około 570 sędziów i prokuratorów nie został pociągnięty do odpowiedzialności. Wielu z nich pełniło służbę w sądownictwie w powojennych Niemczech Zachodnich. Lautz został ułaskawiony już po mniej niż czterech latach i przeszedł na emeryturę. Żona Freislera otrzymywała przez dziesiątki lat zwiększoną rentę na starość, ponieważ według kompetentnego Urzędu Ubezpieczeń Społecznych, jej zmarły podczas drugiej wojny światowej mąż kontynuowałby karierę prawniczą w RFN.
Aby uzyskać pomoc i wyjaśnienia w związku z procesami, które odbyły się przed Trybunałem Ludowym, cztery osoby zostały zwolnione z odpowiedzialności karnej.
Ofiary Trybunału Ludowego.
Trybunał Ludowy skazał osiemnaście tysięcy osób (z czego ponad pięć tysięcy na karę śmierci). Ofiarami Trybunału byli m.in.:

</doc>
<doc id="1805110" url="https://pl.wikipedia.org/wiki?curid=1805110" title="Beinn Ghlas">
Beinn Ghlas

Beinn Ghlas (wymowa gaelicka: ) – szczyt w paśmie Lawers, w Grampianach Zachodnich. Leży w Szkocji, w regionie Perth and Kinross. 

</doc>
<doc id="1805111" url="https://pl.wikipedia.org/wiki?curid=1805111" title="Ꙋ">
Ꙋ



</doc>
<doc id="1805113" url="https://pl.wikipedia.org/wiki?curid=1805113" title="Pertti Salolainen">
Pertti Salolainen

Pertti Edvard Salolainen (ur. 19 października 1940 w Helsinkach) – fiński polityk, producent telewizyjny i dyplomata, były przewodniczący Koalicji Narodowej oraz minister, wieloletni deputowany.
Życiorys.
W 1965 i 1969 uzyskiwał tytuły zawodowe magistra ekonomii i zarządzania w Helsińskiej Wyższej Szkole Handlu. W latach 60. pracował przy produkcji programów gospodarczych dla fińskiego publicznego nadawcy Yleisradio. Od 1966 do 1969 był korespondentem w Londynie. Pomiędzy 1969 a 1989 stał na czele jednej z organizacji związkowych. W latach 1970–1987 zasiadał w radzie nadzorczej Yleisradio.
W 1970 objął po raz pierwszy mandat posła do Eduskunty, który sprawował nieprzerwanie przez 26 lat, reprezentując okręg helsiński i Partię Koalicji Narodowej. W okresie 1991–1994 stał na czele tego ugrupowania.
Dwukrotnie wchodził w skład rządu. Od kwietnia 1987 do kwietnia 1991 był ministrem w resortach spraw zagranicznych oraz handlu i przemysłu w gabinecie, na czele którego stał Harri Holkeri. Następnie do kwietnia 1995 zajmował te same stanowisko i dodatkowo urząd wicepremiera w rządzie, którym kierował Esko Aho.
W 1996 odszedł z parlamentu, obejmując funkcję ambasadora Finlandii w Wielkiej Brytanii, którą pełnił do 2004. W wyborach parlamentarnych w 2007, 2011 i 2015 ponownie był wybierany do Eduskunty.
Komandor Orderu Imperium Brytyjskiego (2017).

</doc>
<doc id="1805114" url="https://pl.wikipedia.org/wiki?curid=1805114" title="Broken/Ꙋ">
Broken/Ꙋ



</doc>
<doc id="1805115" url="https://pl.wikipedia.org/wiki?curid=1805115" title="Meall nan Tarmachan">
Meall nan Tarmachan

Meall nan Tarmachan – szczyt w paśmie Lawers, w Grampianach Zachodnich. Leży w Szkocji, w regionie Perth and Kinross. 

</doc>
<doc id="1805117" url="https://pl.wikipedia.org/wiki?curid=1805117" title="Cruach Ardrain">
Cruach Ardrain

Cruach Ardrain – szczyt w paśmie Crianlarich/Balquhidder, w Grampianach Centralnych. Leży w Szkocji, w regionie Stirling. 

</doc>
<doc id="1805119" url="https://pl.wikipedia.org/wiki?curid=1805119" title="Trybunał Ludowy">
Trybunał Ludowy



</doc>
<doc id="1805120" url="https://pl.wikipedia.org/wiki?curid=1805120" title="Stùc a’ Chroin">
Stùc a’ Chroin

Stùc a’ Chroin (wymowa gaelicka: ) – szczyt w Grupie Loch Earn, w Grampianach Zachodnich. Leży w Szkocji, w regionach Perth and Kinross i Stirling. 

</doc>
<doc id="1805122" url="https://pl.wikipedia.org/wiki?curid=1805122" title="To, co nas łączy">
To, co nas łączy

To, co nas łączy ("Lugares comunes") – argentyński dramat filmowy z roku 2002 w reżyserii Adolfo Aristaraina, zrealizowany w koprodukcji z Hiszpanią i nagrodzony dwiema statuetkami Goya. Stanowi ekranizację powieści "El renacimiento" autorstwa Lorenzo Aristaraina.
Zarys fabuły.
Akcja filmu rozgrywa się podczas wielkiego krachu gospodarczego, jaki dotknął Argentynę na przełomie XX i XXI wieku. Fernando, ceniony profesor literatury na uniwersytecie, przechodzi na emeryturę, która jednak nie pozwala mu utrzymywać się na dotychczasowym poziomie. Odwiedza mieszkającego w Hiszpanii syna, ale i tam nie znajduje wsparcia. Nie będąc w stanie żyć już dalej w Buenos Aires, przeprowadza się do posiadłości na prowincji, gdzie życie jest znacznie tańsze, choć oferuje znacznie mniej atrakcji. 
Obsada.
i inni
Nagrody.
Film otrzymał dwie nagrody Goya: dla najlepszej aktorki pierwszoplanowej (Mercedes Sampietro) oraz za najlepszy scenariusz adaptowany.

</doc>
<doc id="1805123" url="https://pl.wikipedia.org/wiki?curid=1805123" title="Ben Vorlich (Loch Earn)">
Ben Vorlich (Loch Earn)

Ben Vorlich (gael. "Beinn Mhùrlaig", wym. ) – szczyt w Grupie Loch Earn, w Grampianach Zachodnich. Leży w Szkocji, w regionach Perth and Kinross i Stirling. Jest to najwyższy szczyt Grupy Loch Earn. Szczytu tego nie należy mylić z jego imiennikiem - Ben Vorlich w Grampianach Zachodnich.

</doc>
<doc id="1805124" url="https://pl.wikipedia.org/wiki?curid=1805124" title="Nadleśnictwo Koniecpol">
Nadleśnictwo Koniecpol

Nadleśnictwo Koniecpol – jednostka organizacyjna Lasów Państwowych, podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Koniecpol.
Nadleśnictwo położone jest na terenie województw: śląskiego i świętokrzyskiego, w granicach powiatów: częstochowskiego, zawierciańskiego, myszkowskiego i włoszczowskiego.
Historia Nadleśnictwa.
Nadleśnictwo Koniecpol powstało w roku 1945 w wyniku przejęcia na mocy Dekretu PKWN o Reformie Rolnej, na rzecz Skarbu Państwa, lasów prywatnych. Do XVII wieku lasy te należały do rodziny Koniecpolskich, następnie Czapskich, a od XVIII wieku do rodziny Potockich. Planowa gospodarka leśna na tym obszarze była prowadzona co najmniej od drugiej połowy XIX wieku, o czym świadczą zachowane plany gospodarcze z lat 1886- 1888, 1894 i 1900. Do roku 1962 Nadleśnictwo funkcjonowało pod nazwą Chrząstów, a jego powierzchnia wynosiła 4 tys. ha. Na skutek przeprowadzonej w tym okresie reorganizacji nastąpiła zmiana nazwy na obecną oraz uległy poszerzeniu granice Nadleśnictwa. W roku 1976 do Nadleśnictwa Koniecpol włączone zostało leśnictwo Pradła przejęte z Nadleśnictwa Siewierz, a w 1978 nastąpiło połączenie z Nadleśnictwem Szczekociny, w wyniku czego powstała jednostka funkcjonująca w obecnych granicach.
Warunki geograficzno-przyrodnicze.
Nadleśnictwo Koniecpol położone jest w Małopolskiej Krainie Przyrodniczo-Leśnej, w Dzielnicy Wyżyny Środkowomałopolskiej. Zasięg terytorialny Nadleśnictwa wynosi około 935,5 km2.

</doc>
<doc id="1805126" url="https://pl.wikipedia.org/wiki?curid=1805126" title="Sufiks">
Sufiks



</doc>
<doc id="1805128" url="https://pl.wikipedia.org/wiki?curid=1805128" title="Przyrostek">
Przyrostek

Przyrostek, sufiks (z „dołączony” od „pod” i „umocowany”) – w językoznawstwie jest to każdy fragment wyrazu (jego morfem), o ile jest dodany po jego rdzeniu (czyli podstawie słowotwórczej) i jednocześnie ma właściwości słowotwórcze (czyli nie jest końcówką fleksyjną). Mimo to ścisłe rozgraniczenie morfemów gramatycznych i słowotwórczych nie zawsze jest możliwe. Danemu wyrazowi może towarzyszyć jeden, kilka lub brak sufiksów („sufiks zerowy”).
Przyrostki (sufiksy) razem z przedrostkami (prefiksami), wrostkami (infiksami) i międzyrostkami (interfiksami) wchodzą w skład zrostków (afiksów), czyli tych morfemów słowotwórczych, które odpowiadają za tworzenie wyrazów pochodnych.

</doc>
<doc id="1805130" url="https://pl.wikipedia.org/wiki?curid=1805130" title="Ben Lomond (szczyt)">
Ben Lomond (szczyt)

Ben Lomond (gael. "Beinn Laomainn", wym. ) – szczyt w pasmie Ben Lomond, Luss i The Trossachs, w Grampianach Zachodnich. Leży w Szkocji, w hrabstwie Stirling. Jest to najwyższy szczyt Ben Lomond, Luss i The Trossachs.

</doc>
<doc id="1805131" url="https://pl.wikipedia.org/wiki?curid=1805131" title="Szpital św. Ducha w Warszawie (ul. Elektoralna 12)">
Szpital św. Ducha w Warszawie (ul. Elektoralna 12)

Szpital św. Ducha – nieistniejący szpital w Warszawie.
Historia.
Szpital został założony w Starej Warszawie w 1442 przy kościele św. Marcina na ul. Piwnej przez ks. Annę Holszańską jako przytułek dla najuboższych.
W 1820 szpital św. Ducha był jednym spośród siedmiu warszawskich szpitali. W każdym szpitalu ordynował jeden lekarz, najczęściej, mimo podpisanych nieraz umów, bezpłatnie. Był nim w owym czasie Jacek (Hiacynt) Dziarkowski.
Pod koniec okresu rządów, utworzonej w 1832, Rady Głównej Opiekuńczej, szpital św. Ducha opuścił pałac na Przyrynku i przeniósł się do tzw. koszar Sierakowskich przy ulicy Konwiktorskiej. Przeprowadzka odbyła się w styczniu 1853, a wywołana była projektowanym zajęciem ulicy Przyrynek pod rozszerzenie Cytadeli. Ponieważ pomieszczenie przy ulicy Konwiktorskiej z założenia było pomieszczeniem tymczasowym, Rada uzyskała pozwolenie na rozpoczęcie budowy nowego budynku dla szpitala przy ulicy Elektoralnej.
Gmach przy ul. Elektoralnej 12 został wzniesiony w latach 1857–1861 według projektu Józefa Orłowskiego. Był to pierwszy szpital w Warszawie z wolno stojącymi pawilonami. Przewodniczącym komitetu budowy był hr. Janusz Rostworowski, dostojnik dworu Królestwa Polskiego, a następnie Cesarstwa Rosyjskiego, współfundator Warszawskiego Szpitala dla Dzieci. 
W 1881 r. kierownikiem pracowni chemiczno-bakteriologicznej został Leon Nencki. Przed wojną klinikę chorób wewnętrznych prowadził Vilém Dušan Lambl; jego asystentem był Samuel Goldflam. Przed 1939 Szpital św. Ducha był jednym z najnowocześniejszych w mieście.
Podczas obrony Warszawy w 1939, 25 września, szpital został zbombardowany. Placówka została przeniesiona w 1940 r. na ul. Dworską (teren obecnego Szpitala Wolskiego). Od 15 grudnia 1940 do 15 sierpnia 1942 budynek znajdował się w granicach warszawskiego getta. 
W 1946 r. ocalałe po wojnie zabudowania przy Dworskiej zajął ponownie Szpital św. Ducha. W 1957 r. zmieniono mu nazwę na Szpital Miejski nr 1. 
W 1953 r. budynek przy ul. Elektoralnej odbudowano z przeznaczeniem na Dom Kultury. Najpierw obiekt zajmowały Związki Zawodowe, później mieścił się w nim Warszawski Ośrodek Kultury. Mieszczą się tutaj:
Na terenie posesji znajduje się pomnik przyrody – jesion wyniosły.
Na budynku znajduje się tablica Miejskiego Systemu Informacji o treści:
"Gmach szpitala św. Ducha. Szpital założony w XV w. przy kościele św. Marcina, ul. Piwna. Budynek wzniesiony w I. 1859–1861, proj. Józef Orłowski. Neorenesansowy. Pierwszy szpital warszawski z wolno stojącymi pawilonami. Spalony w 1939 r., odbudowany po 1945 r."
Inne informacje.
W Warszawie istniał także drugi szpital o tej nazwie – Szpital św. Ducha przy ul. Długiej 3 w Nowej Warszawie.

</doc>
<doc id="1805133" url="https://pl.wikipedia.org/wiki?curid=1805133" title="Pam Marshall">
Pam Marshall

Pamela Marshall (ur. 16 sierpnia 1960) – amerykańska lekkoatletka, sprinterka.
W 1985 reprezentowała USA podczas rozegranego w Canberze Pucharu Świata, jednak była dopiero 5. w biegu na 200 metrów. Najbardziej udaną międzynarodową imprezą były dla Marshall mistrzostwa świata (Rzym 1987). Zajęła 8. miejsce na 100 metrów, była także 4. na 200 metrów. W ostatni dzień zawodów odbył się finałowy bieg kobiecych sztafet 4 x 100 metrów. Amerykanki pokonały faworyzowaną sztafetę NRD, a Marshall na ostatniej zmianie wygrała rywalizację z Marlies Göhr. Amerykance zmierzono na jej zmianie nieoficjalny czas 10,11 s. W 1986 zdobyła złote medale mistrzostw kraju na 100 i 200 metrów, rok później triumfowała na dłuższym z tych dystansów. Wystąpiła w biegu na 200 metrów na igrzyskach olimpijskich w 1988 w Seulu, ale nie ukończyła biegu eliminacyjnego. 

</doc>
<doc id="1805134" url="https://pl.wikipedia.org/wiki?curid=1805134" title="Ben Venue">
Ben Venue

Ben Venue (gael. "A' Bheinn Mheanbh") – szczyt w pasmie Ben Lomond, Luss i The Trossachs, w Grampianach Zachodnich. Leży w Szkocji, w regionie Stirling. 

</doc>
<doc id="1805136" url="https://pl.wikipedia.org/wiki?curid=1805136" title="Boże Dary (kopalnia)">
Boże Dary (kopalnia)



</doc>
<doc id="1805137" url="https://pl.wikipedia.org/wiki?curid=1805137" title="Autonomia Wileńszczyzny">
Autonomia Wileńszczyzny

Autonomia Wileńszczyzny – projekt autonomicznej jednostki administracyjnej na Litwie, na Wileńszczyźnie, w większości zamieszkanej przez Polaków.
Idea i początki.
Po raz pierwszy idea autonomii tej części byłych Kresów II Rzeczypospolitej, na których pomimo zsyłek, przymusowych wysiedleń i masowych mordów (zbrodnia w Ponarach) Polacy nadal stanowili większość lub znaczny odsetek ludności pojawiła się jesienią 1989 roku. W owym czasie deputowani do Rady Najwyższej ZSRR Jan Ciechanowicz i Anicet Brodawski wysunęli propozycję powołania Republiki Wschodniej Polski na Kresach północno-wschodnich. Powołana z inicjatywy Jana Ciechanowicza Polska Partia Praw Człowieka w swoim programie miała postulat powołania Wschodniopolskiej Socjalistycznej Republiki Radzieckiej obejmującej tereny należące przed 17 września 1939 roku do II RP ("de iure" do 5 lutego 1946 r.). W związku z tymi pomysłami wysuwano również żądanie uznania prawa do repatriacji dla Polaków wysiedlonych po 1937 roku do RFSRR i Kazachstanu na dawne tereny polskie.
W późniejszym czasie polska republika miała obejmować Grodzieńszczyznę oraz białoruską i litewską część Wileńszczyzny. Nigdzie nie wskazano jednak jej granic. Pozwoliłoby to skupić na jednym obszarze obejmującym pas od Grodna do granicy łotewskiej około 1,5 miliona Polaków i osób polskiego pochodzenia, którzy w przypadku niepodległości Litwy zostaliby podzieleni nieistniejącą w tej przestrzeni nigdy wcześniej granicą państwową (granice wewnętrzne w ZSRR miały charakter tylko administracyjny). Władze ZSRR z Michaiłem Gorbaczowem, sprzeciwiając się litewskim dążeniom niepodległościowym, wskazywały, że Litwa może być niezależna, ale w granicach sprzed II wojny światowej, a zatem bez Wileńszczyzny i Kłajpedy. Z tych też względów idea autonomii i popieranie Polaków było użyteczne politycznie dla władz ZSRR. Także koła nacjonalistyczne na Białorusi zabiegały o włączenie części lub całej Wileńszczyzny litewskiej do swojej republiki, co byłoby z punku widzenia miejscowych Polaków lepszym rozwiązaniem niż utworzenie sztucznej geograficznie i historycznie granicy państwowej dzielącej obszar etnicznie polski.
Pomimo że część nacjonalistów litewskich gotowa była za cenę niepodległości zaakceptować powrót do granic przedwojennych (Vytautas Landsbergis) to słabnięcie władzy i wreszcie rzeczywisty rozpad ZSRR oraz poparcie dla niepodległości Litwy przez część miejscowych Polaków, na co naciskały posolidarnościowe elity z Polski (Grzegorz Kostrzewa-Zorbas), spowodowało, że budowa autonomii w pierwotnym kształcie przestała być realna.
Polacy skupieni w najstarszej (powstała przed Sąjūdisem) niezależnej organizacji na Litwie, Związku Polaków na Litwie (ZPL), jednoznacznie podczas I zjazdu poparli niepodległość Litwy: „"Dobro Litwy jest naszym wspólnym celem! Za wolność Naszą i Waszą"”. Do autonomii prowadziły dwie drogi. Jedna we współpracy z Litwinami (autonomia od góry), którą poszedł ZPL i druga, realizowana oddolnie przez lokalnych działaczy wywodzących się z KPZR (Jan Ciechanowicz, Czesław Wysocki z Solecznik).
Liderzy ZPL wiązali duże nadzieje na zapewnienie praw mniejszości polskiej od góry przez nowe władze litewskie, w czym utwierdziła ich uchwała parlamentu w Wilnie ze stycznia 1990 roku, w której zobowiązano rząd litewski do przygotowania projektu polskiej jednostki terytorialnej do 31 maja 1990 roku. Ważyły się w owym czasie losy całego ZSRR, a Litwa przygotowywała się do ogłoszenia niepodległości. Po deklaracji niepodległości 11 marca 1990 roku problem polski przestał mieć znaczenie i sprawę zaczęto przeciągać, by wreszcie nigdy uchwały nie zrealizować.
Po styczniowej uchwale parlamentu litewskiego polscy liderzy powołali Radę Koordynacyjną dla utworzenia polskiej jednostki terytorialnej w składzie Litwy, na bazie dwóch rejonów (wileńskiego i solecznickiego). W skład Rady Koordynacyjnej wchodzili radni różnych szczebli – gminy, miasta, rejonu i deputowani republikańscy, a więc każdy z nich posiadał mandat społeczny. Z czasem licząca 60 osób Rada Koordynacyjna wyłoniła prezydium, w skład którego weszli deputowani do parlamentu Litwy.

</doc>
<doc id="1805141" url="https://pl.wikipedia.org/wiki?curid=1805141" title="Toimi Kankaanniemi">
Toimi Kankaanniemi

Toimi Kankaanniemi (ur. 26 lutego 1950 w Tyrvää) – fiński polityk, wieloletni poseł i były minister, były przewodniczący Fińskiej Ligi Chrześcijańskiej.
Życiorys.
Po egzaminie maturalnym kształcił się do 1975 na Uniwersytecie w Tampere, uzyskując dyplomy z zakresu nauk społecznych i administracji miejskiej. Do 1987 pracował w samorządzie jako sekretarz miejscowości Siikainen i Uurainen.
Od 1987 do 2011 sprawował mandat deputowanego do Eduskunty, uzyskując reelekcję w 1991, 1995, 1999, 2003 i 2007. Od 1989 do 1995 stał na czele swojego ugrupowania – Fińskiej Ligi Chrześcijańskiej. W latach 1991–1994 zajmował stanowisko ministra w ministerstwie spraw społecznych i zdrowia oraz ministerstwie spraw zagranicznych w koalicyjnym rządzie Esko Aho. W 1994 był kandydatem w wyborach prezydenckich, uzyskując 1% głosów w pierwszej turze.
W 2011 bez powodzenia kandydował w kolejnych wyborach parlamentarnych. W tym samym roku opuścił chadeków, przystępując później do partii Perussuomalaiset, z ramienia której w 2015 powrócił do fińskiego parlamentu. W 2019 nie uzyskał reelekcji, mandat deputowanego odzyskał jednak wkrótce po wyborach, zastępując wybranego do PE Teuva Hakkarainena.

</doc>
<doc id="1805142" url="https://pl.wikipedia.org/wiki?curid=1805142" title="Gabriele Paolini">
Gabriele Paolini

Gabriele Paolini (ur. 12 października 1974 w Mediolanie) - Włoch przeszkadzający reporterom w ich relacjach telewizyjnych na żywo, dowcipniś-awanturnik, przez wielu uważany za telewizyjnego wandala. Orędownik bezpiecznego seksu.
Życiorys.
Pierwszy raz wystąpił w 1992 r. podczas programu "Maurizio Costanzo Show" - nagle wstał trzymając zdjęcie aktora, będącego gościem programu i krzyknął: "Kocham cię, Robercie Mitchum". W 1995 r. zmarł jego przyjaciel zarażony wcześniej AIDS, w wyniku uprawiania seksu bez zabezpieczenia z prostytutką. Od tego czasu zakłócał transmisje telewizyjne wtrącając m.in. hasła związane z bezpiecznym seksem. Określał siebie jako "proroka prezerwatyw". Jego osoba pojawiała się na ekranach telewizorów w trakcie transmisji na żywo. Stawał za plecami dziennikarzy, aby pomachać ręką, zrobić minę, komentować oraz czasami pokazywać kartki z obraźliwymi hasłami.
Wtargnął na konferencję prasową w San Remo. Wręczył prezerwatywy również Giulio Andreottiemu i Dario Fo. Podczas meczu tenisa rozgrywanego między Martiną Hingis z Sereną Williams rzucił prezerwatywy na kort.
5 marca 1995 r. w kościele Santa Maria del Soccorso w Rzymie, podczas wizyty Jana Pawła II, dostał się do grupy skautów, którzy mieli spotkać się z papieżem po mszy. Ścisnął wówczas dłoń papieża, w której pozostawił prezerwatywę. Dostał się także do siedziby „L’Osservatore Romano” i telewizji watykańskiej, gdzie zostawił prezerwatywy (m.in. w windzie, za kaloryferami, pod wycieraczkami). Podczas drogi krzyżowej w Rzymie krzyczał do Jana Pawła II, aby zaakceptował stosowanie prezerwatyw.
W 1997 r. dostał się klasztoru Misjonarek Miłości w Rzymie, gdzie gościła Matka Teresa z Kalkuty. Wręczył jej wówczas list i prezerwatywę.
W 1998 r. zakłócił uroczystości związane z ekspozycją Całunu Turyńskiego. Krzyczał wówczas do arcybiskupa Turynu: "Kardynale, „tak” dla prezerwatywy, „tak” dla życia. Gdyby Jezus żył, powiedziałby „tak” dla kondoma".
Kandydował także na burmistrza w swoim regionie - na konferencji prasowej pojawił się w piżamie oraz różowym szlafroku w kwiatki. Założył partię P.P.P. (Paolini Pro Preservativo).
Za obrazę religii poprzez zniesławienie Benedykta XVI, został skazany przez sąd pierwszej instancji na pięć miesięcy więzienia. Paolini będąc wtedy w obiektywie kamer prowadził happening rozdając prezerwatywy.
Wykrzykiwał także obraźliwe hasła pod adresem polityków. Podczas festiwalu filmowego w Wenecji wypowiadał obelgi pod adresem Silvio Berlusconiego, zakłócił relację po pokazie filmu konkursowego i dwa razy chciał wtargnąć przed kamery. Otrzymał od miejscowej policji trzyletni zakaz wstępu do tego miasta.
Zakłócał relacje telewizyjne dziennikarzy podczas manifestacji i pikiet pracowników linii lotniczych Alitalia. Został przez to objęty trzyletnim zakazem przebywania na rzymskim lotnisku Fiumicino.
W 2002 r. Paolini przez swoje zachowanie trafił do Księgi Rekordów Guinnessa (kategoria: przerywania i zakłócania transmisji telewizyjnych), mając na koncie 30'000 wtargnięć przed telewizyjne kamery.
Dochód jego stanowią m.in. honoraria od prasy za zdjęcia oraz sprzedaż publikacji i kaset na własny temat. Sponsorem jego jest także producent prezerwatyw.
W 2009 r, w dniu swoich 35. urodzin oświadczył, że nigdy więcej już nie będzie przeszkadzał telewizyjnym reporterom. Deklarację tę złożył przed sądem w Rzymie (gdzie toczył się jego kolejny proces o zakłócenie transmisji telewizyjnej). Poinformował także, że jego osoba jest tematem pracy magisterskiej, pt. "Telewizyjny performance, przypadek Gabriele Paoliniego". Paolini po raz pierwszy rezygnował ze swojej działalności w 2002 r.

</doc>
<doc id="1805143" url="https://pl.wikipedia.org/wiki?curid=1805143" title="Only Revolutions">
Only Revolutions

Only Revolutions to piąty album długogrający nagrany przez szkocki zespół Biffy Clyro. Jego wydanie przewidziano w dniu 9 listopada 2009. Tak jak poprzedni album, także i ten został wyprodukowany przez producenta Gartha Richardsona, a wydany przez wydawnictwo 14th Floor.
Zarys.
W wywiadzie udzielonym dla gazety New Musical Express we wrześniu 2008, Simon Neil powiedział, że zespół rozpoczął pracę nad nowym albumem który będzie zawierał najcięższe riffy jakie grupa do tej pory stworzyła, a także potwierdził wprowadzenie do muzyki zespołu syntezatorów, które sugerują nowe eksperymenty muzyczne. Pierwszym utworem z tej płyty który został zaprezentowany publiczności był utwór "God &amp; Satan", zagrany w wersji akustycznej w czasie koncertu w London's Union Chapel. W marcu 2009 magazyn Kerrang! w artykule poświęconym zespołowi napisał, że prace nad nagraniem rozpoczęły się w kwietniu 2009 roku. Ta sama gazeta poinformowała, że roboczy tytuł albumu to "Boom, Blast and Ruin". Ostatecznie tytuł zmieniono, ale wśród utworów zawartych na nowej płycie znajduje się piosenka nosząca taki właśnie tytuł.
Na płycie gościnnie pojawił się Josh Homme z zespołu Queens of the Stone Age, który udziela się w utworze "Bubbles".
Tytuł płyty "Only Revolutions" został zaczerpnięty z książki wydanej w 2006 roku autorstwa Marka Danielewskiego.
Na płycie znajdzie się jeden z największych do tej pory przebojów zespołu - "Mountains", który rok wcześniej był wydany jedynie na singlu. Pierwszym (lub drugim licząc "Mountains") singlem promującym ten album został wydany 23 sierpnia 2009 That Golden Rule, który wcześniej można było usłyszeć w Radio 1 już 8 lipca.
Drugim singlem promującym album został utwór "The Captain" którego wydanie przewidziano na 26 października 2009.
Spis utworów.
utwór dodatkowy dostępny tylko w sklepie iTunes UK:
Kolejna piosenka, ”I'm Probably In Your Pocket” pierwotnie miała znaleźć się na albumie ale została z niego usunięta.

</doc>
<doc id="1805145" url="https://pl.wikipedia.org/wiki?curid=1805145" title="Parlament Walijski">
Parlament Walijski

Parlament Walijski (do maja 2020 Walijskie Zgromadzenie Narodowe, ang. "National Assembly for Wales", wal.: "Cynulliad Cenedlaethol Cymru") ma siedzibę w stolicy Walii, Cardiff i pełni rolę krajowej władzy ustawodawczej, przyznanej przez parlament brytyjski w procesie dewolucji władzy publicznej. Kompetencje ustawodawcze Zgromadzenia są jednak ustawowo ograniczone. Organ tworzy 60 członków wybieranych w powszechnych wyborach parlamentarnych na 4-letnią kadencję, z czego czterdziestu w okręgach wyborczych w systemie mieszanym, a pozostałych dwudziestu w pięciu regionach wyborczych z zastosowaniem metody przedstawicielstwa proporcjonalnego.
Historia.
Walijskie Zgromadzenie Narodowe zostało powołane do życia w wyniku przeprowadzonego 18 września 1997 referendum w którym Walijczycy opowiedzieli się za powstaniem własnego lokalnego parlamentu. Z początku parlament posiadał mocno ograniczone kompetencje nadane ma mocy aktu z 1998 roku przekazującego część uprawnień pozostających w kompetencjach Ministerstwa do spraw Walii i Sekretarza Stanu dla Walii. W 2006 roku na mocy nowego aktu zostały nadane dodatkowe kompetencje dla Walijskiego Zgromadzenia Narodowego.
Senedd.
Senedd (ang. "Senate"), siedziba parlamentu walijskiego, jest miejscem obrad parlamentu i posiedzeń komisji. Budynek został zaprojektowany przez Richard Rogers Partnership i zbudowany przez przedsiębiorstwo budowlane . Jego powierzchnia wynosi 5308 metrów kwadratowych. Uroczystego otwarcia dokonała Królowa Elżbieta II 1 marca 2006 roku, w , patrona Walii.
Budynek ma trzy piętra, pierwsze i drugie dostępne dla wszystkich. Głównym pomieszczeniem jest izba obrad (wal. "Siambr") z galerią dla publiczności. Na parterze znajdują się trzy sale posiedzeń komisji, zamknięte dla zwiedzających. Na pierwszym piętrze mieści się Neuadd, pomieszczenie z recepcją. Obszar na drugim piętrze z kawiarnią i miejscami siedzącymi, w centrum którego znajduje się duży komin doprowadzający naturalne światło do izby obrad, nosi nazwę Oriel. Jest to doskonały punkt widokowy na .
Senedd został zbudowany z dbałością o ochronę środowiska. Do jego wykonania zostały użyte lokalne materiały jak drewno dębu bezszypułkowego czy stal z południowej Walii, a także drewno cedru czerwonego z odnawialnych lasów w Kolumbii Brytyjskiej. Z przodu budynku znajdują się stalowe rury odprowadzające deszczówkę do zbiornika, gdzie jest oczyszczana za pomocą filtra ultrafioletowego, a następnie używana do mycia okien i w toaletach. Naturalne światło i świeże powietrze rozprowadzane jest po budynku przez znajdujący się w środku komin. Do ogrzewania wykorzystywane są podziemne wody termalne. Utrzymanie odpowiedniej temperatury w okresie zimowym i letnim przy minimalnym użyciu klimatyzacji zapewniają automatycznie otwierające i zamykające się okna wykonane z izolowanego szkła.
Do czasu ukończenia Senedd posłowie Zgromadzenia obradowali w znajdującym się nieopodal . Teraz mieści się tam muzeum poświęcone parlamentaryzmowi walijskiemu, centrum edukacyjne, w którym można zdobyć informacje na temat pracy członków Zgromadzenia oraz sklep z pamiątkami.
Wybory.
Pierwsze wybory parlamentarne 6 maja 1999 roku przy frekwencji wyborczej wynoszącej 46,3% wygrała z wynikiem 37,6% Walijska Partia Pracy co przełożyło się na 28 mandatów. Na kolejnych miejscach uplasowały się Plaid Cymru, Partia Konserwatywna oraz Liberalni Demokraci. Kolejne wybory parlamentarne w latach 2003, 2007, 2011 i 2016 również przyniosły zwycięstwo Walijskiej Partii Pracy.
Aktualny skład.
Rozdział miejsc w walijskim parlamencie po wyborach w latach 2003, 2007, 2011 i 2016.

</doc>
<doc id="1805146" url="https://pl.wikipedia.org/wiki?curid=1805146" title="Notorious">
Notorious

Notorious – amerykański dramat filmowy w reżyserii George'a Tillmana Juniora z 2009 roku. Film jest oparty na życiu rapera o pseudonimie artystycznym Notorious B.I.G.
Film przedstawia życie rapera Christophera Wallace'a od wczesnych lat aż do jego śmierci.

</doc>
<doc id="1805147" url="https://pl.wikipedia.org/wiki?curid=1805147" title="Esko Aho">
Esko Aho

Esko Tapani Aho (ur. 20 maja 1954 w Veteli) – fiński polityk, parlamentarzysta, przewodniczący Partii Centrum, od 1991 do 1995 premier Finlandii.
Życiorys.
Ukończył studia z zakresu nauk społecznych na Uniwersytecie Helsińskim. Pracował w oświacie, administracji rządowej (jako asystent polityczny ministra spraw zagranicznych) i samorządzie miasta Kanus. W drugiej połowie lat 70. pełnił funkcję przewodniczącego organizacji młodzieżowej Partii Centrum.
W 1983 z ramienia centrystów uzyskał mandat posła do Eduskunty. Od tego czasu nieprzerwanie przez dwadzieścia lat zasiadał w parlamencie krajowym. W 1990 został przewodniczącym Partii Centrum, funkcję tę pełnił do 2002 (z krótką przerwą w okresie 2000–2001). Od 1994 do 2002 był wiceprzewodniczącym Międzynarodówki Liberalnej.
Po wygranych przez jego ugrupowanie wyborach parlamentarnych w 1991 krótko kierował parlamentem. W kwietniu tegoż roku stanął na czele koalicyjnego centroprawicowego rządu, tworzonego także przez Partię Koalicji Narodowej, chadeków i liberalne ugrupowanie mniejszości szwedzkiej. Gabinet ten przetrwał czteroletnią kadencję do 1995, kiedy to w kolejnych wyborach pierwsze miejsce zajęli socjaldemokraci. W drugiej połowie lat 90. działał jednocześnie w związkach sportowych jako prezes krajowej federacji narciarskiej i wiceprezes Fińskiego Komitetu Olimpijskiego.
W 2000 Esko Aho wystartował w wyborach prezydenckich, przegrywając jednak z Tarją Halonen. Po porażce przez rok wykładał na Harvard University. W 2003 zakończył pracę w krajowym parlamencie i zrezygnował z aktywnej działalności politycznej. Pracował jako niezależny konsultant, następnie do 2008 był prezydentem krajowego funduszu na rzecz badań i rozwoju (SITRA). Dołączył następnie do zarządu koncernu elektronicznego Nokia. W 2016 wszedł w skład rady dyrektorów rosyjskiego banku Sbierbank Rossii, zrezygnował z tego stanowiska w lutym 2022 po tym, jak Rosja rozpoczęła inwazję na Ukrainę.

</doc>
<doc id="1805152" url="https://pl.wikipedia.org/wiki?curid=1805152" title="Już nadchodzi">
Już nadchodzi

Już nadchodzi (ang. "Coming Soon", 1999) – amerykański film pełnometrażowy (komedia romantyczna) o fabule mocno skierowanej do nastoletniej widowni.
Fabuła.
Trzy przyjaciółki – niepozorna i wrażliwa Stream oraz wyzwolone Jenny i Nell – rozpoczynają naukę na wyższej uczelni. Nie mają jednak w planach skupiać się na studiach, ponieważ głównym przedmiotem ich zainteresowań są chłopcy. Postanawiają zdobyć jak najwięcej miłosno-erotycznych doświadczeń, a Manhattan otwiera przed nimi wręcz nieograniczone możliwości.

</doc>
<doc id="1805154" url="https://pl.wikipedia.org/wiki?curid=1805154" title="Otok (numizmatyka)">
Otok (numizmatyka)

Otok – linia biegnąca wzdłuż krawędzi monety zabezpieczająca ją przed nadmiernym wycieraniem się. Podstawowe typy otoku to liniowy i perłowy.

</doc>
<doc id="1805155" url="https://pl.wikipedia.org/wiki?curid=1805155" title="Waldemar Chełkowski">
Waldemar Chełkowski

Waldemar Chełkowski (ur. 22 lipca 1975 w Brodnicy) – polski motocyklista wyścigowy. Startował w klasie Fiat Yamaha Cup R1, Pucharze BMW, w klasie Superstock 1000, a w sezonie 2012 oraz 2013–2015 w klasie Superbike w Wyścigowych Międzynarodowych Motocyklowych Mistrzostwach Polski oraz Mistrzostwach Europy – Alpe Adria Motorcycle Union. Jego numer startowy to 50. Ściga się od 2007 r. Jeździł na motorze R1'03 i R1'08. Obecnie startuje na motocyklu BMW S1000RR. W latach 2009–2012 razem z Aleksandrem Ostrowskim nakręcił prawie 60 odcinków „Monośladu” – programu motoryzacyjnego o tematyce motocyklowej, który ukazuje się na łamach PolsatPlay. Trzykrotnie zdobył tytuł najlepszego sportowca roku - 2007,2008 oraz 2009 Brodnicy (swojej rodzinnej miejscowości). Plebiscyt przeprowadzany jest na łamach Czasu Brodnicy (Agora SA) .
W połowie 2016r zakończył karierę wyścigową. W 2017r pomyślnie zdał egzamin i został COACH'em (trenerem) w najbardziej elitarnej szkole nauki techniki, jazdy motocyklowej na świecie - California Superbike School.
W 2018 r. ukończył kurs oraz zdał egzamin zostając Instruktorem Sportu Motocyklowego w Polskim Związku Motorowym.
Ma żonę oraz dwójkę dzieci (córkę i syna).
Obecnie zamieszkały w Warszawie.

</doc>
<doc id="1805156" url="https://pl.wikipedia.org/wiki?curid=1805156" title="Moneta niema">
Moneta niema

Moneta niema (anepigraficzna) – moneta bez żadnych napisów i innych znaków umożliwiających jej bliższą identyfikację, np. antyczne monety w kształcie delfinów z Olbii, czy liczne polskie denary i brakteaty z okresu rozbicia dzielnicowego.

</doc>
<doc id="1805159" url="https://pl.wikipedia.org/wiki?curid=1805159" title="Egzerga">
Egzerga

Ekserga (łac. "exergum" od gr. εξεργον – dosł. „spoza dzieła”) albo egzerga (z wymowy fr. "exergue") – dolna część pola monety, oddzielona od niego poziomą linią, zwaną cięciwą. 
Określana polskim terminem odcinek (zapożyczonym z niem. "Abschnitt"). Najczęściej znajdują się w nim oznaczenia mennicze (np. symbol mennicy, znak emisyjny, cyfra własna itp.) bądź data wybicia danego numizmatu; rzadziej bywa niewypełniony.

</doc>
<doc id="1805160" url="https://pl.wikipedia.org/wiki?curid=1805160" title="Stara Pomarańczarnia">
Stara Pomarańczarnia

Stara Pomarańczarnia, także Stara Oranżeria, pierwotnie Wielka Oranżeria – klasycystyczna pomarańczarnia w Łazienkach Królewskich w Warszawie, wzniesiona w latach 1786–1788 według projektu Dominika Merliniego.
Stara Pomarańczarnia wykorzystywana do przechowywania drzew pomarańczowych, które latem zdobiły alejki parkowe w Łazienkach. We wschodnim skrzydle budynku mieścił się teatr dworski – Teatr Stanisławowski (Królewski).
Historia.
Starą Pomarańczarnię zbudowano jako miejsce do przechowywania drzew pomarańczowych, które latem zdobiły ogrody. Powstała w latach 1786–1788 według projektu Dominika Merliniego na planie prostokątnej podkowy. Od początku istnienia budynku dekorowano jego wnętrza.
Budynek został wzniesiony na terenie, gdzie wcześniej nie było zabudowań, poza wodozbiorem. Przyczyną było sąsiedztwo ze wsią Ujazdów. Dopiero gdy wieś została przeniesiona, na skarpie, która tworzyła malownicze tło, zaczęto budowę. Już w 1776 r. Merlini robił jej projekty. Początkowo miała to być budowla niewielka, lecz piętrowa, w stylu chińskim. Według innego planu miałaby szeroki front w formach klasycznych, ale byłaby zbyt niska. Kolejny projekt zawierał teatr znajdujący się w skrzydle. Szymon Bogumił Zug (ówczesny specjalista od „ogrodowej” architektury) w podobnym czasie również projektował Pomarańczarnię. Jego projekty bardzo różniły się od planów Merliniego. Zawierały bardziej skomplikowane formy, teatr miał być pośrodku, a oranżerie na skrzydłach. Dopiero po dziesięciu latach rozpoczęto budowę. Wybrano projekt Merliniego i to on został budowniczym Pomarańczarni i teatru. Budowa trwała dwa lata. Efekt najbardziej przypominał trzeci projekt. Podczas budowy zmieniono formy architektoniczne na prostsze i surowsze. Dekoracje projektował Jan Chrystian Kamsetzer. W jednym swoim projekcie zagospodarował górną ścianę malowidłem pejzażowym z krajobrazem włoskim i ruinami antycznymi. W drugim projekcie przed ścianą umieścił galerię najsławniejszych rzeźb starożytnych takich jak: Herakles Farnezyjski, Apollo Belwederski.
Pomarańczarnia jest jedynym budynkiem oprócz pałacu który ma elewacje utrzymane w późniejszym i surowszym stylu klasycznym. Kiedyś miała attykę i wyraźniejszy gzyms w częściach, które miały dwie kondygnacje. Dolna miała charakter cokołu o małych otworach. To wszystko zostało zmienione podczas remontów w XIX wieku. Od południa jest właściwa fasada, ma ona jedną kondygnację o 17 osiach. Jest niska, bardzo rozciągnięta, jednolita, złożona z półkoliście zamkniętych okien i drzwi, które są pooddzielane pilastrami. Taka architektura wywodzi się z Grand Trianon w Wersalu.
Budynek nie został zniszczony w czasie II wojny światowej. 
W latach 1952–1965 przed budynkiem znajdował się pomnik księcia Józefa Poniatowskiego.
W 2015 przed Starą Oranżerią w miejscu trawiastych części historycznego założenia rabat i alejek powstał Ogród Holenderski zaprojektowany przez holenderskiego architekta krajobrazu Nieka Roozena.
Architektura i wnętrza.
Cały budynek wzniesiono na planie prostokątnej podkowy. Jego główną część stanowi oranżeria z Ogrodem Zimowym. W niej przechowywano zimą drzewa pomarańczowe. We wschodnim skrzydle znajduje się Teatr Stanisławowski.
W Ogrodzie Zimowym znajduje się Królewska Galeria Rzeźby. Była ona, obok Galerii Obrazów w pałacu Na Wyspie i Galerii Grafiki w Białym Domu jedną z trzech głównych galerii w Łazienkach Królewskich. Znajduje się tutaj stała ekspozycja rzeźb gipsowych i marmurowych pochodzących m.in. z kolekcji Stanisława Augusta, które ocalały podczas II wojny światowej. W latach 2012–2014 w budynku odsłonięto, poddano konserwacji i uzupełniono znajdujące się pod warstwami farby malowidła autorstwa Jana Chrystiana Kamsetzera. Malowidła pokrywały ok. 60% powierzchni ścian w foyer Teatru Stanisławowskiego i ścian w Ogrodzie Zimowym. Ich odkrycie było jednym z najważniejszych wydarzeń konserwatorskich w Warszawie w ostatnich latach.
Zaprojektowana przez Merliniego sala teatralna jest prostokątna i pozbawiona charakterystycznych dla tamtego okresu zaokrągleń. Widownia schodkowo wznosi się w górę i ma kilka rzędów ławek oraz 9 lóż (trzy naprzeciwko sceny i trzy po bokach). W 1787 r. Jan Bogumił Plersch razem z Antonim Gerżabkiem wykonali malowidło na suficie sali, przedstawiające Apolla na kwadrydze w otoczeniu geniuszów. Są tam również reliefowe medaliony Sofoklesa, Szekspira, Racine’a, Moliera. 
Pas malowideł między belkowaniem a sufitem przedstawia dziewięć iluzjonistycznych lóż wypełnionych publicznością. Przez wiele lat przypisywano realistyczne malowidła w teatrze, przedstawiające współczesnych ludzi, Antoniemu Smuglewiczowi. Przyniosły mu sławę doskonałego malarza. W raportach o budowie Starej Pomarańczarni wymieniono imię Antoni. Powyższa wzmianka dotyczyła jednak Gerżabka, a nie Smuglewicza. W 1787 r. zarząd budowli królewskich zaprotokółował, że Plersch i Antoni Gerżabek będą pracować przy platformie. Podczas pracy skierowano jednak Gerżabka do malowania drugiego skrzydła, a Plersch dostał nowego pomocnika – Dąbrowskiego. W marcu 1788 r. obaj zaczęli malować salę widokową, która została oddana w lipcu. Dąbrowski za tę pracę dostawał wynagrodzenie 20 dukatów miesięcznie. Z raportów wynika, że Plersch malował, a Dąbrowski mu pomagał, jednak wymieniony jest jako autor plafonu. Jeśli plafon wykonał sam, można domniemywać, że dekoracje ścian zostawił dla pomocnika. Wskazywałby na to także odmienny styl wykonania obu tych elementów.
Teatr Stanisławowski.
We wschodnim skrzydle budynku mieści się unikatowy w skali światowej teatr dworski, w którym może zmieścić się 200 widzów. Ma 9 lóż rozmieszczonych na trzech ścianach oraz oryginalną dekorację widowni. Teatr składa się z głębokiej sceny o pochylonej podłodze, z zachowanymi oryginalnymi urządzeniami, m.in. rynną do robienia grzmotów. Całości dopełniają efektowny herb królewski nad sceną oraz medaliony z wizerunkami najznakomitszych (zdaniem króla) dramaturgów w dziejach: Sofoklesa, Szekspira, Moliera i Racine’a. Prawdziwym unikatem są także malowidła Jana Bogumiła Plerscha – ukazują iluzjonistyczny rząd lóż. Zostały namalowane na murach, przedstawiają widownię z wytworną publicznością dworską, damami spoglądającymi przez lorgnon na toalety sąsiadek, plotkującymi dworzanami itp. Wnętrze ma świetną akustykę, ponieważ zostało obudowane drewnem. Widownia złożona jest z parteru i lóż i odznacza się dekoracją malarską.
Teatr został otwarty 6 września 1788. Tego dnia amatorzy z otoczenia króla zagrali na nowej scenie francuską sztukę Charlesa Collégo "La partie de chasse d'Henri IV". 14 września 1788 r., w rocznicę odsieczy wiedeńskiej, z okazji odsłonięcia pomnika Jana III odbyło się w „nowym teatrum” uroczyste przedstawienie dla liczniejszej publiczności. Teatr wzbudzał ogólny zachwyt. Był przeznaczony głównie dla króla i jego otoczenia. Mimo to w 1791 r. podczas przebudowy placu Krasińskich król oddał swój teatr na publiczne przedstawienie trupy Bogusławskiego.
W latach 1839-1840 teatr był odnawiany pod nadzorem ówczesnego prezesa dyrekcji teatrów, gen. Rautenstraucha i pod kierunkiem architektonicznym Ludwika Kozubowskiego. Z tego czasu pochodzą zmiany w elewacjach. Z XIX wieku pochodziły również pokrycia mebli i portiery w loży. W 1950 r. odbyły się ostatnie roboty konserwatorskie. Od 1962 r. teatr jest otwarty dla zwiedzających. Teatr nosi nazwę „stanisławowski”, ponieważ w tamtych czasach panował Stanisław August Poniatowski i to właśnie jemu zawdzięcza się Park Łazienkowski.
Od 2017 teatr jest jedną ze scen warszawskich Polskiej Opery Królewskiej.
W pobliżu budynku znajduje się rzeźba Psa Asa wyznaczająca miejsce pochówku psów strażniczych muzeum.

</doc>
<doc id="1805161" url="https://pl.wikipedia.org/wiki?curid=1805161" title="Morton Berger">
Morton Berger

Morton Robert Berger – nauczyciel szkoły średniej w Arizonie, skazany na 200 lat więzienia (bez możliwości probacji, warunkowego przedterminowego zwolnienia ani ułaskawienia) za posiadanie dwudziestu zdjęć przedstawiających dziecięcą pornografię, prawdopodobnie ściągniętych z internetu. Wyrok ten, najmniejszy na jaki pozwala prawo Arizony, został podtrzymany przez Sąd Najwyższy Arizony w 2006. 26 lutego 2007 Sąd Najwyższy Stanów Zjednoczonych odmówił rozpatrzenia dalszej apelacji.
Przestępstwo.
W 2002 Berger został aresztowany, po nalocie policji na jego dom, za posiadanie dużej kolekcji dziecięcej pornografii, którą zbierał przez sześć lat. Zarzucono mu 35 przypadków seksualnego wykorzystania nieletnich, po jednym zarzucie na każde zdjęcie; piętnaście z tych zarzutów zostało oddalonych. Berger został skazany przez ławę przysięgłych za pozostałe dwadzieścia zdjęć.
Wyrok.
Niecodzienna kara 200 lat więzienia składa się z dziesięciu lat za każde zdjęcie – minimalna kara dozwolona przez prawo stanowe. Każde zdjęcie uznano za osobne przestępstwo, więc sędzia ustalił, że kary będą odbywać się po kolei. Największa kara proponowana przez prokuratora to 340 lat, a największa kara możliwa do zasądzenia to 480 lat.
Apelacje.
Prawnicy Bergera odwołali się od wyroku cytując 8. poprawkę do Konstytucji Stanów Zjednoczonych, zabraniającą "okrutnych i nietypowych kar". Przekonywali, że chociaż jedna dziesięcioletnia kara nie jest zbyt wielka, to łączny wyrok 200 lat więzienia jest ogromnie nieporównywalny do winy Bergera, biorąc pod uwagę fakt, że za zabójstwo lub gwałt na dziecku nie otrzymałby takiego długiego wyroku. Po przegranej w Arizona Court of Appeals złożyli apelację w Sądzie Najwyższym Arizony, który orzekł 10 maja 2006.
Część sędziów Sądu Najwyższego Arizony przychylała się do argumentów Bergera. Wiceprezes sądu Rebecca White powołała się na prawo, nakazujące obowiązkowy wyrok minimalny, obowiązkową zasadę wykonywania wyroków po kolei i brak możliwości probacji jako potrójne przekleństwo ("triple whammy"), zauważając, że "kara znacznie przekracza kary zasądzane w jakiejkolwiek innej jurysdykcji za podobne przestępstwa i że jest większa niż kary zwykle orzekane za przestępstwa skutkujące poważnym uszkodzeniem ciała lub nawet śmiercią ofiar".
Mimo wątpliwości, sąd był zobowiązany precedensami do podtrzymania wyroku, twierdząc, że wykonywane po kolei wyroki, które sumują się do jednego bardzo długiego wyroku, nie są niekonstytucyjne, o ile wszystkie pojedyncze wyroki są zgodne z konstytucją. Wyrok był praktycznie jednomyślny.
26 lutego 2007 Sąd Najwyższy Stanów Zjednoczonych odmówił rozpatrzenia dalszej apelacji.

</doc>
<doc id="1805165" url="https://pl.wikipedia.org/wiki?curid=1805165" title="Nadzieja nam się stanie">
Nadzieja nam się stanie

Nadzieja nam się stanie - promocyjny maxisingel świąteczny ze znanymi kolędami w wykonaniu Anny Marii Jopek, promujący album "Dzisiaj z Betleyem".

</doc>
<doc id="1805166" url="https://pl.wikipedia.org/wiki?curid=1805166" title="Szepty i łzy">
Szepty i łzy

Szepty i łzy – wydany w 2000 roku singel Anny Marii Jopek z muzyką skomponowaną przez Wojciecha Kilara, z solówką trąbki Tomasza Stańki. Promował albumy "Bosa", "Barefoot" oraz zbiór największych kompozycji Kilara pt. "The Best".

</doc>
<doc id="1805167" url="https://pl.wikipedia.org/wiki?curid=1805167" title="Jeżeli chcesz">
Jeżeli chcesz

Jeżeli chcesz - promo singel Anny Marii Jopek z 2000 roku. 

</doc>
<doc id="1805168" url="https://pl.wikipedia.org/wiki?curid=1805168" title="Cimin Huiri">
Cimin Huiri

Cimin Huiri (ur. 680, zm. 748; chiń. 慈愍慧日, pinyin "Címǐn Huìrì"; kor. 자민혜일 "Chamin Hyeil"; jap. "Jimin Enichi"; wiet. "Từ Mẫn Huệ Nhật") – jeden z trzech najważniejszych mistrzów Szkoły Czystej Krainy okresu Tang.
Życiorys.
Cimin urodził się w 680 r. w okresie panowania cesarza Gaozu.
Jeszcze jako młody człowiek, zainspirowany przykładem pielgrzymki Yijinga (635–713) do Indii, w 702 r. udał się do tego kraju. Przybył tam w 704 r. drogą morską i przebywał do 716 r.
W czasie pobytu w Indiach Cimin pielgrzymował do świętych miejsc buddyjskich i przez 18 lat studiował filozofię buddyjską. Został także zainspirowany historiami o Amitabhie i Awalokiteśwarze i zdecydował poświęcić swoje życie propagowaniu nauk Czystej Krainy.
Po powrocie do Chin, przeciwnie do Yijinga, nie poświęcił się tłumaczeniu przywiezionych sutr, ale oddał się propagowaniu praktyk Szkoły Czystej Krainy. Wśród mas szerzył praktykę "nianfo" – recytowania imienia Buddy. To było przyczyną otrzymania pośmiertnego tytułu od cesarza Xuanzonga – "Cimin" (Współczujący i Dobroczynny).
Zmarł w wieku 69 lat w 748 r.
Nauki.
Nauki Cimina można scharakteryzować trzema zasadniczymi punktami:
Był więc Cimin prekursorem synkretyzmu na gruncie buddyjskim. "Wszystkie Dharmy buddyjskie są równe, stosują się do Takości i prowadzą do doskonałego oświecenia".
Jednak krytykował niektórych wyznawców chanu za odrzucenie wszelkich innych buddyjskich nauk i praktyk oraz uważanie, że wszystkie dharmy są puste. A skoro wszystkie dharmy są puste, pozbawione substancji, kto zatem rodzi się i umiera. Skoro wszystkie dharmy nie są substancjalne, nie ma żadnej cnoty do uprawiania, ani żadnego zła do usunięcia. Liczy się tylko medytacja chan, jako "dharma nieuwarunkowana".
Cimin nie wymienił po nazwisku atakowanych mistrzów, ale mogło to dotyczyć zwłaszcza takich mistrzów chan jak Songshan Puji (651–739) i Laoshan Yifu (658–736) – obaj ze Szkoły północnej chanu, Nanyue Huairang (677–744), Mazu Daoyi (707–788), (Qingyuan Xingsi) (660–740) i Heze Shenhui (670–762) – wszyscy z Południowej szkoły chanu. Najbardziej jednak ekstremalnym mistrzem, który odrzucił wszelkie formy religijnych praktyk buddyjskich, był założyciel lokalnej szkoły baotang w Syczuanie – Baotang Wuzhu (714–774).
Jednak Cimin nie występował przeciwko szkole chan "per se", o czym świadczy to, że łączył praktyki Czystej Krainy z praktyką szkoły chan.

</doc>
<doc id="1805172" url="https://pl.wikipedia.org/wiki?curid=1805172" title="Dorsa Geikie">
Dorsa Geikie

Dorsa Geikie – grupa grzbietów na powierzchni Księżyca o średnicy około 228 km. Dorsa Geikie znajduje się na współrzędnych selenograficznych na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Archibalda Geikie (1835-1924), szkockiego geologa.

</doc>
<doc id="1805175" url="https://pl.wikipedia.org/wiki?curid=1805175" title="Dorsa Mawson">
Dorsa Mawson

Dorsa Mawson – grupa grzbietów na powierzchni Księżyca o średnicy około 132 km. Dorsa Mawson znajduje się na współrzędnych selenograficznych na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Douglasa Mawsona (1882-1958), australijskiego geologa i badacza Antarktyki.

</doc>
<doc id="1805179" url="https://pl.wikipedia.org/wiki?curid=1805179" title="Kayla Williams">
Kayla Williams

Kayla Williams (ur. 8 maja 1993) – amerykańska gimnastyczka, mistrzyni świata.
Największym sukcesem zawodniczki jest złoty medal mistrzostw świata w Londynie w konkurencji skoku.

</doc>
<doc id="1805180" url="https://pl.wikipedia.org/wiki?curid=1805180" title="Dorsa Dana">
Dorsa Dana

Dorsa Dana – grupa grzbietów na powierzchni Księżyca o średnicy około 70 km. Dorsa Dana znajduje się na współrzędnych selenograficznych na obszarze Mare Smythii.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Jamesa Dwighta Dany (1813-1895), amerykańskiego geologa, mineraloga i zoologa.

</doc>
<doc id="1805181" url="https://pl.wikipedia.org/wiki?curid=1805181" title="Park Hibiya">
Park Hibiya

 – tokijski park miejski, położony w dzielnicy Chiyoda, graniczący z południową fosą cesarskiego kompleksu pałacowego ("Kōkyo").
Historia.
Do końca okresu Tokugawa teren ten był siedzibą różnych daimyō. W okresie Meiji został przeznaczony do musztry i parad wojskowych, a następnie stworzono pierwszy nowoczesny park miejski w Japonii w stylu zachodnim, otwarty w 1903 roku. 
Od tego czasu park stał się miejscem wielu wydarzeń różnego rodzaju, często o wielkim znaczeniu dla kraju.
W 1905 roku na terenie parku miał miejsce 30-tysięczny agresywny protest przeciwko postanowieniom traktatu z Portsmouth, wynegocjowanego z pośrednictwem Stanów Zjednoczonych pomiędzy pokonaną Rosją a zwycięską Japonią. Organizacje: Stowarzyszenie Mrocznego Oceanu ("Gen’yōsha") i Stowarzyszenie Czarnego Smoka ("Kokuryūkai"), potępiając warunki traktatu jako „haniebne dla honoru narodowego Japonii” doprowadziły do zamieszek, które rozszerzyły się na całe miasto. Byli zabici i setki rannych, zniszczono dziesiątki policyjnych posterunków ("kōban"), podpalono 13 kościołów (jako sanktuariów nie-japońskiej religii).
W listopadzie 1943 roku odbyła się w Tokio konferencja Wielkiej Azji Wschodniej (Greater East Asia Conference, "Dai Tōa Kaigi"). Na zakończenie wydano pięciopunktową deklarację. Następnego dnia po jej przyjęciu w Parku Hibiya odbył się wielotysięczny wiec z udziałem delegacji państw azjatyckich uczestniczących w konferencji. Goście wyrazili wdzięczność Japonii za wypędzenie brytyjskich i amerykańskich imperialistów z Azji. Wszyscy już jednak wiedzieli wówczas, że losy wojny obróciły się przeciwko Japonii.
Opis.
Entuzjazm projektanta parku o powierzchni 16 ha jako pioniera kultury widoczny jest w małej sali muzycznej, pierwszym kwietniku i drodze wysadzanej drzewami miłorzębu. Klomby wypełnione są kwiatami czterech pór roku, co tworzy miejsce relaksu dla osób pracujących w tej dzielnicy biznesu i administracji rządowej. W parku znajduje się zewnętrzny amfiteatr wykorzystywany m.in. do koncertów muzycznych. Jest też kilka restauracji i małe muzeum parkowe, biblioteka, pięć kortów tenisowych i kilka sklepów. Jednym z najważniejszych punktów, rodzajem symbolu, jest fontanna.
W parku znajduje się popiersie bohatera narodowego Filipin, José Rizala (1861–1896), który poświęcił swoje życie filipińskiemu ruchowi niepodległościowemu. Japońscy wolontariusze ustawili je w 1961 roku, upamiętniając jego pobyt w pobliskim hotelu w 1888 roku.

</doc>
<doc id="1805182" url="https://pl.wikipedia.org/wiki?curid=1805182" title="Zofia Walasek">
Zofia Walasek

Zofia Walasek z domu Walkiewicz (ur. 6 stycznia 1933 w Nowym Dworze w powiecie kościańskim, zm. 23 stycznia 2022 w Katowicach) – polska lekkoatletka, specjalistka biegów na średnich dystansach.
Kariera.
Wystąpiła na igrzyskach olimpijskich w 1960 w Rzymie, gdzie odpadła w eliminacjach biegu na 800 m. Dwukrotnie poprawiała rekord Polski na tym dystansie (2:08,5 26 czerwca 1960 w Tule i 2:08,3 3 lipca 1960 w Moskwie). Pięciokrotnie reprezentowała Polskę w meczach międzypaństwowych, odnosząc 1 zwycięstwo.
Była mistrzynią Polski na 800 m w 1961. Pięć razy był wicemistrzynią Polski: na 400 m w 1959, na 800 m w 1960 i w biegu przełajowym w 1958, 1960 i 1961.
Startowała w klubach Budowlani Chodzież (1847-1948), Warta Poznań (1949–1950), Ogniwo Chodzież (1951–1952), Kolejarz Poznań (1953–1955), Kolejarz Katowice (1955–1957) i Start Katowice (1957–1964).
Po zakończeniu kariery sportowej została trenerem lekkoatletycznym w Starcie Katowice. Jej wychowankami są m.in. olimpijki Jolanta Janota i Joanna Smolarek.

</doc>
<doc id="1805184" url="https://pl.wikipedia.org/wiki?curid=1805184" title="Mistrzostwa Europy Strongman 1994">
Mistrzostwa Europy Strongman 1994

Mistrzostwa Europy Strongman 1994 – doroczne, indywidualne
zawody europejskich siłaczy.
Data: 1994 r.
Miejsce: 
WYNIKI ZAWODÓW:

</doc>
<doc id="1805187" url="https://pl.wikipedia.org/wiki?curid=1805187" title="Zhang Hongtao">
Zhang Hongtao

Zhang Hongtao (; ur. 9 kwietnia 1986) – chiński gimnastyk, mistrz świata.
Największym sukcesem zawodnika jest złoty medal mistrzostw świata w Londynie w konkurencji ćwiczeń na koniu z łękami.

</doc>
<doc id="1805188" url="https://pl.wikipedia.org/wiki?curid=1805188" title="Yan Mingyong">
Yan Mingyong

Yan Mingyong (; ur. 24 marca 1985) – chiński gimnastyk, dwukrotny mistrz świata.
Największym sukcesem zawodnika jest złoty medal mistrzostw świata w Londynie w konkurencji ćwiczeń na kółkach.

</doc>
<doc id="1805189" url="https://pl.wikipedia.org/wiki?curid=1805189" title="Mingyong Yan">
Mingyong Yan



</doc>
<doc id="1805190" url="https://pl.wikipedia.org/wiki?curid=1805190" title="Hongtao Zhang">
Hongtao Zhang



</doc>
<doc id="1805191" url="https://pl.wikipedia.org/wiki?curid=1805191" title="Dorsa Cato">
Dorsa Cato

Dorsa Cato – grupa grzbietów na powierzchni Księżyca o średnicy około 140 km. Dorsa Cato znajduje się na współrzędnych selenograficznych na obszarze Mare Fecunditatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Katona Starszego (234-149 p.n.e.), rzymskiego mówcy, polityka i pisarza.

</doc>
<doc id="1805193" url="https://pl.wikipedia.org/wiki?curid=1805193" title="Oscar Carlén">
Oscar Carlén

Oscar Carlén (ur. 11 maja 1988 w Karlstad) – szwedzki piłkarz ręczny, reprezentant kraju. Obecnie występuje w Bundeslidze, reprezentuje barwy HSV Hamburg. Gra na pozycji prawego rozgrywającego. W kadrze narodowej zadebiutował w 2007 roku.
Jest synem Pera Carléna, byłego piłkarza ręcznego, reprezentanta Szwecji, a obecnie trenera.
Od sezonu 2011/12 będzie występował w HSV Hamburg.

</doc>
<doc id="1805195" url="https://pl.wikipedia.org/wiki?curid=1805195" title="Dorsa Argand">
Dorsa Argand

Dorsa Argand – grupa grzbietów na powierzchni Księżyca o średnicy około 109 km. Dorsa Argand znajduje się na współrzędnych selenograficznych na obszarze pomiędzy Oceanus Procellarum a Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Émile Arganda (1879-1940), szwajcarskiego geologa.

</doc>
<doc id="1805196" url="https://pl.wikipedia.org/wiki?curid=1805196" title="Aleksander Gawroński">
Aleksander Gawroński

Aleksander Gawroński (ur. 25 października 1939 w Warszawie, zm. 21 kwietnia 2003) – polski aktor filmowy, teatralny i dubbingowy.
W teatrze zadebiutował w 1961 roku, a dwa lata później zdał egzamin eksternistyczny. W latach 1961–1972 występował w Teatrze Bałtyckim w Koszalinie, 1972–1983 w Teatrze Ziemi Mazowieckiej w Warszawie, a od 1983 do 1989 w Teatrze Popularnym w Warszawie.
Zasłynął szczególnie z roli Pracusia ze Smerfów, którą po jego śmierci przejął Mieczysław Morański. Zagrał też m.in. kota Choo Choo w starej wersji dubbingowej "Kota Tip-Topa" zrealizowanej w 1989 r. przez Polskie Nagrania. Wystąpił także w starej wersji dubbingowej Kaczych opowieści.
Brat aktora Andrzeja Gawrońskiego, ojciec aktorki Agaty Gawrońskiej. Pochowany został na Cmentarzu Bródnowskim (kwatera 114R-8-4).
Filmografia.
Źródło: Filmpolski.pl.

</doc>
<doc id="1805198" url="https://pl.wikipedia.org/wiki?curid=1805198" title="Owoce pestkowe">
Owoce pestkowe



</doc>
<doc id="1805199" url="https://pl.wikipedia.org/wiki?curid=1805199" title="Owoc pestkowy">
Owoc pestkowy



</doc>
<doc id="1805200" url="https://pl.wikipedia.org/wiki?curid=1805200" title="Viktor Szilágyi">
Viktor Szilágyi

Viktor Szilágyi (ur. 16 września 1978 w Budapeszcie) – piłkarz ręczny, urodzony na Węgrzech, wielokrotny reprezentant Austrii, występuje na pozycji lewego bądź środkowego rozgrywającego. Od sezonu 2012/13 występuje w Bundeslidze, w drużynie Bergischer HC.

</doc>
<doc id="1805203" url="https://pl.wikipedia.org/wiki?curid=1805203" title="Dorsa Barlow">
Dorsa Barlow

Dorsa Barlow – grupa grzbietów na powierzchni Księżyca o średnicy około 120 km. Dorsa Barlow znajduje się na współrzędnych selenograficznych na obszarze Mare Tranquillitatis w pobliżu granicy z Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Barlowa (1845-1934), angielskiego geologa specjalizującego się w krystalografii.

</doc>
<doc id="1805206" url="https://pl.wikipedia.org/wiki?curid=1805206" title="Dorsa Burnet">
Dorsa Burnet

Dorsa Burnet – grupa grzbietów na powierzchni Księżyca o średnicy około 194 km. Dorsa Burnet znajduje się na współrzędnych selenograficznych na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Thomasa Burneta (1635-1715), angielskiego badacza Ziemi.

</doc>
<doc id="1805207" url="https://pl.wikipedia.org/wiki?curid=1805207" title="Hawrani Dział">
Hawrani Dział

Hawrani Dział (słow. "Havrani diel") – długa grzęda odchodząca w południowo-zachodnim kierunku od Hawraniej Czubki w masywie Hawrania w Tatrach Bielskich. Opada do Doliny Zadnich Koperszadów, oddzielając Janowy Żleb znajdujący się po jej zachodniej stronie od Szerokiego Żlebu po wschodniej stronie
Dolną część Hawraniego Działu porasta las, ale znajdują się w nim wapienne, gołe skały. W środkowej części jest płytka przełączka – Janowy Przechód, przez który prowadzi nieznakowana ścieżynka trawersująca południowe stoki Hawrania i Nowego Wierchu. 
Przez Hawrani Dział przebiegała dawniej granica oddzielająca myśliwski areał księcia Christiana Hohenlohego w dolnej, w większości zalesionej części Doliny Zadnich Koperszadów od pasterskich i w dużym stopniu bezleśnych obszarów górnej części tej doliny. Na bardzo żyznych polanach wypasali tutaj mieszkańcy Białej Spiskiej. Resztki płotu ogradzającego zwierzyniec księcia zachowały się do czasów współczesnych, w postaci m.in. drutów, kołków i dwumetrowych, żelaznych słupów w podszczytowym uskoku Hawraniej Czubki.
Do Hawraniego Działu dochodzi droga jezdna wykonana w latach 1885–86 na zlecenie Christiana Hohenlohego. Obecnie prowadzi nią niebieski szlak turystyczny od Rozdroża pod Muraniem na Przełęcz pod Kopą. Przy szlaku, u południowych podnóży Hawraniego Działu znajduje się na polanie duży głaz z żelaznym krzyżem.

</doc>
<doc id="1805210" url="https://pl.wikipedia.org/wiki?curid=1805210" title="Hibiya Kōen">
Hibiya Kōen



</doc>
<doc id="1805211" url="https://pl.wikipedia.org/wiki?curid=1805211" title="Dorsa Ewing">
Dorsa Ewing

Dorsa Ewing – grupa grzbietów na powierzchni Księżyca o średnicy około 141 km. Dorsa Ewing znajduje się na współrzędnych selenograficznych na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Ewinga (1906-1974), amerykańskiego geofizyka i oceanografa.

</doc>
<doc id="1805212" url="https://pl.wikipedia.org/wiki?curid=1805212" title="Komisówka">
Komisówka

Grusza 'Komisówka' – odmiana uprawna (kultywar) gruszy należąca do grupy grusz zachodnich o późnej porze dojrzewania (odmiana zimowa). Odmiana bardzo stara, otrzymana w ogrodzie Związku Ogrodniczego ("Société d'horticulture d'Angers et du département du Maine-et-Loire") w Angers we Francji. Po raz pierwszy owocowała w 1849 roku. Do uprawy w Europie Zachodniej weszła bardzo szybko i zyskała uznanie. W wielu krajach jest podstawową odmianą, po najpopularniejszej Konferencji. W Polsce znana od bardzo dawna, lecz nigdy nie była uprawiana na szeroką skalę, choć można ją spotkać w każdym typie sadu i w uprawie amatorskiej. Do Rejestru Odmian prowadzonego przez Centralny Ośrodek Badania Odmian Roślin Uprawnych wpisana w 1990 roku.
Uprawa.
Podkładka i stanowisko.
Odmiana powinna być uprawiana wyłącznie podkładkach słabo rosnących. Najczęściej stosowana powinna być pigwa S1. Wymaga gleb żyznych, głębokich i ciepłych, zacisznych stanowisk.
Zapylenie.
Jest odmianą triploidalną, przez co nie nadaje się do uprawy jako zapylacz, a sama do dobrego owocowania wymaga zapylenia pyłkiem innej odmiany. Dobrymi zapylaczami są między innymi Faworytka, Konferencja, Bera Hardy, Bonkreta Williamsa. Kwitnie dość późno i długo, lecz kwiaty są wrażliwe na przymrozki.
Zdrowotność.
Komisówka jest odmianą średnio wytrzymałą na mróz. Jest dość odporna na parcha gruszy, lecz wrażliwa na zarazę ogniową. Jest odporna na choroby kory i drewna.
Zbiór i przechowywanie.
W warunkach polskich w zależności od rejonu i typu gleby dojrzałość zbiorczą osiąga od początku do połowy października. Przechowuje się dość dobrze, w przechowalni do grudnia a w chłodni zwykłej można ją przechować do końca stycznia, natomiast w chłodni z kontrolowaną atmosferą nawet do kwietnia.

</doc>
<doc id="1805213" url="https://pl.wikipedia.org/wiki?curid=1805213" title="Bernard Maybeck">
Bernard Maybeck

Bernard Ralph Maybeck (ur. 7 lutego 1862 w Nowym Jorku, zm. 3 października 1957 w Oakland) − amerykański architekt.
W swojej twórczości podążał śladem akademickich zasad projektowania. Inspirował się również pracami Viollet-le-Duca i Sempera, a także czerpał z doświadczeń ruchu artystycznego Arts and Crafts Movement. W 1890 wyjechał do Kalifornii, gdzie w 1902 otworzył swoje biuro architektoniczne.
Maybeck został pochowany na cmentarzu Mountain View Cemetery w Oakland.

</doc>
<doc id="1805215" url="https://pl.wikipedia.org/wiki?curid=1805215" title="Bernard Ralph Maybeck">
Bernard Ralph Maybeck



</doc>
<doc id="1805216" url="https://pl.wikipedia.org/wiki?curid=1805216" title="Katastrofa lotu Faucett 251">
Katastrofa lotu Faucett 251

Katastrofa lotu Faucett Peru 251 – wypadek lotniczy samolotu pasażerskiego Boeing 737-222 OB-1451 linii lotniczych Faucett, który wydarzył się 29 lutego 1996 o godzinie 20:25 czasu lokalnego podczas lotu z Limy do Arequipy, gdy samolot uderzył w zbocze góry w trakcie podchodzenia do lądowania.
W wyniku katastrofy zginęły wszystkie osoby znajdujące się na pokładzie (117 pasażerów i 6 członków załogi), a sam samolot został zniszczony. 
W trakcie śledztwa okazało się, że w czasie gdy pilot samolotu informował o tym, że statek powietrzny znajduje się na wysokości 9500 stóp nad poziomem morza, ten znajdował się na wysokości 8644 stóp. Do uderzenia w zbocze góry doszło na wysokości 8015 stóp (2443 metrów) nad poziomem morza. Lotnisko znajdowało się na wysokości 8404 stóp. 

</doc>
<doc id="1805217" url="https://pl.wikipedia.org/wiki?curid=1805217" title="Dorsa Harker">
Dorsa Harker

Dorsa Harker – grupa grzbietów na powierzchni Księżyca o średnicy około 197 km. Dorsa Harker znajduje się na współrzędnych selenograficznych na obszarze Mare Crisium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Alfreda Harkera (1859-1939), angielskiego geologa.

</doc>
<doc id="1805219" url="https://pl.wikipedia.org/wiki?curid=1805219" title="Mistrzostwa Europy Strongman 1995">
Mistrzostwa Europy Strongman 1995

Mistrzostwa Europy Strongman 1995 – doroczne, indywidualne
zawody europejskich siłaczy.
Data: 1995 r.
Miejsce: Heide 
WYNIKI ZAWODÓW:

</doc>
<doc id="1805220" url="https://pl.wikipedia.org/wiki?curid=1805220" title="Mistrzostwa świata w gimnastyce artystycznej">
Mistrzostwa świata w gimnastyce artystycznej

Mistrzostwa świata w gimnastyce artystycznej – zawody rozgrywane co roku, z wyjątkiem roku olimpijskiego (do 1991 roku co dwa lata). Pierwsza edycja odbyła się w 1963 roku w Budapeszcie. Mistrzostwa organizuje Międzynarodowa Federacja Gimnastyczna (FIG). 
Najlepsze zawodniczki.
Tabela została stworzona na podstawie wyników podanych na stronie Międzynarodowej Federacji Gimnastycznej.

</doc>
<doc id="1805221" url="https://pl.wikipedia.org/wiki?curid=1805221" title="Apristurus albisoma">
Apristurus albisoma

Apristurus albisoma – gatunek ryby chrzęstnoszkieletowej z rodziny Pentanchidae, występujący na południowym zachodzie Oceanu Spokojnego u wybrzeży Nowej Kaledonii i Vanuatu.

</doc>
<doc id="1805224" url="https://pl.wikipedia.org/wiki?curid=1805224" title="Kamila Małgorzata Pietrzak">
Kamila Małgorzata Pietrzak

Kamila Małgorzata Pietrzak-Polakiewicz (ur. 12 czerwca 1976 w Malborku) – polska aktorka teatralna.
Jest absolwentką II Liceum Ogólnokształcące w Malborku. W 1998 roku ukończyła Policealne Studio Aktorskie "Lart Studio" w Krakowie. W latach 1998-1999 pracowała jako inspicjent – sufler w Teatrze Dramatycznym w Elblągu. 25 marca 2000 roku zadebiutowała na deskach Teatru im. Juliusza Osterwy w Gorzowie Wielkopolskim jako Młodziutka Blada w sztuce "Żegnaj Judaszu" w reż. Ryszarda Majora.
Dnia 31 marca 2007 r. pozytywnie złożyła egzamin przed Komisją Egzaminacyjną ZASP dołączając do grona aktorów zawodowych.

</doc>
<doc id="1805225" url="https://pl.wikipedia.org/wiki?curid=1805225" title="3 Pułk Huzarów">
3 Pułk Huzarów

Pułki huzarów noszące numer „3”:
Austro-węgierski
Rosyjski

</doc>
<doc id="1805227" url="https://pl.wikipedia.org/wiki?curid=1805227" title="Apristurus aphyodes">
Apristurus aphyodes

Apristurus aphyodes – gatunek ryby chrzęstnoszkieletowej z rodziny Pentanchidae, występujący na północnym wschodzie Oceanu Atlantycznego na głębokości 1010–1800 metrów.

</doc>
<doc id="1805235" url="https://pl.wikipedia.org/wiki?curid=1805235" title="Apristurus atlanticus">
Apristurus atlanticus

Apristurus atlanticus – gatunek ryby chrzęstnoszkieletowej z rodziny Pentanchidae. Jedyny osobnik i zarazem holotyp został wyłowiony u wybrzeży Wysp Kanaryjskich na głębokości 1365 metrów. Mierzył około 25 centymetrów długości. Podobnie jak inne Pentanchidae, jest jajorodny. Grzbiet koloru brązowego z ciemniejszymi płetwami.

</doc>
<doc id="1805242" url="https://pl.wikipedia.org/wiki?curid=1805242" title="Apristurus canutus">
Apristurus canutus

Apristurus canutus – gatunek ryby chrzęstnoszkieletowej z rodziny Pentanchidae, występujący w zachodnio-środkowym Oceanie Atlantyckim u wybrzeży Wysp Nawietrznych na głębokości około 1000 metrów. Samce mierzą 43 cm, a samice 45 cm. Podobnie jak inne Pentanchidae, jest jajorodny.

</doc>
<doc id="1805243" url="https://pl.wikipedia.org/wiki?curid=1805243" title="Honda Civic Hybrid">
Honda Civic Hybrid



</doc>
<doc id="1805244" url="https://pl.wikipedia.org/wiki?curid=1805244" title="Chór Miasta Szydłowca „Gaudium Canti”">
Chór Miasta Szydłowca „Gaudium Canti”

Chór Miasta Szydłowca "Gaudium Canti" − amatorski chór czterogłosowy.
Powstał w 1999 przy Szydłowieckim Ośrodku Kultury. Kierownikiem artystycznym oraz autorem licznych aranżacji utworów wykonywanych przez chór jest Danuta Klepaczewska. Jego prezesem jest Marzena Olszewska. Chór jest objęty honorowym patronatem Burmistrza Miasta i Gminy Szydłowiec.
Repertuar.
Dorobkiem chóru jest ponad 200 koncertów w kraju i 2 na Litwie. Bierze również udział w przeglądach, konkursach oraz uroczystościach państwowych i kościelnych.
W repertuarze "Gaudim Canti" znajdują się głównie pieśni religijne i patriotyczne. Są to psalmy (gł. w tłum. Mikołaja Gomółki), pieśni z oratoriów, kolędy, pastorałki i pieśni wielkanocne. Nie brak piosenek ludowych i popularnych.
Członkowie chóru.
Obecni członkowie.
Grupa składa się z ok. trzydziestu osób reprezentujących różne zawody i środowiska. 
Są to w kolejności alfabetycznej (stan na 30.01.2014):
Chórowi towarzyszy często Zuzanna Gadowska (skrzypce).

</doc>
<doc id="1805247" url="https://pl.wikipedia.org/wiki?curid=1805247" title="Komunarsk">
Komunarsk



</doc>
<doc id="1805249" url="https://pl.wikipedia.org/wiki?curid=1805249" title="Ksyrofilistyka">
Ksyrofilistyka

Ksyrofilistyka (gr. "xyro" = ostrze, brzytwa) – dziedzina kolekcjonerstwa związana z goleniem "klasycznym" (brzytwy, żyletki, opakowania od żyletek, maszynki do golenia, aparaty do ostrzenia).

</doc>
<doc id="1805250" url="https://pl.wikipedia.org/wiki?curid=1805250" title="Apristurus exsanguis">
Apristurus exsanguis

Apristurus exsanguis – gatunek ryby chrzęstnoszkieletowej z rodziny Pentanchidae, występujący w południowo-zachodnim Pacyfiku u wybrzeży Nowej Zelandii na głębokości 560–1200 metrów. Dorosłe osobniki osiągają około 90 cm długości. Podobnie jak inne Pentanchidae, jest jajorodny.

</doc>
<doc id="1805251" url="https://pl.wikipedia.org/wiki?curid=1805251" title="Mistrzostwa Ameryki Północnej w Piłce Siatkowej Mężczyzn 2009">
Mistrzostwa Ameryki Północnej w Piłce Siatkowej Mężczyzn 2009



</doc>
<doc id="1805254" url="https://pl.wikipedia.org/wiki?curid=1805254" title="Historia Jugosławii">
Historia Jugosławii

Jugosławia – nazwa państwa narodów południowosłowiańskich, używana do 1918 r. jako koncepcja polityczna, od 1918 dla Królestwa Serbów, Chorwatów i Słoweńców, następnie od 1929 r. już oficjalne dla Królestwa Jugosławii, od 1943 r. Socjalistycznej Federacyjnej Republiki Jugosławii, a po jej rozpadzie (w latach 1991–1992) dla Federalnej Republiki Jugosławii będącej federacją Serbii i Czarnogóry do 2003 roku.
Geneza Jugosławii.
Na przełomie XIX i XX wieku pojawiły się koncepcje utworzenia oddzielnego, słowiańskiego organizmu państwowego. Były one wynikiem otoczenia Słowian południowych i oddziaływania na nich przez narody niesłowiańskie.
W czasie I wojny światowej nasiliły się wśród Słowian południowych w monarchii Austro-Węgierskiej tendencje do utworzenia wspólnego państwa. W roku 1915 emigracyjni działacze serbscy, chorwaccy i słoweńscy powołali w Londynie Komitet Jugosłowiański pod przewodnictwem Ante Trumbicia. 30 maja 1917 roku działający w parlamencie wiedeńskim Jugosłowiański Klub Poselski opowiedział się za utworzeniem państwa Słowian południowych pod panowaniem dynastii.
20 lipca 1917 roku na wyspie Korfu rząd serbski podpisał z Komitetem Jugosłowiańskim deklarację o utworzeniu demokratycznego Państwa Słoweńców, Chorwatów i Serbów pod panowaniem serbskiej dynastii Karadziordziewiciów.
Pod koniec wojny w październiku 1918 roku powstała w Zagrzebiu Rada Narodowa Słoweńców, Chorwatów i Serbów z przewodniczącym Antonem Korošecem, która ogłosiła się reprezentacją Słowian południowych w Austro-Węgrzech i proklamowała powstanie niepodległego Państwa Słoweńców, Chorwatów i Serbów.
Od powstania do 1935 r..
Aneksjonistyczne plany Włoch na Bałkanach skłoniły Komitet Jugosłowiański i Radę Narodową do akceptacji połączenia z Serbią niedawno proklamowanego państwa. W listopadzie 1918 deklaracje o zjednoczeniu z Serbią złożyły Wojwodina i Czarnogóra. 1 grudnia 1918 delegacja Rady Narodowej Państwa Słoweńców, Chorwatów i Serbów wręczyła serbskiemu księciu-regentowi Aleksandrowi Karadziordziewiciowi akt o zjednoczeniu z Serbią. Tego samego dnia ogłosił on utworzenie Królestwa Serbów, Chorwatów i Słoweńców (SHS). Nowe państwo, z dominującym w gospodarce rolnictwem, wyszło z wojny zniszczone i zadłużone. Pierwszy Rząd został powołany 20 grudnia 1918 roku. Jego premierem został Stojan Protić. 27 lutego 1919 rząd wydał dekrety o reformie rolnej (za wykupem) i o ośmiogodzinnym dniu pracy. Powstało państwo o charakterze głównie wyżynno-górskim.
Na scenie politycznej nie powstały, poza działającą od 1920 Komunistyczną Partią Jugosławii (KPJ), ugrupowania o charakterze ogólnopaństwowym. Większymi partiami były m.in. Serbska Partia Demokratyczna, także serbska Narodowa Partia Radykalna, Chorwacka Partia Chłopska, Słoweńska Partia Ludowa. W roku 1921 parlament (Skupsztina) uchwalił konstytucję widowdańską, zapewniającą królowi liczne prerogatywy i wprowadzającą mimo protestów, zwłaszcza Chorwackiej Partii Chłopskiej, centralistyczny system rządów. Jednocześnie konstytucja zapewniała podstawowe swobody obywatelskie. Obawiając się zagrożeń ze strony Węgier i Włoch, politycy jugosłowiańscy zawarli w 1920 roku sojusz z Czechosłowacją, a w roku 1921 z Rumunią, współtworząc Małą Ententę. W roku 1927 Królestwo SHS zawarło z Francją układ o przyjaźni.
Życie polityczne w kraju od początku toczyło się pod wpływem konfliktu między dominującymi Serbami a innymi narodami. W 1928 czarnogórski poseł Puniša Racić zastrzelił w Skupsztinie trzech przywódców Chorwackiej Partii Chłopskiej.
po zamach 6 stycznia 1929 roku król Aleksander I zawiesił konstytucję widowdańską i zdecydował się na rządy osobiste. W październiku 1929 zmieniono nazwę państwa na Królestwo Jugosławii. Dokonano też podziału kraju na 9 banowin, znosząc historyczne ukształtowanie krainy, z których powstało Królestwo SHS. Zamach nasilił tendencje separatystyczne wśród Chorwatów (ustasze) i Macedończyków. W 1931 król nadał nową konstytucję, która rozszerzała prerogatywy monarchy i ograniczała swobody demokratyczne. W roku 1932 partie chorwackie wystąpiły z rezolucją (tzw. punktacje zagrzebskie), w której domagały się przywrócenia swobód demokracji i federalizacji państwa. W 1931 i 1932 roku odbyły się wybory parlamentarne do Skupsztiny i Senatu. Żądania Chorwatów poparły partie polityczne pozostałych narodów jugosłowiańskich. W roku 1934 Aleksander I zginął w zamachu zorganizowanym przez terrorystów chorwackich i macedońskich. W imieniu następcy tronu Piotra władzę objęła rada regencyjna.
1935–1945.
W lutym 1935 roku rozwiązano Skupsztinę i rozpisano wybory parlamentarne na 5 maja. Głównym przeciwnikiem reżimu była wówczas Koalicja Chłopsko Demokratyczna. W wyborach uzyskała 1 mln 76 tys. głosów. Za rządów Milana Stojadinovicia w latach 1935–1939 zapoczątkowana została współpraca Jugosławii z Włochami i Niemcami, co przyczyniło się do rozpadu Małej Ententy. W sierpniu 1939 rząd zawarł ugodę z Chorwatami, wyrażając zgodę na utworzenie autonomicznej Banowiny Chorwackiej. Nacisk Niemiec zmusił Jugosławię do podpisania paktu berlińskiego 25 marca 1941. Pod presją społeczeństwa opozycja dokonała 27 marca zamachu stanu. Spiskowców poparł następca tronu, który po zamachu objął władzę i zdymisjonował radę regencyjną i rząd. Nowy premier generał Dušan Simović podpisał 5 kwietnia 1941 z ZSRR układ o przyjaźni i nieagresji.
Następnego dnia 6 kwietnia Niemcy, Włochy i Węgry napadły na Jugosławię. 15 kwietnia król Piotr II Karadziordziewić wraz z rządem udał się na emigrację, a 17 kwietnia armia jugosłowiańska skapitulowała. Część terytorium Jugosławii okupanci włączyli do swoich państw, m.in. Niemcy północną Słowenię, Włosi południową Słowenię i część Dalmacji, a także do okupowanej przez siebie Albanii większość Kosowa i zachodnią Macedonię, Węgry Baczkę i Baranię, Bułgaria wschodnią Macedonię, niewielkie obszary Kosowa i Serbii. Na pozostałej części powstały: satelickie Niepodległe Państwo Chorwackie rządzone przez faszystowskich ustaszy (objęło także Bośnię i Hercegowinę) i Królestwo Czarnogóry (pod protektoratem Włoch), a w okrojonej Serbii Niemcy powołali marionetkowy rząd Milana Acimovicia (zastąpionego 1941 przez gen. M. Nedicia).
Walkę przeciwko okupantom podjęli partyzanci Narodowej Armii Wyzwolenia Jugosławii Josipa Broz Tity. Dwuznaczne stanowisko zajęli czetnicy Dragoljuba Mihailovicia, wierni królowi i rządowi na emigracji którzy choć toczyli sporadyczne walki z siłami okupacyjnymi to często zawiązywali sojusze z okupantami w celu likwidacji konkurencyjnych oddziałów partyzanckich. Wojna wyzwoleńcza w Jugosławii stała się wkrótce wojną domową, gdyż po stronie okupantów walczyli kolaboranci – chorwaccy ustasze i oddziały Nedicia, a czetnicy i komuniści zwalczali się wzajemnie. Czetnicy i ustasze dokonywali ponadto licznych czystek etnicznych i zbrodni ludobójstwa, ustasze na kontrolowanych przez siebie terenach utworzyli własne obozy koncentracyjne, gdzie masowo mordowali Żydów, Serbów czy Romów.
26 listopada 1942 z inicjatywy komunistów powstała Antyfaszystowska Rada Wyzwolenia Narodowego Jugosławii (AVNOJ) przypisująca sobie funkcje najwyższego organu ustawodawczego i wykonawczego. W listopadzie 1943 AVNOJ powołała Narodowy Komitet Wyzwolenia Jugosławii (NKOJ), któremu powierzyła uprawnienia rządu tymczasowego. 10 marca 1944 roku Józef Stalin zawiesił stosunki z emigracyjnym rządem Jugosławii. W czerwcu 1944 rozpoczęły się rokowania między rządem na emigracji a NKOJ. Od września 1944 współdziałała z partyzantami Tity Armia Czerwona, której wojska wkroczyły do Serbii. W marcu 1945, stosownie do postanowień konferencji jałtańskiej, Tito powołał koalicyjny (5 ministrów z emigracji, 1 z Serbskiej Partii Demokratycznej, 22 z NKOJ) Rząd Tymczasowy Demokratycznej Federacyjnej Jugosławii. IV Rząd Tymczasowy zawarł traktat sojuszniczy z ZSRR. 15 maja 1945 zakończyły się walki z armią niemiecką w Słowenii.
1945–1980.
Z inicjatywy komunistów, do których już należała faktyczna władza, w sierpniu 1945 powstał Front Ludowy, masowa organizacja, która miała służyć manifestowaniu poparcia dla polityki partii komunistycznej. W tym miesiącu AVNOJ przekształciła się w Tymczasową Skupsztinę. Podjęła ona działalność ustawodawczą, m.in. wybory do konstytuanty, reforma rolna (bez wykupu). W latach 1945–1955 usiłowano skolektywizować rolnictwo. W listopadzie 1945 odbyły się wybory do Skupsztiny Ustawodawczej, w których głosowano tylko na listę Frontu Ludowego. Wybrana w ten sposób Skupsztina w listopadzie 1945 proklamowała powstanie Federacyjnej Ludowej Republiki Jugosławii, złożonej z 6 republik: Serbii (z autonomicznym rejonem Wojwodiną i okręgiem Kosowa), Chorwacji, Macedonii, Bośni i Hercegowiny, Słowenii i Czarnogóry. W styczniu 1946 Skupsztina Ustawodawcza uchwaliła konstytucję (wzorowaną na stalinowskiej z 1936), która sankcjonowała likwidację monarchii oraz prowadzoną już wcześniej nacjonalizację przemysłu. Jeszcze przed końcem wojny KPJ i Bułgarska Partia Robotnicza (komunistów) podjęły rokowania o integracji obu państw. Niechęć państw zachodnich oraz ZSRR, a także wzajemne kontrowersje w sprawie warunków zjednoczenia przeciągały negocjacje.
W 1948 KPJ popadła w konflikt z Komunistyczną Partią Związku Radzieckiego i została, pod zarzutem rewizjonizmu, wykluczona z Biura Informacyjnego Partii Komunistycznej i Robotniczych (Kominformu). Konflikt ze Stalinem Tito wykorzystał do umocnienia rządów osobistych w państwie. Uwięził na wyspie Goli Otok zwolenników orientacji prosowieckiej. Z powodu blokady politycznej i gospodarczej prowadzonej przez blok wschodni, Jugosławia uzyskała pomoc Zachodu (dostawy żywności, kredyty). Wykluczenie KPJ z Kominformu uniemożliwiło dalsze rokowania w sprawie zjednoczenia Bułgarii i Jugosławii.
W warunkach zahamowania realizacji planu 5-letniego 1947–1952 i zubożenia ludności partia komunistyczna zdecydowała się na wprowadzenie systemu samorządnościowego. Od 1950 w strukturach gospodarczych i od 1952 administracyjnych działały organy samorządnościowe, które przy pozorach samodzielności akceptowały decyzje władz. Od 1952 KPJ przekształciła się w Związek Komunistów Jugosławii (ZKJ). Mimo unormowania, po śmierci Stalina, stosunków z ZSRR w 1955 Jugosławia pozostała poza blokiem sowieckim, usiłując przewodzić Ruchowi państw niezaangażowanych. W 1963 zmieniono nazwę państwa na Socjalistyczna Federacyjna Republika Jugosławii (SFRJ). W latach 1965–1967 władze Jugosławii zdecydowały się na reformy ekonomiczne uwzględniające prawa rynku (rozluźnienie centralnego planowania, częściowa liberalizacja handlu, spółki z udziałem kapitału zagranicznego). W 1980 roku zmarł wieloletni przywódca Jugosławii Josip Broz Tito.
Od 1980 do rozpadu.
Po śmierci Tity w 1980 odżyły, tłumione jego autorytetem i autorytarną władzą antagonizmy narodowe. Towarzyszył im narastający kryzys gospodarczy (zwłaszcza inflacja i bezrobocie). Możliwość rozpadu federacji wywołała wzrost nacjonalizmu wśród Serbów. Jego wyrazicielem stał się przywódca od 1987 Związku Komunistów Serbii i od 1990 serbski prezydent Slobodan Milošević. W 1990 zlikwidowano autonomię Wojwodiny (z liczną mniejszością węgierską) i Kosowa (zamieszkanego w większości przez Albańczyków).
W kwietniu i maju 1990 w republikach związkowych odbyły się demokratyczne wybory parlamentarne. Poza Serbią i Czarnogórą, gdzie zwyciężyły wywodzące się z ZKJ Socjalistyczna Partia Serbii i ZK Czarnogóry, wybory wygrały partie narodowe. Po referendach w maju 1991, w których ludność Chorwacji i Słowenii zdecydowanie odrzuciła możliwość pozostania w federacji jugosłowiańskiej, obie republiki w czerwcu 1991 ogłosiły niepodległość. Akt ten został uznany przez Republikę Federalną Niemiec 23 grudnia 1991 (formalnie 15 stycznia 1992 roku) i stał się przyczyną następnej wojny domowej w Jugosławii.
Wojna w Bośni.
Zaczęła ją w tym samym miesiącu zdominowana przez Serbów armia federalna atakiem na Słowenię. Po krótkotrwałych walkach wojska jugosłowiańskie wycofały się, a wojna przeniosła się do Chorwacji, gdzie Serbowie ogłosili secesję zamieszkanych przez siebie regionów (wschodnia i zachodnia Slawonia, Krajina). Konfliktowi w Jugosławii usiłowały zapobiec EWG, OBWE i ONZ, lecz ich mediacje nie odniosły skutku. Po deklaracjach suwerenności Bośni i Hercegowiny (październik 1991) oraz Macedonii (listopad 1991) SFRJ rozpadła się ostatecznie.
Wobec uznania przez większość krajów europejskich i Stany Zjednoczone niepodległości Chorwacji i Słowenii w grudniu 1991 i styczniu 1992 oraz Bośni w kwietniu 1992, Serbia i Czarnogóra utworzyły 27 kwietnia 1992 Federalną Republikę Jugosławii (FRJ). Jej prezydentem został Slobodan Milošević. Na przełomie lutego i marca 1992 wojna przeniosła się głównie do Bośni i Hercegowiny. Mimo mediacji międzynarodowych i obecności sił pokojowych ONZ zakończenie walk umożliwiły dopiero sukcesy militarne Chorwatów, zwłaszcza odzyskanie zachodniej Slawonii w maju 1995 i Krajiny w lipcu 1995. Układ z Dayton z listopada 1995 utrzymał integralność Bośni i Hercegowiny pod nadzorem międzynarodowych oddziałów wojskowych pod dowództwem NATO. Ostatni rozejm został zawarty 5 października 1995 roku
Wojna w Kosowie.
Nasilające się dążenia Albańczyków w Kosowie do oderwania się od Serbii doprowadziły w 1998 do wybuchu walk albańsko-serbskich. Po odrzuceniu przez Miloševicia międzynarodowych mediacji, NATO rozpoczęło w marcu 1999 naloty na Jugosławię. W ich następstwie Serbia w czerwcu zgodziła się na wycofanie wojsk z Kosowa, gdzie wkroczyły międzynarodowe siły pokojowe pod dowództwem NATO.
Niepowodzenia polityczna i trudna sytuacja gospodarcza, m.in. w następstwie sankcji nałożonych przez Unię Europejską, zachwiały pozycją Miloševicia. W wyborach prezydenckich w październiku 2000 zwyciężył przywódca Demokratycznej Partii Serbii Vojislav Koštunica. W przedterminowych wyborach parlamentarnych w Serbii w grudniu 2000 zdecydowane zwycięstwo nad Socjalistyczną Partią Serbii odniosła koalicja partii demokratycznych. W kwietniu 2001 aresztowano Miloševicia pod zarzutem korupcji, co spowodowało częściową rezygnację Unii Europejskiej z sankcji wobec Jugosławii.
Integralność Federacyjnej Republiki Jugosławii pozostawała nadal niepewna. Poza separatystycznymi dążeniami Albańczyków w Kosowie od kilku lat nasilały się w Czarnogórze tendencje do odzyskania własnej państwowości.
Serbia i Czarnogóra.
W lutym 2003 mocą decyzji parlamentów obu republik tworzących dotychczasowy związek, Jugosławia przekształciła się w konfederacyjne państwo pod nazwą Serbia i Czarnogóra. W Serbii, mimo kilkukrotnych prób nie doszło do wyłonienia nowego prezydenta. 12 marca 2003 roku został zamordowany premier Serbii Zoran Djindjić. 5 czerwca 2006 po proklamowaniu niepodległości przez Czarnogórę (3 czerwca 2006) parlament Serbii uznał Serbię za prawnego kontynuatora państwowości Serbii i Czarnogóry. 17 lutego 2008 roku od Serbii odłączyło się Kosowo.

</doc>
<doc id="1805255" url="https://pl.wikipedia.org/wiki?curid=1805255" title="Babakuli Annakow">
Babakuli Annakow

Babakuli Annakow (ur. 29 maja 1972) – turkmeński szachista i trener szachowy, reprezentant Stanów Zjednoczonych od 2005, arcymistrz od 1997 roku.
Kariera szachowa.
W turniejach międzynarodowych zaczął startować po rozpadzie Związku Radzieckiego. W 1992 roku zdobył srebrny medal w indywidualnych mistrzostwach Turkmenistanu i uczestniczył w mistrzostwach świata juniorów do 20 lat w Buenos Aires. W 1993 roku podzielił II m. (za Witalijem Hołodem, wspólnie z m.in. Aleksiejem Biezgodowem i Walerijem Jandiemirowem) w kołowym turnieju w Ufie. W 1996 roku dwukrotnie podzielił I m. w turniejach rozegranych w Moskwie, natomiast w 1997 roku zwyciężył (wspólnie z Jewginijem Worobiowem) w kolejnym turnieju rozegranym w tym mieście. Sukcesy te spowodowały rzadko spotykany awans do pierwszej setki światowej listy FIDE z 2380 (01.07.1997) na 2585 (01.01.1998, 98. miejsce na świecie), a w kolejnym notowaniu na 2600 punktów (01.07.1998, 78. miejsce na świecie). W 2000 roku zwyciężył w otwartym turnieju "Foxwoods Open" w Mashantucket. W kolejnych latach nie odnosił już znaczących sukcesów międzynarodowych (z wyjątkiem dz. I m. – wspólnie z m.in. Jaanem Ehlvestem, Ilją Smirinem i Aleksandrem Oniszczukiem – w turnieju "World Open" w Filadelfii w 2003 roku), co wraz ze spadkiem turniejowej aktywności przełożyło się na sukcesywny spadek jego punktacji rankingowej.
Reprezentował Turkmenistan w turniejach drużynowych, m.in.: .

</doc>
<doc id="1805256" url="https://pl.wikipedia.org/wiki?curid=1805256" title="Honda Civic GX">
Honda Civic GX



</doc>
<doc id="1805258" url="https://pl.wikipedia.org/wiki?curid=1805258" title="Apristurus fedorovi">
Apristurus fedorovi

Apristurus fedorovi – gatunek ryby chrzęstnoszkieletowej z rodziny Pentanchidae, występujący w zachodnim Pacyfiku u wybrzeży Wysp Japońskich na głębokości około od 100 do 1500 metrów. Dorosłe osobniki osiągają około 68 cm długości. Podobnie jak inne Pentanchidae, jest jajorodny.

</doc>
<doc id="1805259" url="https://pl.wikipedia.org/wiki?curid=1805259" title="Surinam (ujednoznacznienie)">
Surinam (ujednoznacznienie)



</doc>
<doc id="1805263" url="https://pl.wikipedia.org/wiki?curid=1805263" title="Robert van Genechten">
Robert van Genechten

Robert van Genechten (ur. 25 października 1895 w Antwerpii, zm. 13 grudnia 1945) − holenderski publicysta i działacz polityczny belgijskiego pochodzenia, komisarz Południowej Holandii podczas II wojny światowej
Życiorys.
Ukończył studia prawnicze na uniwersytecie w Gandawie. Podczas I wojny światowej współpracował z Niemcami, okupującymi Belgię, za co został aresztowany i skazany na karę 8 lat więzienia w zawieszeniu. Po zakończeniu wojny pod koniec 1918 r. zamieszkał w Holandii. Po kilku latach powrócił do ojczyzny, ale wkrótce ponownie wyjechał do Holandii. W 1934 r. wstąpił do Narodowo-Socjalistycznego Ruchu Holenderskiego (NSB) Antona Musserta. Od 1938 r. był redaktorem naczelnym pisma NSB "Nieuw Nederland". Pisał w nim też liczne artykuły, m.in. o wymowie antysemickiej. Po ataku wojsk niemieckich na Holandię w maju 1940 r., został internowany w więzieniu w Hoorn. Jak Niemcy opanowali kraj, wyszedł na wolność, po czym rozpoczął kolaborację z okupantami. Początkowo objął funkcję adwokata generalnego w Sądzie Najwyższym w Hadze. Występował jednocześnie jako kandydat na stanowisko ministra edukacji, sztuki i nauki w proponowanym przez A. Musserta gabinecie rządowym, ale Niemcy ostatecznie nie zgodzili się na jego powołanie. W lutym 1943 r. został komisarzem Południowej Holandii. Ze względu na systematyczne redukowanie jego kompetencji przez niemieckie władze okupacyjne próbował popełnić samobójstwo. Po wyzwoleniu Holandii przez wojska alianckie został aresztowany i uwięziony. W celi popełnił samobójstwo.

</doc>
<doc id="1805264" url="https://pl.wikipedia.org/wiki?curid=1805264" title="Dorsa Rubey">
Dorsa Rubey

Dorsa Rubey – grupa grzbietów na powierzchni Księżyca o średnicy około 100 km. Dorsa Rubey znajduje się na współrzędnych selenograficznych na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Rubeya (1898-1974), amerykańskiego geologa.

</doc>
<doc id="1805277" url="https://pl.wikipedia.org/wiki?curid=1805277" title="Języki tupi">
Języki tupi

Języki tupi – rodzina językowa występująca w Ameryce Południowej, zaliczana do tzw. fyli ekwatorialnej (równikowej). Dzieli się na szereg grup języków:
W okresie kolonialnym języki tupi wywarły znaczny wpływ na kształtowanie się słownictwa języka portugalskiego używanego w Brazylii.

</doc>
<doc id="1805278" url="https://pl.wikipedia.org/wiki?curid=1805278" title="Motor Trend">
Motor Trend

Motor Trend jest to magazyn motoryzacyjny. Pojawił się we wrześniu 1949. Wydawcą jest Petersen Publishing Company w Los Angeles. Od powstania magazynu trwa konkurs na najlepsze auto roku.

</doc>
<doc id="1805279" url="https://pl.wikipedia.org/wiki?curid=1805279" title="Balonowy chłopak">
Balonowy chłopak

Balonowy chłopak (Bubble Boy) – amerykańska komedia filmowa z 2001 roku w reżyserii Blaira Hayesa. W roli tytułowej wystąpił Jake Gyllenhaal. Autorem zdjęć był polski operator Jerzy Zieliński.
Opis fabuły.
Jimmy to nastoletni chłopak, który urodził się z ciężką postacią zespołu SCID i praktycznie nie posiada układu odpornościowego. Aby chronić go przez bakteriami i wirusami, jego głęboko religijna matka zbudowała dla niego plastikową komorę w jego pokoju, której nie może opuszczać. Tym samym matka jest jedynym oknem na świat, co skwapliwie wykorzystuje, kształtując jego światopogląd zgodnie z własnym. Pewnego dnia Jimmy'ego odwiedza ich nowa sąsiadka, dziewczyna w jego wieku. Jimmy z miejsca się zakochuje, ale wkrótce dowiaduje się, że jego ukochana ma już narzeczonego i lada dzień zamierza poślubić go na drugim końcu kraju. Zrozpaczony Jimmy buduje przenośną wersję swojej komory, swego rodzaju wielką bańkę z tworzywa, i rusza w podróż, aby nie dopuścić do zawarcia tego małżeństwa.
Obsada.
i inni
Produkcja i wyniki.
Film został wyprodukowany przez wytwórnię Touchstone Pictures. W dniu premiery był pokazywany na 1605 ekranach w USA. Przyniósł nieco ponad 5 mln dolarów przychodu (nie licząc dystrybucji zagranicznej), co oznaczało poważną klapę finansową, gdyż budżet produkcji wynosił ok. 13 mln USD.

</doc>
<doc id="1805283" url="https://pl.wikipedia.org/wiki?curid=1805283" title="Dorsa Smirnov">
Dorsa Smirnov

Dorsa Smirnov – grupa grzbietów na powierzchni Księżyca o średnicy około 156 km. Dorsa Smirnov znajduje się na współrzędnych selenograficznych na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Sergieja Smirnowa (1895-1947), rosyjskiego geologa.

</doc>
<doc id="1805285" url="https://pl.wikipedia.org/wiki?curid=1805285" title="Trzy Przełomy Jangcy">
Trzy Przełomy Jangcy

Trzy Przełomy Jangcy (chin. upr.: 长江三峡; chin. trad.: 長江三峽; pinyin: "Cháng Jiāng Sānxiá") – przełomowy odcinek środkowego biegu rzeki Jangcy przez góry Wu Shan, w Chinach, między dzielnicą Wanzhou w Chongqing i miastem Yichang. Odcinek ten ma długość ok. 200 km, składa się z trzech wąwozów: Qutang Xia, Wu Xia oraz Xiling Xia, oddzielonych dolinami Daning He i Xiangxi. Szerokość koryta rzeki w wąwozach rozciąga się od 100 do 300 m.

</doc>
<doc id="1805288" url="https://pl.wikipedia.org/wiki?curid=1805288" title="Janusz Różycki (wojewoda)">
Janusz Różycki (wojewoda)

Janusz Różycki (ur. 20 grudnia 1953 w Tarnowie, zm. 31 sierpnia 2005 w Zamościu) – polski nauczyciel, wojewoda zamojski w latach 1990–1992.
Życiorys.
W 1979 ukończył studia na krakowskiej Akademii Górniczo-Hutniczej. Pracował jako nauczyciel w Zespole Szkół Mechaniczno-Elektrycznych w Biłgoraju, a następnie do 1988 jako katecheta. W 1980 przystąpił do „Solidarności”. Pomiędzy grudniem 1980 a czerwcem 1981 pełnił funkcję przewodniczącego Międzyzakładowego Komitetu Robotniczego związku Ziemi Biłgorajskiej. Reprezentował lokalne struktury NSZZ „Solidarność” na I Krajowym Zjeździe Delegatów w Gdańsku, wszedł w skład zarządu regionu. Za prowadzoną działalność został w maju 1981 zwolniony z pracy, przywrócono go jednak do niej miesiąc później, po czym ponownie zwolniono w 1983. W okresie stanu wojennego został internowany. Od 1988 do 1989 przebywał w Stanach Zjednoczonych, po powrocie do kraju podjął ponownie pracę w ZSME.
W 1990 został pierwszym niekomunistycznym wojewodą zamojskim, urząd ten sprawował przez dwa lata. Następnie do 1997 zajmował stanowisko dyrektora wydziału w zamojskim kuratorium oświaty. Był wśród założycieli Wyższej Szkoły Zarządzania i Administracji w Zamościu, pełnił w niej m.in. funkcję kanclerza.
Udzielał się także społecznie w Ochotniczej Straży Pożarnej (m.in. jako prezes zarządu wojewódzkiego w latach 1991–1998). Odznaczony Brązowym (1996) i Srebrnym (2002) Krzyżem Zasługi.
Pochowany na tarnowskim cmentarzu komunalnym w Krzyżu (kwatera 24/1/2).

</doc>
<doc id="1805294" url="https://pl.wikipedia.org/wiki?curid=1805294" title="Dorsa Sorby">
Dorsa Sorby

Dorsa Sorby – grupa grzbietów na powierzchni Księżyca o średnicy około 80 km. Dorsa Sorby znajduje się na współrzędnych selenograficznych na obszarze Mare Serenitatis.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Henry'ego Sorby (1826-1908), angielskiego geologa.

</doc>
<doc id="1805297" url="https://pl.wikipedia.org/wiki?curid=1805297" title="Twierdzenie Lapunowa">
Twierdzenie Lapunowa

Twierdzenie Lapunowa – twierdzenie teorii miar wektorowych mówiące, że obraz bezatomowej i ograniczonej miary wektorowej o wartościach w rzeczywistej przestrzeni euklidesowej jest wypukły i zwarty. Twierdzenie udowodnione po raz pierwszy w roku 1940 przez radzieckiego matematyka Aleksieja Lapunowa doczekało się wielu nowych dowodów, z których najbardziej znany pochodzi z pracy Jorama Lindenstraussa z roku 1966. Mimo prostoty samego twierdzenia każdy jego dowód jest nieefektywny (tzn. odwołuje się do pewnej wersji aksjomatu wyboru). W dowodzie Lindenstraussa wykorzystuje się twierdzenie Banacha-Alaoglu oraz twierdzenie Krejna-Milmana.
Twierdzenie.
Twierdzenie Lapunowa można sformułować korzystając jedynie z pojęć klasycznej teorii miary. Niżej znajduje się jedna z popularniejszych jego wersji przedstawiona w tym duchu:

</doc>
<doc id="1805303" url="https://pl.wikipedia.org/wiki?curid=1805303" title="Dorsa Stille">
Dorsa Stille

Dorsa Stille – grupa grzbietów na powierzchni Księżyca o średnicy około 80 km. Dorsa Stille znajduje się na współrzędnych selenograficznych na obszarze Mare Imbrium.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Hansa Stille (1876-1966), niemieckiego geologa.

</doc>
<doc id="1805308" url="https://pl.wikipedia.org/wiki?curid=1805308" title="Szuchewycz">
Szuchewycz



</doc>
<doc id="1805312" url="https://pl.wikipedia.org/wiki?curid=1805312" title="Pi Orionis">
Pi Orionis

Pi Orionis ("π Ori") – grupa słabo widocznych gwiazd w gwiazdozbiorze Oriona, tworząca asteryzm zwany Tarczą Oriona.
Takie oznaczenie grupy gwiazd jest wyjątkiem w przypadku oznaczenia Bayera, gdzie gwiazdy mogą mieć to samo oznaczenie, ale jeżeli są blisko siebie; tutaj odległość pomiędzy π1 a π6 wynosi prawie 9°.

</doc>
<doc id="1805314" url="https://pl.wikipedia.org/wiki?curid=1805314" title="Joram Lindenstrauss">
Joram Lindenstrauss

Joram Lindenstrauss, hebr. יורם לינדנשטראוס (ur. 28 października 1936, zm. 29 kwietnia 2012) – izraelski matematyk zajmujący się głównie teorią przestrzeni Banacha; professor emeritus nauk matematycznych na Uniwersytecie Hebrajskim, na którym doktoryzował się w 1962 na podstawie pracy "Extension of compact operator", dotyczącej operatorów zwartych (promotorami pracy byli Aryeh Dvoretzky i Branko Grünbaum).
Ojciec Elona Lindenstraussa, laureata Medalu Fieldsa z 2010 r.
Dorobek naukowy.
Od jego nazwiska pochodzi nazwa:
Inne wyniki:
Publikacje.
Joram Lindenstrauss jest autorem następujących pozycji książkowych:

</doc>
<doc id="1805316" url="https://pl.wikipedia.org/wiki?curid=1805316" title="Tarcza Oriona">
Tarcza Oriona



</doc>
<doc id="1805318" url="https://pl.wikipedia.org/wiki?curid=1805318" title="IFA Premiership (2009/2010)">
IFA Premiership (2009/2010)

IFA Premiership 2009/2010 (ze względów sponsorskich zwana "Carling Premiership") – 109. edycja najwyższej klasy rozgrywkowej piłki nożnej w Irlandii Północnej. 
Brało w niej udział 12 drużyn, które w okresie od 8 sierpnia 2009 do 1 maja 2010 rozegrały 38 kolejek meczów. 
Sezon zakończył baraż o miejsce w przyszłym sezonie w IFA Premiership.
Obrońcą tytułu była drużyna Glentoran.
Mistrzostwo po raz czterdziesty dziewiąty w historii zdobyła drużyna Linfield.
Baraż o IFA Premiership.
Donegal Celtic wicemistrz IFA Championship wygrał 1-0 w dwumeczu z Institute baraż o miejsce w IFA Premiership na sezon 2010/2011.

</doc>
<doc id="1805324" url="https://pl.wikipedia.org/wiki?curid=1805324" title="Rudi Gusnić">
Rudi Gusnić

Rudi Gusnić (ur. 5 sierpnia 1971 roku) – serbski piłkarz, występujący na pozycji pomocnika.
Kariera.
Profesjonalną karierę zaczynał w ojczystym kraju w FK Sloga Kraljevo. Później grał w FK Čukarički. W 2002 podpisał kontrakt z Legią Warszawa. W Ekstraklasie zadebiutował w meczu z Lechem Poznań. Był to jego jedyny występ w polskiej lidze. Wrócił do FK Čukarički i tam też zakończył karierę.

</doc>
<doc id="1805328" url="https://pl.wikipedia.org/wiki?curid=1805328" title="Dorsa Tetyaev">
Dorsa Tetyaev

Dorsa Tetyaev – grupa grzbietów na powierzchni Księżyca o średnicy około 176 km. Dorsa Tetyaev znajduje się na współrzędnych selenograficznych na obszarze Mare Crisium.
Nazwa grzbietu została nadana w 1979 roku przez Międzynarodową Unię Astronomiczną i pochodzi od Michaiła Tietajewa (1882-1956), rosyjskiego geologa.

</doc>
