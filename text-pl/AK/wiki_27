<doc id="1805331" url="https://pl.wikipedia.org/wiki?curid=1805331" title="Róbert Gunnarsson">
Róbert Gunnarsson

Róbert Gunnarsson (ur. 22 maja 1980 w Reykjavíku) – islandzki piłkarz ręczny, reprezentant kraju. Obecnie występuje w Division 1, w drużynie Paris Saint-Germain Handball. Gra na pozycji obrotowego.
Największy sukces z reprezentacją odniósł podczas Igrzysk Olimpijskich 2008 w Pekinie, zdobywając srebrny medal olimpijski.
Podczas mistrzostw Europy w 2010, w Austrii zdobył brązowy medal.

</doc>
<doc id="1805332" url="https://pl.wikipedia.org/wiki?curid=1805332" title="Biłohorszcza">
Biłohorszcza



</doc>
<doc id="1805334" url="https://pl.wikipedia.org/wiki?curid=1805334" title="Biłohorszcze">
Biłohorszcze

 
Biłohorszcze (ukr. Білогорща, "Biłhoroszcza") – dzielnica Lwowa w rejonie kolejowym. Dawna wieś włączona w 1984 w granice miasta, posiada niską zabudowę jednorodzinną. Jest położona na zachód od Lewandówki, obie dzielnice dzieli park leśny „Piąty Park”. Główna ulica również posiada nazwę Biłohorszcze.
Królewski dekret z 1356 roku wydany przez Kazimierza Wielkiego jako pierwszy wymieniał uroczysko "Belohoszcz", nazwę tą wywodzono od „białych gości”, czyli ówczesnego określenia dominikanów. Dekret stanowił, że położony w pobliżu Biłhorszczy las o powierzchni siedemdziesięciu łanów stawał się własnością miasta Lwów. W 1423 roku mieszczanin lwowski Sommerstein założył tu wieś Biłohorszcze, zobowiązując się jednocześnie do utrzymania lasu i uroczyska, kosztem 60 grzywien rocznie. Ok. 1463 roku w pobliżu folwarku zamieszkało siedem rodzin Rusinów tworząc osobną kolonię. Według spisu z 1611 roku osada liczyła łącznie 27 gospodarstw, mieszkańcy odpracowywali pańszczyznę na rzecz miasta. W 1636 roku podnieśli bunt i opuścili domostwa ukrywając się w lesie i na bagnach, magistrat wysłał za nimi uzbrojone straże, które zmusiły ich do posłuszeństwa i powrotu do gospodarstw. 
Rozporządzeniem z 11 kwietnia 1930 gmina wiejska Biłohorszcze została w części włączona do miasta, a zmiany wprowadzono w życie z dniem 1 kwietnia 1931. W 1939 roku Biłhorszcze zamieszkiwało 820 osób, z których 95% stanowili Polacy. W ramach akcji wysiedleńczej po II wojnie światowej ludność polską wysiedlono na tereny położone w obecnych granicach Polski, na ich miejscu zamieszkali Ukraińcy wysiedleni z Podkarpacia. 
W 1950 roku w Biłohorszczu w obławie NKWD zginął dowódca Ukraińskiej Powstańczej Armii - Roman Szuchewycz. Obecnie w Biłohorszczu znajduje się poświęcone Szuchewyczowi muzeum, a także pomnik z jego popiersiem odsłonięty i poświęcony 5 marca 2009 roku.
W Biłohorszczu znajdują się dwie cerkwie: Narodzenia Bogurodzicy i św. Anny. Połączenie z centrum miasta zapewnia autobus linii 34.

</doc>
<doc id="1805335" url="https://pl.wikipedia.org/wiki?curid=1805335" title="Ilkka Kanerva">
Ilkka Kanerva

Ilkka Armas Mikael Kanerva (ur. 28 stycznia 1948 w Lokalahti, zm. 14 kwietnia 2022 w Turku) – fiński polityk, wieloletni parlamentarzysta, minister w kilku rządach.
Życiorys.
W 1968 zdał egzamin maturalny, a w 1980 uzyskał magisterium z nauk społecznych na Uniwersytecie Turku. W 1975 uzyskał mandat posła do Eduskunty z okręgu Varsinais-Suomi, reprezentując Partię Koalicji Narodowej. Z powodzeniem ubiegał się o reelekcję w wyborach w 1979, 1983, 1987, 1991, 1995, 1999, 2003, 2007, 2011, 2015 i 2019.
Pełnił funkcję drugiego (2003–2007) i pierwszego (2007) zastępcy przewodniczącego fińskiego parlamentu, a wcześniej (1999–2003) stał na czele komisji obrony. Od 1987 do 1995 wchodził w skład rządów, którymi kierowali Harri Holkeri i Esko Aho. Był ministrem w kancelarii premiera (1987–1990), ministrem transportu (1990–1991), ministrem w ministerstwie finansów (1989–1995) oraz ministrem pracy (1991–1995). Od kwietnia do sierpnia 1991 jednocześnie sprawował urząd wicepremiera.
W kwietniu 2007 ponownie objął stanowisko rządowe jako minister spraw zagranicznych w gabinecie Mattiego Vanhanena. Został zdymisjonowany w kwietniu następnego roku, gdy media ujawniły, że wysłał ponad 200 SMS-ów do 29-letniej liderki grupy tańca erotycznego. Od 1 stycznia do 4 kwietnia 2008 sprawował także funkcję przewodniczącego OBWE.

</doc>
<doc id="1805337" url="https://pl.wikipedia.org/wiki?curid=1805337" title="AirRivals">
AirRivals

Air Rivals – gra komputerowa z gatunku MMORPG, wydana przez Gameforge AG w Europie. Jest alternatywą dla tradycyjnych gier MMORPG, oraz dla gier podobnych do GunZ'a lub Exteel'a. Jest połączeniem RPG z elementami gry akcji. Air Rivals ma długą historię, oryginalny tytuł – "Ace Online" pochodzi z Korei, został opublikowany w Ameryce Północnej przez Gala Net w 2005 pod nazwą "Space Cowboy Online". W 2007 Gala Net została zmuszona do zamknięcia Space Cowboy Online ponieważ ich licencja wygasła. Obecny wydawca – Gameforge 4D nazwał grę "Flysis Online" lecz w wyniku problemów z prawami autorskimi firma zmieniła nazwę na Air Rivals.
Zasady gry.
Jest orientalną strzelanką PvP Sci-Fi, gdzie gracze kontrolują samoloty nazywane 'Gears'. Istnieją cztery różne samoloty, każdy z własnymi właściwościami. I-Gear (Idle Sniper) jest samolotem do walki w powietrzu, B-Gear (Brandy Burg) specjalizuje się w bombardowaniu powietrze-powietrze i powietrze-ziemia, M-Gear (Meadow Bugle) pełni rolę leczenia (naprawiania) innych samolotów, zaś A-Gear (Anima Mortal) jest ziemno-powietrznym czołgiem potrafiącym zamienić się w działo naziemne. Każdy gear może latać i wykonywać misje samemu. Jest tutaj sześć statystyk: Atak, Paliwo, Zręczność, Obrona, Energia, Osłona. Po założeniu postaci zostaje uruchomiony krótki Tutorial, uczący nas podstawowych funkcji załączonych w grze. Misje zazwyczaj polegają na pokonaniu potworów tzw. mobów, upolowaniu latających pszczół, pająków, nietoperzy, statków, samolotów. Jest kilka typów walki PvP, pierwszy to walka dwóch graczy, druga możliwość to wieczna walka nacji (BCU i ANI zawsze ze sobą walczą) gdzie liczba graczy walczących sięga ponad 2000 osób (po 1000 dla każdej nacji). Aby móc walczyć w taki sposób musimy zdobyć 11 poziom i wybrać jedną frakcję.
Nowości w grze.
6 lipca 2010 ukazała się aktualizacja EP 3.2, wprowadzająca do gry:
Wiązało się to z utratą możliwości nanoszenia kolorów na pancerze, oraz dużej ilości pieniędzy uzyskiwanej z misji 74.

</doc>
<doc id="1805338" url="https://pl.wikipedia.org/wiki?curid=1805338" title="Naroa Agirre">
Naroa Agirre

Naroa Agirre (ur. 15 maja 1979 w San Sebastián) – hiszpańska lekkoatletka baskijskiej narodowości specjalizująca się w skoku o tyczce.

</doc>
<doc id="1805339" url="https://pl.wikipedia.org/wiki?curid=1805339" title="Naroa Agirre Kamio">
Naroa Agirre Kamio



</doc>
<doc id="1805341" url="https://pl.wikipedia.org/wiki?curid=1805341" title="Iota Capricorni">
Iota Capricorni



</doc>
<doc id="1805347" url="https://pl.wikipedia.org/wiki?curid=1805347" title="Tomasz Śnieg">
Tomasz Śnieg

Tomasz Śnieg (ur. 3 czerwca 1989 w Jaworznie) – polski koszykarz występujący na pozycji rozgrywającego, obecnie zawodnik PGE Spójni Stargard.
W sezonie 2009/2010 występował w Polskiej Lidze Koszykówki w zespole Polonii 2011 Warszawa. Na sezon 2010/2011 zawodnik związał się z innym zespołem ekstraklasy – AZS Koszalin, a w rozgrywkach 2011/2012 bronił barw starogardzkiej Polpharmy. Przed sezonem 2012/13 związał się umową z drużyną mistrza Polski, Asseco Prokomem Gdynia. W trakcie sezonu wypożyczony do Startu Gdynia, z wypożyczenia wrócił 25 stycznia 2013. Przed sezonem 2013/14 podpisał kontrakt z Energą Czarni Słupsk. 5 czerwca 2014 podpisał kolejny, dwuletni kontrakt z Energą.
2 stycznia 2016 roku podpisał umowę z zespołem Polskiego Cukru Toruń.
1 lipca 2019 został zawodnikiem PGE Spójni Stargard.

</doc>
<doc id="1805349" url="https://pl.wikipedia.org/wiki?curid=1805349" title="Astrid Thors">
Astrid Thors

Astrid Thors (ur. 6 listopada 1957 w Helsinkach) – fińska polityk narodowości szwedzkiej, posłanka do Eduskunty, deputowana do Parlamentu Europejskiego i minister.
Życiorys.
W 1976 zdała egzamin maturalny. W 1983 uzyskała magisterium z prawa na Uniwersytecie Helsińskim. Pracowała do 1989 jako prawnik w unii szwedzkojęzycznych producentów rolnych, była też politycznym sekretarzem ministrów obrony i sprawiedliwości, a następnie urzędnikiem w administracji terytorialnej (w tym zastępcą sekretarza miejskiego w Helsinkach).
Od 1996 do 2004 sprawowała mandat posłanki do Parlamentu Europejskiego. Zasiadała w grupie Europejskich Liberałów, Demokratów i Reformatorów, była m.in. wiceprzewodniczącą Komisji Petycji.
W 2003 z ramienia Szwedzkiej Partii Ludowej została wybrana do Eduskunty z okręgu Uusimaa. W następnych wyborach w 2007 uzyskała reelekcję, kandydując w Helsinkach. W drugim rządzie Mattiego Vanhanena objęła nowo utworzone stanowisko ministra do spraw europejskich i imigracji. Utrzymała je również w powołanym 22 czerwca 2010 rządzie Mari Kiviniemi (do 22 czerwca 2011). Była w tym okresie także ministrem w kancelarii premiera oraz w ministerstwie sprawiedliwości, a do 1 stycznia 2008 także w resorcie pracy.
W 2011 ponownie wybrana do parlamentu. W 2013 Astrid Thors przeszła do pracy w Organizacji Bezpieczeństwa i Współpracy w Europie, obejmując stanowisko wysokiego komisarza ds. mniejszości narodowych.

</doc>
<doc id="1805350" url="https://pl.wikipedia.org/wiki?curid=1805350" title="Brazylijska odmiana języka portugalskiego">
Brazylijska odmiana języka portugalskiego

Brazylijska odmiana języka portugalskiego – jeden z dwóch standardów języka portugalskiego, używany głównie w Brazylii oraz nauczany w innych krajach Ameryki. Względem standardu europejskiego wykazuje szereg różnic w fonetyce, słownictwie i ortografii. Różnice gramatyczne są stosunkowo niewielkie.
Słownictwo.
Język portugalski używany w Brazylii charakteryzuje się stosunkowo dużym procentem słownictwa pochodzącego głównie z języków tupi oraz języków afrykańskich. Poza tym szereg tzw. neologizmów, czyli słów na określenie nowych zjawisk różni się od wersji stosowanej w Portugalii. Typowe przykłady to "ônibus" zamiast "autocarro", "trem" zamiast "comboio", "bonde" zamiast "eléctrico" czy "comissário de bordo" lub "aeromoça" zamiast "hospedeira de bordo".
Inne różnice dotyczą ortografii słów zapożyczonych, np. "gol" (port. "golo", z angielskiego "goal"), "esporte" (port. "desporto" z angielskiego "sport"), xampu (port. "champô", z angielskiego "shampoo").
Poniższa tabela pokazuje dodatkowe różnice leksykalne:
Ortografia.
Od roku 1945 istnieją dwie normy ortograficzne języka portugalskiego: jedna w Brazylii oraz druga funkcjonująca w pozostałych krajach portugalskojęzycznych. Główna różnica dotyczy opuszczania w wariancie brazylijskim niewymawianych spółgłosek np. "ação" czy "atual," w przeciwieństwie do form "acção" lub "actual" w wersji europejskiej.
Z wejściem w życie w 1990 roku porozumienia dotyczącego ujednolicenia ortografii (Acordo Ortográfico de 1990), większość spółgłosek niemych nie jest zapisywana także w odmianie europejskiej. Pozostaje jednak niewielka liczba słów dopuszczających dwie możliwości zapisu, w przypadku gdy spółgłoska jest wymawiana w Brazylii, a niema w Portugalii lub na odwrót. (Przykłady: "recepção"/ "receção" lub "facto"/"fato")
Zgodnie z nowymi zasadami pisowni ustalonymi przez porozumienie z 2009 roku
(Acordo Ortográfico da Língua Portuguesa), które zostały przyjęte w styczniu 2009 znak "trema" wyjdzie z użycia, z wyjątkiem nazw własnych, tak więc takie słowa jak "lingüiça", "seqüestro", "tranqüilo" zapisuje się od tej pory "linguiça", "sequestro", "tranquilo".
Ze względu na różnice w wymowie samogłoski zamknięte zapisywane są z akcentem „circumflexus” w odmianie brazylijskiej, w Portugalii zaś z akcentem „acutus”, gdyż są wymawiane jako otwarte. 
Morfologia i składnia.
Użycie zaimków osobowych w zdaniu.
W odmianie brazylijskiej, zwłaszcza w języku mówionym, używa się zaimka "eu" (ja), podczas gdy w odmianie europejskiej nie należy go dodawać, np.: 
Użycie zaimków zwrotnych.
W odmianie brazylijskiej stosuje się je przed czasownikiem, a w europejskiej na końcu czasownika poprzedzone myślnikiem, np.:
Zaimki dopełnienia bliższego i dalszego - "pronomes".
Odmiana europejska.
Dopełnienie bliższe.
Zasada jest taka, że w odmianie europejskiej stosuje się je zawsze (tzn. nie należy ich w żadnym wypadku pomijać) i występują po czasowniku poprzedzone myślnikiem (są jeszcze warianty, gdy wstawia się je dosłownie wewnątrz czasownika i ze względów fonetycznych dodaje spółgłoskę) np.:
"Comi o queijo" → "comi-o" (zjadłem go)
"Vou comer o queijo" → "Vou comê-lo" (planuję zjeść go)
"Comerei o queijo" → "Comê-lo-ei" (zjem go)
Dopełnienie dalsze.
Używa się ich po czasowniku posiłkowym. Są one poprzedzone myślnikiem, np.
"Ele tinha-me dito isso." i przed czasownikiem "Ele lhe disse".
Odmiana brazylijska.
Dopełnienie bliższe.
Tendencja jest taka, by je pomijać (choć oczywiście mogą się pojawić w zdaniu, zwłaszcza o charakterze bardziej formalnym wtedy występują przed czasownikiem), np.
"Eu o comi." lub po prostu "Eu comi." (zamiast "comi-o")
Dopełnienie dalsze.
Tutaj również coraz rzadziej można usłyszeć pronome w takiej formie jak w Portugalii, zwłaszcza pomija się "lhe", często zastępuje się je stosownym wyrażeniem przyimkowym, np.:
"Eu dei pra ele" (zamiast "lhe dei")
"Eu disse pra ele" lub po prostu "Eu disse" (zamiast "lhe disse")

</doc>
<doc id="1805351" url="https://pl.wikipedia.org/wiki?curid=1805351" title="Demokratyczne Odnowienie Andory">
Demokratyczne Odnowienie Andory

Demokratyczne Odnowienie Andory (Renovació Democràtica) jest socjalliberalną partią polityczną w Andorze. 24 kwietnia 2005 w wyborach parlamentarnych do Rady Generalnej uzyskała poparcie rządu 6,2% co przełożyło się na 1 mandat. W wyborach w 2009 partia poparła Andorę dla Zmian co pozwoliło na zdobycie 3 mandatów przy poparciu 18,86%.

</doc>
<doc id="1805352" url="https://pl.wikipedia.org/wiki?curid=1805352" title="Terencjusz O’Brien de Lacy">
Terencjusz O’Brien de Lacy

Terencjusz O’Brien de Lacy (ur. w majątku Augustówek, zm. 9 listopada 1932 tamże) – tytularny pułkownik kawalerii Wojska Polskiego II RP, hrabia de Lacy.
Życiorys.
Urodził się 30 kwietnia 1885 w rodzinnym majątku Augustówek, w ówczesnym powiecie grodzieńskim guberni grodzieńskiej, w rodzinie Aleksandra. Był starszym bratem Patryka (1888–1964) i Maurycego (1891–1978).
W czasie I wojny światowej walczył w szeregach Samodzielnego Oddziału Floty Bałtyckiej przy Kaukaskiej Tubylczej Dywizji Kawalerii, awansujac na starszego porucznika i kapitana 2. rangi. Był przedstawiony przez dowódcę rosyjskiej 9 Armii do odznaczenia Orderem Świętego Jerzego 4. stopnia i Bronią Świętego Jerzego.
30 czerwca 1921 minister spraw wojskowych gen. por. Kazimierz Sosnkowski zwolnił ppłk. Seweryna Grabowskiego ze stanowiska dowódcy 10 Pułku Ułanów Litewskich i polecił ppłk. Terencjuszowi O’Brien de Lacy z 13 Pułku Ułanów Wileńskich tymczasowo objąć dowództwo 10 puł. Podpułkownik Grabowski miał bezzwłocznie zdać dowództwo pułku swemu zastępcy i odejść do Dowództwa 2 Armii, gdzie miano wdrożyć przeciwko niemu dochodzenie honorowe dotyczące zarzutów wysuniętych przez ppłk. Antoniego Somssicha. Jednocześnie minister przeniósł rtm. Henryka Grabowskiego z 10 do 23 Pułku Ułanów Grodzieńskich.
21 lipca 1921 został formalnie przyjęty do Wojska Polskiego z byłej armii rosyjskiej i korpusów wschodnich, zaliczony do rezerwy z równoczesnym powołaniem do służby czynnej, a 1 sierpnia tego roku wcielony do 13 puł.
Od 21 lipca 1921 dowodził 10 puł. w Białymstoku. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 51. lokatą w korpusie oficerów jazdy (od 1924 – kawalerii).
W 1922 pełnił obowiązki dowódcy 13 puł., stacjonującym wówczas w Głębokiem.
W grudniu 1927 został zwolniony ze stanowiska dowódcy 10 puł. z równoczesnym przeniesieniem do kadry oficerów kawalerii i oddaniem do dyspozycji dowódcy Okręgu Korpusu Nr III. W styczniu 1928 został przydzielony na stanowisko rejonowego inspektora koni w Grodnie. W lipcu tego roku został zwolniony z zajmowanego stanowiska i ponownie oddany do dyspozycji dowódcy Okręgu Korpusu Nr III. Z dniem 30 listopada 1928 przeniesiony został w stan spoczynku.
9 listopada 1932 zmarł w majątku Augustówek i tam trzy dni później został pochowany w grobie rodzinnym.

</doc>
<doc id="1805353" url="https://pl.wikipedia.org/wiki?curid=1805353" title="Mistrzostwa Świata w Gimnastyce Artystycznej 1963">
Mistrzostwa Świata w Gimnastyce Artystycznej 1963

1. Mistrzostwa świata w gimnastyce artystycznej, które odbyły się w Budapeszcie na Węgrzech 7 i 8 grudnia 1963 roku i pod egidą Fédération Internationale de Gymnastique (FIG). Tabelę medalową zdominowały gimnastyczki ze Związku Radzieckiego i Bułgarii. 

</doc>
<doc id="1805354" url="https://pl.wikipedia.org/wiki?curid=1805354" title="Andrzej Zbucki">
Andrzej Zbucki

Andrzej Zbucki (ur. 1944) – polski nauczyciel i działacz społeczny, wicewojewoda elbląski (1990–1993), konsul handlowy RP w Kaliningradzie (od 1993 do 2005). 
Życiorys.
Ukończył II Liceum Ogólnokształcące im. Kazimierza Jagiellończyka w Elblągu, następnie studia historyczne oraz podyplomowe z dziedziny ekonomii. Pracował jako nauczyciel w elbląskich szkołach, był także działaczem Stronnictwa Demokratycznego (sekretarzem, następnie przewodniczącym, jego Wojewódzkiego Komitetu) oraz radnym i przewodniczącym Komisji Zaopatrzenia Ludności, Ochrony Konsumentów oraz Usług i Rzemiosła Wojewódzkiej Rady Narodowej w Elblągu (1988–1990). W styczniu 1990 został wicewojewodą elbląskim z nominacji SD. Był członkiem Rady Naczelnej SD. W wyborach z 1991 bez powodzenia ubiegał się o mandat posła w okręgu elbląsko–olsztyńskim. W późniejszym okresie sprawował funkcję konsula handlowego RP w Kaliningradzie. 
W 2013 roku był doradcą ówczesnego prezesa Grupy Lotos.

</doc>
<doc id="1805355" url="https://pl.wikipedia.org/wiki?curid=1805355" title="Polskie Stowarzyszenie Budownictwa Ekologicznego">
Polskie Stowarzyszenie Budownictwa Ekologicznego

Polskie Stowarzyszenie Budownictwa Ekologicznego (ang. "Polish Green Building Council", w skrócie PLGBC) – polska organizacja pozarządowa typu non-profit (nr KRS 0000317576) zrzeszająca podmioty z dziedziny budownictwa i gospodarki nieruchomościami, mająca na celu propagowanie w tych dziedzinach działania na zasadach zrównoważonego rozwoju. PLGBC jest członkiem światowej federacji World Green Building Council jako jej polski oddział.
Cele i działalność.
Założycielami stowarzyszenia są Agnes Vorbrodt i Rafał Schurma, architekci działający w Polsce i w Stanach Zjednoczonych, wykładowcy Uniwersytetu Harvarda. Stowarzyszenie powstało jesienią 2006, zaś osobowość prawną uzyskało wraz z rejestracją 13 listopada 2008. Siedzibą stowarzyszenia są Gliwice.
16 października 2009 PLGBC zorganizowało w Krakowie pierwsze w Polsce sympozjum poświęcone ekologicznemu budownictwu oraz certyfikacji ekologicznej budynków, w którym obok przedsiębiorstw założycielskich wzięli udział prelegenci z gremiów kierowniczych podobnych organizacji w Europie Zachodniej i Ameryce Północnej. Od tego czasu rokrocznie organizowane są konferencje szerzące ideę i wiedzę o zielonym budownictwie
PLGBC stawia sobie za cel szerokie rozpropagowanie i wdrożenie metod budownictwa ekologicznego w polskim budownictwie, które pozwalają również na osiągnięcie realnych korzyści ekonomicznych. Dla osiągnięcia tego celu prowadzi szeroko pojętą działalność edukacyjną i wspiera kontakty między różnymi podmiotami branży (np. architekci, firmy budowlane, producenci materiałów, developerzy, środowiska akademickie oraz jednostki rządowe i samorządu terytorialnego), tak aby zintensyfikować wymianę idei oraz rozpowszechnić dostęp do wiedzy i technologii. Do zadań PLGBC zalicza się zapewnienie przywództwa, przyczynianie się do wzrostu świadomości, dostarczanie informacji i ułatwianie dostępu do wiedzy dotyczącej green building oraz wzmocnienie fundamentów budownictwa ekologicznego w Polsce. PLGBC jest orędownikiem stworzenia ekologicznie zorientowanej polityki budowlanej, łącząc głosy profesjonalistów, organizacji oraz firm zainteresowanych zrównoważonym rozwojem. Do stowarzyszenia mogą wstępować zarówno wyżej wymienione organizacje z szeroko pojętego sektora budownictwa, jak i osoby prywatne - profesjonaliści branży budowlanej.

</doc>
<doc id="1805357" url="https://pl.wikipedia.org/wiki?curid=1805357" title="Okręg (administracja NRD)">
Okręg (administracja NRD)

Okręg (niem. "Bezirk") – jednostka podziału administracyjnego najwyższego szczebla, powstała w 1952 r. po likwidacji na obszarze NRD landów. Ich liczba wynosiła 14. W 1961 r. decyzją Rady Państwa Berlin Wschodni został ustanowiony osobną jednostką, wydzieloną z okręgu - "Berlin, stolica NRD" (niem. "Berlin, Hauptstadt der DDR").
Okręgi pod względem powierzchni i liczby ludności były zbliżone do zachodnioniemieckich rejencji, jednak zasadniczo różniły je od nich brak autonomii i samorządu. Były one wyłącznie jednostkami administracji państwowej, których władze realizowały wytyczne władz centralnych.
Historia.
Reforma administracyjna z 1952 roku.
Po zakończeniu II wojny światowej w 1945 r. Niemcy zostały podzielone na strefy okupacyjne zarządzane przez zwycięskie mocarstwa: Stany Zjednoczone, Wielką Brytanię, Francję i Związek Radziecki. Decyzją Międzysojuszniczej Rady Kontroli z 1947 r. dokonano likwidacji kraju związkowego Prusy oraz wchodzących w jego skład prowincji. W ich miejsce utworzono pięć nowych landów: Meklemburgię, Brandenburgię, Saksonię-Anhalt, Saksonię i Turyngię, które posiadały autonomię. Wraz z powołaniem do życia państwa wschodnioniemickiego we wrześniu 1949 r. landy systematycznie były podporządkowane władzom centralnym poprzez eliminację z życia publicznego polityków i partii opozycyjnych.
W lipcu 1952 r. Komitet Centralny Niemieckiej Socjalistycznej Partii Jedności (SED) przyjął sobie za cel "budowę socjalizmu" w NRD. Jednym z jego elementów była przebudowa ustroju państwa, w oparciu o wzorzec radziecki, zakładający centralizację jego struktur i kres federalizmu. Obawiano się przy tym zbytniej samodzielności premierów poszczególnych landów.
23 lipca 1952 r. wprowadzono w życie zapowiadaną reformę administracyjną na podstawie ustawy "o dalszej demokratyzacji instytucji państwowych i funkcjonowaniu organów władzy państwowej w krajach Niemieckiej Republiki Demokratycznej". Na jej mocy zlikwidowano dotychczasowe landy, zastępując je czternastoma okręgami, którym podporządkowano powiaty, zwiększając ich liczbę ze 132 do 217. Dotychczasowi posłowie do landtagów zostali członkami nowych Rad Okręgów, w zależności, w którym z nich byli zameldowani.
W ciągu kilku kolejnych lat pozbyto się resztek federalizmu w postaci Izby Krajów, izby wyższej wschodnioniemieckiego parlamentu, w skład której wchodzili przedstawiciele rządów krajowych. Zniesiono ją w 1958 r., co kończyło proces budowy państwa unitarnego w NRD. Poprzedni ustrój terytorialny państwa uznano oficjalnie za element z imperialnej epoki i "bastion myśli burżuazyjnej", wrogiej ludowi. Jednocześnie władze zachwalały nową strukturę terytorialną państwa podkreślając przy tym, że nowa struktura będzie bardziej spójna z wymogami nowych zadań jakie stoją przed państwem w drodze do budowy socjalizmu oraz zbliżenie się władzy do ludności.
Status Berlina.
Berlin po 1945 r. był podzielony na cztery sektory okupacyjne, które były zarządzane przez cztery zwycięskie mocarstwa. Po powstaniu NRD i RFN w 1949 r. wschodnia część miasta została ogłoszona oficjalnie stolicą państwa wschodnioniemieckiego. Mimo to nadal miasto to nie posiadało żadnego prawnego statusu w ramach podziału administracyjnego NRD. Po 1952 r. władze państwowe myślały, aby wydzielić go jako osobny okręg. Ostatecznie dekretem Rady Państwa z 7 września 1961 r. Berlin Wschodni otrzymał status równorzędny pozostałym okręgom: "stolica Niemieckiej Republiki Demokratycznej wykonuje obowiązki okręgu", jednak w oficjalnej nomenklaturze nosił oficjalna nazwę "Stolica Berlin" ("Hauptstadt Berlin").
Administracja okręgu.
Najważniejszym organem władzy państwowej w okręgu była Bezirkstag, w skład którego wchodzili radni wybierani w wyborach powszechnych spośród list przedstawionych przez Front Narodowy, do którego należały partie polityczne zgrupowane wokół SED oraz inne masowe organizacje społeczne. Ich zadaniem było uchwalanie prawa miejscowego. W praktyce wobec monopolu partii komunistycznej ich funkcja ograniczała się do wykonywania decyzji władz na szczeblu centralnym. Pozycja rady w sprawowaniu władzy w okręgu w praktyce była bardzo niska. Faktyczna władza należała do lokalnego pierwszego sekretarza SED.
Likwidacja okręgów.
Do zjednoczenia Niemiec przez cały okres najwyższym szczeblem podziału terytorialnego we wschodnich Niemczech pozostały okręgi. Wraz z rozpoczęciem rozmów nad zjednoczeniem rozpoczęły się dyskusje nad likwidacją okręgów i przywróceniem zlikwidowanych w 1952 r. krajów związkowych.
22 lipca 1990 r. Izba Ludowa NRD przyjęła ustawę o likwidacji z dniem 14 października 1990 r. dotychczasowych okręgów i utworzeniem w ich miejsce pięciu landów: Meklemburgii-Pomorza Przedniego, Saksonii-Anhalt, Brandenburgii, Saksonii i Turyngii.
Już 3 października 1990 r. zlikwidowano quasi-okręg "Berlin Stolica", który został wchłonięty przez Berlin Zachodni.

</doc>
<doc id="1805358" url="https://pl.wikipedia.org/wiki?curid=1805358" title="Postacie eucharystyczne">
Postacie eucharystyczne

Postacie eucharystyczne – według doktryny Kościołów chrześcijańskich Ciało i Krew Chrystusa, ukryte pod postaciami chleba i wina. W zależności od wyznania, w danym Kościele może panować przekonanie o transsubstancjacji, konsubstancjacji lub też sposób dokonania tej przemiany nie jest zdogmatyzowany.
Kościół rzymskokatolicki.
Kościół rzymskokatolicki uznaje dogmat o transsubstancjacji, a także wierzy w obecność Chrystusa w postaciach eucharystycznych również po zakończeniu mszy świętej, dopóki trwają postacie chleba i wina. Stąd ogromna troska o przechowywanie Chleba i Wina w bezpiecznym i godnym miejscu (osobne kaplice Najświętszego Sakramentu, tabernakula) w naczyniach liturgicznych. Kielich i patena po rozdzieleniu wiernym komunii świętej muszą zostać wypuryfikowane (oczyszczone), za pomocą puryfikaterza (lnianego ręczniczka), przez wyświęconego duchownego (biskupa, kapłana, diakona) lub akolitę.
Rzymskokatolicy do sprawowania Eucharystii używają chleba przaśnego (pod postacią opłatka) i białego wina. Komunia święta jest w postaci hostii (spożywana przez kapłana) i komunikantów (spożywanych przez wiernych).
Profanacja Eucharystii jest w nauczaniu tego Kościoła ciężkim przestępstwem kanonicznym, za które grozi katolikowi kara ekskomuniki.
W katolicyzmie dawniej do pierwszej komunii świętej przystępowały dzieci około 16-letnie. Nasilały się jednak prośby małych dzieci o umożliwienie im przystępowania do komunii świętej, dlatego 8 sierpnia 1908 roku ukazał się wydany przez papieża Piusa X dekret "Quam singulari Christus amore", zezwalający na przyjmowanie komunii świętej przez dzieci 9-letnie.
Kościoły prawosławne.
W prawosławiu Święte Dary darzone są niezwykłą czcią i obowiązuje wiara w trwałą obecność Chrystusa w postaciach eucharystycznych. Przygotowanie darów ofiarnych odbywa się ze szczególną czcią modlitewną w obrzędach Proskomidii, na "żertwienniku" ("żertwa" - ofiara), z błogosławieństwem na pamiątkę Chrystusa, na cześć Bogurodzicy i Świętych Pańskich. Konsekracji dokonuje się na Świętym Stole ("prestole"), zasłoniętym Ikonostasem. Na centralnej części Prestołu jest "Darochranitielnica" (tabernakulum), w której przechowuje się postacie tylko dla chorych i umierających, pozostałych postaci z komunii świętej nie przechowuje się. Prawosławni do eucharystii używają chleba kwaszonego, pod postacią prosfory. Komunię świętą duchowny udziela łyżeczką pod dwoma postaciami: cząstki prosfory z czerwonym winem.
W prawosławiu chrzest i bierzmowanie są połączone we wspólnej uroczystości, których udziela kapłan. Następnie w niedługim czasie jest wprowadzenie dziecka do świątyni, gdzie otrzymuje pierwszą komunię świętą, pod dwoma postaciami. Dziecko bez spowiedzi może przystępować do komunii świętej do siódmego roku życia. Dzieci 7-letnie, gdy mają już świadomość grzechu, przystępują do pierwszej spowiedzi świętej. Każda następna komunia święta jest poprzedzona spowiedzią i postem eucharystycznym, od wieczora dnia poprzedniego.
Protestantyzm.
Kościoły protestanckie wierzą w obecność Chrystusa w postaciach eucharystycznych tylko podczas sprawowania Wieczerzy Pańskiej (Eucharystii), którą nazywają Sakramentem Ołtarza, Sakramentem Ciała i Krwi Pańskiej. Wierni spożywają Chleb i Wino (w kielichu lub kieliszkach). W kościołach nie ma tabernakulum i postaci eucharystycznych się nie przechowuje, tylko pozostałości także się spożywa. Sposób pojmowania tej obecności zależny od wyznania: w przypadku tradycji luterańskiej jest to konsubstancjacja/unia sakramentalna, natomiast w tradycji reformowanej obecność duchowa lub symboliczna.
W kościele Adwentystów Dnia Siódmego, na Wieczerzy Pańskiej, wiernym jest podawany chleb i czerwone wino w kieliszkach.
W Kościele Ewangelicko-Augsburskim pierwsza komunia święta i konfirmacja ("bierzmowanie") są połączone we wspólnej uroczystości, do której przystępują dzieci 15-letnie. Wcześniej dzieci uczestniczą w rocznych naukach konfirmacyjnych. W Kościele Luterańskim, Kalwińskim i Ewangelicko-Metodystycznym do pierwszej komunii świętej przystępują dzieci 14-letnie. A w kościołach Baptystycznym i Zielonoświątkowym pierwszą komunię świętą przyjmują dorośli po przyjęciu chrztu świętego.
Świadkowie Jehowy.
W trakcie dorocznego święta Wieczerzy Pańskiej Świadkowie Jehowy używają wyłącznie przaśnego chleba oraz zwykłego czerwonego wina. Emblematy te symbolizują ciało i krew Chrystusa, lecz nie uważa się ich za literalne ciało i krew ani nie przyjmuje się, jakoby w trakcie uroczystości miała zachodzić cudowna przemiana w literalne ciało i krew Jezusa. Zdecydowana większość obchodzących to święto ma nadzieję na otrzymanie w darze życia wiecznego na ziemi, w raju podobnym do tego, w jakim żyli Adam i Ewa. Osoby te nie spożywają chleba i wina w trakcie święta Wieczerzy Pańskiej. Emblematy podają sobie z rąk do rąk, spożywać może tylko ograniczona grupa 144 000 osób, tzw. "pomazańców", która dostąpi przywileju współrządzenia w niebie wspólnie z Chrystusem.

</doc>
<doc id="1805359" url="https://pl.wikipedia.org/wiki?curid=1805359" title="Konrad Stange">
Konrad Stange

Konrad Stange, także Conradus Stango, Stanghe (urodz. ?, zm. ?) – komtur ziemi chełmińskiej w roku 1289, komtur ragnetyński w latach 1291-1293, komtur toruński w latach 1293-1296.
Życiorys.
Konrad wywodził się z rodziny ministeriałów będącej burgmanami w Altenburgu. Pochodził z historycznego regionu Pleißenland i był kolejnym rycerzem zakonu krzyżackiego wywodzącym się z rodziny Stange.
Konrad Stange do Prus przybył około roku 1278. W tymże roku u boku mistrza krajowego Konrada von Thierberga Młodszego brał udział w odnowieniu przywileju Henryka Balka dla polskiego rycerstwa ziemi chełmińskiej. W latach 1283-1287 związany był z królewieckim konwentem, w którym zasiadał na stanowisku wicekomtura. W roku 1289 objął funkcję komtura ziemi chełmińskiej, by następnie w 1291 stanąć na czele ragnetyńskiego konwentu. Latem 1292 roku zorganizował siłami ragnetyńskiego komturstwa udaną odsiecz zagrożonej przez Żmudzinów nadniemeńskiej twierdzy Junigeda. Po roku 1293 przesunięty został na stanowisko komtura Torunia, a po roku 1296 związał się z ówczesnym komturem ziemi chełmińskiej Konradem Sackiem, będąc w jego otoczeniu najprawdopodobniej do końca 1298 roku.
W następnym roku, latem 1299 brał udział w kapitule prowincjonalnej w Elblągu. Kapituła zwołana została w wyniku kryzysu na szczytach władzy zakonu krzyżackiego. Bracia zakonni związani z prowincją pruską zarzucali wielkiemu mistrzowi Gotfrydowi von Hohenlohe oraz jego otoczeniu zaniedbywanie prowincji pruskiej. Konrad Stange wraz z Helwigiem von Goldbachem, późniejszym mistrzem krajowym, z poruczenia elbląskiego konwentu stanął na czele poselstwa, które w Wiedniu w imieniu zbuntowanych braci przedstawiło wielkiemu mistrzowi krytyczną ocenę jego działań.

</doc>
<doc id="1805360" url="https://pl.wikipedia.org/wiki?curid=1805360" title="Zu">
Zu



</doc>
<doc id="1805361" url="https://pl.wikipedia.org/wiki?curid=1805361" title="Jerzy Samiec (ur. 1963)">
Jerzy Samiec (ur. 1963)



</doc>
<doc id="1805363" url="https://pl.wikipedia.org/wiki?curid=1805363" title="Mojka">
Mojka

Mojka (ros. Мойка) – mała (5 km długości, 40 m szerokości) rzeka przepływająca przez centrum Sankt Petersburga. Początkowo znana była pod ingryjską nazwą "Mya" oznaczającą muł, błoto. 
Wypływa z rzeki Fontanka, nieopodal Ogrodu Letniego; przepływa obok Pola Marsowego, przecina Newski Prospekt i Kanał Kriukowa, aby ostatecznie zakończyć swój bieg wpadając do Newy. 
W bezpośrednim sąsiedztwie rzeki znajduje się wiele ważnych zabytków architektury z XVIII w., m.in.: Pałac Stroganowów, gmach Sztabu Generalnego, Pałac Jusupowa, Pałac Razumowskiego, Łuk Nowej Holandii, Zamek Michajłowski oraz ostatnie miejsce zamieszkania i muzeum Aleksandra Puszkina. 
W 1711 car Piotr I Wielki polecił umocnić brzegi rzeki. W 1715 Kanał Kriukowa połączył Mojkę z Fontanką, co spowodowało naturalne oczyszczenie się tej pierwszej. Postanowiono wówczas zmienić nazwę z "Mya" na "Mojka" (ta druga nazwa ma związek z pochodzi od rosyjskiego przymiotnika oznaczającego "prać").
W 1736 wybudowano pierwszą drewnianą kładkę. Początkowo rzekę przecinały cztery mosty: Niebieski, Zielony, Żółty oraz Czerwony. Posiadający około 97 metrów szerokości Niebieski Most, obecnie ledwie widoczny z Placu Św. Izaaka, pozostaje w dalszym ciągu najszerszym mostem w całym mieście.
Obecnie na rzece znajduje się 15 mostów. Większość z nich posiada dużą wartość historyczną i artystyczną.

</doc>
<doc id="1805364" url="https://pl.wikipedia.org/wiki?curid=1805364" title="Jens Jørn Bertelsen">
Jens Jørn Bertelsen

Jens Jørn Haahr Bertelsen (ur. 15 lutego 1952 w Guldager) – piłkarz duński grający na pozycji defensywnego pomocnika.
Kariera klubowa.
Karierę piłkarską Bertelsen rozpoczął w klubie Esbjerg fB. W 1972 roku zadebiutował w jego barwach w duńskiej drugiej lidze. W 1974 roku awansował z Esbjergiem do pierwszej ligi. W 1976 roku zdobył z nim Puchar Danii, dzięki zwycięstwu 2:1 w finale nad Holbæk B&amp;I. W 1977 roku zajął 3. miejsce w lidze, a w 1978 roku wywalczył wicemistrzostwo kraju. Z kolei w 1979 roku wywalczył swoje jedyne w karierze mistrzostwo Danii. W tamtym roku został wybrany przez Duński Związek Piłki Nożnej Piłkarzem Roku w Danii.
W 1982 roku Bertelsen przeszedł do belgijskiego RFC Seraing, gdzie przez dwa sezony występował w pierwszej lidze belgijskiej. W 1984 roku odszedł do francuskiego FC Rouen. Jednak na koniec sezonu 1984/1985 spadł z Rouen do drugiej ligi. Po degradacji odszedł do szwajcarskiego FC Aarau. W Aarau grał przez dwa lata. W 1987 roku wrócił do Esbjerga i po roku gry w drugiej lidze Danii zakończył karierę piłkarską.
Kariera reprezentacyjna.
W reprezentacji Danii Bertelsen zadebiutował 24 czerwca 1976 roku w zremisowanym 0:0 towarzyskim meczu z Norwegią. W 1984 roku został powołany przez selekcjonera Seppa Piontka do kadry na Euro 84. Dania dotarła do półfinału, a Bertelsen był podstawowym zawodnikiem zespołu i rozegrał 4 mecze: z Francją (0:1), z Jugosławią (5:0), z Belgią (3:2) i półfinale z Hiszpanią (1:1, k. 4:5).
W 1986 roku na Mistrzostwach Świata w Meksyku Bertelsen także grał w pierwszym składzie Danii i zagrał w 3 spotkaniach: ze Szkocją (1:0), z Urugwajem (6:1) i 1/8 finału z Hiszpanią (1:5). Od 1976 do 1987 roku rozegrał w kadrze narodowej 69 meczów i strzelił 2 gole.

</doc>
<doc id="1805365" url="https://pl.wikipedia.org/wiki?curid=1805365" title="Sviatlana Sudak">
Sviatlana Sudak

Sviatlana Sudak (tur. Svetlana Sudak Torun; biał. Святлана Судак-Торун; ros. Светлана Судак-Торун; ur. 15 maja 1979 w Grodnie) – turecka lekkoatletka, młociarka, do czerwca 2007 reprezentująca Białoruś.

</doc>
<doc id="1805366" url="https://pl.wikipedia.org/wiki?curid=1805366" title="Spyder">
Spyder



</doc>
<doc id="1805367" url="https://pl.wikipedia.org/wiki?curid=1805367" title="Svetlana Sudak">
Svetlana Sudak



</doc>
<doc id="1805368" url="https://pl.wikipedia.org/wiki?curid=1805368" title="Sviatlana Sudak Torun">
Sviatlana Sudak Torun



</doc>
<doc id="1805370" url="https://pl.wikipedia.org/wiki?curid=1805370" title="Ozubnicová železnica">
Ozubnicová železnica

Linia kolejowa Štrbské Pleso OŽ – Štrba OŽ, Ozubnicová železnica, OŽ (pol. "Kolej zębata") – słowacka, zelektryfikowana, zębata linia kolei wąskotorowej łącząca stacje Štrbské Pleso i Štrba.
Historia.
Pod koniec XIX wieku wzrosło zainteresowanie Tatrami, czego następstwem były powstające licznie uzdrowiska; od 1885 roku taki status posiadało Szczyrbskie Jezioro. Pod przewodnictwem Emila Várnai Koleje Koszycko-Bogumińskie opracowały plany budowy linii ze Szczyrby do Szczyrbskiego Jeziora. 30 czerwca 1895 r. projekt zyskał aprobatę węgierskiego Ministerstwa Handlu. Budowa rozpoczęła się bezzwłocznie, a pierwsi podróżni pokonali nową trasę składem parowym dokładnie 13 miesięcy od decyzji resortu. Dla obsługi połączenia powołano "Csorbatoi Fogaskerekü Vasut" (Szczyrbską Kolej Zębatą). Początkowo z kolejki można było korzystać jedynie w sezonie letnim, od lipca do września, i w sezonie narciarskim. Przez większość roku połączenie było zawieszone.
Po uzyskaniu niepodległości przez Czechosłowację "zubačka" została znacjonalizowana. Dodatkowo coraz większą konkurencję zaczął stanowić transport samochodowy. Wraz z wielkim kryzysem przyczyniło się to do zawieszenia połączeń 14 września 1932 roku. 11 grudnia 1936 roku wygasła koncesja na obsługę połączenia, a w latach 40. część trakcji rozebrano.
Współcześnie.
Pomysł przywrócenia linii łączącej Szczyrbę i Szczyrbskie Jezioro został podjęty wraz ze zbliżaniem się narciarskich mistrzostw świata, które miały odbyć się w Wysokich Tatrach w 1970 roku. Dawny nasyp "zubački" wykorzystywany był od rozebrania szyn jako szlak pieszy. Teraz istniejące fragmenty trakcji (2/3 obecnej trasy) uzupełniono odcinkami ułożonymi na nowo. Sieć zelektryfikowano pod takim samym napięciem jak "elektriczkę", z którą kolej zębata łączy się w Szczyrbskim Jeziorze. Pierwotny zamysł przewidywał również poprowadzenie kolejki w stronę Tatr Zachodnich, jednak idea ta nie została zrealizowana. Specjalnie na potrzeby OŽ ("Ozubnicová železnica") wybudowano nowy dworzec w Szczyrbie. Pierwsze połączenie reaktywowana kolej zębata wykonała 12 lutego 1970 roku. Podróż między skrajnymi stacjami trwa, zależnie od kierunku, 14 lub 18 minut.

</doc>
<doc id="1805378" url="https://pl.wikipedia.org/wiki?curid=1805378" title="Lorinser">
Lorinser

Lorinser – niemieckie przedsiębiorstwo motoryzacyjne zajmujące się tuningiem samochodów marki Mercedes-Benz.
Przedsiębiorstwo założone zostało w 1930 roku i zajmowało się początkowo sprzedażą i serwisowaniem pojazdów produkowanych przez Daimler-Benz AG. Siedziba firmy znajduje się w Winnenden, w Badenii-Wirtembergii.
Historia.
1 marca 1930 r. – Erwin Lorinser zakłada warsztat samochodowy w Waiblingen w Niemczech
1935 r. – Daimler-Benz AG proponuje Erwinowi Lorinser umowę o współpracy polegającą na sprzedaży, odsprzedaży i serwisie samochodów Daimler-Benz AG
1961 r. – Przenosiny do nowego salonu samochodowego z własną stacją benzynową w Waiblingen
1974 r. – Erwin Lorinser przekazuje zakład samochodowy swojemu synowi – Manfredowi Lorinserowi, który staje się dyrektorem zarządzającym
1976 r. – Powstaje nowy zakład dealerski o nazwie Lorinser, spółka zależna. Otwarcie działu tuningowego.
1981 r. – Rejestracja Lorinser Sportservice GmbH jako niezależnej firmy
1994 r. – Przenosiny Lorinser Sportservice GmbH pod nowy, własny adres w Winnenden
1996 r. – Przyznanie firmie certyfikatu DIN EN ISO 9002.
2002 r. – Powstanie nowego salonu wystawowego i budynku administracyjnego z wystawą samochodów zabytkowych.

</doc>
<doc id="1805381" url="https://pl.wikipedia.org/wiki?curid=1805381" title="Choroba Degosa-Köhlmeiera">
Choroba Degosa-Köhlmeiera



</doc>
<doc id="1805385" url="https://pl.wikipedia.org/wiki?curid=1805385" title="Mistrzostwa Polski w Curlingu 2009">
Mistrzostwa Polski w Curlingu 2009

Mistrzostwa Polski w Curlingu 2009 składały się z dwóch (kobiety) i trzech (mężczyźni) etapów. Turniej eliminacyjny i półfinałowy odbył się między 7 a 11 października w Gliwicach, a finały w dniach 23-25 października w Cieszynie.
W fazie finałowej brały udział 4 drużyny, które rywalizowały systemem kołowym. Do finału awansowały dwa najlepsze zespoły. Mistrzem Polski została drużyna, która wygrała dwukrotnie (wliczając mecz z rundy każdy z każdym).
Zgłoszenia do fazy eliminacyjnej przyjmowano do 30 września, tego samego dnia Polski Związek Curlingu ogłosił zasady powoływania reprezentacji na Mistrzostwa Europy 2009. PZC sfinansował występ reprezentacji kobiet, która została wybrana drogą selekcji po zakończeniu się mistrzostw Polski, trenerem i selekcjonerem został Fin Markku Uusipaavalniemi. PZC tylko częściowo pokryło koszty związane z wystawieniem reprezentacji mężczyzn, została nią drużyna mistrzowska, tylko w przypadku gdy zgodziła się na pokrycie kosztów związanych z dotarciem, zakwaterowaniem itp. w Aberdeen oraz zapłaciła za co najmniej 7-dniowe zgrupowanie przygotowawcze. Jeśli mistrz Polski zrezygnował, możliwość wyjazdu na ME dostała kolejna drużyna w klasyfikacji.
Tytuł mistrzów Polski w rywalizacji kobiet uzyskały zawodniczki MKS Axel Toruń Cocktail, w zawodach mężczyzn tytuł zdobyła drużyna Sopot CC Wa ku'ta Blues Brothers.
Do szerokiej kadry narodowej mającej zgrupowanie między 29 października a 11 listopada 2009 w Helsinkach wybrane zostały: Magdalena Dumanowska, Agnieszka Handzlik, Maria Kluś, Agata Musik, Magdalena Muskus, Elżibieta Ran, Magda Strączek, Magdalena Szołkiewicz, Dorota Wiśniewska.
Finały.
Kobiety.
Wyniki.
Sesja 1..
Z powodu złego stanu lodowiska mecze 1. sesji kobiet przerwano a wyników nie brano pod uwagę. Nie odbyły się mecze MCC Warszawa-AZS Łódź "Zamieć" i MKS Axel Toruń Cocktail-ŚKC Katowice.

</doc>
<doc id="1805388" url="https://pl.wikipedia.org/wiki?curid=1805388" title="Zjednoczenie Kolejowców Polskich">
Zjednoczenie Kolejowców Polskich

Zjednoczenie Kolejowców Polskich – organizacja związkowa, największa z działających w okresie międzywojennym w środowisku pracowników kolejowych. 
Historia.
Powstała 9 maja 1929 na skutek działań władz sanacyjnych z połączenia Polskiego Związku Kolejowców (1919–1929, ok. 70 tys. członków) oraz Związku Kolejarzy Zjednoczenia Zawodowego Polskiego (ok. 40 tys. czł.), łącznie 110 tys. członków. Akt połączenia współpodpisał m.in. Ignacy Mościcki, prezydent RP. W okresie kryzysu liczba członków obniżyła się do 59 tys. (1931), 62 tys. (1932) zaś w 1939 45 tys.
Choć Statut zakładał m.in., że „"związek jest organizacją ściśle zawodową, bezpartyjną, demokratyczną, opartą na zasadach narodowych i chrześcijańskich."”, "de facto" organizacja blisko współpracowała z partiami narodowymi (Związek Ludowo-Narodowy) i chadeckimi (Chrześcijańska Demokracja), centralą związkową Zjednoczenie Zawodowe Polskie, Naczelnym Komitetem Pracowników Państwowych, Kolejowych i Komunalnych w Warszawie oraz była członkiem Ligi Słowiańskich Narodowych Organizacji Pracowników Kolei i Żeglugi.
Organizacyjnie składała się z 30 sekcji zawodowych, m.in. mechanicznej, drogowej, przetokowych i zwrotniczych, techników kolejowych i zawiadowców odcinków, oraz z zarządów terytorialnych – okręgowych (9), oddziałów i kół; łącznie 315 oddziałów.
Obecnie kontynuatorką działań związku jest Sekcja Krajowa Kolejarzy NSZZ „Solidarność”.
Media.
Organem prasowymi Polskiego Związku Kolejowców był Kolejowiec Polski (1920-1929) z redakcją w Krakowie, a od 1922 w Warszawie, a następnie po zjednoczeniu Głos Kolejowca (1929-1939), z siedzibą redakcji w Warszawie, nakład 40-60 tys. egz. Związek wydawał też co roku w nakładzie 50 tys. "Kalendarz – Informator Z.K.P.".
Sekcja techników kolejowych publikowała mieś. "Technik Kolejowy" (1926-1934).
Siedziba.
W latach 1927-1930 siedziba związku mieściła się przy ul. Marszałkowskiej 113 m. 6 (wł. budynku ks. Albrecht Radziwiłł), a następnie w wybudowanym w latach 1937-1938 budynku w Warszawie, w Al. Jerozolimskich 101 (obecny adres domu: Al. Jerozolimskie 107), określanym niejednokrotnie jako Dom Kolejowców Polskich. Wcześniej w tym miejscu stał budynek w którym mieściły się siedziby Związku Kolejarzy Zjednoczenia Zawodowego Polskiego (Z.Z.P.) oraz Polskiego Związku Kolejowców (1927). W okresie 1945-1948 w zrujnowanym w 50% budynku na czas odbudowy swojej siedziby przy obecnej ul. Jaracza 2 mieścił się Związek Zawodowy Kolejarzy, w latach 1950-1991 redakcja tygodnika „Sygnały”. Następnie redakcja „Rzeczpospolitej”. Obecnie zlokalizowano tu m.in. Akademickie Liceum Ogólnokształcące. Od 2014 redakcja "Kuriera Kolejowego". 
Ponadto związek dysponował budynkami związkowymi, dużymi w:
mniejszymi w: Brodach, Brześciu, Dziedzicach, Lwowie, Łapach, Skarżysku, Wołkowysku; również pensjonatem w Niemirowie-Zdroju (pow. Rawa Ruska, woj. lwowskie) (1927-).

</doc>
<doc id="1805389" url="https://pl.wikipedia.org/wiki?curid=1805389" title="Kurier Codzienny (1945–1953)">
Kurier Codzienny (1945–1953)

Kurier Codzienny – ogólnopolski dziennik, wydawany w latach 1945–1953 w Warszawie, będący organem Stronnictwa Demokratycznego.
Historia.
Pierwszy numer gazety ukazał się 8 lipca 1945. Pismo było organem jednej z partii politycznych należących do tzw. bloku demokratycznego – Stronnictwa Demokratycznego. W okresie od lipca do września 1946 wydawanie gazety było zawieszone, jednak od jesieni 1946 ukazywała się ona ponownie jako dziennik związany z SD. Czasopismo uległo likwidacji w 1953 (ostatnie wydanie: 31 maja 1953). Od tego czasu do powstania w 1957 „Kuriera Polskiego” jedynym ogólnopolskim organem prasowym SD był „Tygodnik Demokratyczny”.
Funkcję redaktorów naczelnych „Kuriera” pełnili: Józef Wasowski (1945–1946) oraz August Grodzicki (1946–1953). Nakład pisma wahał się od 40 tys. w momencie powstania gazety do 18 tys. na krótko przed jej likwidacją.

</doc>
<doc id="1805390" url="https://pl.wikipedia.org/wiki?curid=1805390" title="Aloys Alzheimer">
Aloys Alzheimer



</doc>
<doc id="1805393" url="https://pl.wikipedia.org/wiki?curid=1805393" title="Stefanowa Dolina">
Stefanowa Dolina

Stefanowa Dolina (słow. "dolina Štefanky") lub Stefanowy Żleb ("Štefanov žľab") – dolinka będąca prawym odgałęzieniem Doliny Jaworowej w Tatrach Bielskich. Górą podchodzi pod główną grań Tatr Bielskich na odcinku od Skrajnej Murańskiej Czubki po Niżni Hawrani Zwornik. Orograficznie prawe ograniczenie tworzy wyrastający ze Skrajnej Murańskiej Czubki grzbiet zwany Bujakiem. Lewe ograniczenie tworzy Stefanowy Dział.
Stefanowa Dolina ma dwie główne odnogi:
Żleby te oddzielone są grzędą wyrastającą z głównej grani Tatr Bielskich zaraz po wschodniej stronie Nowej Przełęczy. Obydwie przecinają skalisty pas Hawranich Rzędów i łączą się z sobą na wysokości około 1320 m. Od miejsca połączenia główna, wschodnia odnoga biegnie w górę początkowo we wschodnim kierunku, u podnóży Stefanowego Wierchu ostro zmienia kierunek na północno-wschodni, odnoga zachodnia wznosi się w kierunku północno-wschodnim
Stefanowa Dolina opada do Doliny Jaworowej na południowy wschód od Gałajdówki. W swej dolnej części ma charakter niewielkiej, lesistej dolinki. Jej dnem spływa Stefanowy Potok uchodzący do Jaworowego Potoku. Woda płynie nim jednak tylko w dolnej części, w obydwu żlebach tylko okresowo. 
Dolną część doliny porasta las, wyżej kosodrzewina, a najwyższe partie są trawiaste i skaliste Na mapach zaznaczane są na jej zboczach polany, zostały jednak zalesione. Wylot Doliny Stefanowej i Stefanowy Potok przekracza niebiesko znakowany szlak turystyczny wiodący Doliną Zadnich Koperszadów.
Nazwę Stefanowa Dolina wprowadził Władysław Cywiński w 4 tomie przewodnika "Tatry", w dotychczasowych opracowaniach ina mapach dolinka ta nazywana była Stefanowym Żlebem.

</doc>
<doc id="1805395" url="https://pl.wikipedia.org/wiki?curid=1805395" title="Dorsa Whiston">
Dorsa Whiston

Dorsa Whiston – grupa grzbietów na powierzchni Księżyca o średnicy około 85 km. Dorsa Whiston znajduje się na współrzędnych selenograficznych na obszarze Oceanus Procellarum.
Nazwa grzbietu została nadana w 1976 roku przez Międzynarodową Unię Astronomiczną i pochodzi od Williama Whistona (1667-1752), angielskiego matematyka i astronoma.

</doc>
<doc id="1805398" url="https://pl.wikipedia.org/wiki?curid=1805398" title="Zachariasz (syn Jojady)">
Zachariasz (syn Jojady)

Zachariasz (, Zecharja, Jahwe pamięta) – judzki prorok, syn arcykapłana Jojady. Wystąpił przeciwko królowi Judy Joaszowi, krytykując go za odstępstwo od Jahwe. Z tego powodu został ukamienowany na rozkaz króla.

</doc>
<doc id="1805400" url="https://pl.wikipedia.org/wiki?curid=1805400" title="Jezioro Sobackie">
Jezioro Sobackie



</doc>
<doc id="1805402" url="https://pl.wikipedia.org/wiki?curid=1805402" title="Hazenpot">
Hazenpot



</doc>
<doc id="1805406" url="https://pl.wikipedia.org/wiki?curid=1805406" title="Samuel Grądzki">
Samuel Grądzki

Samuel Grądzki herbu Rawicz, inne formy nazwiska: "Grondski, Grendy, Grendzey, de Grondi, Grondzcius, Grondzkius" (ur. w Grądach pod Sanokiem, zm. ok. 1672 lub 1678 w Siedmiogrodzie) – kronikarz polski, korespondent (1607–1628), historyk, dyplomata, członek wspólnoty braci polskich, urzędnik Janusza Radziwiłła (kasztelana wileńskiego) i Karola Radziwiłła. 
Życiorys.
Urodzony około roku 1620 – syn Wojciecha, dzierżawcy, i Zofii z Dydyńskich. Znał biegle łacinę, szwedzki, węgierski i ruski. Jako palestrant przebywał prawdopodobnie w Lublinie, potem służył w wojsku kwarcianym na Ukrainie. Dzierżawił w parafii dynowskiej pod Sanokiem niewielki majątek ziemski i był właścicielem części Falejówki. Uczestniczył w wojnach kozackich za panowania Jana Kazimierza. W roku 1655 towarzyszył Stanisławowi Lubowidzkiemu, stolnikowi ciechanowskiemu, w poselstwie do Bohdana Chmielnickiego pod Przeworsk. Szerszą działalność polityczną Grądzki rozwinął już w 1655, od którego sam już o sobie zaczął pisać w swej "Historia belli cosacco-polonici". Początkowo zwolennik Jana Kazimierza, następnie Karola Gustawa, trafił ostatecznie na dwór Jerzego II Rakoczego, notował informacje, sięgał do dawnych rękopisów. Zaprzyjaźnił się tam z Wolfgangiem i Janem Bethlenami oraz wodzem Rakoczego Janem Kemennym, u którego przyjął gościnę. 
Razem z członkiem wspólnoty braci polskich Władysławem Lubienieckim, byli uczestnikami zjazdu rozbiorowego na którym podpisano Traktat w Radnot. Grądzki brał udział w wyprawie Rakoczego na Polskę w 1657 roku, w charakterze przewoźnika i doradcy. Pod Przemyślem wstawił się u Rakoczego, chcąc uratować miasto od zniszczeń i grabieży. Był sekretarzem Rakoczego, następnie Michała Apafiego, wojewody siedmiogrodzkiego. Brak udziału ze strony siedmiogrodzkiej w rokowaniach o okup Przemyśla i w oblężeniu Torunia. Był autorem dzieła, "Historia belli cosacco-polonici". Na okładce tego dzieła Hauser znalazł dokumenty o oblężeniu Przemyśla.

</doc>
<doc id="1805410" url="https://pl.wikipedia.org/wiki?curid=1805410" title="Ogród hamarikyu">
Ogród hamarikyu



</doc>
<doc id="1805413" url="https://pl.wikipedia.org/wiki?curid=1805413" title="Zdzisław Deutschman">
Zdzisław Deutschman

Zdzisław Deutschman (ur. 28 maja 1913 we Wrocławiu, zm. 23 marca 1994 w Warszawie) – polski inżynier i działacz państwowy, w latach 1976–1982 wiceprezes Urzędu Gospodarki Materiałowej (w randze wiceministra). 
Z wykształcenia był inżynierem i ekonomistą. Od kwietnia 1976 do lutego 1982 pełnił obowiązki wiceprezesa Urzędu Gospodarki Materiałowej. 
Pochowany na cmentarzu ewangelicko-augsburskim przy ulicy Młynarskiej (aleja 62, grób 48).

</doc>
<doc id="1805415" url="https://pl.wikipedia.org/wiki?curid=1805415" title="Hofeberg">
Hofeberg



</doc>
<doc id="1805416" url="https://pl.wikipedia.org/wiki?curid=1805416" title="Randow">
Randow

Randow, pol. Rędowa – rzeka w północno-wschodnich Niemczech w pobliżu granicy z Polską, na terenie krajów związkowych Brandenburgia oraz Meklemburgia-Pomorze Przednie (na odcinku 20 km rzeka graniczna). 
Opis.
Źródła rzeki znajdują się między miastami Schmölln (gmina Randowtal) a Grünz (Penkun). Stąd woda wypływa zarówno na północ (nurt główny do rz. Wkry), jak i południe (do rz. Olszy), można zatem mówić o bifurkacji.
We wczesnym średniowieczu tereny nad rzeką (rzeka graniczna, IX – XVIII w.) zamieszkiwane były przez plemiona słowiańskie, m.in. Wieletów, Pomorzan i Wkrzan. W przeszłości znana była także pod nazwą "Lochnitza" (Łęknica), jednak począwszy od 1700 r. określana wyłącznie jako "Randow".
W 1945 r., podczas konferencji poczdamskiej rzeka była brana pod uwagę jako jeden z możliwych wariantów poprowadzenia zachodniej granicy państwa polskiego na części odcinka między Odrą a Bałtykiem.
Od nazwy rzeki pochodzą również nazwy: historyczny powiat Randow, były powiat Uecker-Randow (obecnie Vorpommern-Greifswald) w Meklemburgii-Pomorzu Przednim.

</doc>
<doc id="1805418" url="https://pl.wikipedia.org/wiki?curid=1805418" title="Gołuń (województwo wielkopolskie)">
Gołuń (województwo wielkopolskie)

Gołuń – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Bociniec.
W latach 1975–1998 miejscowość administracyjnie należała do województwa poznańskiego.
We wsi znajdują się szczątki zabytkowego dworu, z XIX wieku. Właściciele pochowani są w grobowcu na terenie cmentarza w Pobiedziskach.

</doc>
<doc id="1805419" url="https://pl.wikipedia.org/wiki?curid=1805419" title="Adam Zborowski">
Adam Zborowski

Adam Zborowski (ur. 31 marca 1919 w Glinianach, zm. 14 lutego 1993 w Warszawie) – polski prawnik, prokurator, wiceminister sprawiedliwości (1971–1978).
Życiorys.
Urodził się w Małopolsce Wschodniej w rodzinie inteligenckiej. W 1937 złożył egzamin maturalny, następnie zaś służył w Wojsku Polskim (1937–1939). Wziął udział w wojnie obronnej Polski. Został ranny i trafił do niewoli niemieckiej (1939–1940). W 1940 zamieszkał w Krakowie, gdzie pracował jako robotnik w warsztatach kolejowych. Podjął działalność w konspiracyjnym Stronnictwie Demokratycznym. W 1945 wstąpił do Ludowego Wojska Polskiego, zajmował się szkoleniem kadry podoficerskiej w 1 Szkolnej Dywizji Piechoty LWP. W 1946 odszedł z wojska i podjął pracę w Biurze Prezydialnym Krajowej Rady Narodowej (był m.in. zastępcą naczelnika wydziału). Rozpoczął studia w Akademii Nauk Politycznych w Warszawie oraz na Wydziale Prawa Uniwersytetu Warszawskiego (1946–1952). Pracował także w kierowanej przez PPR Komisji Specjalnej ds. Walki z Nadużyciami i Szkodnictwem Gospodarczym. W latach 1950–1971 zatrudniony w Prokuraturze Generalnej PRL. W 1966 został prokuratorem PG PRL.
Kontynuował działalność w warszawskiej strukturze Stronnictwa Demokratycznego. Był m.in. członkiem Prezydium i wiceprzewodniczącym Stołecznego Komitetu SD. W latach 1971–1978 pełnił obowiązki wiceministra sprawiedliwości z rekomendacji SD.
Życie prywatne.
Ojciec aktora Wiktora Zborowskiego.
Odznaczony m.in. Krzyżem Kawalerskim Orderu Odrodzenia Polski i Złotym Krzyżem Zasługi. Zmarł w 1993, został pochowany na cmentarzu Bródnowskim (kwatera 14A-1-1/2).

</doc>
<doc id="1805420" url="https://pl.wikipedia.org/wiki?curid=1805420" title="Felix Santschi">
Felix Santschi

Felix Santschi (ur. 1872, zm. 1940) – szwajcarski entomolog, myrmekolog.
Santschi jako pierwszy badał zdolność mrówek do orientowania się w terenie. Jego doświadczenia wykazały, że mrówki trafiają do celu gdy niebo jest niezachmurzone lub widoczna jest choćby jego część; traciły natomiast orientację przy całkowicie zasłoniętym niebie. Pięćdziesiąt lat później Karl von Frisch odkrył zdolność mrówek do rozróżniania stopnia polaryzacji światła, co wyjaśniło wyniki badań Santschiego.

</doc>
<doc id="1805421" url="https://pl.wikipedia.org/wiki?curid=1805421" title="Desmodema">
Desmodema

Desmodema – rodzaj morskich, głębinowych ryb strojnikokształtnych z rodziny wstęgorowatych (Trachipteridae).
Klasyfikacja.
Gatunki zaliczane do tego rodzaju:
Typem nomenklatorycznym jest "Trachypterus jacksoniensis polystictus" ("D. polystictum")

</doc>
<doc id="1805422" url="https://pl.wikipedia.org/wiki?curid=1805422" title="Akcje ekspropriacyjne Gwardii Ludowej">
Akcje ekspropriacyjne Gwardii Ludowej

Akcje ekspropriacyjne Gwardii Ludowej – były to akcje zbrojne dokonane przez oddział GL mające na celu pozyskanie pieniędzy na działalność organizacyjną Polskiej Partii Robotniczej m.in. na działalność wydawniczą oraz uzyskanie funduszy na zakup broni dla Gwardii Ludowej.
Akcje te przeprowadziła Grupa Specjalna Gwardii Ludowej im. L. Waryńskiego: 

</doc>
<doc id="1805423" url="https://pl.wikipedia.org/wiki?curid=1805423" title="Gorzkie Pole">
Gorzkie Pole

Gorzkie Pole – osada w Polsce położona w województwie wielkopolskim, w powiecie poznańskim, w gminie Pobiedziska, w pobliżu Stacji Promno.
W latach 1975–1998 miejscowość administracyjnie należała do województwa poznańskiego. Ziemia została w dużej części podzielona na działki budowlane i rekreacyjne. 
W północnej części wsi znajdują się pozostałości cmentarza ewangelickiego założonego pod koniec XIX wieku o powierzchni 0,16 ha z licznymi zachowanymi nagrobkami. Cmentarz ma plan kwadratu. Teren porośnięty jest kasztanowcami, jesionami, dębami, a ziemię pokrywa kobierzec z barwinka pospolitego. Z przekazów ustnych wynika, że znajdowały się tam również groby zmarłych na cholerę.
Należy do sołectwa Borowo-Młyn.

</doc>
<doc id="1805425" url="https://pl.wikipedia.org/wiki?curid=1805425" title="Promontorium Kelvin">
Promontorium Kelvin

Promontorium Kelvin – przylądek na powierzchni Księżyca o średnicy około 50 km. Promontorium Kelvin znajduje się na współrzędnych selenograficznych na obszarze Mare Humorum.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Lorda Kelvina (1824-1907), brytyjskiego fizyka.

</doc>
<doc id="1805429" url="https://pl.wikipedia.org/wiki?curid=1805429" title="Polska Izba Inżynierów Budownictwa">
Polska Izba Inżynierów Budownictwa

Polska Izba Inżynierów Budownictwa – nazwa własna uchwalona przez Krajowy Zjazd Izby wybrana dla krajowej jednostki organizacyjnej samorządu zawodowego działającego na podstawie ustawy z dnia 15 grudnia 2000 r. o samorządach zawodowych architektów oraz inżynierów budownictwa.
Izba krajowa używa skrótu PIIB i jest krajową jednostką organizacyjną samorządów zawodowych osób określanych w ustawie tytułem zawodowym inżynier budownictwa.
Okręgowe Izby Inżynierów Budownictwa

</doc>
<doc id="1805431" url="https://pl.wikipedia.org/wiki?curid=1805431" title="Qirui">
Qirui



</doc>
<doc id="1805434" url="https://pl.wikipedia.org/wiki?curid=1805434" title="Bliscy nieznajomi">
Bliscy nieznajomi

Bliscy nieznajomi ("Confidences trop intimes") – francuski film obyczajowy z 2004 roku w reżyserii Patrice'a Leconte'a. W rolach głównych wystąpili Sandrine Bonnaire i Fabrice Luchini. Film jest ekranizacją opowiadania Jérôme'a Tonnerre'a pod tym samym tytułem.
Opis fabuły.
Anna przeżywa poważne kłopoty małżeńskie. Umawia się na spotkanie z renomowanym psychoanalitykiem, ale jest tak roztrzęsiona, że przez nieuwagę wchodzi do sąsiedniego lokalu, w którym swoje biuro rachunkowe prowadzi księgowy William. Początkowo żadne z nich nie zauważa pomyłki. William wita ją jak każdą nową klientkę i nie posiada się ze zdziwienia, gdy zamiast prośby o poradę w sprawach podatkowych, słyszy intymne zwierzenia. Wkrótce Anna odkrywa swój błąd, ale postanawia kontynuować nawiązaną z księgowym znajomość. Nadal odwiedza go i opowiada o swoich problemach, co zmusza go wejścia w rolę terapeuty - amatora.
Obsada.
i inni
Produkcja i przyjęcie.
Film kręcono w porządku chronologicznym - sceny nagrywano w takiej samej kolejności, w jakiej występują po montażu. Zdjęcia powstały w całości w Paryżu. Prapremiera filmu odbyła się 6 lutego 2004, podczas festiwalu w Berlinie. Do polskich kin film wszedł we wrześniu 2004 roku.
Wytwórnia Paramount Pictures (za pośrednictwem swojego oddziału Paramount Classics) kupiła prawa do dystrybucji obrazu w USA. W amerykańskich kinach zarobił ok. 2,1 mln dolarów, co uznano za bardzo dobry rezultat, biorąc pod uwagę ogólną niechęć amerykańskiej publiczności do filmów obcojęzycznych.

</doc>
<doc id="1805436" url="https://pl.wikipedia.org/wiki?curid=1805436" title="Promontorium Laplace">
Promontorium Laplace

Promontorium Laplace – przylądek na powierzchni Księżyca o średnicy około 50 km. Promontorium Laplace znajduje się na współrzędnych selenograficznych na krańcu Montes Jura na styku Mare Imbrium i Sinus Iridum.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Pierre'a Simona de Laplace'a (1749–1827), francuskiego matematyka, astronoma i fizyka.

</doc>
<doc id="1805437" url="https://pl.wikipedia.org/wiki?curid=1805437" title="Trachipterus">
Trachipterus

Trachipterus – rodzaj morskich, głębinowych ryb strojnikokształtnych z rodziny wstęgorowatych (Trachipteridae).
Klasyfikacja.
Gatunki zaliczane do tego rodzaju:
Gatunkiem typowym jest "Cepola trachyptera" ("T. trachypterus").

</doc>
<doc id="1805438" url="https://pl.wikipedia.org/wiki?curid=1805438" title="Funkcja zespolona zmiennej zespolonej">
Funkcja zespolona zmiennej zespolonej

Funkcja zespolona zmiennej zespolonej – funkcja zespolona, której dziedziną jest podzbiór zbioru liczb zespolonych: formula_1
Przyjmując formula_2 gdzie formula_3 a formula_4 jest jednostką urojoną, funkcję zespoloną zmiennej zespolonej formula_5 można przedstawić w postaci
gdzie formula_7 i formula_8 są pewnymi funkcjami rzeczywistymi dwóch zmiennych rzeczywistych formula_9 i formula_10 Funkcję formula_7 nazywamy wtedy częścią rzeczywistą funkcji formula_12 natomiast funkcję formula_8 częścią urojoną funkcji formula_14
Przykład.
W przypadku funkcji
jest
zatem

</doc>
<doc id="1805439" url="https://pl.wikipedia.org/wiki?curid=1805439" title="Michaela Meijer">
Michaela Meijer

Michaela Meijer (ur. 30 lipca 1993 w Göteborgu) – szwedzka lekkoatletka specjalizująca się w skoku o tyczce.
Osiągnięcia.
Meijer dwukrotnie reprezentowała Szwecję na igrzyskach olimpijskich: w Rio de Janeiro (2016) zajęła 17. miejsce w eliminacjach i nie awansowała do finału, natomiast w Tokio (2021) zakończyła udział w konkursie na eliminacjach, plasując się na 16. pozycji.

</doc>
<doc id="1805441" url="https://pl.wikipedia.org/wiki?curid=1805441" title="Majtreja">
Majtreja



</doc>
<doc id="1805444" url="https://pl.wikipedia.org/wiki?curid=1805444" title="Bitwa nad jeziorem Fucinus">
Bitwa nad jeziorem Fucinus

Bitwa nad jeziorem Fucinus – starcie zbrojne, które miało miejsce w roku 89 p.n.e. w trakcie wojny Rzymu ze sprzymierzeńcami w latach 91–88 p.n.e.
Do starcia doszło podczas walk w środkowej Italii (terytorium ludu Marsów). Oddziały rzymskie dowodzone przez konsula Lucjusza Porcjusza Katona poniosły klęskę a on sam zginął w bitwie. Po kolejnej bitwie stoczonej pod Asculum walki z konfederacją Italików przeniosły się na południe do Samnium, m.in. pod Bovianum Vetus.

</doc>
<doc id="1805448" url="https://pl.wikipedia.org/wiki?curid=1805448" title="Polish Green Building Council">
Polish Green Building Council



</doc>
<doc id="1805449" url="https://pl.wikipedia.org/wiki?curid=1805449" title="Ruchomy chodnik">
Ruchomy chodnik

Ruchomy chodnik, travelator – urządzenie transportu poziomego funkcjonujące na podobnej zasadzie jak ruchome schody. Najczęściej stosowane w miejscach o dużym zagęszczeniu przepływu ruchu pieszego jak lotniska i dworce kolejowe. Służy ono również do transportu narciarzy na stoku o niewielkim stopniu nachylenia, zazwyczaj na odległość nieprzekraczającą kilkudziesięciu metrów.
Chodnik ruchomy składa się z konstrukcji nośnej, palet zamocowanych do łańcucha oraz balustrad wyposażonych w poręcze ruchome.
Obecnie produkowane urządzenia posiadają szereg zabezpieczeń przy wlotach poręczy, w płytach grzebieniowych, czujnik braku palety, kontrolę prędkości oraz kontrolę napięcia łańcucha palet.

</doc>
<doc id="1805454" url="https://pl.wikipedia.org/wiki?curid=1805454" title="Zu (rodzaj)">
Zu (rodzaj)

Zu – rodzaj morskich, głębinowych ryb strojnikokształtnych z rodziny wstęgorowatych (Trachipteridae).
Klasyfikacja.
Gatunki zaliczane do tego rodzaju:
Gatunkiem typowym jest "Trachypterus cristatus" ("Z. cristatus").

</doc>
<doc id="1805455" url="https://pl.wikipedia.org/wiki?curid=1805455" title="Tōdai-ji">
Tōdai-ji

 – buddyjski kompleks świątynny w japońskim mieście Nara. Wchodzący w jego skład jest największą drewnianą budowlą na świecie. Znajduje się w nim wielki posąg Buddy Rushany (jap. Nara no Daibutsu, Rushana Daibutsu, w sanskrycie Wajroczana) o wysokości 16,2 m. Świątynia jest również główną siedzibą buddyjskiej szkoły kegon. Została wpisana na listę światowego dziedzictwa UNESCO.
Opis i historia.
Jest to olbrzymi kompleks klasztorny szkoły kegon (chin. huayanzong; kor. hwaeom chong).
Główne wejście do klasztoru prowadzi przez Nandai-mon (wielką bramę południową). Pomiędzy nią a Chū-mon (bramą wewnętrzną) znajdowały się kiedyś dwie 7-kondygnacyjne pagody na wschodzie i zachodzie, każda 100-metrowej wysokości. Przechodząc przez Chū-mon, dochodzi się do Hon-dō (głównego pawilonu), zwanego Daibutsu-den – Pawilonem Wielkiego Buddy. Jest to największy na świecie drewniany budynek, mimo że po rekonstrukcji w 1709 r. został zmniejszony o 1/3. Jego wysokość sięga 48 m, długość 57 m, a szerokość 50 m. Wewnątrz znajduje się główny obiekt kultu szkoły kegon – Daibutsu (Wielki Budda) Birushana (skt. Vairocana). Jest to największy posąg Wajroczany z brązu na świecie; ma 15 m wysokości. Sama głowa zrekonstruowana w 1695 r. ma 5,3 m wysokości (dziwne proporcje rzeźby wynikają z tego, iż Birushana siedzi w pozycji medytacyjnej). Sam korpus ciała po zniszczeniach został zrekonstruowany w 1185 roku. Przebudowana i pomniejszona główna hala pod żadnym względem nie dorównuje oryginalnej hali. Brak jej stylistycznej jedności, świetnych proporcji i wyrafinowania poprzedniczki.
Na osi północnej klasztoru, czyli za Daibutsu-den, znajduje się Kō-dō – sala wykładów i zgromadzeń. Na jej flankach stoją: wieża dzwonu i biblioteka. Z trzech stron hala ta jest otoczona przez kwatery mnichów. Korytarz łączy je z refektarzem.
W 754 r. wybudowano Kaidan-in – pawilon ordynacyjny mnichów. Na jego ołtarzu znajdują się gliniane posągi "shitennō" – "czterech niebiańskich królów", obrońców buddyzmu. Konstrukcja obecnego pawilonu pochodzi z 1731 roku.
Ważną budowlą, bo pochodzi ona z 798 r., jest Hokke-dō – Pawilon Lotosu. To w nim śpiewa się Sutrę Lotosu. Głównym obiektem kultu jest tu Fukūkensaku Kannon (skt. Amoghapāśāvalokiteśvara; "Ta, która łowi wędką ludzi i przenosi ich na brzeg oświecenia") z 746 roku.
Innym obiektem, który przetrwał z pierwszego okresu klasztoru jest Tegai-mon – brama przy zachodnim murze klasztoru.
Większość budynków kompleksu pochodzi z 1180 r., gdy klasztor odbudowano po zniszczeniach w stylu południowej chińskiej dynastii Song. Styl ten nazwano "daibutsu-yō" – "stylem wielkiego Buddy" lub "tenjiku-yō" – "stylem indyjskim". Szczególnie dobrym jego przykładem jest Nandai-mon z potężnymi figurami obrońców wiary Niō – dwóch królów.
Po wielkich zniszczeniach klasztoru w 1567 r. został on odbudowany przy pomocy siogunatu Tokugawy.

</doc>
<doc id="1805459" url="https://pl.wikipedia.org/wiki?curid=1805459" title="Todai-ji">
Todai-ji



</doc>
<doc id="1805460" url="https://pl.wikipedia.org/wiki?curid=1805460" title="Promontorium Agarum">
Promontorium Agarum

Promontorium Agarum – przylądek na powierzchni Księżyca o średnicy około 62,46 km. Promontorium Agarum znajduje się na współrzędnych selenograficznych na obszarze Mare Crisium.
Nazwa grzbietu została nadana w 1935 roku przez Międzynarodową Unię Astronomiczną i pochodzi od przylądka na Morzu Azowskim.

</doc>
<doc id="1805462" url="https://pl.wikipedia.org/wiki?curid=1805462" title="Michaił Ruzski">
Michaił Ruzski

Michaił Dmitriewicz Ruzski (ros. Михаил Дмитриевич Рузский, ur. 1864, zm. 28 kwietnia 1948) – rosyjski zoolog, ichtiolog, ornitolog, entomolog, myrmekolog. Szkołę średnią ukończył w 1884 w Symbirsku. Studiował na Uniwersytecie w Kazaniu.
W nomenklaturze zoologicznej stosuje się zapis nazwiska .

</doc>
<doc id="1805463" url="https://pl.wikipedia.org/wiki?curid=1805463" title="Hebanowiec">
Hebanowiec



</doc>
<doc id="1805471" url="https://pl.wikipedia.org/wiki?curid=1805471" title="Apristurus gibbosus">
Apristurus gibbosus

Apristurus gibbosus – gatunek ryby chrzęstnoszkieletowej z rodziny Pentanchidae, występujący w północno-zachodnim Oceanie Spokojnym u wybrzeży Morza Południowochińskiego na głębokości około 915 metrów. Dorosłe osobniki osiągają 388–410 cm długości. Podobnie jak inne Pentanchidae jest jajorodny.

</doc>
<doc id="1805473" url="https://pl.wikipedia.org/wiki?curid=1805473" title="Promontorium Agassiz">
Promontorium Agassiz

Promontorium Agassiz – przylądek na powierzchni Księżyca o średnicy około 20 km. Promontorium Agassiz znajduje się na współrzędnych selenograficznych na krańcu Montes Alpes na obszarze Mare Imbrium.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Louisa Agassiza (1807-1873), szwajcarskiego zoologa, paleontologa i geologa.

</doc>
<doc id="1805477" url="https://pl.wikipedia.org/wiki?curid=1805477" title="Dainichi Nyorai">
Dainichi Nyorai



</doc>
<doc id="1805482" url="https://pl.wikipedia.org/wiki?curid=1805482" title="Promontorium Deville">
Promontorium Deville

Promontorium Deville – przylądek na powierzchni Księżyca o średnicy 16,56 km. Promontorium Deville znajduje się na współrzędnych selenograficznych na obszarze Mare Imbrium.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Charles’a Josepha Deville’a (1814–1876), francuskiego geologa i meteorologa.

</doc>
<doc id="1805483" url="https://pl.wikipedia.org/wiki?curid=1805483" title="Apristurus herklotsi">
Apristurus herklotsi

Apristurus herklotsi – gatunek ryby chrzęstnoszkieletowej z rodziny Pentanchidae, występujący w zachodnim Oceanie Spokojnym u wybrzeży Wysp Japońskich, Filipin, w Morzu Wschodniochińskim, Morzu Południowochińskim oraz na obszarze Grzbietu Kiusiu-Palau na głębokości około 533–864 metrów. Dorosłe osobniki osiągają 31–48 cm długości. Podobnie jak inne Pentanchidae jest jajorodny.

</doc>
<doc id="1805485" url="https://pl.wikipedia.org/wiki?curid=1805485" title="Wielka Nizina Chińska">
Wielka Nizina Chińska



</doc>
<doc id="1805487" url="https://pl.wikipedia.org/wiki?curid=1805487" title="Chiny Północno-Wschodnie">
Chiny Północno-Wschodnie



</doc>
<doc id="1805491" url="https://pl.wikipedia.org/wiki?curid=1805491" title="Spismichałowa Przełęcz">
Spismichałowa Przełęcz

Spismichałowa Przełęcz – płytka przełęcz znajdująca się w północno-zachodnim ramieniu Szerokiej Jaworzyńskiej w słowackiej części Tatr Wysokich. Swoim płytkim siodłem oddziela Spismichałową Czubę od Horwackiego Wierchu i leży tuż pod jego wierzchołkiem. Na Spismichałową Przełęcz nie prowadzą żadne znakowane szlaki turystyczne. Powodem tego jest jej położenie w rezerwacie ścisłym, którym objęty jest cały masyw Szerokiej Jaworzyńskiej wraz z jej ramionami.
Pierwszego wejścia zimowego na jej siodło (przy przejściu granią) dokonał Gyula Komarnicki, a było to 3 stycznia 1913 r. Spismichałowa Przełęcz była od dawna znana przez myśliwych i pasterzy, gdyż okolice Doliny Białej Wody i Doliny Jaworowej były popularnym terenem wypasu owiec i polowań.

</doc>
<doc id="1805499" url="https://pl.wikipedia.org/wiki?curid=1805499" title="Apristurus indicus">
Apristurus indicus

Apristurus indicus – gatunek ryby chrzęstnoszkieletowej z rodziny Pentanchidae, występujący na zachodzie Oceanu Indyjskiego w Zatoce Adeńskiej u wybrzeży Somalii, Jemenu i Omanu oraz na południowym wschodzie Oceanu Atlantyckiego u wybrzeży Namibii i Republiki Południowej Afryki na głębokości 1289–1840 metrów. Dorosłe osobniki osiągają około 34 cm długości. Podobnie jak inne Pentanchidae, jest jajorodny.

</doc>
<doc id="1805501" url="https://pl.wikipedia.org/wiki?curid=1805501" title="Promontorium Taenarium">
Promontorium Taenarium

Promontorium Taenarium – przylądek na powierzchni Księżyca o średnicy około 70 km. Promontorium Taenarium znajduje się na współrzędnych selenograficznych na obszarze Mare Nubium w pobliżu północnego końca Rupes Recta.
Nazwa grzbietu została nadana w 1961 roku przez Międzynarodową Unię Astronomiczną i pochodzi od przylądka w Grecji obecnie nazywanego Matapan.

</doc>
<doc id="1805503" url="https://pl.wikipedia.org/wiki?curid=1805503" title="Alfa Romeo 2000">
Alfa Romeo 2000

Alfa Romeo 2000 – samochód produkowany przez włoską firmę Alfa Romeo w latach 1958–1974. Dostępny jako 2-drzwiowe coupé, kabriolet oraz 4-drzwiowy sedan (Berlineta). Następca modelu 1900. Do napędu 2000 użyto czterocylindrowego silnika rzędowego o pojemności 2 litrów. Moc przenoszona była na koła tylne poprzez 5-biegową manualną skrzynię biegów.
Samochód był bardzo drogi – w USA w 1960 roku sedan kosztował 5028 dolarów.

</doc>
<doc id="1805505" url="https://pl.wikipedia.org/wiki?curid=1805505" title="Dowód nieefektywny">
Dowód nieefektywny

Dowód nieefektywny – metoda dowodzenia, wykorzystująca aksjomat wyboru. Dowody takie nie podają metody wyznaczenia/konstrukcji danego obiektu, którego istnienie się dowodzi.
Przykład zastosowania.
Dowód nieefektywny stosuje się np. do wykazania, że każda przestrzeń wektorowa ma bazę. Przyjmując aksjomatykę teorii mnogości zawierającą aksjomat wyboru, można udowodnić, że każda przestrzeń (także nieskończeniewielowymiarowa) ma bazę. Przyjmując aksjomatykę bez aksjomatu wyboru, udowodnienie tej tezy jest niemożliwe.

</doc>
<doc id="1805506" url="https://pl.wikipedia.org/wiki?curid=1805506" title="Uniwersytet w Kilonii">
Uniwersytet w Kilonii



</doc>
<doc id="1805507" url="https://pl.wikipedia.org/wiki?curid=1805507" title="Pierwszy rząd Mattiego Vanhanena">
Pierwszy rząd Mattiego Vanhanena

Pierwszy rząd Mattiego Vanhanena – 69. gabinet w historii Finlandii. Utworzony został 24 czerwca 2003, zastąpił funkcjonujący zaledwie 69 dni gabinet Anneli Jäätteenmäki, która podała się do dymisji po oskarżeniach o rzekome oszustwa wyborcze. Nowy rząd powołała centrolewicowa koalicja trzech partii, w skład której weszły Partia Centrum (Kesk.), Socjaldemokratyczna Partia Finlandii (SDP) i Szwedzka Partia Ludowa (SFP).
Gabinet przetrwał do końca kadencji Eduskunty. Został zastąpiony 19 kwietnia 2007 przez drugi rząd tego samego premiera, powołany po kolejnych wyborach parlamentarnych, tworzony przez nową centroprawicową koalicję.

</doc>
<doc id="1805509" url="https://pl.wikipedia.org/wiki?curid=1805509" title="Nizina Amursko-Sungaryjska">
Nizina Amursko-Sungaryjska

Nizina Amursko-Sungaryjska (; ros. Среднеамурская низменность, "Sriednieamurskaja nizmiennost´"; Амуро-Сунгарийская равнина, "Amuro-Sungarijskaja rawnina") – nizina w północno-wschodnich Chinach (prowincja Heilongjiang) i Rosji, leżąca między Górami Burejskimi i Małym Chinganem na zachodzie a górami Sichote-Aliń na wschodzie, w widłach granicznych rzek Amur i Ussuri. Zajmuje powierzchnię ok. 51 tys. km². Charakteryzuje się silnym zabagnieniem (tereny bagniste zajmują ok. 24 tys. km²) i stosunkowo rzadkim zaludnieniem. Czasami klasyfikowana jako część Niziny Mandżurskiej.
W latach 30. XX wieku oraz po powstaniu Chińskiej Republiki Ludowej nizina stała się celem migracji (głównie ludności wiejskiej) spowodowanych przeludnieniem Niziny Chińskiej, jak i chęci pełniejszego wykorzystania jedynego w Chinach regionu o poważniejszych rezerwach ziemi. W późniejszym czasie doszedł do głosu czynnik polityczny – dążenie do umocnienia zasiedlenia obszarów graniczących ze Związkiem Radzieckim. Na zmeliorowanych ziemiach niziny utworzono liczne państwowe gospodarstwa rolne i komuny ludowe. W późniejszym czasie zsyłano na nizinę w celach „reedukacyjnych” także mieszkańców miast.

</doc>
<doc id="1805510" url="https://pl.wikipedia.org/wiki?curid=1805510" title="Nizina Sungaryjska">
Nizina Sungaryjska



</doc>
<doc id="1805514" url="https://pl.wikipedia.org/wiki?curid=1805514" title="Apristurus internatus">
Apristurus internatus

Apristurus internatus – gatunek ryby chrzęstnoszkieletowej z rodziny Pentanchidae, występujący w zachodnim Oceanie Spokojnym w wodach Morza Wschodniochińskiego. Samce osiągają około 40 cm, a samice 42 cm. Podobnie jak inne Pentanchidae, jest jajorodny.

</doc>
<doc id="1805515" url="https://pl.wikipedia.org/wiki?curid=1805515" title="Rząd Mattiego Vanhanena">
Rząd Mattiego Vanhanena



</doc>
<doc id="1805518" url="https://pl.wikipedia.org/wiki?curid=1805518" title="Murańska Turnia">
Murańska Turnia

Murańska Turnia – wybitna turnia w północno-zachodniej grani Murania (słow. "Muráň", 1890 m) w głównej grani Tatr Bielskich. Wznosi się na wysokość ok. 1400 m pomiędzy Zadnią Murańską Przełęczą (ok. 1370 m), za którą wznosi się pionowym uskokiem masyw Murania, a Pośrednią Murańską Przełęczą (ok. 1370 m), oddzielającą ją od Murańskich Kopek (ok. 1390 m). Ma płaski wierzchołek, porośnięty kosodrzewiną i limbami, otoczony ze wszystkich stron pionowymi wapiennymi ścianami o wysokości sięgającej ok. 35 m. Porośnięty lasem stok południowo-zachodni stromo opada na obrzeża Polany pod Muraniem. Las ten całkowicie powaliła wichura w maju 1986 roku. Stok północno-wschodni opada do Doliny Międzyściennej
Pierwszymi zdobywcami Murańskiej Turni byli geodeci w latach 30. XX wieku, po których pozostały na wierzchołku resztki triangułu. Pierwsze opisane przejście: Jacek Bilski, Władysław Cywiński i Zdzisław Kiszela 14 maja 1978 roku.

</doc>
<doc id="1805521" url="https://pl.wikipedia.org/wiki?curid=1805521" title="Linda Persson">
Linda Persson

Linda Persson-Berglund (ur. 22 września 1981) - szwedzka lekkoatletka specjalizująca się w skoku o tyczce.

</doc>
<doc id="1805522" url="https://pl.wikipedia.org/wiki?curid=1805522" title="Linda Berglund">
Linda Berglund



</doc>
<doc id="1805523" url="https://pl.wikipedia.org/wiki?curid=1805523" title="Linda Persson-Berglund">
Linda Persson-Berglund



</doc>
<doc id="1805524" url="https://pl.wikipedia.org/wiki?curid=1805524" title="Apristurus investigatoris">
Apristurus investigatoris

Apristurus indicus – gatunek ryby chrzęstnoszkieletowej z rodziny Pentanchidae, występujący w północno-wschodnim Oceanie Indyjskim w Morzu Andamańskim na głębokości około 1040 m. Jedyny złowiony osobnik mierzył 26 cm długości, choć nie był w pełni dojrzały. Podobnie jak inne Pentanchidae, jest jajorodny.

</doc>
<doc id="1805527" url="https://pl.wikipedia.org/wiki?curid=1805527" title="Stefan Żuchowski">
Stefan Żuchowski

Stefan Żuchowski (ur. 1666, zm. 1716) – proboszcz, archidiakon i oficjał sandomierski, antysemita. 
Był oskarżycielem w lubelskim Trybunale Głównym Koronnym podczas procesów Żydów sandomierskich z lat 1698 i 1710–1713, oskarżanych o rzekome mordy rytualne. 
W 1698 z jego inicjatywy stracono starszego synagogi sandomierskiej Aleksandra Berka za rzekome
zamordowanie dwuletniej dziewczynki.
W 1711 na synodzie diecezji krakowskiej został mianowany komisarzem do spraw żydowskich a do jego obowiązków należało także zajmowanie się sprawami o mordy rytualne. Jego publikacje stanowiły główną podstawę pracy o mordach rytualnych autorstwa biskupa Józefa Załuskiego.
Był fundatorem obrazów autorstwa Karola de Prevot w sandomierskiej kolegiacie (obecnie katedrze), przedstawiających trzy przypadki rzekomego mordu rytualnego w Sandomierzu.
Twórczość.
Wydał dwie książki: 

</doc>
<doc id="1805532" url="https://pl.wikipedia.org/wiki?curid=1805532" title="Apristurus japonicus">
Apristurus japonicus

Apristurus japonicus – gatunek ryby chrzęstnoszkieletowej z rodziny Pentanchidae, występujący we wschodnim Oceanie Spokojnym u południowych wybrzeży Wysp Japońskich na głębokościach przekraczających 2000 metrów. Dorosłe osobniki osiągają od 63-71 cm długości. Podobnie jak inne Pentanchidae, jest jajorodny.

</doc>
<doc id="1805537" url="https://pl.wikipedia.org/wiki?curid=1805537" title="KV 622">
KV 622



</doc>
<doc id="1805539" url="https://pl.wikipedia.org/wiki?curid=1805539" title="Puzzle (album Biffy Clyro)">
Puzzle (album Biffy Clyro)

Puzzle to czwarty album długogrający nagrany przez szkocki zespół Biffy Clyro, wydany 4 czerwca 2007 w Wielkiej Brytanii. Wydanie w USA nastąpiło cztery miesiące później. Jest to pierwszy album zespołu od czasu opuszczenia macierzystej wytwórni Beggars Banquet.
Zarys.
Album osiągnął pozycję numer 2 na UK Albums Chart i pozwolił zyskać zespołowi rzesze fanów. Stało się tak, dzięki złagodzeniu alternatywnej stylistyki oraz wzbogaceniu aranżacji w stosunku do poprzednich albumów . Wydawnictwo zostało także bardzo dobrze przyjęte przez krytyków muzycznych i według magazynów Kerrang! oraz Rock Sound wydawnictwo otrzymało tytuł albumu roku 2007. Album ma status złotej płyty w Wielkiej Brytanii a do lutego 2009 roku jego światowa sprzedaż wyniosła prawie 300 000 egzemplarzy.
Album został nagrany pomiędzy wrześniem a listopadem 2006 w The Warehouse Studio w Vancouver oraz w The Farm Studio w Gibsons. Został wyprodukowany przez Gartha Richardsona. Według słów członków zespołu w trakcie pierwszej sesji nagrano 40 utworów, wśród których ostatecznie wybrano do wydania 13. Podczas nagrań współpracowano z kompozytorem i aranżerem Graemem Revellem oraz z orkiestrą symfoniczną z Seattle. Okładkę na album i kolejne single zaprojektował Storm Thorgerson.
Pozostałe wersje.
Oprócz albumu z 13 utworami, pojawiły się na rynku limitowane edycje z utworem dodatkowym "Drop It" (który jest ponownym nagraniem utworu demo, "Drop It Dickhead"), a także wersja z bonusowym DVD, które zawiera 40 minutowy film documentalny, "The Making of Puzzle" oraz teledyski do utworów "Semi-Mental", "Saturday Superhouse" i "Living is a Problem Because Everything Dies".

</doc>
<doc id="1805540" url="https://pl.wikipedia.org/wiki?curid=1805540" title="Niszczyciele typu Östergötland">
Niszczyciele typu Östergötland

Niszczyciele typu Östergötland – typ szwedzkich niszczycieli z końca lat 50. XX wieku, w służbie do 1982 roku. Ostatni wybudowany dotychczas typ dużych okrętów wojennych dla szwedzkiej marynarki wojennej.
Projekt niszczycieli typu "Östergötland" powstał w latach 1952–1953. Ze względów oszczędnościowych oparty był na konstrukcji niszczycieli typu "Öland", nie zaś większych i droższych typu "Halland". Cztery jednostki typu były wybudowane w dwóch stoczniach: Götaverken AB i Eriksberg Mekaniska Verkstad AB w Göteborgu. W pracach wykończeniowych na niszczycielu "Hälsingland" brała udział także stocznia Kockums AB w Malmö.
Niszczyciele typu "Östergötland" miały klasyczną konstrukcję ze spawanym stalowym kadłubem i nadbudówkami. Napęd okrętów stanowiły dwie turbiny parowe typu DeLaval, zasilane w parę przez dwa kotły Babcock-Wilcox i napędzające dwie śruby. Łączna moc siłowni wynosiła 47 000 KM. Niszczyciele były uzbrojone w dwa podwójne działa kal. 120 mm, umieszczone w wieżach artyleryjskich na dziobie i rufie. Artylerię przeciwlotniczą stanowiło pięć (na "Östergötland" siedem) dział Bofors M/48E kal. 40 mm. Ponadto okręty posiadały dwie potrójne wyrzutnie torped kal. 533 mm, miotacz pocisków POP Squid, dwie wyrzutnie bomb głębinowych i mogły zabierać na pokład do 58 min morskich.
Niszczyciele przeszły modernizację uzbrojenia w latach 60., gdy w miejsce rufowej armaty przeciwlotniczej zainstalowano na nich wyrzutnię przeciwlotniczych pocisków rakietowych Sea Cat. Dla skompensowania wzrostu ciężaru zdemontowano obie potrójne wyrzutnie torpedowe, instalując w zamian jedną pięciorurową.
W czasie służby w marynarce szwedzkiej okręty odwiedzały porty zagraniczne, między innymi Kopenhagę, Hamburg, Amsterdam, Leningrad i Rygę. W 1965 roku "Södermanland" przebywał z wizytą w Gdyni.
Okręty.
Wszystkie cztery niszczyciele zostały wycofane ze służby 1 lipca 1982 roku i sprzedane na złom do Hiszpanii.

</doc>
<doc id="1805541" url="https://pl.wikipedia.org/wiki?curid=1805541" title="Arka tag">
Arka tag



</doc>
<doc id="1805543" url="https://pl.wikipedia.org/wiki?curid=1805543" title="Yann Sundberg">
Yann Sundberg

Yann Sundberg (ur. 12 grudnia 1972 w Saint-Malo) – francuski aktor, scenarzysta i wokalista.
Był członkiem kilku zespołów rockowych jako wokal i gitarzysta. Początkowo pracował jako inżynier dźwięku na prezentacjach przedstawień. Autor, kompozytor, wykonawca, przychodzi do teatru z rockiem. Po pewnym czasie przebywania na League improwizacji, uczęszczał przez trzy lata na warsztaty w l’Atelier Blanche Salant (Actor’s Studio). Debiutował na scenie w sztuce "Ladies Night", a następnie trafił do filmu. Został wokalistą grupy Decibel Circus, grającej mieszankę bluesa i rocka.

</doc>
<doc id="1805544" url="https://pl.wikipedia.org/wiki?curid=1805544" title="Gyachung Kang">
Gyachung Kang

Gyachung Kang (nep. ग्याचुङ्काङ, Gyāchung Kāng; chiń. 格重康峰, "Gézhòngkāng Fēng") – szczyt w Himalajach. Leży na granicy Chin i Nepalu. Jest to najwyższy siedmiotysięcznik na świecie i piętnasty szczyt Ziemi (ex aequo z Gaszerbrum III). Jest też najwyższym szczytem między Czo Oju (8201 m) a Mount Everest (8850 m).
Pierwszego wejścia dokonali Yukihiko Kato, Kiyondo Sakeisawa, Kuzunari Yasuhisa i Pasang Phutar 10 kwietnia 1964 r.

</doc>
<doc id="1805545" url="https://pl.wikipedia.org/wiki?curid=1805545" title="Apristurus kampae">
Apristurus kampae

Apristurus kampae – gatunek ryby chrzęstnoszkieletowej z rodziny Pentanchidae, występujący w zachodnim Oceanie Spokojnym u wybrzeży Oregonu i Kalifornii, Meksyku oraz Półwyspu Kalifornijskiego na głębokości do 1830 - 1888 m. Dorosły osobnik osiąga zwykle 52-59 cm długości. Podobnie jak inne Pentanchidae, jest jajorodny.

</doc>
<doc id="1805546" url="https://pl.wikipedia.org/wiki?curid=1805546" title="Promontorium Fresnel">
Promontorium Fresnel

Promontorium Fresnel – przylądek na powierzchni Księżyca o średnicy około 20 km. Promontorium Fresnel znajduje się na współrzędnych selenograficznych na północnym krańcu Montes Apenninus na północ od Mons Hadley, na obszarze pomiędzy Mare Imbrium a Mare Serenitatis.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Augustina Jeana Fresnela (1788–1827), francuskiego optyka.

</doc>
<doc id="1805547" url="https://pl.wikipedia.org/wiki?curid=1805547" title="Hanna-Mia Persson">
Hanna-Mia Persson

Hanna-Mia Persson (ur. 11 lutego 1978 w Kalmar) – szwedzka lekkoatletka specjalizująca się w skoku o tyczce.

</doc>
<doc id="1805548" url="https://pl.wikipedia.org/wiki?curid=1805548" title="Prevacovici">
Prevacovici



</doc>
<doc id="1805549" url="https://pl.wikipedia.org/wiki?curid=1805549" title="Nizina Północno-Wschodnia">
Nizina Północno-Wschodnia



</doc>
<doc id="1805551" url="https://pl.wikipedia.org/wiki?curid=1805551" title="Nizina Sungliao">
Nizina Sungliao



</doc>
<doc id="1805552" url="https://pl.wikipedia.org/wiki?curid=1805552" title="GNF 1 (2008/2009)">
GNF 1 (2008/2009)

GNF 1 (2008/2009) był 53. sezonem najwyższej piłkarskiej klasy rozgrywkowej w Maroku. Sezon rozpoczął się 12 września, a zakończył się w czerwcu. Tytułu nie obroniła drużyna FAR Rabat. Nowym mistrzem Maroka został zespół Raja Casablanca.
Premie pieniężne.
Premie pieniężne w sezonie 2008/09 były przewidziane dla najlepszych sześciu zespołów, a były rozdzielone w następujący sposób:

</doc>
<doc id="1805558" url="https://pl.wikipedia.org/wiki?curid=1805558" title="Święty Gotfryd">
Święty Gotfryd



</doc>
<doc id="1805560" url="https://pl.wikipedia.org/wiki?curid=1805560" title="Bitwa nad Sha He">
Bitwa nad Sha He

Bitwa nad Sha He (Sha He – rzeka należąca do dorzecza Liao He, w północno-wschodnich Chinach) – starcie zbrojne, które miało miejsce w dniach 5–17 października 1904 w trakcie wojny rosyjsko-japońskiej.
Po nieudanej dla wojsk rosyjskich bitwie pod Liaoyang Armia Mandżurska (dowódca gen. Aleksy Kuropatkin) odstąpiła w rejon Mukdenu. Armie japońskie: 1.; 2.; 4., (do 150 tys. bagnetów i szabli, 648 dział, 18 karabinów maszynowych) pod dowództwem marszałka Iwao Oyamy zajęły pozycje na północ od rzeki Taizi He. Po otrzymaniu posiłków i osiągnięciu stanu 195 tys. żołnierzy (faktycznie 150 tys.; bez 6. Korpusu Syberyjskiego, który podszedł pod koniec bitwy, 19 tys. kawalerii, 758 armat i 32 karabiny maszynowe) gen. Kuropatkin, realizując wolę cara, zdecydował się przejść do natarcia, aby udzielić pomocy okrążonemu i broniącemu się Port Artur oraz osiągnąć przełom w przegrywanej wojnie.
Operacja nie była przygotowana właściwie; nie zabezpieczono tajemnicy jej przygotowania, źle wybrano kierunek głównego uderzenia (przez góry), niewłaściwie dokonano podziału sił i środków, nie było map rejonu operacji. Japończycy dowiedziawszy się o przygotowywanej operacji, postanowili w czasie natarcia odeprzeć wojska rosyjskie, wykrwawić je i przejść do kontruderzenia.
W dniu 5 października 1904 rozpoczęło się natarcie wojsk rosyjskich w celu zajęcia północnego brzegu rzeki Taizi. Główne uderzenie wykonywano lewym skrzydłem (Oddział Wschodni gen. A. Sztakelberga; 1/6 sił) przez góry, w celu rozbicia prawego skrzydła przeciwnika. Prawe skrzydło (Oddział Zachodni gen. A. Wilterlinga; 1/4 sił) wykonywało uderzenie pomocnicze na Liaoyang. Gen. Kuropatkin pozostawił znaczne siły w rezerwie (1/4 sił) i dla ochrony tyłów (1/6 sił). Natarcie przesuwało się powoli, dopiero pod koniec 6 października wojska prawego skrzydła osiągnęły rzekę Sha He, a lewe skrzydło podeszło do pozycji przednich przeciwnika. Ataki Oddziału Wschodniego na 1. Armię japońską na przełęczach nie osiągnęły powodzenia i przyniosły duże straty. 10 października 2. i 4. Armie japońskie przeszły do kontruderzenia i 12 października zmusiły do wycofania Oddział Zachodni za Sha He. 13 października zaczął wycofywać się także Oddział Wschodni. 14 października wojska japońskie próbowały rozwijać natarcie lewym skrzydłem, jednak zostały odparte. Wykrwawione wojska (Rosjanie ok. 40 tys. strat, Japończycy, według własnych danych, ok. 20 tys.) przeszły do obrony. Utworzył się 60 kilometrowy front koło Mukdenu.

</doc>
<doc id="1805562" url="https://pl.wikipedia.org/wiki?curid=1805562" title="Siergiej Zwieriew">
Siergiej Zwieriew

Siergiej Anatoljewicz Zwieriew (Сергей Анатольевич Зверев; ur. 21 lipca 1963 w Kułtuku) – rosyjski wykonawca muzyki pop i disco, projektant mody, stylista włosów, prowadzący programów muzycznych (pojawił się na antenie m.in. rosyjskiego MTV). Wystąpił także w dwóch filmach. Obecnie mieszka w Moskwie.
Autobiografia.
W 2008 roku wydał swoją autobiografię, pt. "Zwiezda w szokie". Jego pierwszy album muzyczny nosił taki sam tytuł.
Dyskografia.
Albumy
Single

</doc>
<doc id="1805563" url="https://pl.wikipedia.org/wiki?curid=1805563" title="Funkcja okna">
Funkcja okna



</doc>
<doc id="1805564" url="https://pl.wikipedia.org/wiki?curid=1805564" title="Edvin Wide">
Edvin Wide

Emil Edvin Wide (ur. 22 lutego 1896 w Kimito na terytorium Finlandii, zm. 19 czerwca 1996 w Sztokholmie) – szwedzki lekkoatleta średnio- i długodystansowiec, pięciokrotny medalista olimpijski.
Startował na trzech igrzyskach olimpijskich, z każdych przywożąc medal. Na igrzyskach olimpijskich w 1920 w Antwerpii zdobył brązowy medal w biegu 3000 metrów drużynowo, razem z kolegami z zespołu Erikiem Backmanem i Svenem Lundgrenem. Na tych samych igrzyskach startował również w biegu na 1500 metrów, ale odpadł w przedbiegach. 
Na igrzyskach olimpijskich w 1924 w Paryżu Wide zdobył srebrny medal w biegu na 10 000 metrów przegrywając jedynie z Finem Ville Ritolą. W biegu na 5000 metrów zdobył brązowy medal (pokonali go Paavo Nurmi i Ritola). Wide wystartował także w biegu na 3000 metrów drużynowo, ale zespół szwedzki odpadł w przedbiegach. Nie ukończył biegu przełajowego. 7 czerwca 1925 w Halmstad Wide poprawił rekord świata Nurmiego w biegu na 3000 metrów wynikiem 8:27,6 (Nurmi odzyskał rekord w 1928). W 1926 był laureatem Svenska Dagbladets guldmedalj – nagrody dla najlepszego sportowca Szwecji (wspólnie z Arne Borgiem).
Na igrzyskach olimpijskich w 1928 w Amsterdamie Wide zdobył dwa brązowe medale na 5000 metrów i na 10 000 metrów (pokonali go znowu Nurmi i Ritola, którzy zdobyli po 1 złotym i 1 srebrnym medalu). W biegu na 1500 metrów odpadł w przedbiegach.
Wide był dwukrotnym rekordzistą Szwecji na 1500 metrów (do 3:51,8 w 1926, pobity w 1934), dwukrotnym na 5000 metrów (do 14:40,4 z 1925, poprawiony w 1936) oraz na 10 000 metrów (30:55,2 w 1924, pobity w 1939). Dwanaście razy był indywidualnym mistrzem Szwecji.
Zakończył karierę w 1930. Pracował potem jako nauczyciel, a później dyrektor szkoły. Zmarł w wieku 100 lat.

</doc>
<doc id="1805565" url="https://pl.wikipedia.org/wiki?curid=1805565" title="Maria Rendin">
Maria Rendin

Maria Rendin (ur. 28 lipca 1982) – szwedzka lekkoatletka specjalizująca się w skoku o tyczce.

</doc>
<doc id="1805568" url="https://pl.wikipedia.org/wiki?curid=1805568" title="Promontorium Archerusia">
Promontorium Archerusia

Promontorium Archerusia – przylądek na powierzchni Księżyca o średnicy około 11,21 km. Promontorium Archerusia znajduje się na współrzędnych selenograficznych na obszarze Mare Serenitatis w pobliżu granicy z Mare Tranquillitatis.
Nazwa grzbietu została nadana w 1961 roku przez Międzynarodową Unię Astronomiczną i pochodzi od przylądka na Morzu Czarnym.

</doc>
<doc id="1805569" url="https://pl.wikipedia.org/wiki?curid=1805569" title="Prywatne Gimnazjum Sanatoryjne Męskie w Rabce">
Prywatne Gimnazjum Sanatoryjne Męskie w Rabce



</doc>
<doc id="1805570" url="https://pl.wikipedia.org/wiki?curid=1805570" title="Akt unii (1800)">
Akt unii (1800)

Akt unii (, czasem też "Acts of Union 1801") – nazwa dla dwóch związanych ze sobą ustaw – Aktu Unii z Irlandią z 1800 uchwalonego przez parlament brytyjski i Aktu Unii 1800 uchwalonego przez parlament Irlandzki. Uchwalone zostały odpowiednio: 2 lipca i 1 sierpnia. Bliźniacze akty łączyły Królestwo Wielkiej Brytanii z Królestwem Irlandii, tworząc Zjednoczone Królestwo Wielkiej Brytanii i Irlandii. Unia weszła w życie 1 stycznia 1801.
Obydwie ustawy, mimo zmian, wciąż obowiązują w Wielkiej Brytanii. W Irlandii natomiast ustawa została unieważniona w 1962.
Historia.
Przed uchwaleniem obydwu aktów Irlandia znajdowała się w unii personalnej z Anglią. Unia personalna trwała od 1541, kiedy parlament irlandzki uchwalił ustawę o Koronie Irlandzkiej (weszła w życie w 1542). Uchwała głosiła, że król Anglii Henryk VIII jest jednocześnie królem Irlandii. W 1603, na mocy dokumentu zwanego Unią Koron, do unii personalnej Anglii i Irlandii dołączyła także Szkocja.
W 1707 Anglia i Szkocja, będące dotychczas oddzielnymi królestwami, które łączyła osoba władcy, przekształciły się w jedno królestwo – Królestwo Wielkiej Brytanii. Irlandia nie weszła w skład Wielkiej Brytanii i według prawa była związana z nim tylko unią personalną.
Pod koniec XVIII wieku Wielka Brytania dążyła do przyłączenia się Irlandii do unii, aby nie dopuścić do jej oderwania się. Obawiano się rozruchów społecznych, narodowych i religijnych. W 1789 we Francji wybuchła Wielka Rewolucja Francuska, która stanowiła inspirację dla społeczeństw innych krajów europejskich. W Irlandii w 1798 również doszło do powstania, wymierzonego przeciw brytyjskiemu panowaniu na wyspie.
Parlament irlandzki, po wiekach podporządkowania parlamentowi angielskiemu, a potem brytyjskiemu, cieszył się w tym czasie dość sporą niezależnością, którą gwarantowała mu ustawa z 1782. Wielu jego członków było niechętnych unii, bojąc się o swoją pozycję. Była to główna przyczyna odrzucenia wcześniejszego projektu z 1799. Brytyjski rząd usilnie starał się, aby mimo wszystko przekonać irlandzkich parlamentarzystów do przyjęcia ustawy o Unii. Tylko anglikanom wolno było zasiadać w parlamencie irlandzkim, zaś społeczeństwo irlandzkie było przede wszystkim katolickie, z liczną grupą prezbiterian w Ulsterze. Wielka Brytania, aby pozyskać katolików dla pomysłu unii, obiecała im równouprawnienie. W 1790 otrzymali oni prawa wyborcze i możliwość zasiadania w parlamencie irlandzkim.
Ostatecznie parlament irlandzki zgodził się na połączenie Wielkiej Brytanii z Irlandią. Powstało Zjednoczone Królestwo Wielkiej Brytanii i Irlandii.
Flaga.
Po wejściu Unii w życie do dotychczasowej flagi Królestwa Wielkiej Brytanii dodano Krzyż Św. Patryka, symbol Irlandii. Tak powstała flaga, której do dziś używa Zjednoczone Królestwo Wielkiej Brytanii i Irlandii Północnej.

</doc>
<doc id="1805571" url="https://pl.wikipedia.org/wiki?curid=1805571" title="Kopalnia Węgla Kamiennego Ludwik">
Kopalnia Węgla Kamiennego Ludwik

Kopalnia Węgla Kamiennego Ludwik (do 1945 roku niem. Ludwigsglück) – zlikwidowana kopalnia węgla kamiennego w Zabrzu-Biskupicach, która działała jako samodzielny zakład od 1873 do 1 kwietnia 1978 roku.
Historia.
26 lutego i 9 marca 1852 roku nadano pole górnicze pod przyszłą kopalnię. Właścicielami pola byli m.in. Gustav Heinrich von Ruffer, czy parafia w Biskupicach. Schlesische AG für Bergbau und Zinkhüttenbetrieb odkupiła 92 kuksy od tychże właścicieli w latach 1854–1857. Te z kolei odkupił Albert Borsig (syn Augusta) w 1867 roku. Kopalnia została uruchomiona w 1872 roku, była eksploatowana regularnie od 1873 roku. 30 kuksów pozostało w posiadaniu Donnersmarckhütte, przez co pole kopalni zostało podzielone pomiędzy Donnersmarckhütte a Zakłady Borsiga. W 1920 roku właścicielem zakładu została spółka akcyjna Borsigwerk. 
Kopalnia dysponowała około 1928 roku czterema szybami: wydobywczo-zjazdowym Conrad (początkowo Guido, późniejszy Tadeusz) i wydobywczym Ernst (na cześć Conrada i Ernsta von Borsigów, późniejszy Erazm), wentylacyjno-podsadzkowym Anna i Wetter (wentylacyjnym).
Od 1932 roku kopalnia została wydzierżawiona przedsiębiorstwu Borsig-Kokswerke AG.
Do 1945 roku kopalnia nosiła nazwę Ludwigsglück (pol. "Szczęście Ludwika"), następnie Ludwik. Po nacjonalizacji należała do Zabrzańskiego Zjednoczenia Przemysłu Węglowego od 1945 roku. 1 kwietnia 1958 została połączona z kopalnią Concordia pod wspólną nazwą Ludwik-Concordia, z uwagi na częściowo wyczerpane złoża kopalni Concordia.
Po zakończeniu wydobycia i likwidacji kopalni po 1980 roku, jej zabudowania zostały odkupione przez Przedsiębiorstwo Górnicze Demex, które podjęło się rewitalizacji części obiektów.
Wydobycie.
Wydobycie węgla kamiennego wyniosło 162 tony w 1873 roku, 
492 108 ton w 1913 roku, 1 928 694 ton w 1938 roku. Załoga około 1928 roku liczyła 3011 pracowników

</doc>
<doc id="1805573" url="https://pl.wikipedia.org/wiki?curid=1805573" title="Pstrość tulipana">
Pstrość tulipana

Pstrość kwiatów tulipana – choroba wirusowa roślin z rodziny liliowatych, wywoływana przez wirusa pstrości tulipana ("Tulip breaking virus", TBV). Najpowszechniejsza z chorób wirusowych tulipanów. Opisana w XVI wieku w Holandii. Nie znano wówczas jednak jej etiologii.
Wektorami TBV są mszyce, przede wszystkim mszyca brzoskwiniowo-ziemniaczana, ogórkowa, smugowa, szklarniowa, burakowa i tulipanowa mniejsza.
Atakowane są tulipany i lilie. Prawdopodobnie występuje na całym świecie.
TBV powoduje mozaikę liści oraz plamy i smugi na płatkach kwiatów, widoczne szczególnie dobrze na ciemniejszych kwiatach. Choroba powoduje również ograniczenie wzrostu rośliny i słabsze wykształcenie cebul. W XVII wieku (ze szczytem w latach 1634–1637) cebulki tulipanów dotkniętych pstrością osiągały bardzo wysokie ceny na giełdzie, co zostało określone jako „tulipanomania”. Na spekulacyjny charakter handlu miała wpływ nieprzewidywalność wystąpienia pożądanej cechy – nasiona w ogóle jej nie przenosiły, gdyż nie były zakażone, a cebulki mogły zachować nie do końca oczekiwane właściwości.

</doc>
<doc id="1805574" url="https://pl.wikipedia.org/wiki?curid=1805574" title="KWK Ludwik">
KWK Ludwik



</doc>
<doc id="1805576" url="https://pl.wikipedia.org/wiki?curid=1805576" title="Mirosław Kostadinow">
Mirosław Kostadinow

Miro, właśc. Mirosław Kostadinow (ur. 10 marca 1976 w Dobriczu) – bułgarski piosenkarz wykonujący muzykę pop, współzałożyciel i wokalista zespołu KariZma w latach 1999-2006.
Kariera muzyczna.
W 1999 wraz z Galiną Kurdową założył duet muzyczny KariZma, z którym dwa lata później zadebiutował singlem „Riskuwam da te imam”, a w 2002 wydał utwór „Kolko mi lipsvash”. W 2006 wspólnie wydali album pt. "Eklisiast", a w 2007 zajęli z utworem „Fool for You” drugie miejsce w finale krajowych eliminacji do 52. Konkursu Piosenki Eurowizji. W tym samym roku zawiesili działalność jako duet.
Po zakończeniu współpracy z Kurdową zaczął nagrywać materiał na solowy album pt. "oMIROtvoren", który wydał w październiku 2008. Promował go singlami: „Ever Before” i „Lose Control” oraz „Gubia kontrol, kogato”, „Avgust e septemvri” i „Ubiwame s lubow”, które dotarły do pierwszego miejsca krajowej listy przebojów. W lutym 2010 zwyciężył z utworem „Angeł si ti” w finale bułgarskich eliminacji eurowizyjnych, dzięki czemu został reprezentantem Bułgarii podczas 55. Konkursu Piosenki Eurowizji w Oslo. Ostatecznie zajął 15. miejsce w drugim półfinale konkursu, przez co nie awansował do finału.
W 2021 wydał drugi solowy album pt. "MIROgled".

</doc>
<doc id="1805577" url="https://pl.wikipedia.org/wiki?curid=1805577" title="Pstrość kwiatów tulipana">
Pstrość kwiatów tulipana



</doc>
<doc id="1805578" url="https://pl.wikipedia.org/wiki?curid=1805578" title="Per Frimann">
Per Frimann

Per Frimann Hansen (ur. 4 czerwca 1962 w Gladsaxe) – duński piłkarz grający na pozycji pomocnika.
Kariera klubowa.
Karierę piłkarską Frimann rozpoczął w klubie Akademisk BK ze stolicy Danii, Kopenhagi. W 1980 roku zadebiutował w jego barwach w duńskiej pierwszej lidze. W Akademisk BK grał przez jeden sezon, a w 1981 roku przeszedł do innego pierwszoligowca, Kjøbenhavns Boldklub, ówczesnego mistrza kraju. W KB rozegrał 15 meczów i strzelił 3 gole.
Na początku 1982 roku Frimann przeszedł do belgijskiego Anderlechtu, w składzie którego był drugim Duńczykiem obok Mortena Olsena. Podczas pobytu w Anderlechcie w późniejszych latach grał również z innymi rodakami, Henrikiem Andersenem i Frankiem Arnesenem. Swój pierwszy sukces z Anderlechtem odniósł w 1983 roku, gdy zdobył Puchar UEFA (wystąpił w wygranym 1:0 i zremisowanym 1:1 meczach finałowych z Benfiką Lizbona). W 1985 roku wywalczył pierwszy tytuł mistrza Belgii, który obronił w dwóch kolejnych sezonach. Z kolei w 1988 roku Duńczyk zdobył Puchar Belgii. W Anderlechcie przez 7 sezonów rozegrał 158 meczów i zdobył 32 gole.
W 1988 roku Frimann wrócił do Danii i do końca roku grał w Aarhus GF. Zdobył z nim Puchar Danii. W 1989 roku został piłkarzem stołecznego Brøndby IF. W 1990 roku został z nim mistrzem kraju, a po sezonie zakończył karierę z powodu kontuzji.
Kariera reprezentacyjna.
W reprezentacji Danii Frimann zadebiutował 12 października 1983 roku w wygranym 6:0 meczu eliminacji do Euro 84 z Luksemburgiem. W 1986 roku został powołany przez selekcjonera Seppa Piontka do kadry na Mistrzostwa Świata w Meksyku. Tam był rezerwowym i nie rozegrał żadnego spotkania. W 1988 roku Frimann był w składzie Danii na Euro 88 i zagrał tam w jednym spotkaniu, przegranym 0:2 z Włochami. Od 1983 do 1989 roku rozegrał w kadrze narodowej 17 meczów i strzelił jednego gola.
Frimann grał też w reprezentacji olimpijskiej. W 1988 roku awansował z nią na Igrzyska Olimpijskie w Seulu. Jednak Dania nie wystąpiła na nich, gdyż Frimann był nieuprawniony do występu w kwalifikacyjnym meczu z Polską (2:0) w Szczecinie, w efekcie czego Danii odebrano punkty za zwycięstwo.

</doc>
<doc id="1805579" url="https://pl.wikipedia.org/wiki?curid=1805579" title="Zbigniew Czajkowski (szermierz)">
Zbigniew Czajkowski (szermierz)

Zbigniew Czajkowski (ur. 5 lutego 1921 w Modlinie, zm. 8 lutego 2019) – polski zawodnik, trener, teoretyk sportu.
Jeden z najsłynniejszych i najbardziej zasłużonych trenerów współczesnej szermierki na świecie, brał udział w opracowaniu pierwszej polskiej terminologii szermierczej, autor największej liczby książek o tematyce szermierczej w Polsce (ponad 30), od wielu lat autor artykułów dla periodyku "Sport Wyczynowy", a także "Człowiek i Ruch – Human Movement", "The Swordmaster", "News Bulletin BAF".
Życie i działalność.
W 1934 wstąpił do lwowskiego Korpusu Kadetów. W okresie wojny więziony w Kołomyi, Stanisławowie, Lwowie, Złoczowie i Starobielsku i w łagrze w Workucie. W 1941 został zwolniony, co pozwoliło mu na przedostanie się do Uzbekistanu, gdzie zaciągnął się do marynarki wojennej i z grupą marynarzy i lotników, przez Persję, Indie, Afrykę Południową i Atlantyk, przeprawił się do Wielkiej Brytanii. W Plymouth zaokrętował się na niszczycielu ORP „Ślązak”. W latach 1942-44 brał udział w walkach na kanale La Manche. Przez ponad rok pływał po Morzu Śródziemnym i Atlantyku, brał też udział w wyprawie na Dieppe, lądowaniu aliantów na Sycylii, bitwie pod Salerno. W 1944 na ORP „Błyskawica”, osłaniał oddziały, które lądowały w Normandii.
W latach 1945-1948 studiował na Uniwersytecie w Edynburgu na Wydziale Lekarskim. Po powrocie do Polski ukończył Akademię Medyczną w Krakowie. W 1953 zrezygnował z kariery lekarza, został trenerem w gliwickim klubie "Budowlanych" i całkowicie poświęcił się szermierce.
Wielokrotnie reprezentował Polskę we florecie i szabli (zdobywając brązowy medal z drużyną na mistrzostwach świata w Brukseli w 1953). Przez wiele lat był kierownikiem wyszkolenia i naczelnym trenerem Polskiego Związku Szermierczego (trenował wielu mistrzów szermierki, m.in. Egona Franke i Wojciecha Zabłockiego, Bohdana Gonsiora – złotego medalistę MŚ w drużynie szpadzistów, Jacka Bierkowskiego – wicemistrza świata w szabli, Magdalenę Jeziorowską – mistrzynię Europy).
Od 1980 roku pracuje na AWF w Katowicach, jest promotorem licznych prac magisterskich, prowadził prace naukowo-badawcze, wyszkolił ponad 100 trenerów szermierki, którzy pracują z sukcesami w Polsce i za granicą. W czerwcu 2004 otrzymał Doktor Honoris Causa tej uczelni. W marcu 2013 przyznano mu Medal „Kalos Kagathos”.
Prowadził też liczne kursy, wykłady i seminaria w zagranicznych uczelniach i ośrodkach sportowych (w Stanach Zjednoczonych, Wielkiej Brytanii, Irlandii, Szwajcarii, Austrii, Rosji i na Ukrainie).

</doc>
<doc id="1805580" url="https://pl.wikipedia.org/wiki?curid=1805580" title="Apristurus laurussonii">
Apristurus laurussonii

Apristurus laurussonii – gatunek ryby chrzęstnoszkieletowej z rodziny Pentanchidae, występujący w wodach północnego Atlantyku, u wybrzeży Kanady, wschodnich stanów USA, Półwyspu Floryda, Meksyku, Belize, Gwatemali, Hondurasu, Nikaragui, Kostaryki, Panamy, Wenezueli, Kuby, Haiti i Dominikany, w Zatoce Meksykańskiej i Morzu Karaibskim na zachodzie, u wybrzeży Norwegii, Irlandii, Islandii, Francji, Hiszpanii, Portugalii, Maroka, Wysp Kanaryjskich, Mauretanii i Sahary Zachodniej na wschodzie oraz na Azorach. Dorosły osobnik osiąga około 67–68 cm długości. Preferują obszary z błotnistym lub piaszczystym dnem, o głębokości 560–1462 m. Podobnie jak inne Pentanchidae, jest jajorodny. Głównym składnikiem jego diety są kałamarnice, niektóre z tropikalnych gatunków ryb głębinowych oraz skorupiaki, w tym kraby, krewetki i homary.

</doc>
<doc id="1805582" url="https://pl.wikipedia.org/wiki?curid=1805582" title="Promontorium Heraclides">
Promontorium Heraclides

Promontorium Heraclides – przylądek na powierzchni Księżyca o średnicy około 50 km. Promontorium Heraclides znajduje się na współrzędnych selenograficznych na krańcu Montes Jura na styku Mare Imbrium i Sinus Iridum.
Nazwa grzbietu została nadana w 1935 roku przez Międzynarodową Unię Astronomiczną i pochodzi od Heraklidesa z Pontu (ok. 388 r. p.n.e. - 310 r. p.n.e.), greckiego astronoma i filozofa.

</doc>
<doc id="1805585" url="https://pl.wikipedia.org/wiki?curid=1805585" title="Kamienny Las (Chiny)">
Kamienny Las (Chiny)

Kamienny Las (chiń.: 云南石林; pinyin: "Yúnnán Shílín") - grupa ostańców
skalnych w prowincji Junnan, w południowo-zachodnich Chinach, na Wyżynie Junnan-Kuejczou, ok. 85 km od miasta Kunming. Uważany za najlepszy na Ziemi przykład form krasu kopiastego. Kamienne formacje wyglądem przypominają zwierzęta, grzyby, drzewa oraz inne rośliny. Niektóre z nich tworzą naturalne mosty i łuki. Występują liczne iglice skalne i mogoty, osiągające wysokość do 50 m. Kamienny Las zajmuje obszar około 5 km².

</doc>
<doc id="1805586" url="https://pl.wikipedia.org/wiki?curid=1805586" title="Yunnan Shilin">
Yunnan Shilin



</doc>
<doc id="1805587" url="https://pl.wikipedia.org/wiki?curid=1805587" title="Shilin">
Shilin



</doc>
<doc id="1805588" url="https://pl.wikipedia.org/wiki?curid=1805588" title="Ulica Jana Kasprowicza w Warszawie">
Ulica Jana Kasprowicza w Warszawie

Ulica Jana Kasprowicza – ulica na warszawskich Bielanach, jedna z głównych ulic tej dzielnicy.
Opis.
Nazwę ulicy nadano w 1928.
Ulica zaczyna się przy tzw. Serku Bielańskim przy skrzyżowaniu z ulicami Marymoncką i Stefana Żeromskiego przy stacji metra Słodowiec i biegnie na północny zachód do skrzyżowania z ulicą Zgrupowania „AK Kampinos” w pobliżu węzła komunikacyjnego Młociny i Huty ArcelorMittal.
Wzdłuż większości długości ulicy biegnie droga rowerowa. Pod ulicą biegnie linia M1 warszawskiego metra, położone są przy niej cztery stacje: Słodowiec, Stare Bielany, Wawrzyszew i Młociny.
Gminna Ewidencja Zabytków m.st. Warszawy.
Na ulicy Jana Kasprowicza zlokalizowane są budynki zaklasyfikowane jako zabytki, włączenie tych bydynków do ewidencji miało miejsce 24 lipca 2012 roku.

</doc>
<doc id="1805589" url="https://pl.wikipedia.org/wiki?curid=1805589" title="Ingrid Köppe">
Ingrid Köppe

Ingrid Köppe (ur. 6 marca 1958 w Berlinie) – niemiecka prawniczka, polityk lewicowego Neues Forum.
Przeciwniczka zbrojeń nuklearnych Układu Warszawskiego. Deputowana do Landtagu Brandenburgii. W latach 1990–1994 deputowana do Bundestagu z listy Związek 90/Zieloni.
Absolwentka Wydziału Prawa Europejskiego Uniwersytetu Viadrina we Frankfurcie nad Odrą.

</doc>
<doc id="1805590" url="https://pl.wikipedia.org/wiki?curid=1805590" title="Alex Dunn">
Alex Dunn

Alex Dunn (ur. 19 lutego 1982 Oscaloosie) – amerykański koszykarz, występujący na pozycji środkowego.
W latach 2005-2008 oraz 2009-2010 występował w Polskiej Lidze Koszykówki, w barwach Anwilu Włocławek oraz Czarnych Słupsk. W lipcu 2012 roku ogłosił koniec kariery.

</doc>
<doc id="1805591" url="https://pl.wikipedia.org/wiki?curid=1805591" title="Goldberg (ujednoznacznienie)">
Goldberg (ujednoznacznienie)

Goldberg (Złota góra)
Osoby noszące nazwisko Goldberg:
1 miejscowość w Niemczech:

</doc>
<doc id="1805593" url="https://pl.wikipedia.org/wiki?curid=1805593" title="Biała Afryka">
Biała Afryka



</doc>
<doc id="1805594" url="https://pl.wikipedia.org/wiki?curid=1805594" title="Komunareć Komunarsk">
Komunareć Komunarsk

Komunareć Komunarsk (ukr. Футбольний клуб «Комунарець» Комунарськ, "Futbolnyj Kłub "Komunareć" Komunarśk") – ukraiński klub piłkarski z siedzibą w Ałczewśku obok Ługańska, przy granicy z Rosją, w Zagłębiu Donieckim. Założony w roku 1945 jako Metałurh.
Historia.
Chronologia nazw:
W 1945 został założony zespół piłkarski Metałurh w Ałczewśku (od 1931 do 1961 nazywał się Woroszyłowsk (ukr. "Ворошиловськ"), później do 1992 Komunarsk (ukr. "Комунарськ"). Oprócz Metałurha w mieście istniała drużyna Stal Woroszyłowsk, historię której często łączą z Komunarcem Komunarsk.
W 1963 w związku z reorganizacją systemu lig Mistrzostw ZSRR Metałurh Komunarsk otrzymał możliwość startować w Klasie B, 2 strefie ukraińskiej Mistrzostw ZSRR, w której występował do 1970. W tym że roku debiutował w rozgrywkach Pucharu ZSRR. W następnym roku klub zmienił nazwę na Komunareć Komunarsk.
Kiedy w 1970 ponownie reorganizowano system lig Mistrzostw ZSRR, klub spadł do Klasy B, 2 strefy ukraińskiej. Klub zajął końcowe 14 miejsce spośród 27 drużyn, ale tego nie wystarczyło aby w następnym sezonie pozostać w lidze profesjonalnej.
Następnie jako drużyna amatorska występowała w rozgrywkach mistrzostw i Pucharu obwodu ługańskiego oraz Mistrzostw Ukraińskiej SRR spośród drużyn amatorskich. W 1986 zespół zajął 2 miejsce w grupie Mistrzostw Ukraińskiej SRR, ale w 1988 zdobył tylko 3 punkty, zajął ostatnie miejsce w grupie i pożegnał się z rozgrywkami.

</doc>
<doc id="1805595" url="https://pl.wikipedia.org/wiki?curid=1805595" title="Semo La">
Semo La

Semo La ("La" oznacza przełęcz w języku tybetańskim) – przełęcz o wysokości 5565 m w Himalajach. Leży w centralnym Tybecie i umożliwia dostęp do regionu Changthang. Leży między wioskami Coqên i Raka. Przełęcz ta używana jest przez turystów chcących dotrzeć do zachodniego Tybetu i szczytu Kajlas. Droga przez przełęcz jest szeroka, gruntowa. Nie ma przepraw przez rzeki. Uczęszczana najczęściej przez ciężarówki oraz podróżujące co tydzień autobusy.
Przy wysokości wynoszącej 5565 m, Semo La prawdopodobnie jest najwyższą przejezdną przełęczą na świecie. Jest najwyższą z tych, które zmierzono dokładnie. Do niedawna przełęcz Khardung La była uważana za najwyższą (wysokość miała wynosić 5602 m), ale po dokładnym zmierzeniu okazało się, że przełęcz ta ma „tylko” 5359 m.
Obecny pomiar (5565 m) został obliczony przez wyprawę katalońską w 2005 r. za pomocą GPS.

</doc>
<doc id="1805597" url="https://pl.wikipedia.org/wiki?curid=1805597" title="Uniwersytet Narodowy im. Kapodistriasa w Atenach">
Uniwersytet Narodowy im. Kapodistriasa w Atenach

Uniwersytet Narodowy im. Kapodistriasa w Atenach (gr. Εθνικόν και Καποδιστριακόν Πανεπιστήμιον Αθηνών) – grecki uniwersytet w Atenach. Najstarszy uniwersytet w tym kraju, a zarazem najstarszy na Półwyspie Bałkańskim, założony w 1837.
Historia.
Uniwersytet rozpoczął działalność 3 maja 1837, w budynku zaprojektowanym przez , położonym na północny wschód od Akropolu. Początkowo nosił nazwę Uniwersytetu Ottońskiego (od imienia ówczesnego władcy Grecji) i składał się z czterech fakultetów (teologii, prawa, medycyny i sztuk pięknych). W 1841 uniwersytet przeniesiono do nowego budynku, projektu duńskiego architekta Christiana Hansena.
Wydziały.
Aktualnie w strukturze uniwersytetu funkcjonuje 35 wydziałów, zgrupowanych w 8 „szkół” (σχολές):

</doc>
<doc id="1805599" url="https://pl.wikipedia.org/wiki?curid=1805599" title="Budiwelnyk Komunarsk">
Budiwelnyk Komunarsk



</doc>
<doc id="1805600" url="https://pl.wikipedia.org/wiki?curid=1805600" title="Mujo Tuljković">
Mujo Tuljković

Mujo Tuljković (ur. 17 czerwca 1979) – bośniacki koszykarz występujący na pozycji niskiego lub silnego skrzydłowego. W latach 2003–2005, 2007–2011, 2014 grał w PLK.

</doc>
<doc id="1805601" url="https://pl.wikipedia.org/wiki?curid=1805601" title="Stal Komunarsk">
Stal Komunarsk



</doc>
<doc id="1805602" url="https://pl.wikipedia.org/wiki?curid=1805602" title="Marshall White">
Marshall White

Marshall White, pseudonim M-Dub (ur. 30 kwietnia 1982 w Houston) – amerykański strongman.
Życiorys.
Marshall White dorastał w południowym Teksasie, gdzie uprawiał futbol amerykański oraz trójbój siłowy. Później dołączył do Travisa Ortmayera i innych siłaczy, w ramach ośrodka treningowego, zwanego "Jednostką". Następnie otrzymał ofertę pracy w miasteczku Port Angeles, w stanie Waszyngton, gdzie poznał siłacza Jessiego Marunde i rozpoczął z nim treningi.
Prowadzi własną firmę, dom pogrzebowy. W 2005 r. zawarł związek małżeński z Rachel.
Wziął udział w indywidualnych Mistrzostwach Świata Strongman 2009, jednak nie zakwalifikował się do finału.
Obecnie mieszka w miasteczku Pagosa Springs (Hrabstwo Archuleta), w stanie Kolorado.
Wymiary:
Rekordy życiowe:

</doc>
<doc id="1805608" url="https://pl.wikipedia.org/wiki?curid=1805608" title="Tanglang La">
Tanglang La

Taglang La – przełęcz górska w Himalajach o wysokości 5359 m. Leży w Ladakhu, w Indiach. Jest to jedna z najwyższych przejezdnych przełęczy świata. Prowadzi przez nią droga z Leh do Manali.

</doc>
<doc id="1805609" url="https://pl.wikipedia.org/wiki?curid=1805609" title="Katerina Stefanidi">
Katerina Stefanidi

Katerina Stefanidi (gr. Κατερινα Στεφανιδη; ur. 4 lutego 1990 w Cholargos) – grecka lekkoatletka, która specjalizuje się w skoku o tyczce.
Wielokrotna rekordzistka kraju. Złota medalistka mistrzostw Grecji oraz mistrzostw NCAA.
Jej rodzice także uprawiali lekkoatletykę.
Osiągnięcia.
W 2012 reprezentowała Grecję na igrzyskach olimpijskich w Londynie. 24. miejsce w eliminacjach nie dało jej awansu do finału. Dziewięć lat później na igrzyskach olimpijskich w Tokio zajęła 4. miejsce w finale.

</doc>
<doc id="1805611" url="https://pl.wikipedia.org/wiki?curid=1805611" title="Drobiazgi">
Drobiazgi

Drobiazgi ("Detaljer") – szwedzki dramat filmowy z 2003 roku w reżyserii Kristiana Petriego, zrealizowany w koprodukcji z Danią i Wielką Brytanią. Opowiada o zawikłanym życiu uczuciowym grupy zamożnych mieszkańców Sztokholmu w średnim wieku. Stanowi ekranizację sztuki teatralnej autorstwa Larsa Norena. 
Obsada.
i inni
Nagrody.
Film otrzymał pięć nominacji do Guldbagge, najważniejszej szwedzkiej nagrody filmowej. Ostatecznie otrzymał statuetkę tylko dla najlepszego aktora, która powędrowała do Jonasa Karlssona. Pozostałe nominacje przyznano w kategoriach: najlepsza aktorka (Pernilla August), najlepsze zdjęcia, najlepsza reżyseria i najlepszy scenariusz.

</doc>
<doc id="1805617" url="https://pl.wikipedia.org/wiki?curid=1805617" title="Didier Ovono Ebang">
Didier Ovono Ebang



</doc>
<doc id="1805621" url="https://pl.wikipedia.org/wiki?curid=1805621" title="Jens Jorn Bertelsen">
Jens Jorn Bertelsen



</doc>
<doc id="1805622" url="https://pl.wikipedia.org/wiki?curid=1805622" title="Lungalacha La">
Lungalacha La

Lungalacha La, Lāchālūng La lub Lungalacha La – przełęcz górska w Himalajach na wysokości 5059 m. Leży w Indiach, w stanie Dżammu i Kaszmir. Jest to jedna z wygodniejszych przełęczy w Himalajach, można przekroczyć ją na nartach, lecz trzeba przejść aklimatyzację.

</doc>
<doc id="1805623" url="https://pl.wikipedia.org/wiki?curid=1805623" title="Mistrzostwa Świata w Gimnastyce Sportowej 1903">
Mistrzostwa Świata w Gimnastyce Sportowej 1903

1. Mistrzostwa świata w gimnastyce sportowej, które odbyły się w belgijskiej Antwerpii od 14 do 18 sierpnia 1903 roku. Tabelę medalową wygrali gimnastycy z Francji.

</doc>
<doc id="1805624" url="https://pl.wikipedia.org/wiki?curid=1805624" title="Xanthopan morgani">
Xanthopan morgani

Xanthopan morgani – gatunek motyla nocnego z rodziny zawisakowatych, występujący w południowo-wschodniej Afryce (Zimbabwe, Malawi) i na Madagaskarze. Należy do monotypowego rodzaju Xanthopan. Niewiele wiadomo o biologii tego dużego owada, poza tym, że imagines odżywiają się nektarem storczyków "Angraecum sesquipedale", a gąsienice prawdopodobnie żywią się liśćmi "Uvaria". Został opisany przez Francisa Walkera w 1856 jako "Macrosila morgani".
W styczniu 1862 badający zjawisko owadopylności u storczyków, Charles Darwin otrzymał od Jamesa Batemana przesyłkę zawierającą zbiór okazów storczyków, wśród których były okazałe kwiaty "Angraecum sesquipedale" z Madagaskaru. W kolejnym liście od syna Jamesa, Roberta Batemana, znajdowała się lista nazw przesłanych roślin. W tym samym miesiącu Darwin pisał do Josepha Hookera: „Właśnie otrzymałem przesyłkę od p. Batemana z zaskakującą "Angræcum sesquipedalia" mającą nektarium długie na stopę – Dobry Boże, cóż za owad może z niego ssać [?]”. Ostroga tego gatunku osiąga 20–35 cm długości; epitet gatunkowy „sesquipedale” oznacza „półtorej stopy”.
Na podstawie swoich obserwacji i doświadczeń, Darwin w swojej książce z 1862 "Fertilisation of Orchids" wysunął przypuszczenie, że musi istnieć nieodkryty jeszcze gatunek ćmy, którego trąbka może sięgnąć do dna ostrogi. Przy pobieraniu nektaru głowa ćmy zbierałaby pyłek i przenosiła na kolejny kwiat.
W 1903 Walter Rothschild i Karl Jordan opisali podgatunek "Xanthopan morgani", posiadający szczególnie długą trąbkę ssącą (30 cm), zdolną sięgnąć do nektaru storczyka. Nazwano go "Xanthopan morganii praedicta", by wskazać fakt, że jego istnienie zostało przewidziane.

</doc>
<doc id="1805627" url="https://pl.wikipedia.org/wiki?curid=1805627" title="Wyspa Jeannette">
Wyspa Jeannette

Wyspa Jeannette () – rosyjska wyspa na Morzu Wschodniosyberyjskim, w archipelagu Nowosyberyjskim, zaliczana do grupy Wysp De Longa.
Wyspa ma powierzchnię 3,3 km² i jest druga od końca pod względem wielkości w grupie. Znajduje się najdalej na wschód spośród Wysp Nowosyberyjskich. Najwyższym punktem na wyspie jest wzniesienie o wysokości 351 m n.p.m. Została odkryta w czasie wyprawy polarnej statku USS Jeannette pod dowództwem George'a De Longa w 1881 roku.

</doc>
<doc id="1805628" url="https://pl.wikipedia.org/wiki?curid=1805628" title="Xanthopan">
Xanthopan



</doc>
<doc id="1805629" url="https://pl.wikipedia.org/wiki?curid=1805629" title="Xanthopan morganii praedicta">
Xanthopan morganii praedicta



</doc>
<doc id="1805630" url="https://pl.wikipedia.org/wiki?curid=1805630" title="Zawisak Darwina">
Zawisak Darwina



</doc>
<doc id="1805632" url="https://pl.wikipedia.org/wiki?curid=1805632" title="Pośrednia Granacka Szczerbina">
Pośrednia Granacka Szczerbina

Pośrednia Granacka Szczerbina (słow. "Prostredná Granátová štrbina") – przełęcz znajdująca się w masywie Granatów Wielickich w słowackiej części Tatr Wysokich. Stanowi ona najgłębsze z kilku wcięć w grani pomiędzy Małą Granacką Turnią a Wielką Granacką Turnią. Należy do grupy Granackich Turni – wyższej z dwóch części Granatów Wielickich. Siodło Pośredniej Granackiej Szczerbiny jest wyłączone z ruchu turystycznego i nie prowadzą na nie żadne znakowane szlaki turystyczne, dostęp na tę przełęcz mają jedynie taternicy.
Historia.
Pierwsze wejścia turystyczne:

</doc>
<doc id="1805634" url="https://pl.wikipedia.org/wiki?curid=1805634" title="Wyspa Henrietty">
Wyspa Henrietty

Wyspa Henrietty (ros. "Oстров Генриетты") – rosyjska wyspa na Morzu Wschodniosyberyjskim, w archipelagu Nowosyberyjskim, zaliczana do Wysp De Longa, położona najdalej na północ w tej grupie.
Wyspa ma powierzchnię 12 km², z tego 40% pokryte jest lodem. Została odkryta przez ekspedycję George'a De Longa na statku "Jeannette".

</doc>
<doc id="1805636" url="https://pl.wikipedia.org/wiki?curid=1805636" title="Macrosila morgani">
Macrosila morgani



</doc>
<doc id="1805637" url="https://pl.wikipedia.org/wiki?curid=1805637" title="Żar (Beskid Śląski)">
Żar (Beskid Śląski)

Żar – północno-wschodni, niższy wierzchołek Lipowskiego Gronia w paśmie Równicy w Beskidzie Śląskim wznoszący się na wysokość 688 m n.p.m. Nazwa związana z dawną gospodarką żarową (wypaleniskową), spotykana w całych Beskidach. Przez Żar biegnie szlak ze Skoczowa na Równicę.

</doc>
<doc id="1805638" url="https://pl.wikipedia.org/wiki?curid=1805638" title="Wyspa Żochowa">
Wyspa Żochowa

Wyspa Żochowa (ros. "Oстров Жохова") – rosyjska wyspa na Morzu Wschodniosyberyjskim, w archipelagu Nowosyberyjskim, zaliczana do Wysp De Longa, położona centralnie w tej grupie.
Wyspa ma powierzchnię 77 km². Została odkryta przez ekspedycję Borysa Wilkickiego, z lat 1910-1915.

</doc>
<doc id="1805639" url="https://pl.wikipedia.org/wiki?curid=1805639" title="Mohsen Labidi">
Mohsen Labidi

Mohsen Labidi (ur. 15 stycznia 1954 w Tunisie) - tunezyjski piłkarz występujący na pozycji obrońcy. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Stade Tunisien. Grał też w saudyjskim Al-Ahli Dżudda.
Kariera reprezentacyjna.
W reprezentacji Tunezji uczestniczył w zakończonych sukcesem eliminacjach Mistrzostw Świata 1978. Na Mundialu wystąpił jedynie w pierwszym meczu grupowym z reprezentacją Meksyku, w którym wszedł na boisko w 88 min. zastępując Témime Lahzamiego. Uczestniczył również w przegranych eliminacjach do Mistrzostw Świata 1982.

</doc>
<doc id="1805640" url="https://pl.wikipedia.org/wiki?curid=1805640" title="Narajana">
Narajana

Narayana ( "Nārāyaṇa", „syn prawód”, „syn (Transcendentalnego) Człowieka”) – bóstwo hinduskie, pierwotnie bóg wody, w późniejszym okresie zlał się z postacią Wisznu i Kryszny. Również syn Dharmy i apsary Urwaśi.

</doc>
<doc id="1805641" url="https://pl.wikipedia.org/wiki?curid=1805641" title="Władysław Barcikowski">
Władysław Barcikowski

Władysław Barcikowski (ur. 15 sierpnia 1916 w Merefie, zm. 25 marca 2015) – generał brygady, lekarz Wojska Polskiego.
Życiorys.
Władysław Barcikowski urodził się 15 sierpnia 1916 roku w Merefie na Ukrainie, w rodzinie Wacława Barcikowskiego i Antoniny Bałakirew (1894–1985). W czasie okupacji działał w podziemiu. Ukończył prywatne Gimnazjum Męskie im. Tomasza Niklewskiego w Warszawie, gdzie uzyskał maturę w 1934 roku.
W czerwcu 1949 roku zorganizował od podstaw 250 Szpital Wojskowy w Dziwnowie, do którego zostali ewakuowani greccy partyzanci DSE, po klęsce w górach Grammos, w trakcie ostatniej z bitew wojny domowej w Grecji. Był to wówczas pierwszy tak duży szpital chirurgii wojennej i rehabilitacji na terenie Polski. Pełnił w nim funkcję zastępcy komendanta szpitala do spraw lecznictwa-naczelnego lekarza.
Na przełomie 1951 i 1952 habilitował się na podstawie pracy "Zagadnienia równowagi statyczno-dynamicznej przy wrodzonym zwichnięciu stawu biodrowego", ogłoszonej w „Lekarzu Wojskowym”. Promotorem pracy był prof. Wiktor Dega. W 1964 został mianowany komendantem Wojskowego Instytutu Medycyny Lotniczej.
W 1967 został mianowany szefem Służby Zdrowia WP – zastępcą Głównego Kwatermistrza WP. W tym samym roku został mianowany generałem brygady i profesorem nadzwyczajnym.
Po odejściu z wojska w 1973 został pełnomocnikiem do spraw eksperymentów pseudomedycznych w obozach koncentracyjnych. Instytucję tę powołano w celu rozdzielenia sumy 100 milionów marek przyznanych przez Republikę Federalną Niemiec ofiarom eksperymentów przeprowadzanych na więźniach obozów koncentracyjnych. Pracę tę kontynuował do 1976. Pracował w spółdzielni lekarskiej w Warszawie od 1976 do 1995. W trakcie długoletniej pracy lekarskiej uzyskał tytuł lekarza specjalisty w zakresie ortopedii z chirurgią urazową oraz specjalizację II stopnia w zakresie organizacji ochrony zdrowia.
Odznaczony i wyróżniony m.in. Krzyżem Oficerskim Orderu Odrodzenia Polski w 1954, Orderem Sztandaru Pracy II klasy w 1968, Złotym Medalem Siły Zbrojne w Służbie Ojczyzny w 1973, Złotym Medalem „Za zasługi dla obronności kraju” w 1973, północnokoreańskim Orderem Flagi Narodowej III stopnia w 1953, chińskim Medalem Chińskiej Republiki Ludowej w 1953.
Zmarł w wieku 98 lat. Pochowany na wojskowych Powązkach (kwatera A-2-29(61)). Ojciec Andrzeja Barcikowskiego.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:

</doc>
<doc id="1805645" url="https://pl.wikipedia.org/wiki?curid=1805645" title="Pardo">
Pardo

Pardo – ludność mieszana rasowo w Brazylii, mającą przodków zarówno białych, czarnych, indiańskich jak i żółtych. Ze względu na mieszane pochodzenie kolor skóry i inne cechy antropologiczne są bardzo zróżnicowane i często nakładają się na siebie. Na przykład: Pardo o jasnej karnacji (cecha rasy białej) może mieć indiańskie rysy twarzy i mocno kręcone włosy (cecha rasy czarnej). 
Pardo jako kategoria rasowa jest oficjalnie używane przez Brazylijski Instytut Geograficzny i Statystyczny w spisach ludności od 1950. Inne kategorie rasowe ujęte w spisie to: branco ("biały"), negro ("czarny"), amarelo ("żółty", odnosi się do przybyszy ze Wschodniej Azji) oraz indígena (ludność rdzenna).
Do Pardo w Brazylii zalicza się Mulatów, Metysów, Zambo oraz ludność pochodzenia mieszanego (tzn. taką, która ma przodków wywodzących się spośród więcej niż dwóch ras). 
Pierwszy brazylijski spis ludności w XX wieku odbył się w 1940. Wówczas na określenie przynależności rasowej istniały 3 kategorie: biała, czarna, żółta. Jeśli ankietowany nie zadeklarował przynależności do żadnej z wymienionych ras, ankieter dokonywał skreślenia. Gdy zaczęto podliczać wyniki spisu, ludność niedeklarującą przynależności do żadnej rasy zakwalifikowano jako "Pardo". W spisie z 1950 dodano możliwość wyboru "Pardo" na określenie swojej rasy. 
Nieoficjalnie wśród Brazylijczyków używa się określenia "moreno", co również oznacza "brązowy". W 1995 w jednym z badań 32% badanych zadeklarowało się jako "moreno", przy czym około 6% jako "moreno claro" (czyli "jasnobrązowy") oraz 7% jako "pardo".
Określenie "pardo" było również używane w hiszpańskich posiadłościach kolonialnych, gdzie stosowano je zamiennie z nazwą Mulat.

</doc>
<doc id="1805646" url="https://pl.wikipedia.org/wiki?curid=1805646" title="Dialekt leoński">
Dialekt leoński

Dialekt leoński – dialekt z romańskiej grupy języków indoeuropejskich. Rozwinął się z łaciny ludowej, która nałożyła się na języki Iberii przedrzymskiej. Używany jest w hiszpańskich prowincjach León i Zamora, a także w dystrykcie Bragança wchodzącym w skład Portugalii. 
Odmiana ta, w przeciwieństwie do asturyjskiego w Hiszpanii i języka mirandyjskiego w Portugalii nie została oficjalnie uznana za odrębny język. Również UNESCO uznaje jako osobny język jedynie asturleoński (traktowany jako tożsamy z mirandyjskim), wpisując go w 2009 roku na listę języków zdecydowanie zagrożonych.

</doc>
<doc id="1805647" url="https://pl.wikipedia.org/wiki?curid=1805647" title="Żarnowiec (potok)">
Żarnowiec (potok)

Żarnowiec – potok, lewobrzeżny dopływ Brennicy o długości 2,98 km i powierzchni zlewni 2,16 km².
Potok płynie w Beskidzie Śląskim, na terenie administracyjnym wsi Brenna. Jego źródła znajdują się w paśmie Równicy, na wysokości ok. 690 m n.p.m. pod przełączką między Lipowskim Groniem a Równicą. Spływa w kierunku północno-wschodnim, początkowo głęboką dolinką między górami Żar na zachodzie i Kamionka na wschodzie. Następnie wypływa na teren doliny Brennicy, do której uchodzi na wysokości ok. 350 m n.p.m. w północnej części wsi Brenna, przy odgałęzieniu drogi do Lipowca.
Nazwa pochodzi albo od rzeczownika "żarnowiec" oznaczającego kamień młyński, kamień żarnowy, albo też roślinę o tej samej nazwie. Źródła "„potoku Zsarnowcze”" wspominane są w dokumencie z 1566 r.

</doc>
<doc id="1805648" url="https://pl.wikipedia.org/wiki?curid=1805648" title="Eliasz Kanarek">
Eliasz Kanarek

Eliasz Kanarek (ur. 21 czerwca 1901 w Skowierzynie, zm. w maju 1969 w Scottsville (Wirginia)) – polski malarz i rysownik pochodzenia żydowskiego, członek Bractwa św. Łukasza.
Życiorys.
Urodził się w rodzinie Jakuba i Klary z Goldbergów. W latach 1919–1920 służył jako ochotnik w Wojsku Polskim.
W latach 1923–1928 studiował w Warszawskiej Szkole Sztuk Pięknych pod kierunkiem prof. Tadeusza Pruszkowskiego. Był członkiem Bractwa św. Łukasza i brał udział w wystawach tej grupy. Jako rysownik współpracował w latach 1935–1938 z pismami satyrycznymi „Szpilki” i „Cyrulik Warszawski”. Uczestniczył w Biennale w Wenecji (1934), wystawiał w Carnegie Museum of Art w Pittsburghu (1937).
Malował portrety kobiet i dzieci, sceny rodzajowe, martwe natury i krajobrazy. Jego malarstwo cechowała pogodna kolorystyka, niekiedy groteskowa deformacja, jak w obrazie „Idylla” (1931). Zajmował się też grafiką książkową, stworzył ilustracje do żartobliwego wydawnictwa reklamowego Lasów Państwowych „Mr Pickwick in Timberland”. W 1932 zaprojektował scenografię do filmu „Dzikie pola” reżyserii Józefa Lejtesa.
W 1938 wraz z malarzami z Bractwa św. Łukasza brał udział w namalowaniu siedmiu obrazów historycznych przeznaczonych do sali honorowej pawilonu polskiego na Wystawie Światowej w Nowym Jorku (1939). Oprócz Eliasza Kanarka byli to: Tadeusz Pruszkowski, Bolesław Cybis, Bernard Frydrysiak, Jan Gotard, Aleksander Jędrzejewski, Jeremi Kubicki, Antoni Michalak, Stefan Płużański, Janusz Podoski i Jan Zamoyski.
W marcu 1939 popłynął wraz z Bolesławem Cybisem transatlantykiem „Batory” do Nowego Jorku wioząc obrazy na wystawę. Po wybuchu wojny pozostał w USA. Na emigracji kontynuował działalność artystyczną. Obrazy stworzone na nowojorską wystawę pozostały w USA - ostatecznie trafiły do jezuickiego kolegium Le Moyne w Syracuse. Ich powrót do Polski zaplanowany jest na lato 2022. Ostatecznie, mają wejść w poczet zbiorów powstającego Muzeum Historii Polski w Warszawie. 

</doc>
<doc id="1805649" url="https://pl.wikipedia.org/wiki?curid=1805649" title="Nerijus Astrauskas">
Nerijus Astrauskas

Nerijus Astrauskas (ur. 18 października 1980 w Szawlach) – litewski piłkarz grający na pozycji napastnika, reprezentant kraju.
Kariera.
Klubowa.
Profesjonalną karierę zaczynał w ojczystym kraju w FK Szawle i FC Vilnius. Później grał w Polsce w Radomiaku Radom. W polskiej lidze jednak nie zadebiutował. wrócił do FC Vilnius. W następnym sezonie grał w łotewskim Liepājas Metalurgs, Interas-AE Wisaginia, znowu FC Vilnius, Ayia Napa FC i Niki Volos F.C.
Reprezentacyjna.
Nerijus Astrauskas zagrał dwóch meczach reprezentacji.

</doc>
<doc id="1805652" url="https://pl.wikipedia.org/wiki?curid=1805652" title="Miles and More">
Miles and More



</doc>
<doc id="1805655" url="https://pl.wikipedia.org/wiki?curid=1805655" title="Patryk O’Brien de Lacy">
Patryk O’Brien de Lacy

Patryk O’Brien de Lacy (ur. w Augustówku na Grodzieńszczyźnie, zm. 15 października 1964) – pułkownik broni pancernych Wojska Polskiego.
Życiorys.
Był absolwentem wydziału fizyko-matematycznego Uniwersytetu Petersburskiego. Służył w Armii Imperium Rosyjskiego, z której wystąpił w 1917 w stopniu podporucznika saperów. Następnie został adiutantem generała Józefa Dowbora-Muśnickiego w I Korpusie Polskim w Rosji.
W 1920 brał udział w wojnie polsko-bolszewickiej. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 54. lokatą w korpusie oficerów inżynierii i saperów, a jego oddziałem macierzystym był 7 pułk saperów wielkopolskich w Poznaniu. W 1923 kierował pracami jednego z wydziałów Departamentu V Inżynierii i Saperów Ministerstwa Spraw Wojskowych, pozostając oficerem nadetatowym 7 pułku saperów wielkopolskich. W październiku 1924 został przeniesiony do Batalionu Maszynowego w Nowym Dworze Mazowieckim na stanowisko dowódcy batalionu. Batalionem dowodził do października 1926. W 1928 pełnił służbę w Centralnej Składnicy Inżynieryjnej, pozostając na ewidencji batalionu elektrotechnicznego. 23 stycznia 1929 roku został mianowany podpułkownikiem ze starszeństwem z dniem 1 stycznia 1929 roku i 1. lokatą w korpusie oficerów inżynierii i saperów. Następnie kierował Wojskowym Zakładem Zaopatrzenia Inżynierii w Warszawie. W kwietniu 1933 został przeniesiony z Kierownictwa Zaopatrzenia Technicznego do Wojskowego Instytutu Badań Inżynierii na stanowisko kierownika. Z dniem 1 grudnia 1934 został przeniesiony do Biura Badań Technicznych Broni Pancernych w Warszawie na stanowisko kierownika biura. Od stycznia 1932 do grudnia 1937 obowiązki służbowe łączył z funkcją redaktora naczelnego „Przeglądu Wojskowo-Technicznego”. Na stopień pułkownika został mianowany ze starszeństwem z dniem 19 marca 1937 roku i 1. lokatą w korpusie oficerów broni pancernych.
W 1939 – niedługo przed wybuchem II wojny światowej – został przeniesiony wraz z BBTBr.Panc. do Pińska. Po 17 września i agresji ZSRR na Polskę przedostał się do Rumunii, a tam trafił do obozu dla internowanych. W lutym 1941 został wydany Niemcom. Umieszczono go w oflagu VI B pod Dössel (obecnie dzielnica Warburga), gdzie przebywał do wyzwolenia obozu przez US Army w kwietniu 1945.
Rodzina.
Pochodził ze starego rodu hrabiowskiego, wywodzącego się z Irlandii. Był bratem Terencjusza i Maurycego. Żonaty z Marią z Duszyńskich, z którą miał syna Hugona (1925–1958) oraz córkę Margaret (ur. 1928), autorkę wspomnień "Dzikie gęsi z Zielonej Wyspy".

</doc>
<doc id="1805656" url="https://pl.wikipedia.org/wiki?curid=1805656" title="Rząd Eska Aha">
Rząd Eska Aha

Rząd Eska Aha – 65. gabinet w historii Finlandii. Utworzony został 26 kwietnia 1991 po wyborach parlamentarnych w tym samym roku. Na jego czele stanął Esko Aho, stając się w 1991 najmłodszym szefem rządu w Europie. Gabinet współtworzyły w ramach centroprawicowej koalicji cztery ugrupowania: Partia Centrum (Kesk.), Partia Koalicji Narodowej (Kok.), Fińska Liga Chrześcijańska (SKL) i Szwedzka Partia Ludowa (SFP).
Gabinet przetrwał do końca kadencji Eduskunty. W tym okresie Finlandia przystąpiła do Unii Europejskiej. Został zastąpiony 13 kwietnia 1995 przez rząd Paava Lipponena z partii socjaldemokratycznej, która wygrała kolejne wybory parlamentarne.

</doc>
<doc id="1805657" url="https://pl.wikipedia.org/wiki?curid=1805657" title="Janowy Żleb">
Janowy Żleb

Janowy Żleb (słow. "Janov žľab") – żleb na południowych stokach Tatr Bielskich będący boczną, północną odnogą Doliny Zadnich Koperszadów. Opada w południowo-zachodnim kierunku spod Hawrania, na wysokości około 1750 m przecinając pas skał zwany Hawranimi Rzędami lub Wyżnimi Rzędami. Od wschodniej strony jego obramowanie tworzy Hawrani Dział, od zachodniej Stefanowy Dział. Dnem Janowego Żlebu spływa Janowy Potok uchodzący do Koperszadzkiego Potoku na wysokości ok. 1340 m. 
W górnej części Janowy Żleb rozgałęzia się na dwie odnogi. W górnej części oddzielone są trawiastą wypukłością opadającą z zachodniego grzbietu Hawrania na Hawranie Rzędy. Poniżej nich tworzy stromą, skalistą i porośniętą kosodrzewiną grzędą dochodzącą do wysokości 1600 m. Orograficznie lewa, główna odnoga Janowego Żlebu powyżej Hawranich Rzędów ma postać wąskiego i trawiastego koryta, prawa natomiast na Hawranich Rzędach tworzy próg o wysokości kilkunastu metrów, powyżej tylko okresowo. Ze Stefanowego Działu przez obydwie odnogi Janowego Żlebu i dzielącą je grzędę prowadzi pozioma, nieznakowana ścieżka. 
Od samej góry do samego dołu żleb jest bezleśny i pozbawiony kosodrzewiny, tylko w niektórych miejscach pojawiają się w nim młodniki drzew, ale są regularnie niszczone przez lawiny. Woda w Janowym Potoku stale występuje tylko w jego dolnej części, do wysokości około 1480 m. Na wysokości około 1420-1440 m we wschodniej części żlebu znajdują się trzy polanki oddzielone wąskim pasem lasu. Są to tzw. Janówki. Poniżej Janówek żleb przechodzi w porośnięty lasem jar.

</doc>
<doc id="1805658" url="https://pl.wikipedia.org/wiki?curid=1805658" title="Hajagriwa">
Hajagriwa

Hajagriwa (sanskryt: हयग्रीव, trl. "Hayagrīva", dosłownie „końska szyja”) – w mitologii hinduskiej jeden z dajtjów, który ukradł Wedy z ust Brahmy. Został zabity przez Wisznu pod postacią ryby. Według innej wersji mitu jako człowiek o głowie konia (Hajaśirsza) uratował Wedy wykradzione przez Dajtjów. Hajagriwa
w tradycji śriwidji jest guru mędrca Agastji, któremu przekazać miał dzieło "Lalitatriśatistotra".
W mitologii buddyjskiej inkarnacja Awalokiteśwary pod postacią konia. W tradycji mahajany symbolizuje gniewny aspekt Amitabhy nazywany Widjaradża.

</doc>
<doc id="1805661" url="https://pl.wikipedia.org/wiki?curid=1805661" title="Żydowski Potok (dopływ Wapienicy)">
Żydowski Potok (dopływ Wapienicy)

Żydowski Potok – potok, prawostronny dopływ Wapienicy o długości 2,11 km i powierzchni zlewni 1,94 km².
Potok płynie w masywie Szyndzielni w Beskidzie Śląskim. Spływa dolinką między północnym (Cuberniok) a północno-zachodnim (Mieczyska) ramieniem Szyndzielni. Uchodzi do Wapienicy tuż poniżej Zapory Wapienickiej.
Żydowski Potok ma duże znaczenie w zaopatrzeniu w wodę Bielska-Białej. Już w 1895 r. zbudowano na nim ujęcie wodne w postaci studni zbiorczych, ujmujących wodę sączkami i dostarczających ją do wodociągu bielskiego. W latach 1970–1975 zbudowano na potoku nowe ujęcie o wydajności dobowej 8200 m³ wody oraz rurociąg, doprowadzający wodę do stacji uzdatniania wody w Wapienicy.
Dolina Żydowskiego Potoku skupia kilkanaście okazów przyrodniczych w postaci drzew-pomników o znacznych obwodach pni: dąb (400 cm), świerk (350 cm), jodła (320 cm), jesion (300 cm). Rośnie tu pięć buków, z których trzy są zrośnięte w jeden pień (500 cm), znane jako „Trzej Bracia”.

</doc>
<doc id="1805665" url="https://pl.wikipedia.org/wiki?curid=1805665" title="Sternoptyx diaphana">
Sternoptyx diaphana



</doc>
<doc id="1805666" url="https://pl.wikipedia.org/wiki?curid=1805666" title="Stosunki polsko-łotewskie">
Stosunki polsko-łotewskie

Stosunki polsko-łotewskie obejmują relacje dwustronne, a także wspólne członkostwo obu krajów w Unii Europejskiej, NATO oraz Radzie Państw Morza Bałtyckiego.
Kontekst historyczny.
Wkrótce po zakończeniu I wojny światowej miało miejsce współdziałanie wojsk polskich i łotewskich przeciw Armii Czerwonej (bitwa pod Dyneburgiem).
Polska uznała niepodległość Łotwy 27 stycznia 1921, wówczas oba kraje rozpoczęły oficjalne stosunki dyplomatyczne (próba ich zacieśnienia w układzie z 1922 pozostała bezskuteczna), przerwane wraz z klęską państwa polskiego w wojnie obronnej Polski 1939. Łotwa utrzymywała ambasadę w Warszawie (1920–1939) i konsulat w Wilnie (1923–1940), zaś Polska ambasadę w Rydze i konsulat w Dyneburgu (1920–1939).
Łotwa pod naciskiem ZSRR zerwała stosunki dyplomatyczne z polskim rządem na uchodźstwie.
W latach 1945–1990 polityczne relacje były utrzymywane przez emigrantów z obu krajów.
Po upadku Związku Radzieckiego oba kraje na nowo ustanowiły stosunki dyplomatyczne, które zostały oficjalnie potwierdzone 30 sierpnia 1991.
Współpraca gospodarcza.
W 2018 roku wymiana handlowa między oboma krajami wyniosła 2,1 mld euro. Polska była wtedy ósmym największym eksporterem towarów łotewskich (503 mln euro) i trzecim co do wielkości partnerem importowym (1,4 mld euro). Główne towary sprowadzane do Polski to metale i artykuły pochodne (21,6%); maszyny, urządzenia mechaniczne i sprzęt elektryczny (14,5%), drewno i artykuły pochodne (10,6%) oraz produkty mineralne (9,4%), natomiast. Polska natomiast eksportuje na Łotwę głównie maszyny, urządzenia mechaniczne i elektryczne (16,8%), produkty chemiczne (13%); tworzywa sztuczne i artykuły pochodne (10%), produkty spożywcze (10%) oraz metale i artykuły pochodne (9,7%).
Według danych Banku Łotwy saldo inwestycji bezpośrednich polskich w Republice Łotewskiej na koniec 2018 r. wyniosło 98 mln euro. Saldo inwestycji bezpośrednich Łotwy w Polsce wyniosło 34 mln euro. Według danych z kwietnia 2019 roku na Łotwie zarejestrowano 244 spółki z polskim kapitałem (łączna wartość inwestycji kapitałowych w te spółki wyniosła 26,3 mln euro). Wśród nich znajduje się działająca także na rynku łotewskim spółka należąca Orlenu który jest największym dostawcą paliw do stacji benzynowych na Łotwie. Od 2014 na roku na rynku łotewskim działa polska spółka ubezpieczeniowa PZU.
W Warszawie funkcjonuje Polsko-Łotewska Izba Handlowa, zaś w Rydze od 2022 roku funkcjonuje Polsko-Łotewska Izba Przemysłowo-Handlowa.
Placówki dyplomatyczne.
Obecnie Łotwa posiada swoją ambasadę w Warszawie, a także trzy konsulaty honorowe (w Katowicach, Gdańsku i Łodzi). Polska natomiast posiada jedną placówkę dyplomatyczną na terenie Łotwy, którą jest ambasada w Rydze. 
Polacy na Łotwie.
Polska mniejszość narodowa na Łotwie liczy 53 tys. osób (stan na 2009), w większości posiadających obywatelstwo łotewskie. Działalność tej społeczności skupia się w Związku Polaków na Łotwie oraz Centrum Kultury Polskiej w Dyneburgu.

</doc>
<doc id="1805671" url="https://pl.wikipedia.org/wiki?curid=1805671" title="Khardung La">
Khardung La

Khardung La – przełęcz w Himalajach o wysokości 5359 m. Leży w Indiach, w stanie Dżammu i Kaszmir, w regionie Ladakh. Do niedawna wysokość przełęczy podawano jako 5602 m, co czyniło by ją najwyższą przejezdną przełęczą na świecie. Najnowsze badania pokazały jednak, że rzeczywista wysokość Khardung La to 5359 m, a miano najwyższej przejezdnej przełęczy przypadło Semo La, której wysokość wynosi 5565 m.
Przełęcz ta znajduje się 37 km drogi od miasta Leh. Niższe partie drogi na przełęcz są pokryte asfaltem, ale wyższe partie są pokryte żwirem lub miejscami błotem powstałym na skutek topniejącego śniegu.

</doc>
<doc id="1805677" url="https://pl.wikipedia.org/wiki?curid=1805677" title="Harold Wilson (lekkoatleta)">
Harold Wilson (lekkoatleta)

Harold Allan Wilson (ur. 21 stycznia 1885 w Horncastle, zm. 12 maja 1932 w Durbanie) – brytyjski lekkoatleta średniodystansowiec, wicemistrz olimpijski z 1908 z Londynu.
W 1905 jako pierwszy lekkoatleta na świecie uzyskał w biegu na 1500 metrów czas poniżej 4 minut – 3:59,8. Na igrzyskach olimpijskich w 1908 w Londynie zwyciężył w półfinale biegu na 1500 metrów z czasem 4:11,4, a w finale zajął 2. miejsce za Amerykaninem Melem Sheppardem. Prowadził przez niemal cały dystans, lecz na kilka metrów przed metą został prześcignięty przez Shepparda, który wynikiem 4:03,4 wyrównał rekord olimpijski pokonując Wilsona o 0,2 s.
Na tych samych igrzyskach Wilson był również członkiem brytyjskiego zespołu w konkurencji biegu na 3 mile drużynowo. Zespoły składały się z 5 zawodników, ale do klasyfikacji liczono miejsca pierwszych 3 biegaczy zespołu. W biegu finałowym Wilson, który był specjalistą znacznie krótszych dystansów, zajął doskonałe 5. miejsce, ale ponieważ jego koledzy uplasowali się na 3 pierwszych miejscach, nie jest uważany za mistrza olimpijskiego w tej konkurencji.
W 1909 Wilson startował w Stanach Zjednoczonych odnosząc wiele sukcesów. W tym samym roku przeszedł na zawodowstwo i startował z powodzeniem w Afryce Południowej i Kanadzie. Zmarł w Aftyce Południowej w 1932.

</doc>
<doc id="1805680" url="https://pl.wikipedia.org/wiki?curid=1805680" title="Drzewo genealogiczne Licyniuszów">
Drzewo genealogiczne Licyniuszów

Drzewo gałęzi rzymskiego rodu plebejskiego Licyniuszów z przydomkiem Krassus

</doc>
<doc id="1805682" url="https://pl.wikipedia.org/wiki?curid=1805682" title="Biblioteka Klasyków Antropologii">
Biblioteka Klasyków Antropologii

Biblioteka Klasyków Antropologii - książkowa seria wydawnicza Wydawnictwa Marek Derewiecki.
Seria wydawana jest pod patronatem Instytutu Etnologii i Atropologii Kulturowej Uniwersytetu Warszawskiego. W skład komitetu redakcyjnego serii wchodzą: Lech Mróz, Zofia Sokolewicz, Jerzy S. Wasilewski, Anna Zadrożyńska, Magdalena Zowczak.

</doc>
<doc id="1805684" url="https://pl.wikipedia.org/wiki?curid=1805684" title="Homa (góra)">
Homa (góra)

Homa – jest wygasłym wulkanem w zachodniej Kenii. W języku ludu Luo "Got Uma" lub "God Marahuma" znaczy "znana góra". Wulkan ten tworzy półwysep w obrębie Zatoki Winama, która jest częścią Jeziora Wiktorii. Zbudowany jest z lawy karbonatytowej z okresu od miocenu do plejstocenu. Wraz z pobliskim Ol Doinyo Lengai jest jednym z niewielu wulkanów tego typu na świecie.

</doc>
<doc id="1805686" url="https://pl.wikipedia.org/wiki?curid=1805686" title="Seppo Kääriäinen">
Seppo Kääriäinen

Seppo Arimo Kääriäinen (ur. 29 marca 1948 w Iisalmi) – fiński polityk, wieloletni deputowany, minister w dwóch rządach.
Życiorys.
Egzamin maturalny zdał w 1967. W 1970 uzyskał magisterium z nauk społecznych, a w 2003 doktorat w tej samej dziedzinie. Od 1980 pozostawał zatrudniony w sekretariacie Partii Centrum.
W 1987 uzyskał mandat posła do Eduskunty z okręgu Kuopio. Od tego czasu ponownie wybierany do parlamentu w 1991, 1995, 1999, 2003, 2007, 2011 i 2015.
Dwukrotnie pełnił funkcje rządowe. W gabinecie Esko Aho od sierpnia 1993 do kwietnia 1995 był ministrem handlu i przemysłu oraz ministrem w resorcie spraw zagranicznych. W pierwszym rządzie Mattiego Vanhanena (od czerwca 2003 do kwietnia 2007) sprawował urząd ministra obrony.

</doc>
<doc id="1805694" url="https://pl.wikipedia.org/wiki?curid=1805694" title="Szeroki Potok (dopływ Jasienicy)">
Szeroki Potok (dopływ Jasienicy)

Szeroki Potok – potok, prawostronny dopływ Jasienicy o długości 7,39 km.
Potok płynie na północnym skraju Beskidu Śląskiego. Jego źródła leżą na wysokości 700–720 m n.p.m., w głębokim, ku północy otwartym kotle między Wielką Polaną, Przykrą i grzbietem Wysokiego. Spływa w kierunku północnym przez Jaworze, gdzie wpływa do niego największy prawobrzeżny dopływ – Wysoki Potok, po czym w Jasienicy uchodzi do potoku Jasienicy, który wyżej od tego miejsca znany jest pod nazwą "Jasionka". Górna, górska część doliny Szerokiego Potoku nosi nazwę Szalinowej Doliny.

</doc>
<doc id="1805698" url="https://pl.wikipedia.org/wiki?curid=1805698" title="Osiedle Krakowska – Południe w Rzeszowie">
Osiedle Krakowska – Południe w Rzeszowie



</doc>
<doc id="1805700" url="https://pl.wikipedia.org/wiki?curid=1805700" title="Swietłana Łoboda">
Swietłana Łoboda



</doc>
<doc id="1805701" url="https://pl.wikipedia.org/wiki?curid=1805701" title="Dajtjowie">
Dajtjowie

Dajtjowie (sanskryt: दैत्‍य, trl. "daitya") − w mitologii indyjskiej grupa istot zaliczanych do asurów, którzy zwalczali dewów. Potomkowie Diti i mędrca Kaśjapy.
W "Mahabharacie" nazwą tą oznaczano aborygenów mieszkających na wybrzeżu.

</doc>
<doc id="1805710" url="https://pl.wikipedia.org/wiki?curid=1805710" title="Śniegotni">
Śniegotni

Śniegotni ("Śniegotny") – potok w paśmie Równicy w Beskidzie Śląskim, lewobrzeżny dopływ Brennicy o długości 2,08 km. Płynie w całości na terenie Brennej.
Źródła na wysokości ok. 675 m n.p.m. na wschodnich stokach Równicy. Spływa w kierunku północno-wschodnim. Na wysokości 381 m n.p.m. uchodzi do Brennicy nieopodal kapliczki w przysiółku Pinkas.
W środkowej części biegu potoku, na lewym stoku jego dolinki, niewielki gospodarczy kamieniołom. W dolnej części dolinki zabudowania osiedla Śniegociny.

</doc>
<doc id="1805712" url="https://pl.wikipedia.org/wiki?curid=1805712" title="Anastasia Prihodko">
Anastasia Prihodko



</doc>
<doc id="1805725" url="https://pl.wikipedia.org/wiki?curid=1805725" title="Jelep La">
Jelep La

Jelep La lub Jelepla – przełęcz górska w Himalajach o wysokości 4267 m. Leży na granicy między Chinami a Indiami. W pobliżu przełęczy znajduje się jezioro Menmecho. Przełęcz ta łączy Lhasę z Indiami. Po stronie indyjskiej do przełęczy prowadzą dwie drogi: jedna z Kalimpong, a druga z Gangtok.

</doc>
<doc id="1805726" url="https://pl.wikipedia.org/wiki?curid=1805726" title="IOF (ujednoznacznienie)">
IOF (ujednoznacznienie)



</doc>
<doc id="1805732" url="https://pl.wikipedia.org/wiki?curid=1805732" title="Cieśnina Wilkickiego">
Cieśnina Wilkickiego

Cieśnina Wilkickiego (ros. "пролив Вилькицкого") – cieśnina o długości 104 km, łącząca Morze Łaptiewów i Morze Karskie, rozdziela półwysep Tajmyr i wyspy Ziem Północnych. Jej nazwa pochodzi od rosyjskiego hydrografa i odkrywcy, Borysa Wilkickiego.
Cieśnina ma długość 104 km, średnia szerokość wynosi 55 km, zaś głębokość pomiędzy 32 a 210 metrów. Cieśnina została odkryta w 1913 roku przez ekspedycję polarną pod dowództwem Borysa Wilkickiego i nazwana w 1918 roku na jego cześć.
Od strony wschodniej wejście do cieśniny osłaniają Wyspy Heiberga, zaś od zachodniej Wyspy Firnley.

</doc>
<doc id="1805733" url="https://pl.wikipedia.org/wiki?curid=1805733" title="Deszczu Strugi">
Deszczu Strugi



</doc>
<doc id="1805734" url="https://pl.wikipedia.org/wiki?curid=1805734" title="Mauri Pekkarinen">
Mauri Pekkarinen

Reijo Mauri Matias Pekkarinen (ur. 6 października 1947 w Kinnula) – fiński polityk, wieloletni deputowany, minister w kilku rządach, deputowany do Parlamentu Europejskiego IX kadencji.
Życiorys.
Egzamin maturalny zdał w 1968. W 1974 uzyskał magisterium z nauk społecznych na Uniwersytecie Jyväskylä. Od 1972 był zatrudniony jako badacz w administracji miejskiej, rok później został asystentem na uczelni. W drugiej połowie lat 70. był dyrektorem wykonawczym w Partii Centrum, a także doradcą politycznym ministrów pracy i spraw wewnętrznych.
W 1979 uzyskał po raz pierwszy mandat posła do Eduskunty z okręgu centralnego. Z powodzeniem ubiegał się o reelekcję w kolejnych wyborach w 1983, 1987, 1991, 1995, 1999, 2003, 2007, 2011 i 2015.
Kilkakrotnie pełnił funkcje rządowe. W gabinecie Esko Aho od kwietnia 1991 do kwietnia 1995 był ministrem spraw wewnętrznych. W rządach Anneli Jäätteenmäki i Mattiego Vanhanena (od kwietnia 2003 do grudnia 2007) sprawował urząd ministra handlu i przemysłu. Od kwietnia 2007 do stycznia 2008 był także ministrem w resorcie spraw wewnętrznych. W styczniu 2008 powierzono mu nowo utworzony resort spraw gospodarczych. Utrzymał zajmowane stanowisko również w powołanym w czerwcu 2010 rządzie Mari Kiviniemi (kończąc urzędowanie w czerwcu 2011). W wyborach w 2019 uzyskał mandat eurodeputowanego IX kadencji.

</doc>
<doc id="1805739" url="https://pl.wikipedia.org/wiki?curid=1805739" title="Nastaśsja Fadziejenka">
Nastaśsja Fadziejenka



</doc>
<doc id="1805741" url="https://pl.wikipedia.org/wiki?curid=1805741" title="Oko proroka czyli Hanusz Bystry i jego przygody (serial telewizyjny)">
Oko proroka czyli Hanusz Bystry i jego przygody (serial telewizyjny)

Oko proroka czyli Hanusz Bystry i jego przygody – polski serial przygodowy w reżyserii Pawła Komorowskiego, zrealizowany na podstawie powieści Władysława Łozińskiego (serial pokazywany także pod tytułem "Diament śmierci").
Treść.
Akcja serialu toczy się w latach dwudziestych XVII wieku. Bohaterem jest kilkunastoletni chłopiec Hanusz Bystry, który mieszka na południu Polski. Ojciec Hanusza jest furmanem, który prowadzi kupieckie karawany. Za zaoszczędzone pieniądze wydzierżawił zajazd, który po ostatnich spłatach ma się stać jego własnością. Niestety wojna przerywa handel i na wykupienie zajazdu brakuje pieniędzy

</doc>
<doc id="1805744" url="https://pl.wikipedia.org/wiki?curid=1805744" title="Oko proroka">
Oko proroka



</doc>
<doc id="1805745" url="https://pl.wikipedia.org/wiki?curid=1805745" title="Osiedle Zalesie (Rzeszów)">
Osiedle Zalesie (Rzeszów)

Osiedle Zalesie – osiedle nr XVII miasta Rzeszowa. Według stanu na dzień 10 maja 2019 r. osiedle zamieszkiwały 8522 osoby. Według stanu na 31 października 2019 r. osiedle liczyło 8530 mieszkańców. Stanowi większą część dawnej wsi Zalesie. W jego skład wchodzi także obszar nazywany zwyczajowo "Osiedlem Zimowit".
Do głównych ulic osiedla Zalesie wliczają się: ul. Łukasiewicza, ul. Sasanki, ul. Zimowit, ul. Kiepury, ul. Wieniawskiego oraz ul. Robotnicza.

</doc>
<doc id="1805746" url="https://pl.wikipedia.org/wiki?curid=1805746" title="Proszek czyszczący">
Proszek czyszczący

Proszek czyszczący - stosowany jeszcze do niedawna powszechnie detergent, który obecnie jest wypierany przez mleczka czyszczące. 
Opis.
Proszek może być używany do szorowania wanien, umywalek, zlewów, garnków, powierzchni muszli klozetowej. Oprócz substancji powierzchniowo czynnych, które reagują z wodą, w jego skład wchodzą także substancje porowate np. kreda, talk, piasek, które dodatkowo mechanicznie ścierają brud. Fakt ścierania mechanicznego stał się głównym powodem, dla którego proszek czyszczący jest coraz rzadziej używany, niszczy bowiem delikatne powierzchnie np. stal nierdzewną, emalię czy ceramikę. Inne przyczyny to niewygoda w przechowywaniu (brak odporności na wilgoć), pylenie podczas użytkowania i konieczność łączenia z wodą w odpowiednich proporcjach. Jego atutem wciąż jest jednak niska cena.
Historia.
Pierwszy proszek czyszczący o nazwie "Bon Ami" pojawił się w 1886 r. Składał się ze sproszkowanego mydła z dodatkiem talku, kredy lub pumeksu.

</doc>
<doc id="1805747" url="https://pl.wikipedia.org/wiki?curid=1805747" title="Tarpon">
Tarpon



</doc>
<doc id="1805751" url="https://pl.wikipedia.org/wiki?curid=1805751" title="Megalops atlanticus">
Megalops atlanticus



</doc>
<doc id="1805753" url="https://pl.wikipedia.org/wiki?curid=1805753" title="Fletch">
Fletch

Fletch - komedia z 1985 roku o pracującym w gazecie dziennikarzu śledczym Irwinie M. Fletcherze (Chevy Chase), który pisze artykuły pod pseudonimem Jane Doe. Film jest oparty na powieści Gregory'ego Mcdonalda pod tym samym tytułem.

</doc>
<doc id="1805754" url="https://pl.wikipedia.org/wiki?curid=1805754" title="Herb Bensheim">
Herb Bensheim

Herb Bensheim – przedstawia złotego rycerza w zbroi ze złotą włócznią ("kontos") na białym koniu. Rycerz przedstawiony jest w chwili wbijania włóczni w szyję czarnego smoka, na czerwonym tle.
Kolor tła nawiązuje do barw archidiecezji mogunckiej, do której od średniowiecza do 1802 r. należało Bensheim. Z kolei postać rycerza personifikowana jest ze św. Jerzym, który od czasów starożytności uważany był za patrona miasta.

</doc>
<doc id="1805755" url="https://pl.wikipedia.org/wiki?curid=1805755" title="Wyspy Heiberga">
Wyspy Heiberga

Wyspy Heiberga (ros. "острова Гейберга") – grupa czterech wysp na Morzu Karskim, u wschodniego wejścia do Cieśniny Wilkickiego. Są położone od 35 do 45 km od brzegu stałego lądu.
Archipelagowi nazwę nadał Fridtjof Nansen na cześć bankiera Axela Heiberga, który sponosorował wyprawy arktyczne.

</doc>
<doc id="1805757" url="https://pl.wikipedia.org/wiki?curid=1805757" title="The Inchtabokatables">
The Inchtabokatables

The Inchtabokatables jest niemieckim zespołem aktywnym w latach 1991-2002. Zespół gra tylko na "klasycznych" instrumentach (skrzypcach, wiolonczeli, gitarze basowej, perkusji), ale wykorzystuje różne efekty do swoich instrumentów. Ich styl określany jest jako folk rock, medieval rock, punk rock. W późniejszych albumach ich muzyka podchodzi pod industrial.
Historia.
The Inchtabokatables zostało założone 7 lutego 1991 roku w pubie "Bärenschenke" w Berlinie. Początkowy skład to: "B. Breuler", "B. Deutung", "Herr Jeh", "Franzi Underdrive" i "Kokolorus Mitnichten". Przed utworzeniem The Inchtabokatables "B. Deutung" i "Herr Jeh" grali razem z muzykiem z Subway to Sally – Erikiem Fishem w zespole Catriona. "Franzi Underdrive" odszedł z zespołu krótko po nagraniu pierwszego albumu – Inchtomanie. Został zastąpiony przez Olivera Riedela. Po nagraniu dwóch kolejnych albumów – "White Sheep" i "Ultra" Oliver Riedel dołączył do industrialowego zespołu Rammstein. Został zastąpiony przez Moeha, który grał w "T.A.S.S."Styl grupy zmieniał się coraz bardziej z folkowego na industrialowy.
Przerwa.
Po 11 latach nagrywania i koncertowania grupa w 2002 roku postanowiła zawiesić działalność na kolejne 11 lat.Członkowie zespołu udzielają się w innych projektach:

</doc>
<doc id="1805758" url="https://pl.wikipedia.org/wiki?curid=1805758" title="Tokarski Potok (dopływ Dobki)">
Tokarski Potok (dopływ Dobki)

Tokarski Potok – niewielki ciek wodny w paśmie Równicy w Beskidzie Śląskim, lewobrzeżny dopływ Dobki. Długość ok. 1,4 km.
Źródła na wysokości ok. 590 m n.p.m. Spływa w kierunku północnym. Uchodzi do Dobki na wysokości ok. 440 m n.p.m. Dolinka Tokarskiego Potoku oddziela grzbiet Bukowej i Obory na zachodzie od grzbietu Tokarni i Ostrego na wschodzie. W dolince tej rozłożone są zabudowania Tokarni, dzielnicy Wisły.

</doc>
<doc id="1805759" url="https://pl.wikipedia.org/wiki?curid=1805759" title="John Eldredge">
John Eldredge

John Eldredge (ur. 6 czerwca 1960) – amerykański pisarz ewangelikalny.
Po przebadaniu różnych religii, mistyki wschodniej, filozofii Laozi i ruchu New Age, odkrył dla siebie prace Francisa Schaeffera, którego nazwał później największym filozofem XX wieku. Dzięki Schaefferowi Eldredge poznał Chrystusa i wstąpił do Kościoła.
Obecnie wraz z żoną Stasi i trzema synami mieszka w Kolorado. Jest założycielem i dyrektorem Ransomed Heart Ministries w Colorado Springs.

</doc>
<doc id="1805762" url="https://pl.wikipedia.org/wiki?curid=1805762" title="Wielicka Baszta">
Wielicka Baszta

Wielicka Baszta (słow. "Velická stena") – turnia o wysokości ok. 2230 m n.p.m. znajdująca się nieco poniżej Granatów Wielickich (w masywie Granackich Baszt), w południowo-zachodnim żebrze Dwoistej Turni w słowackiej części Tatr Wysokich. Od turni tej oddziela ją szerokie siodło Dwoistego Przechodu, przez który przebiega tzw. Granacka Ławka. Na Wielicką Basztę nie prowadzą żadne znakowane szlaki turystyczne, dla taterników jest najłatwiej dostępna od Dwoistego Przechodu, w stronę którego opada łagodnym trawiasto-skalistym zboczem.
Dla wspinaczy najbardziej interesujące są jej trzy ściany: południowo-zachodnia (200 m wysokości), zachodnia (200 m wysokości) i północno-zachodnia (150 m wysokości). Dwie pierwsze opadają w kierunku Doliny Wielickiej, a trzecia w stronę Dwoistego Żlebu, który oddziela Wielicką Basztę od Małej i Wielkiej Granackiej Baszty.
Pierwsze wejścia na Wielicką Basztę nie są udokumentowane. Najprawdopodobniej dokonał go któryś z myśliwych, gdyż od dawna znali oni siodło Dwoistego Przechodu, z którego Wielicka Baszta jest najłatwiej dostępna.

</doc>
<doc id="1805764" url="https://pl.wikipedia.org/wiki?curid=1805764" title="LiveLeak">
LiveLeak

LiveLeak – serwis internetowy specjalizujący się w wideo o bieżących wydarzeniach, treściach politycznych i materiałach filmowych z rejonów wojny. Strona powstała 31 października 2006 roku, a jej założycielem był zespół twórców strony Ogrish.com, której głównym zadaniem było dziennikarstwo obywatelskie.
5 maja 2021 r. serwis zakończył działalność. 
Kontrowersje.
Żołnierze U.S..
14 maja 2007 roku Departament Obrony Stanów Zjednoczonych ograniczył dostęp do stron takich jak YouTube, Dailymotion, LiveLeak, MySpace i podobnych w celu zapobiegania naruszeniom bezpieczeństwa operacji. Powodem tych działań była łatwość z jaką można oglądać nagrania wideo przesyłane na te portale przez żołnierzy stacjonujących w Iraku czy Afganistanie.
Fitna.
LiveLeak znalazł się w centrum uwagi, gdy w marcu 2008 roku udostępniał film pt. „Fitna”. Film został stworzony przez holenderskiego polityka Geerta Wildersa, który przedstawił swój stosunek do islamu i Koranu. Materiał wideo usunięto z witryny po pogróżkach wobec zespołu LiveLeak, lecz 30 marca film ponownie stał się dostępny na stronie. 

</doc>
<doc id="1805767" url="https://pl.wikipedia.org/wiki?curid=1805767" title="Rohtang La">
Rohtang La

Rohtang La – przełęcz górska w Himalajach o wysokości 3979 m. Leży w Indiach, w stanie Himachal Pradesh. Znajduje się ok. 50 km od miejscowości Manali. Przełęcz ta łączy dolinę Kullu na południu, z wilgotnym klimatem, zamieszkaną przez wyznawców hinduizmu, z doliną Lahaul, o nieco mniej wilgotnym klimacie i zamieszkaną przez buddystów, na północy. Po południowej stronie przełęczy swe źródła ma rzeka Bjas, a po północnej rzeka Ćanab.

</doc>
<doc id="1805769" url="https://pl.wikipedia.org/wiki?curid=1805769" title="Tanja Karpela">
Tanja Karpela

Tanja Tellervo Karpela z domu Vienonen, poprzednio Karpela i Saarela (ur. 22 sierpnia 1970 w Salo) – fińska polityk, deputowana i była minister kultury.
Życiorys.
Egzamin maturalny zdała w 1989, w 2000 uzyskała dyplom licencjata w zakresie nauk politycznych.
W 1991 została Miss Finlandii, reprezentowała swój kraj w konkursie Miss Universe w tym samym roku. Zajęła się prowadzeniem własnej działalności gospodarczej. W 1999 po raz pierwszy uzyskała mandat posłanki do Eduskunty z ramienia Partii Centrum w okręgu Uusimaa.
W 2001 głośny w mediach stał się jej, jako opozycyjnej posłanki, związek z ówczesnym ministrem finansów, Saulim Niinistö. Para ogłosiła zaręczyny, zerwane ostatecznie w 2004. W 2003 i 2007 z Tanja Karpla powodzeniem ubiegała się o reelekcję w wyborach parlamentarnych. Od kwietnia 2003 do kwietnia 2007 sprawowała urząd ministra kultury w gabinecie Anneli Jäätteenmäki i w pierwszym rządzie Mattiego Vanhanena. W parlamencie zasiadała do 2011, rezygnując ze startu w kolejnych wyborach.

</doc>
<doc id="1805771" url="https://pl.wikipedia.org/wiki?curid=1805771" title="Zatoka Piotra Wielkiego">
Zatoka Piotra Wielkiego

Zatoka Piotra Wielkiego (ros. "Залив Петра Великого", "zaliw Pietra Wielikogo") – zatoka Morza Japońskiego u wybrzeży Rosji, o długości 80 km i szerokości 200. Jej głębokość wynosi ok. 150 metrów, linia brzegowa ma ok. 1500 km długości.
Półwysep Murawiowa-Amurskiego dzieli zatokę na dwie części, Zatokę Amurską i Zatokę Ussuryjską. W ramach zatoki wyróżnia się także wiele mniejszych zatok, m.in. Złoty Róg, Diomedesa, Nachodkę, Possieta i Lazurową. Na zatoce leżą liczne wyspy, m.in. Archipelag Rimskiego-Korsakowa, Popowa, Rejneke i Rosyjska, którą od stałego lądu oddziela cieśnina Wschodni Bosfor. Główne miasta i porty nad zatoką to Nachodka i Władywostok.
10 procent powierzchni zatoki zajmuje Dalekowschodni Morski Rezerwat Biosfery.

</doc>
<doc id="1805772" url="https://pl.wikipedia.org/wiki?curid=1805772" title="Wyżyna Południowo-Wschodnia">
Wyżyna Południowo-Wschodnia

Wyżyna Południowo-Wschodnia (chin. upr.: 东南丘陵; chin. trad.: 東南丘陵; pinyin: "Dōngnán Qiūlíng") – rozległe pasmo wyżyn w południowo-wschodnich Chinach.
Geografia.
Rozciąga się w przybliżeniu wzdłuż granicy prowincji Hunan, Jiangxi i Zhejiang na północy oraz Kuangsi, Guangdong i Fujian na południu. Najwyższymi częściami wyżyny są pasma Wuyi Shan (chiń. 武夷山) z najwyższym wzniesieniem Huanggang Shan (黄岗山) 2158 m i Yuecheng Ling (chiń. 越城岭) z najwyższym wzniesieniem Miao'er Shan (猫儿山) 2142 m zaliczane do Gór Południowochińskich (chiń. 南岭 – "Nán Lǐng"). Do wyżyny należą także m.in. Luoxiao Shan (羅霄山), Huang Shan (黄山) i Danxia Shan (丹霞山). Wysokość górskich grzbietów waha się z reguły w okolicach 500 do 1000 m. Wyżyna jest ograniczona przez dwie rozległe niziny rzeczne, na północy niziną Jangcy, a na południu Rzeki Perłowej. Na południowym wschodzie wyżyny znajduje się płytka (ok. 60 m) Cieśnina Tajwańska oddzielająca ją od Tajwanu.

</doc>
<doc id="1805776" url="https://pl.wikipedia.org/wiki?curid=1805776" title="Pole Marsowe (Petersburg)">
Pole Marsowe (Petersburg)

Pole Marsowe (ros. Марсово поле) – plac oraz park położony w centrum Petersburga, o powierzchni prawie 9 ha.
Nazwa miejsca pochodzi od rzymskiego boga wojny – Marsa. W pierwszych dekadach istnienia Petersburga była to obszerna łąka, miejsce wypoczynku mieszkańców. Na początku XIX w. teren przekształcono w plac ćwiczeń wojskowych i defilad, wtedy też utrwaliła się nazwa Pole Marsowe. W latach 1918–1940 miejsce funkcjonowało pod nazwą Placu Ofiar Rewolucji, zaś w jego centralnej części powstał pomnik bojowników rewolucji (ros. памятник Борцам революции), wokół którego urządzono park.
Położenie.
Pole Marsowe położone jest w centralnej historycznej części Petersburga, pomiędzy brzegiem Mojki, która wytycza jego południową granicę, a ulicą Milionową (granica północna). Od wschodu plac ogranicza Kanał Łabędzi i biegnąca wzdłuż niego ulica.
Historia i opis.
XVIII w..
Pole Marsowe powstało na osuszonych do 1712 r. błotach, położonych niedaleko letniej rezydencji Piotra I. Na terenie tym odbywały się ćwiczenia wojskowe, ponadto wykorzystywano go do odpoczynku, zabaw i puszczania sztucznych ogni. Wśród ludności miejsce funkcjonowało pod nazwą "Potiesznoje pole" (Pole Zabaw, Uciech). Okolica placu zaczęła zmieniać swoje oblicze po wzniesieniu Pocztowego Dworu, a następnie wykopaniu Pięknego Kanału między Newą a Mojką, na brzegu którego zaczęły powstawać domy zamożnych mieszkańców miasta. W latach 40. XVIII w. na polu urządzono ogród spacerowy dla carycy Elżbiety, zaprojektowany przez Bartolomeo Rastrellego i Michaiła Ziemcowa. Ogród przetrwał do 1777 r., od niego ukuta została nowa nazwa miejsca – Łąka Carycy (Царицын луг). W 1768 r. w sąsiedztwie Łąki wzniesiony został Pałac Marmurowy, przeznaczony dla Grigorija Orłowa, a następnie wykupiony przez dwór, zwrócony ku Łące swoją elewacją południową. W kolejnych latach kompleks budynków wokół Łąki dopełniły dom Nikołaja Sałtykowa (1784-1788), dom I. Bieckiego i budynek Głównej Apteki.
Pole Marsowe w Imperium Rosyjskim.
W latach 1797–1800 car Paweł I Romanow wzniósł dla siebie nową siedzibę, usytuowaną na południowy wschód od placu – Zamek Michajłowski. Ten sam władca zmienił dotychczasową łąkę w plac przeznaczony do ćwiczeń i parad wojskowych, polecił również ustawić na nim, na południowej granicy, pomnik ku czci zwycięstw odniesionych przez Piotra Rumiancewa oraz pomnik Aleksandra Suworowa pod postacią boga Marsa (obydwa zostały następnie przeniesione). Budynki położone przy placu, który od pomnika Suworowa odtąd nazywano Polem Marsowym, od strony zachodniej, przebudowano na koszary Pawłowskiego pułku lejbgwardii. Ostatnim nowym budynkiem wzniesionym przy placu był powstały w latach 1823–1827 dom Adaminiego. Do rewolucji lutowej 1917 r. na Polu Marsowym odbywały się parady wojskowe, wydarzenia o charakterze rozrywkowym i sportowym.
W okresie rewolucji i w ZSRR.
Po lutym 1917 r. Pole Marsowe stało się miejscem pamięci poległych uczestników rewolucji. 23 marca/5 kwietnia 1917 na placu odbył się uroczysty pogrzeb 184 bojowników, którzy zginęli w starciach z wojskami lojalnymi wobec obalonego cara. Na uroczystość pogrzebową przybyło ok. 800 tys. osób. 18 czerwca/1 lipca 1917 r. na Polu Marsowym odbyła się demonstracja, która zgromadziła od 400 tys. do pół miliona uczestników. Demonstracja miała być aktem poparcia dla nowej ofensywy rosyjskiej armii, byli na niej obecni przedstawiciele Rządu Tymczasowego oraz głównych partii robotniczych. Wbrew oczekiwaniom organizatorów większość zgromadzonych przybyła na miejsce z transparentami domagającymi się przekazania władzy w ręce rad, rezygnacji z ofensywy i usunięcia z rządu ministrów-kapitalistów.
Po zwycięstwie rewolucji październikowej i podczas wojny domowej w Rosji na Polu Marsowym chowano poległych i zmarłych działaczy bolszewickich. W 1918 r. na Polu Marsowym zostali pochowani zabici w zamachach w 1918 r. szef Czeka w Piotrogrodzie Moisiej Uricki komisarz ludowy prasy, propagandy i agitacji W. Wołodarski, strzelcy łotewscy uczestniczący w walkach podczas powstania w Jarosławiu w lipcu 1918 r., a także ich dawny komisarz Siemion Nachimson, który został w Jarosławiu rozstrzelany przez białych. W tym samym roku pochowano w tym miejscu czerwonego dowódcę Rudolfa Siwersa. W 1919 r. na Polu Marsowym pochowano uczestników bitwy o Piotrogród, a także poległego komisarza Nikołaja Tołmaczowa. 7 listopada 1919 r. na Polu Marsowym urządzono kompleks pomnikowy ku czci poległych rewolucjonistów, według wyłonionego drogą konkursu projektu Lwa Rudniewa. Na granitowych płytach pomnika, otaczających płyty nagrobne, zapisano inskrypcje ku czci rosyjskich rewolucjonistów autorstwa Anatolija Łunaczarskiego. W porządkowaniu Pola Marsowego i urządzaniu pomnika brali udział sami mieszkańcy miasta. Kolejne pochówki działaczy partyjnych i wojskowych odbywały się na Polu Marsowym jeszcze do 1933 r. Miejsce otrzymało również nazwę Placu Ofiar Rewolucji. W latach 20. XX w. w bezpośrednim sąsiedztwie pomnika zaaranżowano ogrody miejskie. W 1957 pod kierunkiem architekta Sołomona Majofisa dokonano rekonstrukcji centralnej części pomnika. W tym samym roku zapalono na nim pierwszy w Związku Radzieckim wieczny ogień.
Po 1991 r..
W latach 2012–2017 Pole Marsowe było jednym z kilku miejsc w Petersburgu, gdzie możliwe było organizowanie zgromadzeń publicznych bez zgody władz, jedynie po ich poinformowaniu.

</doc>
<doc id="1805777" url="https://pl.wikipedia.org/wiki?curid=1805777" title="Papiá kristang">
Papiá kristang

Papiá kristang – język kreolski na bazie portugalskiego, używany przez około 800 osób, głównie w mieście Melaka (Malacca) w Malezji.
Jego słownictwo wywodzi się przede wszystkim z języka portugalskiego, a gramatyka ma mieszane podłoże portugalsko-malajskie. Obecne są wpływy języka holenderskiego, języków chińskich i języków Indii.
Nazwa jest zniekształconą formą portugalskiego wyrażenia "papear cristão" (dosłownie „chrześcijańska mowa”). Portugalczyków utożsamiano bowiem z chrześcijaństwem.
Jest silnie zagrożony wymarciem. Doszło do redukcji przekazu międzypokoleniowego ze względu na dominację języków malajskiego i angielskiego.
Historia.
Melaka znajdowała się w rękach Portugalczyków od 1511 do 1641 roku, później została przejęta przez Holendrów.

</doc>
<doc id="1805783" url="https://pl.wikipedia.org/wiki?curid=1805783" title="Consilium de Emendanda Ecclesia">
Consilium de Emendanda Ecclesia

Consilium de Emendanda Ecclesia – raport komisji, powołanej w lipcu 1536 roku przez papieża Pawła III do przeanalizowania nadużyć w Kościele katolickim i przedstawienia zaleceń i środków zaradczych.
Skład komisji kardynalskiej.
Komisja obradowała przez kilka miesięcy i w dniu 9 marca 1537 roku końcowe wyniki prac odczytano papieżowi.
Treść raportu.
Raport dotyczył głównie nadużyć finansowych i fiskalnych. Autorzy raportu za podstawowe zło w Kościele uznają przyjęcie zasady, że papież jest panem wszystkich beneficjów, a jego wola jest prawem, dlatego też może czynić wszystko, co zechce i dlatego nie może być mowy o jakiejkolwiek symonii z jego strony.
Kardynałowie uznają tę zasadę za konia trojańskiego, z którego wyszły liczne inne nadużycia, takie jak:
Inne nadużycia wymienione w raporcie dotyczące opieki duszpasterskiej:
Odczytanie raportu i jego skutki.
Paweł III wysłuchał raportu komisji, jednak nie uczynił nic, aby zawarte w nim zalecenia wprowadzić w życie. Raport piętnował nadużycia, których winien był także sam papież, czego jaskrawym przykładem rekordowa ilość beneficjów zgromadzonych przez wnuka papieża Pawła III – kardynała Alessandro Farnese, który jeszcze w 1556 roku zgromadził w swoim ręku 10 biskupstw, 26 klasztorów (jako opat) i 136 innych beneficjów.
Sam raport był dokumentem poufnym, jednak w następnym roku został bez zgody władz kościelnych opublikowany i spotkał się z powszechnym zainteresowaniem. Marcin Luter wydał własny przekład tego raportu z ciętymi komentarzami. W 1564 roku papież Paweł IV umieścił wszystkie edycje tego raportu na indeksie ksiąg zakazanych.

</doc>
<doc id="1805786" url="https://pl.wikipedia.org/wiki?curid=1805786" title="Multimo">
Multimo

Multimo Sp. z o.o. – spółka powstała w 2008 r. przez wydzielenie z GTS Energis podmiotu odpowiedzialnego za dostawę usług szerokopasmowego dostępu do Internetu w technologii ADSL, a także usług telefonicznych, dla abonentów indywidualnych.
Nazwa firmy pochodzi od świadczonej wcześniej przez GTS Energis usługi Multimo.

</doc>
<doc id="1805790" url="https://pl.wikipedia.org/wiki?curid=1805790" title="Tais">
Tais

Tais (oryg. "Thaïs") – powieść Anatola France’a. Po raz pierwszy opublikowana została (z podtytułem Powiastka filozoficzna) w numerze „Revue des Deus Mondes” z lipca-sierpnia 1889 r. W 1891 r. France dokonał poprawek i rozszerzył powieść o ponad 20 stron. W tym samym roku „Tais” wydana została w formie książkowej.
Powieść swobodnie nawiązuje do średniowiecznej legendy o świętym pustelniku Pafnucym i byłej kurtyzanie, a później świętej Taidzie. Utwór spotkał się z nieprzychylną reakcją francuskich środowisk konserwatywnych i klerykalnych. „Tais” określano jako „lubieżną bajkę”, a jej autora nazywano „kontynuatorem Woltera i Renana”.
Tłumaczenia „Tais” na język polski dokonał Jan Sten, a jej wydania ukazały się w Polsce w 1906, 1922, 1923, 1925, 1927, 1931 i 1957 r. 
W 1894 r. wystawiono w Paryżu operę Thaïs z muzyką Julesa Masseneta i librettem napisanym na podstawie powieści przez Louisa Gallet’a.
W 1983 r. Ryszard Ber zrealizował film pt. „Thais” na motywach powieści France’a, z Dorotą Kwiatkowską (Thais) i Jerzym Kryszakiem (Pafnucy) w rolach głównych.
Opis fabuły.
Fabuła osnuta jest na legendzie chrześcijańskiej. Akcja powieści rozgrywa się w Egipcie, prawdopodobnie pod koniec lat 30. IV w. n.e., a retrospekcje sięgają początków IV w. Powieść podzielona jest na cztery części.
Lotos.
Przebywający od 10 lat na pustyni Pafnucy doznaje coraz większych pokus i zwątpień. Nawiedzają go erotyczne sny i wizje Tais, pięknej tancerki i kurtyzany, którą poznał w młodości. Te przejawy stłumionej miłości Pafnucy odczytuje jako wezwanie ze strony Boga do nawrócenia grzesznej Tais. Po długich wahaniach opuszcza swą pustelnię i podejmuje wędrówkę do Aleksandrii. W wędrówce swej napotkał mieszkającego na pustyni Timoklesa z Kos. Mnich był zdziwiony, że można się wyrzec życia ziemskiego z innych powodów niż wiara w Boga i nagrodę pośmiertną. Bezskutecznie próbował nawrócić Timoklesa na chrześcijaństwo. Wchodząc do Aleksandrii Pafnucy został zelżony i obrzucony kamieniami przez grupkę dzieci. Udał się do domu przyjaciela z lat młodości Nikiasa. Ten z radością przyjął gościa i obdarował go swoją najlepszą tuniką. Pafnucy nałożył tunikę na pustelnicze łachmany i udał się na poszukiwanie Taidy. Przypadkowo trafił do amfiteatru, w którym akurat występowała Tais. Po zakończonym przedstawieniu mnich podążył do domu pięknej aktorki.
Papirus.
Tais, leżąc w grocie nimf w swojej rezydencji, wspominała historię swego życia. Obfitowało ono w upadki i wzloty. W końcu jednak udało jej się odnieść sukces. Córka biedaków stała się bogata i sławna, żyła w luksusach, posiadała licznych wielbicieli i kochanków. Jej spokój burzył jednak strach przed przemijaniem, starością i śmiercią. Zdawała sobie sprawę, iż nadzwyczajna uroda i wdzięk, które zapewniły jej karierę, właśnie przemijają. Te rozmyślania przerwało nadejście Pafnucego. Mnich zaczął opowiadać jej o życiu wiecznym. Tais wzięła go za potężnego maga, który może zapewnić jej ochronę przed starością i śmiercią i chciała mu się oddać. Kiedy Pafnucy wyjawił swoje imię, Tais przeraziła się, myśląc że pustelnik chce rzucić na nią klątwę za grzeszne życie. Pafnucy jednak nadal roztaczał przed nią wizje nowej miłości i nieśmiertelności. Lękająca się śmierci kurtyzana dała się w końcu przekonać słowom mnicha i wyznała, że jest już ochrzczona i że dla obietnicy życia wiecznego jest gotowa porzucić dobra i uciechy doczesne i podjąć pokutę za grzechy. Pafnucy uwierzył w swoje zwycięstwo, choć zaniepokoiło go, że Tais wybiera się jeszcze tej nocy na ucztę. Postanowił jej towarzyszyć.
Uczta.
Uczta odbywała się w domu wpływowego Rzymianina Lucjusa Aureliusza Cotty. Pojawienie się Tais w towarzystwie zaniedbanego pustelnika, jak mniemano jej nowego, niezwykłego kochanka, wywołało zaciekawienie i ironiczne komentarze. Pafnucy zachowywał milczenie, nie dając się wciągnąć w dyskusje o religii i filozofii. Pozostali biesiadnicy ochoczo ją jednak podjęli. Ożywienie wniosło zwłaszcza pojawienie się szczerze znienawidzonego przez Pafnucego arianina Markusa. (Ta część powieści przyjmuje formę zbliżoną do dialogów platońskich, sam tytuł rozdziału można zresztą potraktować jako nawiązanie do wielkiego dzieła twórcy Akademii). Uczta, w miarę wypijanego wina, zaczęła przeradzać się w seksualną orgię, której nie przerwała nawet samobójcza śmierć Eukritosa. Pafnucy wyprowadził wówczas Tais z tej „uczty szatanów”. 
Wydarzenia uczty ostatecznie wpłynęły na decyzję Tais. Uległa ona namowom mnicha i zdecydowała się spędzić resztę życia w klasztorze. Aby odciąć Taidę od przeszłości, Pafnucy nakazał jej spalić wszystkie drogocenne przedmioty, jakie zgromadziła w domu. Płonący stos przyciągnął wielu widzów, wśród nich okolicznych kupców, którzy zbili majątki realizując zamówienia dla kurtyzany. Decyzja Tais oznaczała dla nich ruinę, skierowali więc swój gniew przeciwko Pafnucemu. Mnich został obrzucony kamieniami, a przed śmiercią uchroniła go jedynie interwencja wracającego z uczty Nikiasa. Rozrzucił on na ziemię złote i srebrne monety, które wzburzony tłum zaczął natychmiast zbierać, pozostawiając Pafnucego i Taidę w spokoju. Pafnucy, zamiast podziękować za pomoc, obrzucił poganina wyzwiskami i klątwami. Jeszcze tej samej nocy mnich zaprowadził Tais do żeńskiego klasztoru, którego matką przełożoną była bratanica cesarska Albina. Przyjęła ona z życzliwością nawróconą nierządnicę.
Ostromlecz.
Pafnucy powrócił do swojej pustelni w chwale świętego, który nawrócił wielką grzesznicę. Nie zaznał jednak oczekiwanego spokoju ducha. Zetknięcie ze światem na nowo rozbudziło w nim wątpliwości i nieuświadamiane żądze. Powracające wizje Tais były teraz wyraźniejsze niż rzeczywistość. Pafnucy postanowił podjąć jeszcze skrajniejszą ascezę, aby odpędzić pokusy. Opuścił swych współbraci i zamieszkał na kolumnie pozostałej po pogańskiej świątyni. Sława słupnika przyciągnęła do niego rzesze ludzi proszących o uzdrowienie i pociechę duchową. Wkrótce zapobiegliwi kupcy zaczęli zaopatrywać pielgrzymów w potrzebne artykuły i usługi i wokół kolumnady wyrosło prawdziwe miasto nazwane Stylopolis. Pafnucy nadal jednak przeżywał duchowe rozdarcie, był też kuszony przez szatana, który odwoływał się do próżności świętego. Mnich opuścił w końcu kolumnę (zszedł z niej po drabinie, lecz wśród ludu zaraz rozeszła się wieść, że został wzięty do nieba przez anioły).
Po długiej wędrówce Pafnucy zamieszkał w opuszczonym mieście na pustyni. Był tam poddawany nieustannym, coraz silniejszym pokusom. Przemawiała do niego tancerka z pogańskiego malowidła, zachęcając go do erotycznej miłości. Przekonywała go, że poganie, chociaż pomarli, cieszyli się kiedyś życiem, natomiast on jest już martwy za życia, nienawidząc świata i praktykując ascezę. Pogrążonego w szaleństwie Pafnucego odnalazła grupa pielgrzymujących mnichów. Podążali oni na spotkanie ze świętym pustelnikiem Antonim. Pafnucy przyłączył się do nich.
Podczas spotkania z Antonim jeden z mnichów miał wizję umierającej w chwale świętości Tais i porywanego przez diabły Pafnucego. Był to dla Pafnucego moment przełomowy. Zdał sobie sprawę, że kocha i pożąda Tais, i że życie bez niej jest bezwartościowe. Zaczął wyrzucać sobie swoją wcześniejszą głupotę, posunął się nawet do bluźnierstw przeciwko Bogu. Gotów był na wieczne potępienie w piekle, byleby tylko być przez chwilę z Tais. Miał poczucie przegranego i zmarnowanego życia. Wyrzekł się tego, co najważniejsze – ziemskiej miłości, dla miraży życia wiecznego. Stwierdził, że „Bóg, niebo, wszystko to jest niczym. Prawdą jest tylko życie ziemskie i miłość”. Było już jednak za późno na naprawienie błędu. Pafnucy przybył jak najszybciej do klasztoru, w którym umieścił Tais. Taida rzeczywiście była umierająca. Swoim życiem w klasztorze zyskała opinię świętej. Pafnucy wyznał jej miłość, jednak w tej samej chwili Tais umarła. Zakonnice z przerażeniem spostrzegły, że zdruzgotany Pafnucy przypomina upiora.

</doc>
<doc id="1805792" url="https://pl.wikipedia.org/wiki?curid=1805792" title="Dark Eyes">
Dark Eyes

Dark Eyes – album kwintetu Tomasza Stańki, którego premiera miała miejsce 16 października (handlowa - 20 października) 2009. To pierwszy album, gdzie wytwórnia ECM pozwoliła sobie wydać płytę w tzw. „polskiej cenie”, idąc śladem dużych, komercyjnych firm fonograficznych działających na polskim rynku. Motywem przewodnim płyty są „ciemne oczy” tajemniczej Marthy Hirsch z obrazu Oskara Kokoschki. Są tu również inspiracje Nowym Jorkiem, bo przecież Stańko „"kocha jego rytm, puls, barwność, życie i bogactwo sztuki" .
13 stycznia 2010 wydawnictwo uzyskało status podwójnie platynowej płyty w Polsce. W 2010 roku wydawnictwo zdobyło nagrodę polskiego przemysłu fonograficznego Fryderyk w kategorii: jazzowy album roku.

</doc>
<doc id="1805793" url="https://pl.wikipedia.org/wiki?curid=1805793" title="Monocentris japonica">
Monocentris japonica



</doc>
<doc id="1805798" url="https://pl.wikipedia.org/wiki?curid=1805798" title="Zoji La">
Zoji La

Zoji La (hind. ज़ोजि ला lub ज़ोजि दर्रा) – przełęcz górska w Himalajach o wysokości 3528 m. Leży w Indiach, w stanie Dżammu i Kaszmir. Przełęcz łączy miasta Leh i Srinagar. Stanowi też dogodne przejście z Ladakhu do Kaszmiru.

</doc>
<doc id="1805802" url="https://pl.wikipedia.org/wiki?curid=1805802" title="Jeorjia Tsilingiri">
Jeorjia Tsilingiri

Jeorjia Tsilingiri (gr.: Γεωργία Τσιλιγκίρη, "Geo̱rgía Tsiligkíri̱"; ur. 21 czerwca 1972 w Pireusie) – grecka lekkoatletka, specjalizująca się w skoku o tyczce.
Osiągnięcia.
Wielokrotnie reprezentowała Grecję na najważniejszych międzynarodowych imprezach, jednak bez znaczących sukcesów. W jedynym starcie na igrzyskach olimpijskich (Ateny 2004) zajęła 16. miejsce w eliminacjach i nie awansowała do finału. Kilkukrotnie zajmowała miejsca tuż za podium podczas zawódów Superligi Pucharu Europy.

</doc>
<doc id="1805803" url="https://pl.wikipedia.org/wiki?curid=1805803" title="Georgia Tsiligiri">
Georgia Tsiligiri



</doc>
<doc id="1805804" url="https://pl.wikipedia.org/wiki?curid=1805804" title="Ophryophryne">
Ophryophryne



</doc>
<doc id="1805809" url="https://pl.wikipedia.org/wiki?curid=1805809" title="Peglio (Como)">
Peglio (Como)

Peglio – gmina we Włoszech, w prowincji Como, w regionie Lombardia. Według danych na rok 2007 zamieszkiwało ją 211 mieszkańców.

</doc>
<doc id="1805810" url="https://pl.wikipedia.org/wiki?curid=1805810" title="Albert Wangerin">
Albert Wangerin

Albert Wangerin, właśc. Friedrich Heinrich Albert Wangerin (ur. 18 listopada 1844 w Greifenberg in Pommern, zm. 25 października 1933 w Halle) – niemiecki matematyk.
Uznany w nauce niemieckiej i światowej. Uporządkował i usystematyzował ją, z zakresu matematyki. Pracę naukową i działalność wydawniczą traktował poważnie i z pełnym szacunkiem, dzięki temu wykształcił wielu zdolnych i wybitnych matematyków którzy podawali jego, jako wzór rzetelności, wytrwałości i sumienności. Jest znany z pracy nad teorią potencjalną, funkcjami sferycznymi i zróżnicowaną geometrią. W ciągu wielu lat swojej pracy wydał kilkadziesiąt prac o charakterze naukowym, encyklopedycznym i historycznym.
Nauka i praca.
Pochodził z ewangelicko-luterańskiej rodziny robotniczej. Ojcem był Heinrich Wangerin, mistrz hydrauliki, matką Emilie, z domu Bathke. Lata młodości spędził w Greifenbergu (dziś Gryfice). W latach 1853-1862 był słuchaczem miejscowych szkół, m.in. Gimnazjum im. Fryderyka Wilhelma (niem.) "RealGymnasium" (szkoły średniej), kończąc ją z doskonałym wynikiem (szczególnie w grece).
W 1862 rozpoczął studia na Uniwersytecie w Halle. Studiował matematykę, pod kierunkiem profesorów: H.E. Heinego, A. Rosenbergera i F. Neumanna oraz fizykę u prof. H. Knoblocha. W 1864 przeniósł się do Königsbergu (dziś Kaliningrad), gdzie na tamtejszym uniwersytecie rozpoczął badania pod kierunkiem prof. Franza Neumanna i F.J. Richelota. Stopień doktora, z dziedziny fizyki otrzymał 16 marca 1866 na podstawie przedstawionych tez i ich obrony, w pracy "De annulis Newtonianis". Jego dalsza kariera i badania naukowe były ukierunkowane przez jego promotora F. Neumanna. Efektem tego wpływu były wydane przez A. Wangerina: książka "Franz Neumann Und Sein Wirken ALS Forscher Und Lehrer" w 1907, trzy artykuły w: „Der Jahresberichte Deutschen Mathematiker vereinigung” (1894-1895), „Leopoldina” (1896) i artykuł pt. "Franz Neumann als Mathematiker" w „Für Zeitschrift Physik” (1910). Podobne ukształtowanie i silny wpływ na dalsze badania A. Wangerina miał prof. C. Jacobi, niemiecki matematyk.
Po uzyskaniu stopnia doktora w 1866 i uzyskaniu kolejnych uzupełniających kwalifikacji pedagogicznych, nauczał w berlińskich gimnazjach, m.in. we Friedrichswerdersche Gymnasium i Andreasrealgymnasium w latach 1866-1867. Od 1 października 1868 w gimnazjum poznańskim i od 1 kwietnia 1869 do 31 marca 1876 – ponownie w Berlinie. Poza nauczaniem, A. Wangerin redagował roczniki statystyczne "Jahrbuches über die Fortschritte der Mathematik" w latach 1869-1878 (rolę doradczą sprawował do 1924).
Działalność naukowa.
A. Wangerin, w latach 1876-1882 pracował jako nauczyciel akademicki na Uniwersytecie berlińskim. Tam też otrzymał tytuł naukowy profesora nadzwyczajnego. Po śmierci E. Heinego w 1881 został przeniesiony, w rok później na Uniwersytet w Halle – Wittenbergi. Jako profesor zwyczajny pełnił również funkcję rektora tamtejszej uczelni (1910-1911). Na emeryturę odszedł w 1919. Do śmierci pozostał w Halle.
Uczony swoje badania skupiał na teorii potencjalnej, funkcjach sferycznych i zróżnicowanej geometrii. Jego analizy zostały przedstawione w pracy: "Reduction der Potentialgleichung für gewisse Rotationskörper auf eine gewöhnliche Differentialgleichung" opublikowanej w 1875. Napisał dwa traktaty dotyczących teorii potencjalnej i funkcji sferycznych: "Theorie des Potentials und der Kugelfunktionen" (1909, 1921). Mimo wielkiej wiedzy specjalistycznej, w aplikacjach do fizyki matematycznej – prace badawcze nie były najważniejszym wkładem A. Wangerina do rozwoju matematyki. Główny nacisk położył na pisanie podręczników, treści encyklopedycznych i historycznych.
A. Wangerin prowadził różnorodne wykłady na Uniwersytecie w Halle, z dziedziny matematyki i fizyki matematycznej, m.in. z: linearnych częściowych zróżnicowań równań; rachunku odmian; teorii eliptycznych funkcji; geometrii włókien syntetycznych; hydrostatyki i teorii kapilarności; teorii krzywych przestrzeni i powierzchni; analitycznych mechaników; potencjalnej teorii i sferycznej harmoniki; niebiańskich mechaników; teorii rzutów mapy; hydrodynamiki i częściowych zróżnicowań równań fizyki matematycznej.
Matematyk był członkiem niemieckiej Akademii Naukowców „Leopoldina” w 1883, któremu przewodniczył w latach 1906-1921. Za zasługi w dziedzinie nauk medycznych otrzymał tytuł doktora "honoris causa" nadany 24 maja 1907 przez Uniwersytet w Uppsali w Szwecji. Wyróżniony został ponadto kilkoma medalami zasługi, w tym prestiżowym medalem "Cotheniusa", nadanym przez Akademię Naukowców „Leopoldina” w 1922.
Rodzina.
14 kwietnia 1871 A. Wangerin założył rodzinę. Jego małżonką została Johanna Thorn. Z tego związku miał pięcioro dzieci: trzech synów i dwie córki.
Przykładowe publikacje.
A. Wangerin podczas swojej pracy napisał i wydał liczne publikacje o charakterze naukowym i encyklopedyczno-historycznym. Do ponad 50. najważniejszych jego prac m.in. należą:

</doc>
<doc id="1805814" url="https://pl.wikipedia.org/wiki?curid=1805814" title="Coco (album Parov Stelar)">
Coco (album Parov Stelar)

Coco – dwypłytowy album Parov Stelar wydany w 2009 roku, inspirowany jazzem lat 20. XX wieku oraz swingiem. Pierwsza płyta to klimaty nu jazzowe, zaś druga CD to zebranie house'owych kawałków tego austriackiego DJ-a, do tej pory dostępnych jedynie na singlach.

</doc>
<doc id="1805815" url="https://pl.wikipedia.org/wiki?curid=1805815" title="Powiat Brieg">
Powiat Brieg

Powiat Brieg (niem. "Landkreis Brieg", pol. powiat brzeski) – prusko-niemiecka jednostka podziału administracyjnego, istniejąca w latach 1742-1945, wchodząca w skład prowincji śląskiej (do 1919 r.), a następnie prowincji dolnośląskiej.
Historia.
Landkreis Brieg powstał na terenie średniowiecznego Księstwa Brzeskiego w 1742 r.
W latach 1815-1816 wprowadzono w Prusach jednostkę administracyjną rejencję jako pośredni szczebel administracji pomiędzy prowincją a powiatem. Powiat Brieg należał do pruskiej prowincji śląskiej i do nowo utworzonej rejencji we Wrocławiu. Siedzibą starosty, urzędu i sejmiku powiatowego był Brieg, który od 1 kwietnia 1907 r. tworzył osobny powiat miejski.
Pierwszego października 1932 r. władze prowincji dolnośląskiej kierując się oszczędnościami w administracji dokonały likwidacji części mniejszych powiatów. W ten sposób powiat brzeski został powiększony o powiat oławski. Przy tej okazji dokonano korekty granic powiatu, wyłączając z niego miasto Wansen oraz gminy wiejskie: Alt Wansen, Brosewitz, Hermsdorf, Johnwitz, Knischwitz, Köchendorf, Marienau i Spurwitz, które włączono następnie do powiatu strzelińskiego. Rok później ponownie odłączono od niego powiat oławski jako samodzielną jednostkę administracyjną.
Powiat Brieg został zajęty w maju 1945 r. przez oddziały Armii Czerwonej. Kilkanaście dni później zaczęła działać tu polska administracja. Tym samym swoją działalność na tym terenie rozpoczął polski powiat brzeski, który pokrywał się pod względem swojego terytorium z przedwojennym powiatem Brieg.
Podział administracyjny.
1 stycznia 1945 powiat dzielił się na:

</doc>
<doc id="1805817" url="https://pl.wikipedia.org/wiki?curid=1805817" title="Herb Tel Awiwu-Jafy">
Herb Tel Awiwu-Jafy

Herb Tel Awiwu, urzędowy emblemat izraelskiego miasta Tel Awiw-Jafa.
Historia.
W 1934 na 25. rocznicę założenia miasta Tel Awiw, władze miejskie doszły do wniosku, że nadszedł czas na stworzenie własnego herbu dla miasta. Konkurs nadesłanych prac wygrał artysta Nachum Gutman. Jego projekt zawierał w sobie charakterystyczne motywy miasta oraz podkreślał związek z jego duchowym ojcem Theodorem Herzlem.
Symbolika.
Siedem gwiazd nawiązuje do planu Herzla, który chciał 7-godzinnego dnia pracy - przez wiele lat urzędnicy miejscy w Tel Awiwie tak pracowali. Umieszczona w centrum logo latarnia morska nawiązuje do starego portu Tel Awiwu, który przez wiele lat służył jako brama do kraju dla tysięcy imigrantów. Umieszczony w herbie napis pochodzi z Księgi Jeremiasza 31:4
W 1959 przy okazji 50 rocznicy Tel Awiwu zrewidowano wygląd herbu. Dodano baldachim w kształcie budynków mieszkalnych, co sugeruje ogromną rozbudowę miasta.

</doc>
<doc id="1805820" url="https://pl.wikipedia.org/wiki?curid=1805820" title="Bolesław Kałuża">
Bolesław Kałuża

Bolesław Kałuża (ur. 18 grudnia 1935 w Katowicach, zm. 15 września 2005 we Wrocławiu) – kapłan Kościoła rzymskokatolickiego, w latach 1969-1975 dziekan dekanatu ząbkowickiego i proboszcz parafii św. Anny w Ząbkowicach Śląskich, a od 1975 aż do śmierci proboszcz parafii św. Anny w Grodziszczu, a także wykładowca "Historii Zbawienia" i "Wstępu szczegółowego do Starego Testamentu" oraz "Egzegezy Starego Testamentu" w Metropolitalnym Wyższym Seminarium Duchownym i na Papieskim Wydziale Teologicznym we Wrocławiu. W 1989 był organizatorem i uczestnikiem polsko-niemieckiej Mszy Pojednania na dziedzińcu dawnego pałacu von Moltków w Krzyżowej.

</doc>
<doc id="1805824" url="https://pl.wikipedia.org/wiki?curid=1805824" title="Reprezentacja Stanów Zjednoczonych w hokeju na lodzie kobiet">
Reprezentacja Stanów Zjednoczonych w hokeju na lodzie kobiet

Reprezentacja Stanów Zjednoczonych w hokeju na lodzie kobiet - jedna z najlepszych drużyn świata w hokeju kobiecym. Obecnie znajduje się na pierwszym miejscu w rankingu IIHF. Występowała dotychczas we wszystkich edycjach Mistrzostw Świata oraz w trzech dotychczas rozegranych turniejach olimpijskich. W każdej z tych imprez zdobyła medal.
Kobieca reprezentacja Stanów Zjednoczonych w hokeju na lodzie jest jednym z najbardziej utytułowanych zespołów w tym sporcie. Pięciokrotnie zdobyły złote i dziesięciokrotnie srebrne medale mistrzostw świata. W igrzyskach olimpijskich zdobyły po jednym złotym, srebrnym i brązowym medalu. Zespół jest kontrolowany przez federację USA Hockey. W Stanach Zjednoczonych zarejestrowanych jest 59109 zawodniczek.
W 1998 roku olimpijska drużyna hokeistek została wybrana przez Amerykański Komitet Olimpijski drużyną roku w Stanach Zjednoczonych.

</doc>
<doc id="1805833" url="https://pl.wikipedia.org/wiki?curid=1805833" title="Język kreolski Wysp Zielonego Przylądka">
Język kreolski Wysp Zielonego Przylądka

Język kabuverdianu, język kreolski Wysp Zielonego Przylądka – afroportugalski język kreolski upowszechniony na Wyspach Zielonego Przylądka, gdzie służy do komunikacji codziennej. Większość mieszkańców jest dwujęzyczna, posługując się kreolskim w mowie, natomiast portugalskim na piśmie. Standardowy język portugalski pozostaje językiem administracji, szkolnictwa i mediów. 
Historia.
Zaczął rozwijać się jako odrębny język od XVI w. Powstał w wyniku wzajemnego oddziaływania języka portugalskiego i języków zachodnioafrykańskich: mandingo, wolof i timene, z których przejął niektóre cechy.

</doc>
<doc id="1805835" url="https://pl.wikipedia.org/wiki?curid=1805835" title="Tora Harris">
Tora Harris

Tora Harris (ur. 21 września 1978) – amerykański lekkoatleta, skoczek wzwyż.

</doc>
<doc id="1805840" url="https://pl.wikipedia.org/wiki?curid=1805840" title="Dresden (album)">
Dresden (album)

Dresden (In Concert) – pierwszy koncertowy album Jana Garbarka, który został wydany w 2009 roku. Jest wydawnictwem dwupłytowym zarejestrowanym w październiku 2007 roku w Alte Schlachthof w Dreźnie.
Album w Polsce uzyskał status złotej płyty.

</doc>
<doc id="1805842" url="https://pl.wikipedia.org/wiki?curid=1805842" title="Mifune">
Mifune

Mifune ("Mifunes sidste sang") - duński komediodramat z roku 1999 w reżyserii Sørena Kragha-Jacobsena, zrealizowany w koprodukcji ze Szwecją. Był trzecim filmem nakręconym zgodnie z zasadami manifestu Dogma 95. 
Opis fabuły.
Kresten to trzydziestolatek pochodzący z głębokiej prowincji, któremu udało się zrobić karierę w Kopenhadze. Pnie się w górę w hierarchii swojej firmy, a na dodatek jest zaręczony z córką szefa. Kiedy nagle umiera jego ojciec, Kresten musi nieoczekiwanie wrócić w świat swojej przeszłości, od której chciał się odciąć. 
Obsada.
i inni

</doc>
<doc id="1805843" url="https://pl.wikipedia.org/wiki?curid=1805843" title="Zatoka Amurska">
Zatoka Amurska

Zatoka Amurska (ros. "Амурский залив", Amurskij zaliw) – jedna z zatok, na które dzieli się rosyjska Zatoka Piotra Wielkiego, stanowi jej północno–zachodnią część. Ma ok. 65 km długości i 10–20 km szerokości, a jej średnia głębokość to 20 metrów. Z sąsiednią Zatoką Ussuryjską łączy ją cieśnina Wschodni Bosfor, do zatoki uchodzą rzeki Razdolnaja i Amba. Nad zatoką zlokalizowane są liczne sanatoria, uzdrowiska i ośrodki wypoczynkowe.
Na wschodnim brzegu położone jest miasto Władywostok.

</doc>
<doc id="1805844" url="https://pl.wikipedia.org/wiki?curid=1805844" title="Ogród Kyu Shiba Rikyu">
Ogród Kyu Shiba Rikyu



</doc>
<doc id="1805846" url="https://pl.wikipedia.org/wiki?curid=1805846" title="Ogród Kyu Shiba-Rikyu">
Ogród Kyu Shiba-Rikyu



</doc>
<doc id="1805847" url="https://pl.wikipedia.org/wiki?curid=1805847" title="Ogród Kyū Shiba Rikyū">
Ogród Kyū Shiba Rikyū

 – park miejski w dzielnicy Minato w Tokio. Jest to jeden z dwóch ogrodów rodowych, pozostałych z epoki Edo. Drugim jest ogród Koishikawa Kōrakuen.
Kyū Shiba Rikyū Onshi Teien leży w pobliżu ogrodów Hamarikyū.
Historia.
Tereny parku były niegdyś częścią Zatoki Tokijskiej. Zostały one osuszone i stopniowo przekształcone w różnorodny sposób w latach 1655-1678. W 1678 r. park były rezydencją Ōkubo Tadamoto. Za czasów siogunatu park posiadał plażę, z dostępem do morza, jednakże wraz z ekspansją miasta dostęp ten utracił i obecnie nie jest w żaden sposób połączony z Zatoką Tokijską.
Teren zmieniał właścicieli kilkakrotnie:
Elementy parku.
W porównaniu z innymi parkami tokijskimi, Kyū Shiba Rikyū Onshi Teien jest stosunkowo niewielki. Był kilkakrotnie zmniejszany.
Park został utworzony wokół wyspy na środku stawu "sensui". W tej chwili jest to zbiornik słodkowodny, ale niegdyś wypełniony był wyłącznie wodą słoną. 
Na stawie znajdują się trzy wysepki, połączone mostkami ze "stałym lądem".
Rozmieszczenie stawu i wysp było zainspirowane Jeziorem Zachodnim znajdującym się w Hangzhou w Chinach. Skały na jednej z wysepek, Naka-jimie, reprezentują góry na Jeziorze Zachodnim.
Na terenie parku znajduje się także plac zabaw dla dzieci i teren do ćwiczenia strzelania z łuku.
Flora.
W ogrodzie rosną m.in. takie gatunki drzew, krzewów i pnączy jak: sosna Thunberga, cynamonowiec kamforowy, różaneczniki, smaczliwka i glicynia japońska. Z bylin uprawiane są tu m.in.: języczka japońska, kosaciec japoński, rozwar wielkokwiatowy, ponętlin szerokolistny, "Lycoris".
Lokalizacja i otoczenie parku.
Adres: Minato-ku, 1-4-1 Kaigan, Tokyo.
Do parku dostać się można samochodem lub za pomocą środków komunikacji masowej. W pobliżu znajduje się stacja kolei JR - Hamamatsu-chō. W bliskim sąsiedztwie parku znajduje się budynek Tokyo World Trade Center.
Linki zewnętrzne.
http://teien.tokyo-park.or.jp/en/kyu-shiba/outline.html

</doc>
<doc id="1805848" url="https://pl.wikipedia.org/wiki?curid=1805848" title="Dawid Jaworski">
Dawid Jaworski

Dawid Jaworski (ur. 31 stycznia 1978) – polski lekkoatleta, skoczek wzwyż.

</doc>
<doc id="1805849" url="https://pl.wikipedia.org/wiki?curid=1805849" title="Rzeczpospolita Mosińska">
Rzeczpospolita Mosińska

Rzeczpospolita Mosińska – niepodległa republika polska, proklamowana przez Jakuba Krotowskiego-Krauthofera podczas Wiosny Ludów, w dniu 3 maja 1848 w Mosinie. Przetrwała tylko 5 dni licząc do przegranej w dniu 8 maja przez powstańców bitwy pod Rogalinem lub 6 dni do ostatecznej potyczki pod Trzebawiem w dniu 9 maja, po której powstańcze siły zbrojne złożyły broń w Bardzie pod Wrześnią, podpisując akt kapitulacyjny.
Proklamacja.
"W Mosinie, tak jak w wielu miastach Wielkiego Księstwa Poznańskiego, od marca urzęduje już Komitet Narodowy w składzie: nauczyciel Wojciech Rost, krawiec Antoni Adamski, piwowar Stanisław Stefanowicz, garncarze Jan Kordylewski i Antoni Ruszkiewicz. 3 maja, dochodzi w mieście do wystąpień, w trakcie których na wezwanie przybywa Jakub Krauthofer-Krotowski wraz ze swoim powstańczym oddziałem. Tutaj, w obecności zgromadzonych mieszkańców, proklamuje on Rzeczpospolitą Mosińską, a Mosinę ogłasza tymczasową stolicą polskiego państwa. Nowym burmistrzem miasta zostaje Wojciech Rost, któremu nominację wręcza osobiście „pan naczelnik” Krotowski".
Na tym dokumencie, widnieje pieczęć z wizerunkiem orła jagiellońskiego i napisem „Polska powstająca".
Medal Rzeczypospolitej Mosińskiej.
Od 1999 r. Rada Miejska Mosiny przyznaje Medale Rzeczypospolitej Mosińskiej. Uhonorowani nim zostali m.in. Jakub Krotowski-Krauthofer, Edward Bernard Raczyński, Antoni Dziatkowiak, Lucyna Smok i Stanisław Wincenty Kasznica. 

</doc>
<doc id="1805850" url="https://pl.wikipedia.org/wiki?curid=1805850" title="Ukraińska Narodowa Akademia Muzyczna">
Ukraińska Narodowa Akademia Muzyczna

Ukraińska Narodowa Akademia Muzyczna (ukr. Національна музична академія України, daw. Kijowskie Konserwatorium Państwowe) – uczelnia muzyczna w Kijowie, założona w 1913 jako konserwatorium muzyczne w ramach Rosyjskiego Stowarzyszenia Muzycznego na terenie kampusu uniwersyteckiego. Pierwszym dyrektorem został Władimir Puchalski (w 1913), następnie Reinhold Glière (lata 1914–1920), Felix Blumenfeld (1918–1922), Konstantin Michajłow (1922–1934) i Abram Lufer (1934–1941 i 1944–1948).
W 1925 niższe roczniki studentów zostały oddzielone od Konserwatorium i utworzono średnią szkołę muzycznę. Wyższe klasy zostały połączone z Instytutem Muzyki i Dramatu. Dyrektorem został Wiktor Kosenko. W 1938 konserwatorium zostało odznaczone Orderem Lenina. W 1940 uczelnia przyjęła imię Piotra Czajkowskiego. W 1995 uczelnia podniosła swój status do rangi instytucji narodowej o nazwie Ukraińska Narodowa Akademia Muzyczna im. P. Czajkowskiego.
Uczelnia zajmuje budynek dawnego Hotelu Continental zbudowanego w 1890 r. Budynek ten został zniszczony podczas II wojny światowej, przebudowano go w 1955, dodając salę koncertową. 
Obecnie Akademia kształci 1000 studentów na 4 wydziałach i 27 instytutach w specjalnościach: fortepian, organy, instrumenty smyczkowe, dęte i perkusyjne, instrumenty ludowe, muzykologia, kompozycja, dyrygentura chóralna, orkiestrowa, śpiew, pedagogika muzyczna i edukacja, sztuka teatralna.
Wśród kadry pedagogów muzycznych jest 2 profesorów, 29 doktorów nauk, 131 docentów, 93 kandydatów nauk, 69 Artystów Narodowych oraz 31 Honorowych Pracowników Sztuki Ukrainy.
Absolwentami uczelni są kompozytorzy: Borys Latoszyński, Lew Rewucki, Iwan Karabic, Wałentyn Sylwestrow, Siergiej Protopopow, pianiści Vladimir Horowitz, Alexander Brailowsky, Alexander Uninsky oraz dyrygenci Igor Błażkow, Kurt Adler.

</doc>
<doc id="1805852" url="https://pl.wikipedia.org/wiki?curid=1805852" title="Kyū Shiba Rikyū Onshi Teien">
Kyū Shiba Rikyū Onshi Teien



</doc>
<doc id="1805853" url="https://pl.wikipedia.org/wiki?curid=1805853" title="Droga wojewódzka nr 584">
Droga wojewódzka nr 584

Droga wojewódzka nr 584 (DW584) – droga wojewódzka klasy G o długości 25,8 km łącząca Sanniki z Łowiczem 

</doc>
<doc id="1805854" url="https://pl.wikipedia.org/wiki?curid=1805854" title="Amba (rzeka)">
Amba (rzeka)

Amba (ros. "Амба") – rzeka o długości 63 km w rosyjskim Kraju Nadmorskim.
Ma swoje źródła w Sichote-Alinie i płynie do Zatoki Amurskiej Morza Japońskiego.

</doc>
<doc id="1805856" url="https://pl.wikipedia.org/wiki?curid=1805856" title="Mähri Geldiýewa">
Mähri Geldiýewa

Mähri Geldiýewa, z domu Öwezowa (ur. 4 kwietnia 1973) – turkmeńska szachistka, arcymistrzyni od 1998 roku.
Kariera szachowa.
W 1993 r. zdobyła w Calicut brązowy medal mistrzostw świata juniorek w kategorii do 20 lat, natomiast w 1998 r. zajęła III m. (za Xu Yuhua i Evą Repkovą-Eid) w indywidualnych mistrzostwach Azji kobiet, rozegranych w Kuala Lumpur. W 2009 r. podzieliła II m. (za Shadi Paridar, wspólnie z Mitrą Hejazipour) w otwartym turnieju w Sari oraz zdobyła tytuł mistrzyni Turkmenistanu.
Pomiędzy 1994 a 2010 wystąpiła w siedmiu szachowych olimpiadach (za każdym razem na I szachownicy), dwukrotnie (1996, 1998) zdobywając złote medale za wyniki indywidualne.
Najwyższy ranking w karierze osiągnęła 1 stycznia 1999 r., z wynikiem 2339 punktów dzieliła wówczas 76-77. miejsce na światowej liście FIDE, jednocześnie zajmując 1. miejsce wśród turkmeńskich szachistek.

</doc>
<doc id="1805857" url="https://pl.wikipedia.org/wiki?curid=1805857" title="Zdzisław Mazurkiewicz">
Zdzisław Mazurkiewicz

 
Zdzisław Mazurkiewicz (ur. 15 sierpnia 1924 w Chełmie) – pułkownik dyplomowany ludowego Wojska Polskiego, wojewoda koszaliński (1981–1986).
Życiorys.
Od 1944 był żołnierzem ludowego Wojska Polskiego. W 1945 roku ukończył Oficerską Szkołę Artylerii w Chełmie. W 1957 roku został wyznaczony na stanowisko dowódcy 11 Dywizji Artylerii Przeciwlotniczej w Brzegu. W 1961 roku został przeniesiony na stanowisko szefa Wojsk OPL Warszawskiego Okręgu Wojskowego w Warszawie. W latach 1965-1967 był słuchaczem Akademii Sztabu Generalnego Sił Zbrojnych ZSRR w Moskwie. Po ukończeniu studiów powrócił do kraju na poprzednio zajmowane stanowisko służbowe. W 1968 roku został wyznaczony na stanowisko zastępcy szefa Wojsk Obrony Przeciwlotniczej Ministerstwa Obrony Narodowej w Warszawie. Na tym stanowisku w 1980 roku został wyróżniony wpisem do Honorowej Księgi Czynów Żołnierskich "„za wybitną, wzorową służbę i pracę w Siłach Zbrojnych Polskiej Rzeczypospolitej Ludowej”". W grudniu 1981 roku został powołany na stanowisko wojewody koszalińskiego, które piastował do 1986.
Odznaczony m.in. Krzyżem Oficerskim Orderu Odrodzenia Polski.

</doc>
<doc id="1805860" url="https://pl.wikipedia.org/wiki?curid=1805860" title="Turkmeńscy arcymistrzowie szachowi">
Turkmeńscy arcymistrzowie szachowi

Lista turkmeńskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Turkmenistanu reprezentowali tylko w pewnym okresie swojego życia.

</doc>
<doc id="1805861" url="https://pl.wikipedia.org/wiki?curid=1805861" title="Apa Sherpa">
Apa Sherpa

Apa Sherpa, właściwie Lhakpa Tenzing Sherpa (ur. 20 stycznia 1960 w Thame) – nepalski himalaista. Zyskał sławę jako człowiek, który najwięcej razy zdobył najwyższy szczyt świata – Mount Everest. Dokonał tego 21 razy, pierwszy raz 10 maja 1990 r. a ostatni 11 maja 2011 r. Wyczyn ten zapewnił mu przydomek „Super Szerpa”.
Ma żonę – Yang Chi oraz troje dzieci, dwóch synów o imionach: Tenjing i Pemba oraz córkę Dawę. Mieszka wraz z rodziną w USA, w miasteczku Draper, w stanie Utah. Apa jest współwłaścicielem firmy odzieżowej "Karma Outdoor Clothing".
&lt;br&gt;
Wpisany w roku 2012 do Księgi Rekordów Guinnessa. Był wtedy rekordzistą pod względem największej liczby wejść na Everest w sumie 21 razy.
Lista wejść na Everest:

</doc>
<doc id="1805866" url="https://pl.wikipedia.org/wiki?curid=1805866" title="The Anthem (album)">
The Anthem (album)

The Anthem – debiutancki album studyjny szwedzkiego piosenkarza Darina wydany w 2005 roku. Promował go utwór "Money for Nothing".

</doc>
<doc id="1805868" url="https://pl.wikipedia.org/wiki?curid=1805868" title="Sypka Warszawa">
Sypka Warszawa

Sypka Warszawa – singel i teledysk Anny Marii Jopek wydany przez Discovery i Muzeum Powstania Warszawskiego celem uczczenia 65. rocznicy wybuchu powstania warszawskiego, jako część wspólnego projektu "Warszawa 1944. Bitwa o Polskę". Muzykę do słów Białoszewskiego z "Pamiętnika z powstania warszawskiego" skomponował Marcin Pospieszalski. Piosenkę na swojej płycie śpiewa też sam Pospieszalski.
Teledysk.
Teledysk miał premierę o godzinie 17.00 1 sierpnia 2009 na kanale "Discovery Historia". Otrzymał nominację do Camerimage 2009 w Konkursie Wideoklipów.

</doc>
<doc id="1805869" url="https://pl.wikipedia.org/wiki?curid=1805869" title="Razdolnaja">
Razdolnaja

Razdolnaja (ros. "Раздольная", chiń. 绥芬河 "Suífēn Hé") – rzeka o długości 242 km na rosyjskim Dalekim Wschodzie.

</doc>
<doc id="1805870" url="https://pl.wikipedia.org/wiki?curid=1805870" title="Wieś królewska">
Wieś królewska

Wieś królewska — wieś, osada, która otrzymała prawa królewskie lub została założona przez króla. Jednostka taka podlegała bezpośrednio królowi. Otrzymane prawa, które spisywane były w pergaminach królewskich, określały daną osadę, np. Pergaminy Kazimierza Wielkiego.

</doc>
<doc id="1805873" url="https://pl.wikipedia.org/wiki?curid=1805873" title="Jack William Pithey">
Jack William Pithey

Jack William Pithey, GOLM, CBE (ur. 5 września 1903 w Potchefstroom) – rodezyjski polityk. Pełnił obowiązki prezydenta Rodezji od listopada 1978 do marca 1979, był także przewodniczącym Senatu tego kraju oraz deputowanym w Izby Zgromadzeń w latach 1964–1970 (wybrano go z okręgu Avondale w wyborach uzupełniających).
Zarys biografii.
Urodził się 5 września 1903 w mieście Potchefstroom, położonym w burskim Transwalu. W 1923 przeprowadził się do Rodezji Południowej. W 1958 został sekretarzem sprawiedliwości w rządzie Federacji Rodezji i Niasy. Stanowisko to sprawował do 1961. W latach 1962–1963 tę samą funkcję pełnił w rządzie Rodezji Południowej.
Był członkiem Frontu Rodezyjskiego, poparł jednostronne ogłoszenie niepodległości przez Rodezję 11 listopada 1965.
1 września 1931 poślubił Mary Wood. Para doczekała się trojga dzieci – dwóch synów i córki.

</doc>
<doc id="1805875" url="https://pl.wikipedia.org/wiki?curid=1805875" title="Money for Nothing">
Money for Nothing



</doc>
<doc id="1805879" url="https://pl.wikipedia.org/wiki?curid=1805879" title="Józef Serafin (organista)">
Józef Serafin (organista)

Józef Serafin (ur. 1 maja 1944 w Krakowie) – polski organista i pedagog.
Życiorys.
W 1968 roku ukończył z odznaczeniem Państwową Wyższą Szkołę Muzyczną w Krakowie, gdzie studiował w klasie organów Bronisława Rutkowskiego i Jana Jargonia. W latach 1970–1972 odbył studia w Hochschule für Musik und darstellende Kunst w Wiedniu (od 1998 Universität für Musik und darstellende Kunst Wien) pod kierunkiem Antona Heillera, uzyskując dyplom z odznaczeniem i nagrodę specjalną.
Jest laureatem pierwszych nagród na Ogólnopolskim Konkursie Muzyki Dawnej w Łodzi (1964), Ogólnopolskim Konkursie Organowym w Warszawie (1967) oraz Międzynarodowym Konkursie Organowym w Norymberdze (1972). Koncertował w niemal wszystkich krajach Europy, a także w Japonii, Kanadzie i Stanach Zjednoczonych. Dokonał licznych nagrań radiowych i telewizyjnych w kraju oraz za granicą, a także płytowych.
Jest profesorem Akademii Muzycznej w Warszawie oraz profesorem i kierownikiem Katedry Organów w Akademii Muzycznej w Krakowie. W 1996 roku prowadził klasę mistrzowską w Seulu w Korei Południowej. 
Brał udział w pracach jury międzynarodowych konkursów organowych w Norymberdze, Pradze, Manchesterze, Beauvais i Gdańsku.
Od wielu lat jest kierownikiem artystycznym Międzynarodowego Festiwalu Muzyki Organowej i Kameralnej w Kamieniu Pomorskim oraz Leżajsku.

</doc>
<doc id="1805881" url="https://pl.wikipedia.org/wiki?curid=1805881" title="Popigaj (krater)">
Popigaj (krater)

Popigaj (ros. Попига́й) – krater uderzeniowy w syberyjskiej części Rosji, w Kraju Krasnojarskim, na północ od miasta Norylsk, w delcie rzeki Popigaj.
Popigaj jest czwartym pod względem wielkości potwierdzonym kraterem uderzeniowym na Ziemi (stan na lipiec 2012). Ma średnicę około 90 kilometrów. Ocenia się, że powstał w wyniku uderzenia bolidu o średnicy 5–8 km około 35,7 ± 0,2 (z dokładnością 2σ) miliona lat temu, w okresie późnego eocenu. 
Diamenty.
Skok ciśnienia, wywołany uderzeniem, przekształcił znajdujący się w ziemi grafit w diamenty. Szacuje się, że powstałe złoże zawiera biliony karatów diamentów i jest zdolne do zaspokojenia popytu świata na te kamienie przez 3 tysiące lat. Spośród odkrytych złóż to jest dziesięciokrotnie większe niż suma pozostałych na świecie.
Odmiany polimorficzne diamentu występujące w rejonie krateru Popigaj to lonsdaleit oraz nowy (w roku 2003), naturalny, supertwardy, przezroczysty polimorf węgla.

</doc>
<doc id="1805883" url="https://pl.wikipedia.org/wiki?curid=1805883" title="Wschodni Bosfor">
Wschodni Bosfor

Wschodni Bosfor (ros. "Босфор Восточный") − rosyjska cieśnina o długości 9 km, oddzielająca Wyspę Rosyjską od stałego lądu i Półwyspu Murawiowa-Amurskiego. Cieśnina łączy dwie części Zatoki Piotra Wielkiego: Zatokę Amurską i Zatokę Ussuryjską.
W lipcu 2012 roku nad cieśniną otwarto most wantowy, jeden z mostów o najdłuższym przęśle (1104 m), łączący Wyspę Rosyjską ze stałym lądem.

</doc>
<doc id="1805885" url="https://pl.wikipedia.org/wiki?curid=1805885" title="Łew Rewucki">
Łew Rewucki

Łew Rewucki, ukr. Лев Миколайович Ревуцький (ur. 20 lutego 1889, zm. 30 marca 1977) - ukraiński kompozytor, pedagog, Ludowy Artysta ZSRR, laureat Państwowej Nagrody im. Tarasa Szewczenki.
W latach 1913-1916 uczęszczał do Konserwatorium Kijowskiego, studiując kompozycję u R. Gliera. W latach 1924-1934 wykładał w instytucie muzyczno-dramatycznym w Kijowie, po 1934 w Konserwatorium Kijowskim.
Studenci Rewuckiego to: Georgi i Platon Majboroda, Witalij Kyrejko, Leonid Grabowski. Rewucki uczynił wiele dla popularyzacji twórczości Mykoły Łysenki. 
Dorobek twórczy Rewuckiego:

</doc>
<doc id="1805886" url="https://pl.wikipedia.org/wiki?curid=1805886" title="Legendarni biskupi poznańscy">
Legendarni biskupi poznańscy

Legendarni biskupi poznańscy – dziesięciu wymienionych przez Jana Długosza biskupów poznańskich w XI i XII wieku, których istnienie nie jest jednak udokumentowane w źródłach współczesnych.
Lista Długosza.
Według Długosza, po śmierci Jordana w 1001 roku (w rzeczywistości zmarł ok. 982-984) biskupami poznańskimi byli:
Długosz nie zna dobrze udokumentowanego biskupa Ungera (zm. 1012), bezpośredniego następcy Jordana.
Ponadto w latach 1175–77, po bez wątpienia historycznych biskupach Bogufale, Peanie, Stefanie, Radwanie i Bernardzie Długosz wymienia dwóch, których istnienie jest także nieudokumentowane źródłowo:
Na koniec wreszcie Długosz wymienia biskupa Filipa, urzędującego jakoby w latach 1196 do 1209.
Historyczność postaci.
Żaden z powyższych biskupów nie jest wymieniony w autentycznym dokumencie, o żadnym z nich nie wspominają roczniki, kroniki czy inne źródła współczesne. Twierdzenia Długosza, iż nominacji tych dokonywali bezpośrednio papieże, nie odpowiadają praktyce XI i XII wieku, zgodnie z którą biskupów mianowali monarchowie, a papież co najwyżej zatwierdzał, o czym wyraźnie mówi Gall Anonim w swojej Kronice. Co więcej, imiona papieży, którzy mieli mianować poszczególnych poznańskich ordynariuszy, nie odpowiadają imionom papieży faktycznie zasiadających wówczas na Stolicy Apostolskiej. Ponadto, na przestrzeni XI i XII wieku zidentyfikowano w źródłach kilku innych polskich biskupów, którzy wedle wszelkiego prawdopodobieństwa byli biskupami poznańskimi (m.in. wspomniani przez Galla biskupi Franko i Paweł). Z tego względu przyjmuje się, że co najmniej pierwszych sześciu „długoszowych” biskupów (wszyscy włoskiego pochodzenia) to postacie fikcyjne.
Nie ma natomiast zgody co do historyczności dwóch biskupów polskiego pochodzenia, Wawrzyńca i Marcina. Zdaniem Stanisława Karwowskiego, wybór pierwszego Polaka na ordynariusza poznańskiego był faktem tak doniosłym, że informacja o tym musiała przechować się w tradycji miejscowego kościoła i z tego względu skłania się ku uznaniu historyczności Wawrzyńca, mimo braku dowodów ze źródeł współczesnych. Odmienne zdanie wyrażali Wojciech Kętrzyński oraz historyk poznańskiej archidiecezji J. Nowacki.
Jeszcze bardziej skomplikowana jest sprawa historyczności biskupa Marcina. Istnieje bowiem dokument datowany na 23 kwietnia 1145, który wymienia Marcina jako biskupa poznańskiego. Dokument ten wprawdzie został zidentyfikowany jako XIII-wieczne fałszerstwo, nie jest jednak wykluczone, że fałszerz opierał się na prawdziwych danych z I połowy XII wieku.
Co do Świętosława i Gerwarda, można stwierdzić jedynie tyle, że teoretycznie jest dla nich miejsce w katalogu biskupów poznańskich, gdyż dokument biskupa Benedykta z 1192 nazywa biskupa Radwana (1164-1172) jego „piątym poprzednikiem” dosłownie "quintus ante nos"), podczas gdy pomiędzy Radwanem a Benedyktem udokumentowanych ponad wszelką wątpliwość jest jedynie dwóch biskupów” Cherubin (1172-1180) i Arnold (1180-1186). Przeciwko ich historyczności przemawia jednak spisana wprawdzie w XVI wieku, ale niewątpliwie oparta na wcześniejszych źródłach "Relacja o założeniu opactwa w Koprzywnicy", która stwierdza, że opat Piotr, późniejszy arcybiskup gnieźnieński (udokumentowany 1191-1198), był wpierw przez krótki czas biskupem poznańskim. Ponadto określenie "quintus ante nos" w średniowiecznej łacinie prawdopodobnie znaczyło nie tyle "piąty przed nami", co raczej "piąty licząc od nas". Oznaczałoby, że w rzeczywistości Radwan był nie piątym, lecz czwartym poprzednikiem Benedykta, zatem faktycznie nie byłoby miejsca dla Świętosława i Gerwarda.
Istnienie biskupa Filipa jest przyjmowane przez część historyków. Miał on rzekomo urzędować przez kilka tygodni na początku 1211 roku, po śmierci Arnolda (zm. 15 stycznia 1211), a przed wyborem Pawła (przed 11 kwietnia 1211). Świadczyć miała o tym bulla papieża Innocentego III z 17 lipca 1211, wymieniająca niedawno zmarłego biskupa poznańskiego Filipa. Jednakże w rzeczywistości w oryginalnym tekście tej bulli imię zmarłego biskupa nie było wymienione, a dopiero na późniejszych kopiach uzupełniono je w oparciu o przekaz Długosza. Najprawdopodobniej jednak wzmianka o zmarłym biskupie odnosi się do Arnolda.

</doc>
<doc id="1805887" url="https://pl.wikipedia.org/wiki?curid=1805887" title="Król śledziowy">
Król śledziowy



</doc>
<doc id="1805888" url="https://pl.wikipedia.org/wiki?curid=1805888" title="Rita Mae Brown">
Rita Mae Brown

Rita Mae Brown (ur. 28 listopada 1944 w Hanoverze, w Pensylwanii) – amerykańska pisarka, poetka, scenarzystka, działaczka feministyczna oraz aktywistka lesbijska.
Urodziła się w Hanover w stanie Pensylwania), a dorastała na Florydzie, gdzie też, w latach sześćdziesiątych XX wieku, rozpoczęła studia na Uniwersytecie Florydy. W trakcie studiów przeniosła się do Nowego Jorku i podjęła studia na Uniwersytecie Nowego Jorku. Na tej uczelni uzyskała dyplom z literatury angielskiej, a w nowojorskiej Szkole Sztuk Wizualnych – dyplom z kinematografii. Pracę doktorską z dziedziny nauk politycznych obroniła w "Institute for Policy Studies" w Waszyngtonie.
Jest aktywną działaczką polityczną. Działała w ruchu praw obywatelskich, ruchach antywojennych, lesbijsko-gejowskich (Gay Liberation) i feministycznych. Wraz ze Student Homophile League uczestniczyła w zamieszkach Stonewall w 1969 roku. Była aktywistką National Organization for Women (Narodowa Organizacja Kobiet), ale z powodu konfliktu z przewodniczącą, Betty Friedan, opuściła szeregi tej organizacji.
Jako pisarka zadebiutowała tomikami poezji w 1971 i 1973, ale rozgłos przyniosła jej powieść "Rubyfruit Jungle" (1973), z niespotykanymi w tamtym okresie wątkami lesbijskimi.
W życiu prywatnym była związana m.in. z tenisistką Martiną Navratilovą, aktorką i pisarką Fannie Flagg (autorką "Smażonych zielonych pomidorów"), Judy Nelson i zajmującą się polityką Elaine Noble. 
Działa także na rzecz ochrony zwierząt i opieki nad nimi. Od roku 2004 mieszka w okolicach Charlottesville w stanie Wirginia.
Twórczość.
Powieści i nowele
Literatura faktu
Scenariusze filmowe (wybór)

</doc>
<doc id="1805889" url="https://pl.wikipedia.org/wiki?curid=1805889" title="Tina Šutej">
Tina Šutej

Tina Šutej (ur. 7 listopada 1988 w Lublanie) – słoweńska lekkoatletka, specjalizująca się w skoku o tyczce.
Osiągnięcia.
W 2012 reprezentowała Słowenię na igrzyskach olimpijskich w Londynie; 19. pozycja w eliminacjach nie dała jej awansu do finału. Cztery lata później, podczas igrzysk w Rio de Janeiro zajęła 11. miejsce. W trzecim olimpijskim starcie w Tokio (2021) uplasowała się na 5. pozycji.

</doc>
<doc id="1805890" url="https://pl.wikipedia.org/wiki?curid=1805890" title="Akszobhja">
Akszobhja

Akszobhja (sanskryt: dosłownie "Nieporuszony"; język chiński: 阿閦如来 "Āchùrúlái"; język japoński: – jeden z pięciu dhjanibuddów (Buddów medytacyjnych). W krajach therawady określany jest po prostu jako Budda w przeciwieństwie do krajów mahajany nie używa się nazwy Akszobhja. W Tybecie bywa nazywany też Wadżrasana (Diamentowy Tron).
Ikonografia.
Przedstawiany w kolorze niebieskim, tradycyjne atrybuty to dzwonek, wadżra, klejnot, lotos, oraz miecz. 
Wierzchowcem jest słoń. Jego mudrą jest bhumisparśa.
Znaczenie.
Akszobhja symbolizuje zdolność przekształcania gniewu w bezstronną mądrość, stąd kolor niebieski, nawiązujący do lustra lub zwierciadła wody. Panuje nad wschodnim rejonem wszechświata Ratnaketu.

</doc>
<doc id="1805892" url="https://pl.wikipedia.org/wiki?curid=1805892" title="Annapurna I">
Annapurna I



</doc>
<doc id="1805893" url="https://pl.wikipedia.org/wiki?curid=1805893" title="Annapurna II">
Annapurna II



</doc>
<doc id="1805899" url="https://pl.wikipedia.org/wiki?curid=1805899" title="Uniwersytet w Elbasanie">
Uniwersytet w Elbasanie

Uniwersytet w Elbasanie im. Aleksandra Xhuvaniego (alb. "Universiteti Aleksandër Xhuvani") – albański uniwersytet państwowy w Elbasanie. 
Uniwersytet został założony w 1991 roku. Uczelnia powstała na bazie działającej tam od 1909 Wyższej Szkoły Pedagogicznej (alb. "Instituti i Lartë Pedagogjik") – pierwszej w historii szkoły kształcącej nauczycieli języka albańskiego. Uczelnia zachowała imię patrona Wyższej Szkoły Pedagogicznej – językoznawcy pochodzącego z Elbasanu – Aleksandra Xhuvaniego. Od 2016 funkcję rektora uczelni pełni profesor Skënder Topi, będący z zawodu lekarzem.
Wydziały.
Uniwersytet składa się z siedmiu wydziałów i jednego college'u:
W ramach uczelni działa także Ośrodek Studiów Albanologicznych i Bałkanistycznych (alb. Qendra e Kërkimeve Albanologjike dhe Ballkanike).
Uniwersytet w Elbasanie kształci 3500 studentów w systemie studiów dziennych i 4500 studentów w systemie studiów zaocznych. System studiów korespondencyjnych, uruchomiony w latach 90. XX w., obecnie nie funkcjonuje.
Kadrę nauczającą stanowi 245 osób, z czego 8 posiada tytuł profesorski. Wykłady na uczelni prowadzi także 44 uczonych zagranicznych, z czego 2 posiada tytuł profesorski.
Uniwersytet wydaje własne czasopismo "Buletini Shkencor i UE-së” studenci uczelni wydają periodyk “Studenti”.
Badania naukowe.
W działalności naukowej szczególne znaczenie odgrywają badania z pogranicza biologii i fizyki. Ośrodek w Elbasanie prowadzi badania nad przemianami w środowiskiem naturalnym, problemami zarybienia rzek i jezior albańskich, a także nad zjawiskami fotosyntezy i magnetyzmu.

</doc>
<doc id="1805902" url="https://pl.wikipedia.org/wiki?curid=1805902" title="Droga wojewódzka nr 704">
Droga wojewódzka nr 704

Droga wojewódzka nr 704 (DW704) – droga wojewódzka o długości 31 km łącząca Jamno z Brzezinami 

</doc>
<doc id="1805903" url="https://pl.wikipedia.org/wiki?curid=1805903" title="XIX Zjazd WKP(b)">
XIX Zjazd WKP(b)

XIX Zjazd Wszechzwiązkowej Komunistycznej Partii (bolszewików) obradował od 5 do 14 października 1952 r. w Moskwie. Zjazd miał charakter uroczysty i był demonstracją siły oraz znaczenia WKP(b) i jej przywódcy Józefa Stalina. Zasłynął przede wszystkim uchwałą o zmianie nazwy partii.
Był pierwszym zjazdem sowieckiej partii komunistycznej od 13 lat, pomimo że generalny sekretarz zobowiązany był do zwoływania zjazdów minimum raz na pięć lat. Niezwoływanie zjazdu od 1939 r. to jeden z przejawów wszechwładzy Stalina w ZSRR.
Stalin wygłosił przemowę w ostatnim dniu zjazdu. Prowadzenie zjazdu i wygłoszenie referatu sprawozdawczego Komitetu Centralnego powierzył Gieorgijowi Malenkowowi. Głównym przedmiotem obrad było wychwalanie zasług Stalina i podkreślanie słuszności jego polityki. Podczas zjazdu delegaci przyjęli uchwałę zmieniającą nazwę WKP(b) na "Komunistyczna Partia Związku Radzieckiego" (KPZR), pod którą ta funkcjonowała już do końca swojego istnienia w 1991 r. Przedstawiono również nowy Statut KPZR, w którym określono, kto może być członkiem partii, jakie ma prawa i obowiązki, ustalono strukturę partii, kto zasiada w najwyższych szczeblach, oraz okręgowych, krajowych i republikańskich organizacjach partyjnych.
Podjęto również decyzję w sprawie piątego już Planu Pięcioletniego rozwoju ZSRR na lata 1951-1955. Zjazd stanowił szczytowy punkt akcji antyżydowskiej, czyli atakowania przez Stalina osób pochodzenia żydowskiego na szczytach władzy. Przemówienie inauguracyjne wygłosił Wiaczesław Mołotow, a zamykające Kliment Woroszyłow. W skład nowego Komitetu Centralnego Partii weszło 125 osób (m.in. Stalin, Breżniew, Bułganin, Beria, marszałek Iwan Koniew itd.). Na zastępców członków KC wyłoniono 111 nazwisk (m.in. marszałka Żukowa), natomiast skład Centralnej Komisji Rewizyjnej KPZR liczył 37 członków. W wybranym kierownictwie partyjnym znalazło się wielu nowych ludzi. Znamiennym był natomiast fakt, że nie dokonano wyboru sekretarza generalnego KC KPZR, a Józef Stalin został wyłącznie jednym z sekretarzy Komitetu Centralnego (stanowisko I Sekretarza KC przywrócono dopiero po jego śmierci i obejmie je Nikita Chruszczow). Do pewnego stopnia uznać można zjazd jako pierwszy krok do przygotowania kolejnej "czystki", przerwała je jednak śmierć Stalina 5 miesięcy po zjeździe. 
W zjeździe gościnnie uczestniczyły również 44 delegacje partii komunistycznych innych krajów świata, wśród nich delegacja chińska z Mao Zedongiem na czele (delegacja amerykańska nie mogła przybyć na zjazd, gdyż rząd USA nie wydał im wiz). Delegacji Polskiej Zjednoczonej Partii Robotniczej przewodniczył Bolesław Bierut, który wygłosił przemówienie 7 października, w którym dziękował ZSRR za pomoc narodowi polskiemu w odbudowie kraju i budowie Pałacu Kultury i Nauki, który określił jako "wspaniały dar Związku Radzieckiego, będący przykładem braterskiej, serdecznej pomocy".

</doc>
<doc id="1805906" url="https://pl.wikipedia.org/wiki?curid=1805906" title="Teja Melink">
Teja Melink

Teja Melink (ur. 23 marca 1980) – słoweńska lekkoatletka, specjalizująca się w skoku o tyczce.
Osiągnięcia.
Melink wielokrotnie reprezentowała Słowenię na dużych międzynarodowych imprezach, jednak bez większych sukcesów. W jedynym starcie na igrzyskach olimpijskich (Ateny 2004) zajęła 24. miejsce w eliminacjach i nie awansowała do finału.

</doc>
<doc id="1805907" url="https://pl.wikipedia.org/wiki?curid=1805907" title="Jacek Czayka">
Jacek Czayka

Jacek Jan Czayka (ur. 13 kwietnia 1934 w Krakowie) – polski urzędnik państwowy, wicewojewoda i wojewoda koszaliński (1982–1990).
Życiorys.
W 1958 ukończył studia na Wydziale Mechaniki Politechniki Gdańskiej. Pracował przy budowie fabryki płyt wiórowych w Nidzie, następnie (do 1970) był zatrudniony w zakładach płyt pilśniowych w Szczecinku, jako główny mechanik. Od 1974 do 1982 był dyrektorem Zakładów Płyt Pilśniowych i Wiórowych w Karlinie. W latach 1982–1986 pełnił obowiązki wicewojewody koszalińskiego, a w okresie 1986–1990 był wojewodą. W 1992 stanął na czele przedsiębiorstwa w Karlinie przekształconego w spółkę z o.o.
Od 2002 pełnił obowiązki przewodniczącego Zachodniopomorskiej Regionalnej Kasy Chorych.

</doc>
<doc id="1805908" url="https://pl.wikipedia.org/wiki?curid=1805908" title="Dhjanibudda">
Dhjanibudda



</doc>
<doc id="1805909" url="https://pl.wikipedia.org/wiki?curid=1805909" title="Electronic Industries Association of Japan">
Electronic Industries Association of Japan

Utworzone w 1948 roku Electronic Industries Association of Japan (EIAJ) (Zrzeszenie Japońskich Producentów Sprzętu Elektronicznego) było jedną z dwóch (obok Japan Electronic Industries Development Association JEIDA) japońskich organizacji handlowych, przekształconych w 2000 roku w Japan Electronics and Information Technology Industries Association (JEITA).
W okresie swojej działalności EIAJ utworzyło wiele standardów stosowanych w branży elektronicznej na całym świecie po dziś dzień. Należą do nich:

</doc>
<doc id="1805910" url="https://pl.wikipedia.org/wiki?curid=1805910" title="Rusłan Giełajew">
Rusłan Giełajew

Rusłan (Chamzat) Giełajew, (ur. 16 kwietnia 1964, zm. 28 lutego 2004) – czeczeński żołnierz, dowódca polowy, partyzant i polityk w latach 1992–2004.
Giełajew był uważany za jednego z najwybitniejszych czeczeńskich dowódców wojskowych, walczył i dowodził w obydwu wojnach czeczeńskich, jak i w trakcie konfliktu abchasko-gruzińskiego (1992–1993). W przeciwieństwie do kilku innych prominentnych dowódców czeczeńskich, odżegnywał się od stosowania terroru wobec ludności cywilnej. W polityce wewnątrz-czeczeńskiej, pomimo piastowania ważnych stanowisk, starał się nie angażować w konflikt między radykalnymi islamistami (takimi jak Mowładi Udugow, Zelimchan Jandarbijew, Szamil Basajew), a bardziej umiarkowanymi politykami (Asłan Maschadow). Znany pod pseudonimem „Czarny Anioł”, od koloru uniformu, który zwykł nosić.
Życiorys.
Niewiele wiadomo o jego życiu przed 1992 rokiem. Urodził się w 1964 roku we wsi Komsomolskoje (dzisiejsza czeczeńska nazwa: Saadi-Kotar), w pobliżu miasta Urus-Martan w ówczesnej Czeczeńsko-Inguskiej Autonomicznej Republice Socjalistycznej, w rodzinie wielodzietnej. W latach 80. mieszkał przez jakiś czas w Obwodzie omskim na Syberii. Imał się różnych zajęć – miał pracować jako kombajnista, technik w rafinerii w Groznym, a także milicjant. Trzykrotnie żonaty, miał kilkoro dzieci. Syn Rustam (ur. 1988) zginął w Aleppo w Syrii w sierpniu 2012 roku, jako członek niewielkiego kontyngentu Czeczenów walczącego po stronie rebeliantów z reżimem prezydenta Assada.
Po 1992 roku.
W 1992 roku, m.in. wraz z Basajewem, wziął udział w konflikcie abchasko-gruzińskim po stronie separatystów abchaskich jako ochotnik z kilkusetosobowego kontyngentu tzw. Konfederacji Górskich Narodów Kaukazu. W trakcie walk dał się poznać jako znakomity żołnierz – pod koniec konfliktu cieszył się niekwestionowanym autorytetem. W późniejszych latach żałował swojego udziału w konflikcie abchaskim, stwierdzając, że wojna ta była operacją rosyjskiego wywiadu wojskowego – GRU. Jesienią 2001 roku wrócił do Abchazji jako sojusznik Gruzji, z prawdopodobnym celem zaatakowania stolicy Abchazji – Suchumi, jednak operacja się nie powiodła.
Po powrocie z frontu abchaskiego, Giełajew – w tym czasie zaufany człowiek prezydenta Dudajewa – wziął czynny udział w I wojnie czeczeńskiej. Na początku walk dowodził niewielkim oddziałem komandosów „Borz” (w języku czeczeńskim: „wilk”), składającym się z weteranów konfliktu abchaskiego. Na jego czele przeprowadził szereg udanych akcji przeciw wojskom rosyjskim. Wielokrotnie ranny musiał czasowo zrezygnować z czynnego udziału w walkach. Awansowany na dowódcę zachodniego frontu wsławił się w szczególności przeprowadzonym 6 marca 1996 rajdem na Grozny, kiedy to udało mu się zająć znaczną część okupowanego przez Rosjan miasta. Dowodzony przez niego oddział, po zadaniu znacznych strat wojskom federalnym, wycofał się ze stolicy po dwu dniach. W trakcie tego konfliktu, podczas bitwy o wieś Szatoj, na rozkaz Giełajewa czeczeńscy bojownicy, w odwecie za rosyjskie bombardowania ludności cywilnej, zamordowali dwóch rosyjskich jeńców wojennych.
Po zakończeniu I wojny czeczeńskiej Giełajew unikał jednoznacznego poparcia którejkolwiek z walczących o władzę grup. Utrzymywał dobre stosunki zarówno z radykalnymi islamistami, jak i umiarkowanymi politykami, budując przy tym własne struktury polityczne w rodzinnym rejonie urus-martańskim. W kwietniu 1997 roku Maschadow mianował go premierem, a rok później, w wyniku rządowym przetasowań, ministrem obrony i dowódcą quasi-policyjnej formacji pod nazwą Straż Szariacka.
W tym czasie Giełajew, podobnie jak wielu innych dowódców czeczeńskich, coraz bardziej skłaniał się ku islamowi. W 1997 roku odbył pielgrzymkę do Mekki, po której przybrał imię Chamzat. Pozyskał sponsorów w krajach arabskich, co przyczyniło się do zwiększenia roli, jaką w politycznym i wojskowym życiu Czeczenii pełnili wahhabici. Sprawa czeczeńska zyskała sympatyków w krajach islamskich.
II wojna czeczeńska i walka partyzancka.
Na początku II wojny czeczeńskiej, dowodził liczącym 1500 bojowników oddziałem broniącym Groznego, wraz z którym wycofał się z miasta bez walki w styczniu 2000 roku. Za decyzję o porzuceniu Groznego, Prezydent Maschadow zdegradował go do stopnia szeregowca i pozbawił wszelkich odznaczeń. Po wycofaniu się z Groznego i zdradzie czeczeńskiego watażki Arbiego Barajewa, Giełajew dotarł wraz z oddziałem do swojej rodzinnej wsi Komsomolskoje, gdzie po trwającym kilka tygodni rosyjskim oblężeniu stracił kilkuset ludzi (jedna z największych klęsk czeczeńskich podczas wojny). Wraz z zaledwie kilkudziesięcioma ludźmi – z 1500, których pierwotnie miał pod komendą – udało mu się w końcu wyrwać z oblężenia. W dalszych miesiącach kontynuował walkę przeciw Rosjanom, jego ludzie próbowali także dokonać zemsty na Arbim Barajewie na zdradę, której dopuścił się podczas wycofania z Groznego. Działał w dużym stopniu niezależnie od innych czeczeńskich dowódców – w celu werbunku bojowników, opierał się na własnych koneksjach wśród lokalnych przywódców oraz pieniądzach pochodzących z zewnętrznych źródeł w krajach muzułmańskich.
Istniały pogłoski, że owym okresie Rosjanie usiłowali wyzyskać konflikt na linii Giełajew – Maschadow i prowadzili z tym pierwszym tajne negocjacje. Giełajew ostro zaprzeczał tym enuncjacjom, Rosjanie nie zajęli w tej sprawie jasnego stanowiska. Tymczasem Giełajew znalazł schronienie w zamieszkałym przez Kistów – czeczeńską grupę etniczną – Wąwozie Pankisi w Gruzji. Tam, przy cichym wsparciu rządu gruzińskiego, odbudowywał siły. Prezydent Gruzji Edward Szewardnadze odrzucał żądania Moskwy dotyczące aresztowania i wydania Giełajewa, stwierdzając przy tym, że Giełajew jest „wykształconą osobą” i w żadnym wypadku terrorystą.
Jesienią 2001 roku, oddział Giejałewa został przerzucony przez Gruzinów do Wąwozu Kodori we wschodniej Abchazji, gdzie atakował stanowiska abchaskich separatystów. Prawdopodobnym celem Giełajewa mogłoby być Suchumi albo, jak spekulowano, nawet lotnisko w Soczi. Jednak już na samym początku planowanego rajdu, oddział Giełajewa doznał znacznych strat (w walkach zginęło też pięciu obserwatorów misji ONZ), w związku z czym, zdecydował się on przerwać misję.
W 2002 roku wracał na północną stronę Kaukazu na czele dużego oddziału, który zrekrutował korzystając m.in. z pieniędzy benefaktorów w krajach muzułmańskich. We wrześniu 2002 roku jego oddziały zajęły kilka miejscowości w Inguszetii, jednak po rosyjskim kontrataku zmuszone były wycofać się. W walkach tych zginął brytyjski dziennikarz kręcący dokument o czeczeńskich separatystach – Roddy Scott. Sam Giełajew został – nie po raz pierwszy w karierze – ranny w stopniu czasowo uniemożliwiającym kontynuację walki. Po tej bitwie, Giełajew proponował innym czeczeńskim przywódcom zmianę taktyki – z małych dywersyjnych operacji oraz zamachów samobójczych – na prowadzone w dużej skali ataki na rosyjskie bazy i instalacje wojskowe. Propozycja spotykała się z dezaprobatą Basajewa oraz Doku Umarowa – Basajew wykorzystywał nawet swoje koneksje, aby odciąć Giełajewa od źródeł finansowania.
Śmierć.
Giełajew zginął w walce w dniu 28 lutego 2004 roku, na pograniczu dagestańsko-gruzińskim, przy próbie wycofania się do Gruzji po nieudanej akcji w Dagestanie. Okoliczności śmierci nie są jasne. Wedle wersji rosyjskiej, Giełajew odłączył się od swego oddziału, chcąc samotnie wyrwać się z rosyjskiego okrążenia. Zginąć miał dość przypadkowo – podczas próby zatrzymania przez napotkany dwuosobowy patrol wojsk ochrony pogranicza – zabijając obydwu pograniczników, którzy usiłowali go wylegitymować, sam otrzymał postrzał w rękę i umarł z powodu upływu krwi. W wersji podanej przez witrynę czeczeńskich separatystów KavkazCenter, Giełajew zginął podczas regularnej bitwy z oddziałami rosyjskimi. Powodem śmierci miał być postrzał z ciężkiego karabinu maszynowego umiejscowionego na helikopterze – który oderwał mu ramię. Zgodnie ze swoją praktyką szykanowania rodzin poległych separatystów, Rosjanie nie wydali ciała Giełajewa rodzinie – miejsce jego pochówku jest nieznane.
Ocena.
Giełajew był niewątpliwie jednym z najzdolniejszych wojskowych przywódców czeczeńskich. Otoczony był swoistą legendą – czeczeński bard Timur Mucurajew poświęcił mu pieśń pt. „Komandosi Giełajewa” (ros. „Гелаевский спецназ”), która stała się niezwykle popularna. W przeciwieństwie do innych przywódców czeczeńskich, nie angażował się – wbrew twierdzeniom rosyjskiej propagandy – w działalność terrorystyczną. W trakcie krótkiej czeczeńskiej niepodległości, w latach 1996–1999, nie był kojarzony z bieżącą walką polityczną, co dodatkowo korzystnie wpływało na jego wizerunek. Po klęsce separatystów w II Wojnie Czeczeńskiej, mimo błędów w dowodzeniu, których się wówczas dopuścił, Czeczeni zaczęli widzieć w nim quasi-mistyczną postać, skromnego i uczciwego mudżahedina, pozytywnie odróżniającego się od innych postaci życia polityczno-wojskowego Czeczenii.
Wedle popularnego wśród Czeczenów poglądu, Giełajew był uosobieniem abreka, występującej w czeczeńskim folklorze postaci szlachetnego banity, który samotnie przeciwstawia się obcej okupacji.
Rosjanie natomiast przedstawiali go jako terrorystę, który mordował jeńców wojennych – miał np. osobiście poderżnąć gardła dwudziestu czterem gruzińskim jeńcom w trakcie konfliktu abchasko-gruzińskiego, podobnie, miał mieć na koncie wyroki kryminalne jeszcze z czasów radzieckich – w zależności od źródła, za gwałt i rozbój lub za włamania, a także być zaangażowanym w handel ludźmi i narkotykami na międzynarodową skalę. Nie wiadomo na ile (i czy w ogóle) informacje te miały pokrycie w rzeczywistości.

</doc>
<doc id="1805911" url="https://pl.wikipedia.org/wiki?curid=1805911" title="EIAJ">
EIAJ



</doc>
<doc id="1805912" url="https://pl.wikipedia.org/wiki?curid=1805912" title="Nie mogę cię zapomnieć">
Nie mogę cię zapomnieć

Nie mogę cię zapomnieć – pierwszy singel promujący solowy album Agnieszki Chylińskiej pt. "Modern Rocking" będący efektem współpracy piosenkarki z duetem Plan B. Radiowa premiera miała miejsce na antenie RMF FM o godz. 11:15 dnia 1 października 2009. Piosenka jest nagrana w stylu elektronicznej muzyki tanecznej. Piosenka uplasowała się na pierwszych miejscach wielu zestawień list przebojów. Utwór posiada 2 oficjalne remiksy: „Kalwi &amp; Remi Remix” (2009) oraz „Dynamid Disco Remix” (2010).
Teledysk miał premierę 23 października 2009, a wyreżyserował go Jacek Kościuszko. Klip przedstawia Chylińską, która seksownie tańczy na sali tanecznej. Piosenka, jak i teledysk, wzbudziły duże kontrowersje ze względu na to, że przedstawiały nowy wizerunek artystki, który znacznie odbiegał od dotychczasowego. 
W styczniu 2010 utwór wygrał plebiscyt radia RMF FM na Przebój Roku 2009, a w kwietniu utwór został wyróżniony przez ZPAV tytułem Cyfrowej Piosenki Roku 2009 w kategorii piosenki polskiej jako najlepiej sprzedającej się piosence w formacie digital download w Polsce. W maju 2020 wideoklip został umieszczony na 11. miejscu najseksowniejszych teledysków wszech czasów przez portal Onet.pl.

</doc>
<doc id="1805915" url="https://pl.wikipedia.org/wiki?curid=1805915" title="Włodzimierz Pasternak">
Włodzimierz Pasternak

Włodzimierz Stefan Pasternak (ur. 31 października 1938 w Starachowicach, zm. 15 marca 2012 w Kielcach) – polski działacz partyjny i państwowy, wojewoda kielecki (1980–1990).
Życiorys.
Życie zawodowe rozpoczął w fabryce samochodów "Polsmo–SHL" (był robotnikiem, następnie technologiem). W latach 60. ukończył studia w Akademii Górniczo-Hutniczej i Politechnice Warszawskiej oraz kurs w Ośrodku Szkolenia Oficerów Politycznych w Łodzi (1969). Kształcił się również w Wyższej Szkole Partyjnej przy KC KPZR w Moskwie (1975). W okresie 1976–1980 pełnił obowiązki dyrektora fabryki, pracował jednocześnie jako nauczyciel w technikum mechanicznym. Był aktywnym działaczem sportowym (prezes KS Korona w latach 1977–1980), należał do Polskiego Związku Łowieckiego.
W latach 1980–1990 sprawował funkcję wojewody kieleckiego. Po odejściu ze stanowiska działał w SdRP i SLD, zasiadał w licznych radach nadzorczych z jej rekomendacji (był m.in. przewodniczącym Rady Nadzorczej Spółdzielni Mieszkaniowej "Bocianek" oraz Kopalni i Zakładu Wzbogacania Kwarcytu Bukowa Góra SA w Łącznej). W 2003 znalazł się wśród założycieli regionalnego oddziału Stowarzyszenia Mężczyzn z Chorobami Prostaty "Gladiator".
Odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi oraz Odznaką Zasłużony dla Kielecczyzny.

</doc>
<doc id="1805916" url="https://pl.wikipedia.org/wiki?curid=1805916" title="Droga wojewódzka nr 725">
Droga wojewódzka nr 725

Droga wojewódzka nr 725 (DW725) – droga wojewódzka o długości 39 km łącząca Rawę Mazowiecką z Belskiem Dużym.

</doc>
<doc id="1805917" url="https://pl.wikipedia.org/wiki?curid=1805917" title="Annals of Transplantation">
Annals of Transplantation

Annals of Transplantation – kwartalnik i oficjalna publikacja Polskiego Towarzystwa Transplantacyjnego oraz towarzystw transplantacyjnych: węgierskiego i czeskiego.
Pismo jest na rynku od 1996 r. i ze względu na charakter dziedziny medycyny, którą się zajmuje, jest publikowane w języku angielskim.
Wydawanie przez International Scientific Information, Inc. 361 Forest Ln. Smithtown, New York, 11787; U.S.A.
Jeden z jego założycieli, profesor Wojciech Rowiński, do 2007 był redaktorem naczelnym. Od 2008 pismo jest redagowane przez Profesorów: Piotra Małkowskiego, Krzysztofa Zieniewicza i Wojciecha Lisika (również jednego z założycieli pisma).
Pismo notowane jest w międzynarodowych rejestrach czasopism (Chemical Abstracts CAS; Current Contents / Clinical Medicine; EMBASE/Excerpta Medica; Index Copernicus; Index Medicus/MEDLINE; ISI Alerting System; ISI Journals Master List; PubMed / PMC; SCI Expanded; SCOPUS).
Korzystanie z elektronicznych zasobów pisma on-line jest darmowe.
Impact Factor za 2015 wynosił 1,032

</doc>
<doc id="1805918" url="https://pl.wikipedia.org/wiki?curid=1805918" title="Ivan Karabic">
Ivan Karabic



</doc>
<doc id="1805920" url="https://pl.wikipedia.org/wiki?curid=1805920" title="Dhaulagiri II">
Dhaulagiri II



</doc>
<doc id="1805921" url="https://pl.wikipedia.org/wiki?curid=1805921" title="Dhaulagiri IV">
Dhaulagiri IV



</doc>
<doc id="1805922" url="https://pl.wikipedia.org/wiki?curid=1805922" title="Annapurna III">
Annapurna III



</doc>
<doc id="1805924" url="https://pl.wikipedia.org/wiki?curid=1805924" title="Sylwester Samol">
Sylwester Samol

Sylwester Walenty Samol (ur. 4 grudnia 1940 w Bukówcu Górnym, zm. 8 grudnia 2010) – polski urzędnik państwowy, wojewoda jeleniogórski (1986–1990).
Życiorys.
W latach 1964–1975 był I sekretarzem Komitetu Zakładowego PZPR przy Zakładach Przemysłu Bawełnianego w Pabianicach, w latach 1982–1986 sekretarzem ds. organizacyjnych Komitetu Wojewódzkiego PZPR w Jeleniej Górze. Od października 1986 do stycznia 1990 sprawował funkcję wojewody jeleniogórskiego. Po odejściu z urzędu działał społecznie, był m.in. prezydentem jeleniogórskiego "Rotary Club".
W latach 90. zasiadł w Radzie Nadzorczej, a w 2002 został wybrany wiceprezesem jeleniogórskiej spółki komunalnej „Wodnik” (zajmującej się gospodarką wodno-ściekową). Był prezesem zarządu firmy „Słoneczna Dolina”, zmarł 8 grudnia 2010 r..

</doc>
<doc id="1805927" url="https://pl.wikipedia.org/wiki?curid=1805927" title="Heterobasidion annosum">
Heterobasidion annosum



</doc>
<doc id="1805934" url="https://pl.wikipedia.org/wiki?curid=1805934" title="Pomnik Armii Poznań">
Pomnik Armii Poznań

Pomnik Armii „Poznań” – pomnik ku czci bohaterów Armii „Poznań”, odsłonięty w Poznaniu 1 września 1982 roku w 43 rocznicę wybuchu II wojny światowej. Zlokalizowany na Wzgórzu Świętego Wojciecha, pomiędzy ulicami Kutrzeby, Księcia Józefa i Aleją Niepodległości, we wschodniej części dawnego Placu Niepodległości.
Symbolika.
Pomnik przedstawia przeciwstawione sobie bryły: 5 smukłych elementów skierowanych ku górze symbolizuje polskie bagnety, opierające się pancernym siłom niemieckim, przedstawionym jako 4 pochylone, szare słupy. Na ścianach umieszczono nazwy pól bitewnych Armii, nazwy jednostek, wchodzących w skład Armii „Poznań” i nazwiska kilkudziesięciu oficerów i żołnierzy, reprezentujące wszystkich poległych w walce. W środku symbolicznego mauzoleum znajduje się wyrzeźbiony krzyż Virtuti Militari, najwyższy polski order wojenny. Na pomniku znajdują się również słowa wzięte z książki generała Kutrzeby: „Starali się wykonać niewykonalny w 1939 roku obowiązek - obronę Polski”. 
Historia budowy pomnika.
Środowiska byłych żołnierzy Armii „Poznań” zgłaszały postulaty budowy pomnika już od pierwszych lat po wojnie. Około 1971, na fali gierkowskiej odnowy postulaty powróciły. W roku 1974 Zarząd Wojewódzki ZBoWiD poparł propozycję budowy pomnika i została ona zaakceptowana przez Ministerstwo Kultury i Sztuki. Został wówczas ogłoszony konkurs na opracowanie projektu pomnika. W 1978 roku sąd konkursowy w składzie Antoni Hajdecki, Adam Smolana, Tadeusz Łodziana, Franciszek Duszeńko, Józef Stasiński i Zbigniew Bednarowicz wybrał do realizacji projekt rzeźbiarzy Anny Rodzińskiej i Juliana Bossa-Gosławskiego oraz architekta Józefa Iwiańskiego, opatrzony hasłem „Barykada” (kontrprojektem była praca Józefa Kopczyńskiego). Z przeprojektowania wersji konkursowej do realizacji Pomnika wycofał się Julian Boss-Gosławski, tracąc prawa autorskie. Projekt zdobył m.in. uznanie generała Mieczysława Grudnia, ale wkrótce sprawę wyciszono. Od początku, jako miejsce realizacji wskazywano Wzgórze Świętego Wojciecha, ale nieoczekiwanie Biuro Planowania Przestrzennego Poznania, z początkiem 1979 nie wydało zgody na taką lokalizację, motywując to przebiegiem ciepłociągu magistralnego. W lipcu 1979 wskazano inne położenia pomnika - plac przy bocznicy kolejowej na ul. Północnej (nie zaakceptowane przez twórców, jako niepoważne) i Park Tysiąclecia, przy „Novotelu” (tędy Armia Poznań wymaszerowała w kierunku Warszawy). Park miałby dzięki temu zyskać na popularności i stać się uczęszczanym miejscem spacerowym. Jednak dla pomnika było to położenie peryferyjne. Jednocześnie projekt Rodzińskiej wzbudził opory natury formalnej, gdyż miał jakoby gloryfikować potęgę militarną Niemiec (bryły symbolizujące najeźdźcę były zbyt duże, a polskie ostrza zbyt małe). Postulowano nawet odrzucenie tego projektu i wystawienie stylizowanego orła z brązu. 
W październiku 1980 Związek Polskich Artystów Plastyków wysunął postulat pełnej realizacji wizji wybranej w konkursie. Władze miejskie oświadczyły, że solidaryzują się ze ZPAP-em. Okres „solidarnościowy” wpłynął na to, że tym razem nie było żadnego sprzeciwu władz centralnych, a ciepłociąg ominięto. 
27 marca 1981 roku powstał Obywatelki Społeczny Komitet Budowy Pomnika Armii „Poznań”. Uroczystość wmurowania aktu erekcyjnego odbyła się 1 września 1981 roku (akt erekcyjny odczytał płk. Henryk Kudła, a obecni byli m.in. Edward Skrzypczak z PZPR i generał Tadeusz Krepski), natomiast odsłonięcie nastąpiło 1 września 1982 roku w obecności przewodniczącego Rady Państwa Henryka Jabłońskiego. Wcześniej plac budowy wizytowali m.in. gen. Wojciech Jaruzelski, gen. Franciszek Skibiński, gen. Piotr Przybyszewski, gen. Witold Wereszczyński, gen. pilot Tadeusz Krepski i gen. Edward Łukasik.
W maju i czerwcu 1982 roku zakłady poznańskie „Mostostal” i Zakłady Metalowe HCP w Poznaniu wykonały elementy stalowe. Roboty kamieniarskie wykonał Poznański Oddział Przedsiębiorstwa Kamienia Budowlanego „Kambud”. Elementy rzeźbiarskie pomnika wykonali: Marian Banasiewicz, Jerzy Nowakowski.

</doc>
<doc id="1805935" url="https://pl.wikipedia.org/wiki?curid=1805935" title="Franciszek Morawski (1847–1906)">
Franciszek Morawski (1847–1906)

Franciszek Morawski (ur. 23 października 1847 w Strzelnie, zm. 24 czerwca 1906 w Katowicach) – stolarz, dziennikarz, polski działacz niepodległościowy i socjalistyczny w zaborze pruskim. Jeden z założycieli i przywódców Polskiej Partii Socjalistycznej zaboru pruskiego. Redaktor "Gazety Robotniczej". 
Życiorys.
Do piętnastego roku życia pracował na roli. Następnie wyjechał do Berlina, gdzie pracował jako stolarz w fabrykach. Prawdopodobnie w 1885 r. został członkiem tajnego stowarzyszenia Polska Socjalna Demokracja. Wraz z innymi jego działaczami został w 1887 r. aresztowany i w styczniu 1888 r. skazany na karę więzienia, z którego został zwolniony po zniesieniu praw wyjątkowych w 1890 r. W grudniu 1890 r. znalazł się wśród współzałożycieli legalnego Towarzystwa Socjalistów Polskich w Berlinie. W styczniu 1891 r. został wybrany na pierwszego przewodniczącego Zarządu TSP. Od lipca 1893 r. aż do swej śmierci był redaktorem naczelnym "Gazety Robotniczej". 
W 1893 r. kandydował z ramienia SPD do Reichstagu, uzyskując w okręgu poznańskim 1102 głosy (w 1890 r. kandydat socjalistyczny w tym okręgu uzyskał 415 głosów). We wrześniu 1893 r. był współorganizatorem zjazdu założycielskiego Polskiej Partii Socjalistycznej zaboru pruskiego w Berlinie, na którym został wybrany sekretarzem zarządu. Kandydował w wyborach w 1895 r. w okręgu babimojskim. 
W 1898 r. kandydował do parlamentu w okręgu górnośląskim, otrzymując 9829 głosów (w 1893 r. niemiecki kandydat socjalistyczny w tym okręgu otrzymał 646 głosów).
W lipcu 1901 r. zamieszkał w Katowicach, dokąd przeniesiono również redakcję "Gazety Robotniczej". W 1902 r. został aresztowany za publikacje przeciwstawiające się germanizacji, a następnie skazany na 2 lata pozbawienia wolności. Pomimo pobytu w więzieniu został zgłoszony jako kandydat SPD w wyborach do parlamentu w czerwcu 1903 r. – otrzymał 10 041 głosów. W 1904 r. wyszedł na wolność. Zmarł w 1906 r. z powodu ciężkiej choroby serca, na którą zapadł jeszcze w czasie pobytu w więzieniu. 

</doc>
<doc id="1805940" url="https://pl.wikipedia.org/wiki?curid=1805940" title="Franciszek Morawski (socjalista)">
Franciszek Morawski (socjalista)



</doc>
<doc id="1805941" url="https://pl.wikipedia.org/wiki?curid=1805941" title="Park Kamezuka">
Park Kamezuka

 – mały park położony w dzielnicy Minato, Mita 4-chome, Tokio.
Park jest placem zabaw dla dzieci. 
Na terenie parku odkryte zostały konstrukcje z okresu Jōmon. Zniszczony był tylko raz, w 1945 roku, podczas nalotów bombowych na Tokio. Odbudowa trwająca 27 lat skończyła się w 1972 i jeszcze w tym samym roku, dnia 3 listopada park został ponownie otwarty.
Otoczenie parku.
Kamezuka znajduje się w pobliżu buddyjskiej świątyni Saikai-ji i chramu shintō Mita Hachiman.

</doc>
<doc id="1805942" url="https://pl.wikipedia.org/wiki?curid=1805942" title="Franciszek Morawski">
Franciszek Morawski

Imię i nazwisko Franciszek Morawski nosili lub noszą m.in.:

</doc>
<doc id="1805944" url="https://pl.wikipedia.org/wiki?curid=1805944" title="Zatoka Ussuryjska">
Zatoka Ussuryjska

Zatoka Ussuryjska (ros. "Уссурийский залив", Ussurijskij zaliw) – jedna z dwóch zatok, na które dzieli się rosyjska Zatoka Piotra Wielkiego, stanowi jej północno-wschodnią część. Ma ok. 67 km długości i 10-55 km szerokości, jej średnia głębokość to 40 metrów, natomiast maksymalna głębokość mierzy 69 m.
Na zachodnim brzegu położone jest miasto Władywostok.
Z sąsiednią Zatoką Amurską łączy ją cieśnina Wschodni Bosfor.

</doc>
<doc id="1805945" url="https://pl.wikipedia.org/wiki?curid=1805945" title="Kamezuka Kōen">
Kamezuka Kōen



</doc>
<doc id="1805948" url="https://pl.wikipedia.org/wiki?curid=1805948" title="Gesta Hungarorum">
Gesta Hungarorum

Gesta Hungarorum – najstarsza zachowana do naszych czasów kronika Węgier ( v. I. B. 1937. s. 33-117).
Historia.
Kronika została spisana przez anonimowego notariusza ok. 1200 roku w typie przyjętym wówczas na zachodzie zwanym gesta. Dzieło powstało na przełomie panowania królów węgierskich Béli III i Béli IV. Kronika sięga od czasów najdawniejszych do połowy X wieku. Gesta Hungarorum przedstawiają wywód rodowy dynastii książąt siedmiogrodzkich.
Pomimo że gesta węgierskie uważane są za dzieło "Anonima" ("Anonymus notarius Belae regis Hungariae", w lit. pol. Anonim Węgierski), to już w prologu jej autor "Magister P." (P. dictus magister) zwraca się do swojego przyjaciela, wysokiego dostojnika kościelnego, z którym razem studiował historię trojańską z księgi "De excidio Troiae" Daresa Frygijczyka.
Gesta Hungarorum nie są kroniką w tradycyjnym sensie, bowiem nie podają prawie żadnych dat, ani też nie przedstawiają biegu wydarzeń według jakiegoś określonego schematu chronologicznego. W XIII wieku kronikę kontynuował węgierski kronikarz Simon Kézai.
Również polski kronikarz Gall Anonim zastosował typ dzieła zwany "gesta".
Hipotezy dotyczące tożsamości autora "P. Magistra" obejmują:

</doc>
<doc id="1805953" url="https://pl.wikipedia.org/wiki?curid=1805953" title="Jerzy Zientara">
Jerzy Zientara

Jerzy Juliusz Zientara (ur. 9 stycznia 1926 w Tykocinie) – polski ekonomista i działacz państwowy, wicewojewoda białostocki (1973–1975) oraz wojewoda łomżyński (1975–1986).
Życiorys.
Uzyskał wykształcenie ekonomiczne w Wyższej Szkole Ekonomicznej oraz Wyższej Szkole Gospodarki Wiejskiej w Łodzi (1950) oraz w Szkole Głównej Planowania i Statystyki (1968). Od 16 września 1954 członek PZPR. Początkowo pracował jako dyrektor Białostockich Zakładów Przemysłu Terenowego, następnie był przewodniczącym Wojewódzkiej Komisji Planowania Gospodarczego WRN w Białymstoku (1958–1960). W latach 1960–1974 pełnił obowiązki wiceprzewodniczącego Prezydium Wojewódzkiej Rady Narodowej. W 1973 mianowany wicewojewodą białostockim. Dwa lata później w wyniku reformy administracyjnej został pierwszym w historii wojewodą łomżyńskim – urząd pełnił do 1986.
Odznaczony Krzyżem Kawalerskim i Komandorskim Orderu Odrodzenia Polski, Złotym i Srebrnym Krzyżem Zasługi oraz Orderem Sztandaru Pracy II klasy.

</doc>
<doc id="1805955" url="https://pl.wikipedia.org/wiki?curid=1805955" title="Maja Medvešek">
Maja Medvešek

Maja Medvešek (ur. 8 września 1977) – słoweńska lekkoatletka, specjalizująca się w skoku o tyczce.

</doc>
<doc id="1805958" url="https://pl.wikipedia.org/wiki?curid=1805958" title="Zatoka Diomedesa">
Zatoka Diomedesa

Zatoka Diomedesa (ros. "бухта Диомид") – jedna z zatok, na które dzieli się rosyjska Zatoka Piotra Wielkiego, ma powierzchnię 0,42 km². Zatoka nosi nazwę od "Diomedesa", pierwszego rosyjskiego statku, który rzucił w zatoce kotwicę w 1862 roku.

</doc>
<doc id="1805959" url="https://pl.wikipedia.org/wiki?curid=1805959" title="Jyri Häkämies">
Jyri Häkämies

Jyri Jukka Häkämies (ur. 30 sierpnia 1961 w Karhuli) – fiński polityk, deputowany, od 2007 do 2011 minister obrony, następnie do 2012 minister spraw gospodarczych.
Życiorys.
Syn polityka Erkkiego Häkämiesa i brat polityka Kariego Häkämiesa. Ukończył studia z zakresu nauk społecznych, magisterium uzyskał w 1986 na Uniwersytecie Helsińskim. Pod koniec lat 80. pracował w administracji frakcji poselskiej Partii Koalicji Narodowej. Był też menedżerem ds. sprzedaży i w latach 1994–2003 dyrektorem jednej z izb handlowych.
W 1999 po raz pierwszy dostał się do parlamentu z ramienia Koalicji Narodowej. W wyborach parlamentarnych w 2003, 2007 i 2011 uzyskiwał reelekcję. Od marca 2003 do lutego 2006 był wiceprzewodniczącym klubu deputowanych, następnie do kwietnia 2007 stał na czele frakcji Kok. w Eduskuncie.
19 kwietnia 2007 objął urząd ministra obrony w drugim rządzie Mattiego Vanhanena. Utrzymał zajmowane stanowisko również w powołanym 22 czerwca 2010 rządzie Mari Kiviniemi. W obu tych gabinetach (od maja 2007) był także ministrem w kancelarii premiera. 22 czerwca 2011 w rządzie Jyrkiego Katainena został ministrem spraw gospodarczych.
W 2012 został wybrany na nowego dyrektora generalnego Konfederacji Fińskiego Przemysłu, największej organizacji gospodarczej w kraju. W związku z tym zrezygnował ze stanowiska rządowego i mandatu poselskiego.

</doc>
<doc id="1805960" url="https://pl.wikipedia.org/wiki?curid=1805960" title="Kominy Ździarskie">
Kominy Ździarskie



</doc>
<doc id="1805962" url="https://pl.wikipedia.org/wiki?curid=1805962" title="Kazimierz Jabłoński (nauczyciel)">
Kazimierz Jabłoński (nauczyciel)

Kazimierz Jabłoński (ur. 22 stycznia 1939 w Jamiołkach-Piotrowiętach) – polski nauczyciel i działacz państwowy, wojewoda suwalski (1981–1990).
Życiorys.
Ukończył studia w Wyższej Szkole Pedagogicznej w Gdańsku. Od 1960 pracował jako nauczyciel w szkołach zawodowych na Suwalszczyźnie. W latach 1973–1981 pełnił funkcję dyrektora Technikum Mechanicznego w Suwałkach. W 1981 został mianowany wojewodą suwalskim, urząd sprawował do końca 1989.
Odznaczony Srebrnym Krzyżem Zasługi, Medalem Komisji Edukacji Narodowej oraz Odznaką „Za Zasługi dla Województwa Suwalskiego”.

</doc>
<doc id="1805964" url="https://pl.wikipedia.org/wiki?curid=1805964" title="Nikita Konovalov">
Nikita Konovalov



</doc>
<doc id="1805971" url="https://pl.wikipedia.org/wiki?curid=1805971" title="Japan Electronics and Information Technology Industries Association">
Japan Electronics and Information Technology Industries Association

 – japońska organizacja handlu zrzeszająca producentów branży elektronicznej. Utworzona została w 2000 roku z połączenia dwóch wcześniejszych organizacji – Electronic Industries Association of Japan oraz Japan Electronic Industries Development Association.
Organizacja współtworzy i rozwija wiele standardów stosowanych w branży elektronicznej. Wśród nich znajdują się takie jak:

</doc>
<doc id="1805972" url="https://pl.wikipedia.org/wiki?curid=1805972" title="Isleño">
Isleño

Isleño (liczba mnoga Isleños), (francuski: Îlois) po hiszpańsku dosłownie oznacza „wyspiarza”. Isleños to potomkowie hiszpańskich osadników pochodzących z Wysp Kanaryjskich, zamieszkujących Luizjanę, Kubę, Wenezuelę i Portoryko. Nazwa „wyspiarze” została im nadana dla odróżnienia ich od „półwyspiarzy” – mieszkańców kolonii urodzonych na półwyspie Iberyjskim. Z czasem kasta „wyspiarzy” wykształciła swoje poczucie odrębności od reszty ludności zamieszkujących zamorskie terytoria Hiszpanii, proces ten miał miejsce przede wszystkim na terenie Luizjany.
W Ameryce Łacińskiej nadal rozróżnia się Hiszpanów pochodzących z Wysp Kanaryjskich od tych z Półwyspu Iberyjskiego. Oprócz nazwy Isleños funkcjonuje także określenie „Canario” (czasem także „Isleño Canario”).
Isleños w Luizjanie.
W Luizjanie mianem Isleños określa się potomków osadników z Wysp Kanaryjskich, którzy przybyli do Ameryki w czasach gdy była ona pod kontrolą Hiszpanii, w latach 1778–1783. Przybysze osiedlili się nieopodal Nowego Orleanu na terenach dzisiejszego St. Bernard Parish. Używali oni archaicznego, wiejskiego dialektu języka kastylijskiego. Jako że przez bardzo długi czas pozostawali w izolacji ich dialekt i tradycje przetrwały. Do dzisiaj część Isleños mówi po kastylijsku z akcentem charakterystycznym dla mieszkańców Wysp Kanaryjskich, który jest bardzo podobny do tego używanego przez ludność hiszpańskojęzyczną na Karaibach.
Pozostają także w kontaktach ze swoją dawną ojczyzną, między innymi poprzez coroczny festiwal ludowy „Caldo” na który przyjeżdżają mieszkańcy Wysp Kanaryjskich. Po niszczycielskim huraganie Katrina, rząd Wysp Kanaryjskich wspomógł finansowo odbudowę muzeum Isleños w St. Bernard Parish.
Społeczności Isleños, oprócz wymienionego wyżej St. Bernard Parish zamieszkują także Valenzuelę, Baratarię i Galveztown oraz tereny wokół nich. Zarówno Valenzuela, Barataria, Galveztown, jak i St. Bernard Parish znajdują się na terenie Luizjany.
Isleños w Portoryko.
Pierwsza fala migracji z Wysp Kanaryjskich do Portoryko miała miejsce w 1695, po niej zaś nastąpiły następne w latach – 1714, 1720, 1731 i 1797. Liczba osadników jest bardzo trudna do oszacowania, wielu uczonych uważa jednak że stanowili oni znaczną część chłopstwa w Portoryko. Zasiedlali oni także Kubę.
Według danych w latach 70. XIX wieku z Wysp Kanaryjskich do Ameryk udawało się około 2000 ludzi rocznie. Nawet po utracie Portoryko przez Hiszpanię na rzecz USA w wyniku wojny amerykańsko-hiszpańskiej pod koniec XIX wieku na wyspę przybywali kolejni osadnicy z Wysp Kanaryjskich. W Portoryko nie wykształciło się jednak poczucie odrębności wśród Isleños. Wymieszali się z innymi hiszpańskojęzycznymi kolonistami, na skutek braku izolacji, jaka miała miejsce w Luizjanie. Ich obecność widać w kulturze dzisiejszych mieszkańców Portoryko – przede wszystkim w języku i zwyczajach ludowych.

</doc>
<doc id="1805974" url="https://pl.wikipedia.org/wiki?curid=1805974" title="Dolina Stefanowa">
Dolina Stefanowa



</doc>
<doc id="1805975" url="https://pl.wikipedia.org/wiki?curid=1805975" title="World Touring Car Championship Sezon 2008">
World Touring Car Championship Sezon 2008



</doc>
<doc id="1805976" url="https://pl.wikipedia.org/wiki?curid=1805976" title="World Touring Car Championship Sezon 2009">
World Touring Car Championship Sezon 2009



</doc>
<doc id="1805978" url="https://pl.wikipedia.org/wiki?curid=1805978" title="Kulinowicze">
Kulinowicze

Kulinowicze – dynastia panująca w Bośni i Hercegowinie w latach 1180–1253. Jej założycielem był ban Kulin, który uniezależnił w 1180 Bośnię od Cesarstwa Bizantyjskiego, rządzonego wówczas przez cesarza Manuela I Komnena. Udało mu się stopniowo przekształcić Bośnię, zależną wówczas od Węgier w faktycznie samodzielne państwo. Jego następcą był jego syn Stefan, który prowadził w przeciwieństwie do swojego poprzednika zdecydowanie inną politykę, prokościelną. To spowodowało upadek dynastii, która została obalona przez Kulina. Stefan wycofał się ze swoim synem do Usory, gdzie zmarł w 1236. Jego syn Sibislav, władca Usory, starał się powrócić na tron bośniacki tocząc walki z banem Matejem Ninoslavem, jednak bezskutecznie.

</doc>
<doc id="1805979" url="https://pl.wikipedia.org/wiki?curid=1805979" title="PIO (ujednoznacznienie)">
PIO (ujednoznacznienie)



</doc>
<doc id="1805980" url="https://pl.wikipedia.org/wiki?curid=1805980" title="Franciszek Wasik">
Franciszek Wasik

Franciszek Wasik (ur. 1937) – polski działacz polityczny, wojewoda suwalski (1990–1991). 
Życiorys.
Ukończył I Liceum Ogólnokształcące w Suwałkach. W 1990 został mianowany przez premiera Mazowieckiego pierwszym niekomunistycznym wojewodą suwalskim. W czerwcu 1991 podał się do dymisji i został odwołany na żądanie NSZZ „Solidarność” w związku ze strajkiem okupacyjnym przeciwko likwidacji Przedsiębiorstwa Produkcji Elementów Budownictwa Mieszkaniowego „Fadom”. Po odejściu z funkcji kierował departamentem infrastruktury technicznej w ministerstwie rolnictwa i gospodarki żywnościowej, następnie departamentem nieruchomości rolnych. W wyborach parlamentarnych w 1991 ubiegał się o mandat senatorski w regionie, uzyskując trzecie i pierwsze niemandatowe miejsce. Bez powodzenia kandydował również w wyborach do Senatu III kadencji w 1993. Związany był z Unią Demokratyczną. 22 maja 2016 powołano go w skład rady politycznej Partii Demokratycznej – demokraci.pl, która 12 listopada tego samego roku przekształciła się w Unię Europejskich Demokratów.
Otrzymał Krzyż Kawalerski Orderu Odrodzenia Polski (2013) i Krzyż Wolności i Solidarności (2016).

</doc>
<doc id="1805981" url="https://pl.wikipedia.org/wiki?curid=1805981" title="Manicouagan (jezioro)">
Manicouagan (jezioro)

Manicouagan – jezioro i krater uderzeniowy w Kanadzie, w centralnej części prowincji Quebec, ok. 800 km na północny wschód od Montrealu.
Jezioro ma kształt pierścienia kołowego otaczającego wzniesienie centralne, wyspę René-Levasseur, z najwyższym szczytem "Mont Babel" (centrum krateru) wznoszącym się 952 m n.p.m. i 590 m nad poziomem jeziora. Ze względu na swój kształt, jezioro to jest czasem zwane „okiem Quebeku” ().
Krater.
Ocenia się, że krater Manicouagan powstał w wyniku uderzenia około pięciokilometrowego bolidu ok. 214 mln lat temu i miał początkowo średnicę 85 km, jednak w wyniku erozji, widoczna obecnie struktura ma średnicę ok. 72 km. Krater ten jest szóstym pod względem wielkości średnicy znanym i potwierdzonym kraterem uderzeniowym na Ziemi (stan na lipiec 2012).
Krater ten może być związany z wymieraniem triasowym; jednakże najnowsze datowanie wydaje się temu przeczyć: krater jest datowany na 12 ± 2 mln lat przed początkiem tego masowego wymierania.
Hipoteza wielu uderzeń.
Krater Manicouagan powstał w podobnym czasie, co kilka innych dużych kraterów uderzeniowych na Ziemi: Saint Martin o średnicy 40 km, również w Kanadzie, Rochechouart we Francji o średnicy 23 km, krater Obołoń o średnicy 20 km na Ukrainie i krater Red Wing o średnicy 9 km w Stanach Zjednoczonych. Oba kratery w Kanadzie i krater Rochechouart leżały w tym czasie na tej samej szerokości geograficznej, 22°8' N, zatem mogły powstać w jednej serii uderzeń. Dwa pozostałe kratery leżą wraz z kraterami Saint Martin i Rochechouart na kołach wielkich o tej samej deklinacji. Powstała hipoteza, że wszystkie te kratery utworzył upadek łańcuszkowy, uderzenie w Ziemię fragmentów rozbitego ciała niebieskiego (komety lub planetoidy), w ciągu kilku godzin.
Hydroenergetyka.
Jezioro zostało powiększone przez tamy z elektrowniami zwanymi Manic 1, Manic 2 ... Manic 5, Manic 5 P.A. tworzącymi wspólnie duży zespół energetyczny na rzece Manicouagan. Poziom jeziora jest zwykle niższy w zimie, kiedy zapotrzebowanie na prąd jest najwyższe.

</doc>
<doc id="1805986" url="https://pl.wikipedia.org/wiki?curid=1805986" title="Nina Vezjak">
Nina Vezjak

Nina Vezjak (dawniej Nina Zega, ur. 20 września 1979) - słoweńska lekkoatletka, specjalizująca się w skoku o tyczce.

</doc>
<doc id="1805987" url="https://pl.wikipedia.org/wiki?curid=1805987" title="Nina Zega">
Nina Zega



</doc>
<doc id="1805989" url="https://pl.wikipedia.org/wiki?curid=1805989" title="Audio Compression Manager">
Audio Compression Manager

Audio Compression Manager (ACM) – technologia multimedialna firmy Microsoft, zarządzająca kodekami audio w systemie Microsoft Windows. ACM można również uznać za specyfikację API.
Kodek musi odpowiadać specyfikacji ACM do pracy z systemem Windows Media. Pliki ACM rozpoznajemy po rozszerzeniu pliku (.acm). Pliki ACM mogą również używać formatów wideo zgodnych ze standardem plików RIFF, takich jak WAV lub AVI jako "opakowanie" do przechowywania danych audio, zakodowanych z pomocą jakiegokolwiek kodeka audio obsługiwanego przez ACM. 
ACM jest uważany za przestarzałą platformę/API i obecnie Microsoft zachęca do korzystania z nowszego DirectShow. Jednak w przeciwieństwie do ACM i związanego z nim Video Compression Manager (VCM), DirectShow nie wspiera kodowania plików dla użytkowników końcowych.
ACM nie obsługuje także strumieni audio VBR, dlatego też nowsze kodeki, takie jak MPEG-4, AAC, Vorbis, FLAC itp. nie mogą być wspierane przez ACM, w wersji ze zmienną częstością próbkowania (ang. "variable bit rate, VBR"). Choć wiele źródeł podaje inaczej, Ogg Vorbis działa dobrze z ACM, np. gdy dźwięk dołączony jest do formatu RIFF odpowiednich formatów plików (takich jak wspomniane wcześniej WAV lub AVI), pod warunkiem, że Vorbis kodowany jest ze stałą częstością próbkowania (ang. "constant bit rate, CBR").

</doc>
<doc id="1805990" url="https://pl.wikipedia.org/wiki?curid=1805990" title="Karta (organizacja)">
Karta (organizacja)



</doc>
<doc id="1805991" url="https://pl.wikipedia.org/wiki?curid=1805991" title="Fundacja KARTA">
Fundacja KARTA



</doc>
<doc id="1805993" url="https://pl.wikipedia.org/wiki?curid=1805993" title="Uniwersytet w Szkodrze">
Uniwersytet w Szkodrze

Uniwersytet w Szkodrze im. Luigjego Gurakuqiego – albańska uczelnia wyższa z siedzibą w Szkodrze, założony w 1991, na bazie działającej od 1957 Wyższej Szkoły Pedagogicznej.
Historia.
W latach 1957-1970 w Szkodrze działała dwuletnia Wyższa Szkoła Pedagogiczna, w 1970 przekształcona w trzyletnią, a w 1981 w czteroletnią. 28 maja 1991 decyzją Rady Ministrów Republiki Albanii szkoła została podniesiona do rangi uniwersytetu i otrzymała imię L. Gurakuqiego. W uczelni kształcą się obecnie studenci głównie z północnej Albanii, ale także z Czarnogóry, Kosowa i Macedonii. Uniwersytet specjalizuje się w naukach ścisłych i naukach technicznych. W 1992 dzięki ówczesnemu rektorowi prof. Menduhowi Dergutiemu uczelnia nawiązała współpracę z University of Nebraska, co umożliwiło rozwinięcie studiów z zakresu finansów i zarządzania. Współpraca z holenderskim uniwersytetem HAN pozwoliła na uruchomienie w 2002 ośrodka kształcącego specjalistów z zakresu informatyki. W listopadzie 2007 z udziałem premiera Salego Berishy otwarto budynek Wydziału Medycznego .
Uniwersytet współpracuje z 50 instytucjami edukacyjnymi w kraju i za granicą, w tym z Uniwersytetem Warszawskim.
W roku akademickim 2008/2009 na uczelni studiowało 11 000 osób. Największym powodzeniem cieszyły się studia z zakresu prawa (1345 studentów), filologii albańskiej (1219) oraz finansów (912).
Struktura uniwersytetu obejmuje obecnie 6 fakultetów (18 wydziałów). Własna kadra pedagogiczna liczy 280 osób, z czego 22 osoby posiadają tytuł profesorski. Obecnym rektorem uczelni jest prof. Adem Bekteshi, specjalista z zakresu pedagogiki.

</doc>
<doc id="1805997" url="https://pl.wikipedia.org/wiki?curid=1805997" title="Slidin' Slim">
Slidin' Slim

Slidin’ Slim, właściwie Anders Landelius (ur. w 1969 w Linköping) – szwedzki wokalista i gitarzysta bluesowy, kompozytor i autor tekstów. Laureat najbardziej prestiżowej nagrody dla bluesmanów w Szwecji: Janne Rosenqvist's Memorial Prize 2011, przyznawanej przez Jefferson Blues Magazine. Jeden z najpopularniejszych szwedzkich bluesmanów, częsty gość skandynawskich festiwali. Koncertował w Szwecji, Norwegii, Finlandii, Danii, Polsce, Niemczech, Holandii i USA.
Kariera muzyczna.
Dorastał słuchając Jerry'ego Lee, Chucka Berry'ego i Fats Domino, pod koniec lat 70. i wczesnych 80. odkrył Ramones, The Clash, Dead Kennedys i szwedzką scenę punkową. Założył swój pierwszy zespół jako 12-latek. 
Około 1990/91 zafascynował go delta blues i Son House, Charliego Pattona i Roberta Johnsona. Od 1994 skoncentrował się na bluesie. Zaczął uczyć się "sliden guitar" – techniki grania na gitarze, często używanej w muzyce bluesowej, polegającej na umieszczeniu obiektu na strunach podczas grania, aby stworzyć efekt glissanda i głębokie wibracje, które sprawiają, że muzyka jest emocjonalnie ekspresyjna. W tym też czasie przyjął przydomek Slidin’ Slim i rozpoczął współpracę z pianistą Fredrikiem Östergrenem. Slim zagrał swój pierwszy bluesgig w bluesclubie Jefferson w Linköping. Kolejnym znaczącym wydarzeniem, w życiu muzyka, był koncert z Bluesväder (później zmienił nazwę na Knock-Out Greg and Blue Weather) w Skitiga Duken w Sztokholmie. 
Slidin’ Slim gra głównie na gitarach akustycznych, rezofonicznych (dobro) i elektrycznych. Inspiruje się klasyką bluesa, łączy też standardy z nowoczesnością, włączając w swoje kompozycje loopy i sample. Po kilkunastu latach działalności i wydaniu dwóch klasycznie brzmiących płyt, w 2007 nagrał album, będący pomostem łączącym współczesność z korzenną estetyką bluesa minionego stulecia: "One Man Riot".
Jego wyjątkowość potwierdziły recenzje, jakie płyta zdobyła w Europie i Stanach Zjednoczonych, gdzie została oficjalnie wydana przez wytwórnię NMR Records.
Współpraca z muzykami.
W 2009 Slim został zaproszony do Polski na jubileuszowy, X Festiwalu Satyrblues 2009 w Tarnobrzegu. Był to jego drugi występ na tym festiwalu i pierwszy wspólny występ z Magdą Piskorczyk, poprzedzony jedynie krótką próbą dźwięku. Jak odnotowano w magazynie Gitarzysta (2010/01): "Ich wspólny występ tak spodobał się publiczności, że z pierwotnie planowanych 15 minut zrobiło się 45, a kolejne bisy wydawały się potęgować jeszcze większy niedosyt". W sierpniu 2010 wydali wspólnie album "Live at Satyrblues" będący zapisem tego koncertu. Zawiera on 7 utworów śpiewanych przez artystów na zmianę. Oboje grają na gitarach: Magda Piskorczyk na akustycznej, a Slim na dobro w towarzystwie dwójki muzyków z jej zespołu: Oli Siemieniuk grającej na gitarze elektrycznej i Grzegorza Zawilińskiego używającego okrojonego zestawu perkusyjnego, zawierającego między innymi łyżeczki i tarkę. Na płycie znajduje się też prezentacja multimedialna z zapisem wideo całego koncertu. Koncert z Magdą Piskorczyk był siódmą płytą w dorobku Slima, biorąc pod uwagę projekty solowe oraz nagrane w duetach i z jego zespołem The Soulbastards, z którym wystąpił w 2008 na Festiwalu Satyrblues. 
W 2016 Slidin' Slim razem z Erickiem Hanssonem wydali płytę "Better Later Than Never", będącą efektem wieloletniej znajomości i wspólnych pasji muzycznych. Nagrali 10 piosenek z producentem Surjo Benigh i zespołem w składzie: Surjo grający na basie, Kjell Gustavsson - perkusja, Janne Pettersson - instrumenty klawiszowe, Micke Fall - harmonijka i Micke Stenberg - chórki. Nagrania rozpoczęli w studiu Jugglo Walls na początku 2016 roku.

</doc>
<doc id="1806001" url="https://pl.wikipedia.org/wiki?curid=1806001" title="Gunnar Nielsen">
Gunnar Nielsen

Gunnar Nielsen (ur. 25 marca 1928 w Kopenhadze, zm. 29 maja 1985 tamże) – lekkoatleta duński, średniodystansowiec.

</doc>
<doc id="1806010" url="https://pl.wikipedia.org/wiki?curid=1806010" title="Alcide Nunez">
Alcide Nunez

Alcide Patrick Nunez, znany także jako Yellow Nunez i Al Nunez (ur. 17 marca 1884 w Parafii St. Bernard, zm. 2 września 1934 w Nowym Orleanie) – amerykański klarnecista jazzowy.
Przyszedł na świat w St. Bernard Parish w rodzinie amerykańskich Isleño, jako dziecko wraz z rodziną przeprowadził się do Nowego Orleanu.
Na początku grał na gitarze, około 1902 roku zaczął grać na klarnecie. Szybko stał się jednym z czołowych klarnecistów w Nowym Orleanie. Był członkiem zespołu Papa Jack Laine, grał z Tomem Brownem.
Na początku 1916 przeniósł się do Chicago wraz z zespołem Stein Dixie Jass, który stał się bardzo popularny pod nazwą Original Dixieland Jass. Nunez opuścił grupę na krótko przed wydaniem przez nią pierwszej płyty. Potem występował z zespołem Toma Browna w Chicago, po czym przeniósł się do Nowego Jorku z zespołem Bert Kelly. W 1919 został członkiem zespół Louisiana Five Antona Lady. Louisiana Five szybko stało się jedną z najpopularniejszych grup muzycznych w Nowym Jorku, nagrywająca dla wielu wydawnictw płytowych.
W 1922 wrócił do Chicago gdzie występował z Kelly Stables w najpopularniejszych klubach nocnych miasta. Następnie powrócił wraz z rodziną do Nowego Orleanu. Do końca życia grał w wielu różnych zespołach, pracował także w policji.
Współczesny muzyk jazzowy Robert Nunez grający na tubie w Luizjańskiej Filharmonii jest jego prawnukiem.

</doc>
<doc id="1806012" url="https://pl.wikipedia.org/wiki?curid=1806012" title="Barbara Szambelan">
Barbara Szambelan

Barbara Szambelan (ur. 22 października 1935 w Gorzędowie) – polska nauczycielka i działaczka społeczna, posłanka na Sejm PRL V i VI kadencji (1969–1976). 
Życiorys.
W 1954 ukończyła liceum pedagogiczne i podjęła pracę w jednej z gorzowskich szkół podstawowych. W lutym 1955 rozpoczęła pracę w Szkole Podstawowej w Nowym Drezdenku, skąd w roku szkolnym 1955/1956 przeniosła się do Szkoły Podstawowej w Niegosławiu, a potem wróciła do pracy w Nowym Drezdenku, ucząc tam do 1967. W latach 1964–1967 kontynuowała edukację w zaocznym Studium Nauczycielskim w Gorzowie Wielkopolskim. Od 1967 zatrudniona była w szkole podstawowej Strzelcach Krajeńskich, a także w lokalnej poradni wychowawczo-zawodowej.
W 1962 wstąpiła do Polskiej Zjednoczonej Partii Robotniczej. W 1965 została radną i członkinią prezydium Gminnej Rady Narodowej, a także zasiadła w Gromadzkim Komitecie PZPR w Nowym Drezdenku. W latach 1967–1970 była sekretarzem POP w Szkole Podstawowej w Strzelcach Krajeńskich. Potem została wybrana na zastępcę, a następnie na członka plenum Komitetu Powiatowego PZPR. Trzykrotnie była delegatką na Powiatową Konferencję Sprawozdawczo-Wyborczą PZPR w Strzelcach. Była także delegatką na Wojewódzką Konferencję Przedzjazdową PZPR w Zielonej Górze. W 1969 uzyskała mandat posłanki na Sejm PRL V kadencji w okręgu Gorzów Wielkopolski. Była członkiem Komisji Oświaty i Nauki. W 1972 ponownie wybrana do Sejmu w tym samym okręgu, zasiadła w Komisjach Oświaty i Wychowania oraz Spraw Zagranicznych.
Od 1955 jest żoną Mariana Szambelana (ur. 1933), który także był nauczycielem i działaczem PZPR. W 1970 otrzymała Brązowy Krzyż Zasługi.

</doc>
<doc id="1806013" url="https://pl.wikipedia.org/wiki?curid=1806013" title="Stanisław Mozol">
Stanisław Mozol

Stanisław Mozol (ur. 29 maja 1896, zm. 18 grudnia 1978) – polski robotnik, poseł na Sejm PRL I kadencji.
Życiorys.
W latach 1946–1963 zatrudniony w gorzowskich Zakładach Włókien Sztucznych „Stilon” w charakterze ślusarza, potem kierownika oddziału. Był racjonalizatorem i głównym majstrem. W 1952 został wybrany uzyskał nominację posłem na Sejm PRL I kadencji w okręgu Gorzów Wielkopolski. Był członkiem Komisji Przemysłu. Odznaczony Orderem Sztandaru Pracy II klasy, Medalem 10-lecia Polski Ludowej (1955) oraz Odznaką „Racjonalizator Produkcji” (1953).

</doc>
<doc id="1806018" url="https://pl.wikipedia.org/wiki?curid=1806018" title="Autostrada A7 (Holandia)">
Autostrada A7 (Holandia)

Autostrada A7 (nl. "Rijksweg 7") – najdłuższa autostrada w Holandii o długości 242 km. Zaczyna się na rondzie w mieście Zaandam, następnie krzyżuje się z autostradą A8. Dalej przebiega przez tamę Afsluitdijk. Kończy się na granicy niemieckiej w pobliżu miasta Bad Nieuweschans, gdzie przechodzi w autostradę A280.
Trasy europejskie.
Śladem autostrady biegnie trasa europejska E22 (z wyjątkiem jednokilometrowego odcinka do węzła z autostradą A8).

</doc>
<doc id="1806019" url="https://pl.wikipedia.org/wiki?curid=1806019" title="Eckhard (biskup poznański)">
Eckhard (biskup poznański)

Eckhard (XI/XII wiek) – biskup poznański niemieckiego pochodzenia znany ze spisanej w XVI wieku "Relacji o założeniu i prepozytach opactwa świętych Szymona i Judy w Goslarze". Przed nominacją biskupią był on prepozytem w tym opactwie. Sprawował urząd biskupi prawdopodobnie pod koniec panowania Władysława Hermana (zm. 1102). Być może jest jednym z dwóch polskich biskupów złożonych z urzędu przez legata Gwalona w 1103 roku (drugim był zapewne Heinrich von Siegburg, biskup płocki).

</doc>
<doc id="1806021" url="https://pl.wikipedia.org/wiki?curid=1806021" title="Stanisław Maciejewski (polityk)">
Stanisław Maciejewski (polityk)

Stanisław Maciejewski (ur. 1 sierpnia 1923 w Wielucianach w powiecie wileńsko-trockim, zm. 15 kwietnia 1998) – polski prawnik i działacz partyjny, poseł na Sejm PRL VII i VIII kadencji (1976–1985), wicewojewoda gorzowski (1982–1989).
Życiorys.
Z wykształcenia był prawnikiem. W czerwcu 1946 podjął pracę w starostwie powiatowym w Żaganiu oraz przystąpił do Stronnictwa Ludowego. W sierpniu 1949 został sekretarzem politycznym powiatowego zarządu SL i zasiadł w prezydium Powiatowej Rady Narodowej w Żaganiu. W 1950 zasiadł w Wojewódzkim Komitecie Zjednoczonego Stronnictwa Ludowego w Zielonej Górze. Od 1951 do 1960 pracował w Banku Rolnym oraz Narodowym Banku Polskim w Zielonej Górze. W latach 1966–1975 przewodził Wojewódzkiemu Związkowi Kółek Rolniczych w Zielonej Górze. Po reformie administracyjnej z 1975 pełnił funkcję prezesa ZSL w Gorzowie Wielkopolskim (1975–1980). Zasiadał też w Naczelnym Komitecie tej partii. W 1976 otrzymał mandat posła na Sejm VII kadencji w okręgu gorzowskim. W 1980 uzyskał reelekcję z tego samego okręgu. W pierwszej kadencji zasiadał w Komisji Prac Ustawodawczych, w kolejnej: Mandatowo-Regulaminowej, Skarg i Wniosków, Spraw Wewnętrznych i Wymiaru Sprawiedliwości oraz Rolnictwa i Przemysłu Spożywczego (następnie: Rolnictwa, Gospodarki Żywnościowej i Leśnictwa). W latach 1982–1989 pełnił obowiązki wicewojewody gorzowskiego.
Pochowany w Zielonej Górze, na Starym Cmentarzu przy ul. Wrocławskiej.

</doc>
<doc id="1806022" url="https://pl.wikipedia.org/wiki?curid=1806022" title="Heinrich von Siegburg">
Heinrich von Siegburg

Heinrich von Siegburg (zm. 8 lipca przed 1125) – biskup polski niemieckiego pochodzenia znany z nekrologu jego macierzystego konwentu w Siegburgu. 
Początkowo był kapelanem arcybiskupa Kolonii Annona. Jego pontyfikat przypadał zapewne na przełomie XI i XII wieku, jednak na jego temat nie da się nic bliżej powiedzieć. Według hipotezy Karola Maleczyńskiego, był biskupem płockim. Prawdopodobnie był jednym z dwóch biskupów złożonych z urzędu przez legata Gwalona w 1103.
Według Gerarda Labudy jest on identyczny z "opatem" Henrykiem znanym z Żywota św. Ottona z Bambergu, z którym Otto przybył do Polski w latach 80. XI wieku i który miał później zostać "arcybiskupem polskim".

</doc>
<doc id="1806023" url="https://pl.wikipedia.org/wiki?curid=1806023" title="Jerzy Kubalewski">
Jerzy Kubalewski

Jerzy Kubalewski (ur. 23 lutego 1930 w Raduczu, zm. 10 lipca 1996) – polski odlewnik, poseł na Sejm PRL VI i VII kadencji (1972–1980). 
Życiorys.
Ukończył Szkołę Przysposobienia Zawodowego w Szczecinie. Jako odlewnik pracował początkowo w tamtejszych Zakładach Mechanicznych „Ursus”, a od 1950 w ZM „Gorzów”. W 1952 przystąpił do Polskiej Zjednoczonej Partii Robotniczej. W jej OOP był członkiem egzekutywy, a także II sekretarzem. Zasiadał również w egzekutywie Komitetu Zakładowego partii. W 1972 i 1976 uzyskiwał mandat posła na Sejm VI i VII kadencji w okręgu Gorzów Wielkopolski. Zasiadał w Komisjach Przemysłu Ciężkiego i Maszynowego (VI kadencja) oraz Nauki i Postępu Technicznego, jak również Przemysłu Ciężkiego, Maszynowego i Hutnictwa (VII kadencja). Ponadto był działaczem związków zawodowych i Ligi Obrony Kraju.
Pochowany na cmentarzu komunalnym w Gorzowie Wielkopolskim.

</doc>
<doc id="1806057" url="https://pl.wikipedia.org/wiki?curid=1806057" title="Google Charts">
Google Charts

Google Charts – API firmy Google pozwalające tworzy dynamiczne wykresy na stronach WWW z dowolnych danych. Licencja pozwala na wykorzystanie narzędzia do dowolnych celów (również komercyjnych), bez ograniczonego transferu.
Link z odpowiednimi parametrami zwraca obrazek – wykres w formacie PNG.

</doc>
<doc id="1806058" url="https://pl.wikipedia.org/wiki?curid=1806058" title="Kotromanowicze">
Kotromanowicze

Kotromanowicze – dynastia panująca w Bośni i Hercegowinie od 1254 do 1463 r.
Nazwa dynastii.
Nazwa dynastii wywodzi się od syna Prijezdy I – Stefana I (pan. 1287–1314), którego okrzyknięto w Dubrowniku "Kotromanem".
Dzieje dynastii.
Założycielem dynastii był Prijezda I, który po śmierci Mateja Ninoslava został osadzony jako ban Bośni przez swojego kuzyna, króla węgierskiego Belę IV. Pierwsi władcy z dynastii Kotromanowiczów byli lennikami węgierskimi.
Stefan I Kotroman dzięki małżeństwu z córką Stefana Dragutina, króla Serbii przyłączył do Bośni okręgi: Usorę i Soli, jednak popadł w zależność od chorwackiego rodu Szubiciów. Jeden z jego następców – Stefan II wykorzystując formalną zależność od Węgier zrzucił zależność od Chorwatów. Zaangażowanie Serbii w walkach z Cesarstwem Bizantyjskim, a potem jego rozpad pozwoliły Kotromanowiczom na rozszerzenie granic Bośni kosztem terytorium serbskiego w 2 poł. XIV w., a następnie koronację Tvrtka I na króla Serbii i Bośni w 1377 r. Ów akt był potwierdzeniem niepodległości średniowiecznego państwa bośniackiego.
Świetność państwa bośniackiego zakończyła śmierć Tvrtka I w 1391 r. Jego kuzyn i następca Stefan Dabisza musiał zgodzić się na zwierzchnictwo Węgier i oddanie części nabytków terytorialnych w Chorwacji. Dokonana przez niego cesja korony bośniackiej na rzecz Zygmunta Luksemburskiego, króla węgierskiego doprowadziły do powstania silnej opozycji przeciwko dynastii i wzrostu znaczenia możnowładztwa, co doprowadziło w dalszej konsekwencji do rozpadu państwa. Przez kolejne dwadzieścia lat trwały walki o koronę bośniacką, w tym również w łonie samej dynastii.
Zakończyły się one wraz z wstąpieniem po raz drugi na tron w 1420 r. Tvrtka II. Starał się on dostrzegając rosnące zagrożenie ze strony Imperium Osmańskiego wzmocnić państwo oraz zabezpieczyć je poprzez zawarcie sojuszu z Wenecją. Podobną politykę prowadził jego następca Stefan Tomasz, jednak kończyły się one fiaskiem oraz stratami terytorialnymi, m.in. secesją Hercegowiny. Wojna prowadzona z Turkami w latach 1461–1463 zakończyła się zajęciem całego kraju przez sułtana Mehemeda II Zdobywcę oraz niewolą i egzekucją ostatniego króla z dynastii Kotromanowiczów – Stefana Tomaszevicia. Ostatni członkowie dynastii – brat Stefana, Zygmunt i siostra Katarzyna przeszli na islam.
Ocena dynastii.
Z dynastią Kotromanowiczów związane były całe dzieje średniowiecznego państwa bośniackiego, w tym jego ukształtowanie, rozwój, szczyt, a w końcu i upadek. Zdaniem Ilony Czamańskiej, znanej poznańskiej mediewistki "dynastia odegrała ważną rolę nie tylko w dziejach Bośni lecz, całego regionu bałkańskiego".

</doc>
<doc id="1806074" url="https://pl.wikipedia.org/wiki?curid=1806074" title="Dzielnik pierwszy">
Dzielnik pierwszy



</doc>
<doc id="1806075" url="https://pl.wikipedia.org/wiki?curid=1806075" title="Armaty Urbana">
Armaty Urbana

Armata Urbana, to najpotężniejsza armata z XV w. Odlewana była z brązu z lufą o długości 8 metrów. Wyrzucała pociski o wadze 12 centarów, co odpowiada ponad 600 kilogramom. Była w stanie wyrzucić ich 7 dziennie i potrafiła rozbijać całe fragmenty murów Konstantynopol (tam została użyta po raz pierwszy). Z powodu wagi działa, do jego transportu używano kilkudziesięciu par wołów. Nazywano ją "potworem Urbana" od nazwiska jego producenta, węgierskiego ludwisarza który związał się z wrogami własnego kraju, Turkami Osmańskimi, gdyż władcy chrześcijańscy odmówili mu wsparcia finansowego.

</doc>
<doc id="1806076" url="https://pl.wikipedia.org/wiki?curid=1806076" title="Pocket Symphony">
Pocket Symphony

Pocket Symphony – piąty studyjny album francuskiego duetu Air. Miał premierę w marcu 2007. Na płycie znajdują się utwory nagrane wspólnie z Jarvisem Cockerem i Neilem Hannonem, a także nagrane z udziałem tradycyjnych japońskich instrumentów: koto i shamisenu. Za oprawę graficzną albumu odpowiadał Xavier Veilhan. Pierwszym wydanym singlem promującym płytę był "Once Upon a Time".

</doc>
<doc id="1806080" url="https://pl.wikipedia.org/wiki?curid=1806080" title="Bokobrody">
Bokobrody



</doc>
<doc id="1806081" url="https://pl.wikipedia.org/wiki?curid=1806081" title="Papiery komercyjne przedsiębiorstw">
Papiery komercyjne przedsiębiorstw

Papiery komercyjne przedsiębiorstw (ang. "commercial papers"; także "skrypty dłużne") – krótkoterminowe papiery dłużne (instrumenty rynku pieniężnego) na okaziciela lub imienne, najczęściej niezabezpieczone, o zapadalności do 1 roku, służące pozyskiwaniu krótkoterminowego finansowania przez przedsiębiorstwa. Stanowią one alternatywę dla krótkoterminowych kredytów i pożyczek.
Emisje papierów komercyjnych przedsiębiorstw mają charakter niepubliczny i przeprowadzane są przez agentów emisji, czyli bank lub biuro maklerskie na zlecenie przedsiębiorcy. Są one więc instrumentami pozabankowego rynku pieniężnego. Rynek wtórny papierów komercyjnych przedsiębiorstw jest rynkiem pozagiełdowym OTC (ang. "Over-the-counter"). Przeważnie emitowane są z dyskontem, a w dniu wykupu inwestor dostaje wartość nominalną. Zdarza się także wykupowanie wcześniej wyemitowanych papierów dłużnych środkami uzyskanymi z nowej emisji, czyli tzw. rolowanie długu.
Z racji braku zabezpieczenia, co może skutkować niewykupieniem papierów komercyjnych przez emitenta w terminie zapadalności, emitowane są one głównie przez duże przedsiębiorstwa, które wykazują odpowiednią wiarygodność kredytową i są w mniejszym stopniu zagrożone bankructwem. Z drugiej strony są one emitowane na bardzo krótkie okresy, co ogranicza ryzyko niewypłacalności emitenta.
Papiery komercyjne w Polsce.
Emisja papierów komercyjnych w Polsce odbywa się na podstawie trzech aktów prawnych: ustawie o Prawie wekslowym z 28 kwietnia 1936 r. jako weksle (przemysłowe, komercyjne, krótkoterminowe, obrotowo-inwestycyjne), ustawie o obligacjach z 29 czerwca 1995 r. jako obligacje krótkoterminowe i ustawie Kodeks cywilny z 23 kwietnia 1964 r. jako bony komercyjne.

</doc>
<doc id="1806082" url="https://pl.wikipedia.org/wiki?curid=1806082" title="Jaan Pehechan Ho">
Jaan Pehechan Ho

Jaan Pehechan Ho – popularny hinduski przebój w wykonaniu Mohammeda Rafiego, znany z bollywoodzkiego filmu "Gumnaam" (1965). Piosenkę skomponował Shankar Jaikishan, a tekst do niej napisał Anand Bakshi.
„Jaan Pehechan Ho” znalazł się także na ścieżce dźwiękowej do komediodramatu "Ghost World" (2001), w którym wykorzystano go w scenie rozpoczynającej film.

</doc>
<doc id="1806088" url="https://pl.wikipedia.org/wiki?curid=1806088" title="Jan Zamoyski (malarz)">
Jan Zamoyski (malarz)

Jan Zamoyski (ur. 22 maja 1901 w Kazimierzy Wielkiej, zm. 7 lutego 1986 w Warszawie) – polski malarz i scenograf. Współzałożyciel i prezes Bractwa św. Łukasza. Podporucznik piechoty Wojska Polskiego II RP. W okresie PRL działacz Związku Polskich Artystów Plastyków.
Życiorys.
Studiował 1921-1922 w Miejskiej Szkole Sztuk Zdobniczych w Warszawie oraz 1923-1928 w Szkole Sztuk Pięknych w Warszawie w pracowni Tadeusza Pruszkowskiego. Po studiach przebywał przez rok we Włoszech.
Był współzałożycielem i prezesem Bractwa św. Łukasza. Był zwolennikiem malarstwa realistycznego, z niechęcią odnosił się do awangardy malarskiej. Uczestniczył wraz z innymi członkami Bractwa w wielu wystawach malarstwa w kraju i za granicą.
We wrześniu 1939 zmobilizowany, uczestniczył w walkach w obronie Wybrzeża. Okres wojny spędził w Oflagu II B Arnswalde, zajmując się tam działalnością oświatową. Po wyzwoleniu działał jako scenograf w teatrze kierowanym przez Leona Schillera w Lingen (Ems) i był tam kierownikiem artystycznym teatru kukiełkowego 1946-1947.
Po powrocie do kraju został działaczem Związku Polskich Artystów Plastyków.
Pochowany został na cmentarzu Powązkowskim (kwatera 3-1-15).
Twórczość.
1933-1935 był scenografem Operetki Warszawskiej.
1934−1937 wraz z Bolesławem Cybisem stworzył fresk "Bolesław Chrobry wytyczający granice Polski na Odrze" w holu gmachu Wojskowego Instytutu Geograficznego w Warszawie.
Był 1936 jednym z projektantów wnętrz transatlantyku MS Batory.
W grupie jedenastu członków Bractwa brał udział w tworzeniu cyklu siedmiu obrazów z dziejów Polski przeznaczonych na Wystawę Światową w Nowym Jorku 1939.
Przed rokiem 1939 namalował wiele obrazów sztalugowych, m.in. „Głowa Żyda” (1926), „Gitarzysta” (1927), „Wyłażący z ramy” (1927), „Niewidomy z dzbanem” (1928), „Pogorzelcy” (1928), „Człowiek z rybą” (1929), „Niania” (1931), „Trzy gracje” (1931), „Madonna kąpiąca” (1937), „Mała gosposia” (1939).
W roku 1953 wykonał polichromię kamienicy Gagatkiewicza na Rynku Starego Miasta 40 w Warszawie.
W roku 1954 namalował panneau w foyer Sali Kameralnej Filharmonii Narodowej.
Wraz z Edwardem Kokoszką stworzył fryz w siedzibie Polskiej Akademii Nauk i plafon w teatrze dziecięcym w Pałacu Kultury i Nauki.
Zamoyski stworzył we latach pięćdziesiątych i sześćdziesiątych XX wieku wiele obrazów w konwencji realizmu socjalistycznego, w tym portrety Stalina, Lenina, Dzierżyńskiego, Gomułki, Spychalskiego. W latach sześćdziesiątych Zamoyski uprawiał też malarstwo religijne i uczestniczył w wystawach sztuki sakralnej.
Obrazy Zamoyskiego znajdują się m.in. w Muzeum Wojska Polskiego i w Muzeum Historycznym m.st. Warszawy.

</doc>
<doc id="1806089" url="https://pl.wikipedia.org/wiki?curid=1806089" title="Parafia św. Anny w Skrwilnie">
Parafia św. Anny w Skrwilnie

Parafia Rzymskokatolicka pod wezwaniem świętej Anny w Skrwilnie – parafia rzymskokatolicka należąca do dekanatu rypińskiego, diecezji płockiej, metropolii warszawskiej. Siedziba parafii mieści się w Skrwilnie, gmina Skrwilno, powiat rypiński, województwo kujawsko-pomorskie.
Historia parafii.
Kościół parafialny erygował 3 lutego 1379 r. biskup płocki Dobiesław z fundacji podkomorzego Dobrzyńskiego, Wojciecha Stryczka. Parafia wymieniona jest w zachowanym fragmencie spisu poborowego dla powiatu rypińskiego z 1431 r.
Pierwsza świątynia przetrwała prawdopodobnie do początku XVII w. W 1609 r. z inicjatywy ks. Z. Rościszewskiego, nominata przemyskiego, wybudowano nową drewnianą świątynię z dwiema bocznymi kaplicami. Kościół funkcjonował do połowy XIX w. Wówczas z fundacji M. Cissowskiego, zbudowano niewielki murowany kościół. Budowę ukończono w 1852 r. Z upoważnienia władz diecezjalnych kościół został benedykowany przez dziekana rypińskiego. Natomiast stara drewniana świątynia została w 1867 r. rozebrana.
W latach, kiedy proboszczem w Skrwilnie był ks. D. Jędrzejkowski (1888–1894), rozbudowano nową świątynię według projektu L. Gosławskiego. Konsekracji dokonał bp Michał Nowodworski 1 września 1895 r. Polichromię w świątyni położono w 1975 r.
Spośród zabytków na uwagę zasługują: ołtarze z końca XIX w. oraz stacje Drogi Krzyżowej.
Kościół parafialny.
Kościół pw. św. Anny w Skrwilnie
Kościół pw. Wniebowzięcia Najświętszej Maryi Panny
Kościoły filialne i kaplice.
Kościół w Pietrzyku - Wybudowany wspólnymi siłami parafianie. Konsekrowany 3 maja 1984 r.
Zasięg parafii.
Do parafii należą wierni z miejscowości: Baba, Borki, Chrapoń, Czarnia Duża, Czarnia Mała, Jasiony, Klepczarnia, Mościska, Niemcowizna, Obórki, Otocznia, Pietrzyk, Przylasek, Rak, Ruda, Skudzawy Nowe, Skudzawy Stare, Szczawno, Szczypiornia, Szucie, Szustek, Toki, Wólka i Zambrzyca oraz wierni mieszkający przy ulicach: Bieżuńska, Kasztanowa, Kolonia Skrwilno, Kościelna, Krótka, Kwiatowa, Leśna, 22 Lipca, Łąkowa, Nowy Rynek, Parkowa, Rypińska, Szeroka, Targowa, Zielona.

</doc>
<doc id="1806090" url="https://pl.wikipedia.org/wiki?curid=1806090" title="UP v Olomouci">
UP v Olomouci



</doc>
<doc id="1806091" url="https://pl.wikipedia.org/wiki?curid=1806091" title="C and C Music Factory">
C and C Music Factory



</doc>
<doc id="1806092" url="https://pl.wikipedia.org/wiki?curid=1806092" title="Slezsky sbornik">
Slezsky sbornik



</doc>
<doc id="1806093" url="https://pl.wikipedia.org/wiki?curid=1806093" title="Rudolf Žáček">
Rudolf Žáček

Rudolf Žáček (ur. 20 maja 1948 w Ostrawie) – czeski historyk.
W latach 1966–1971 studiował historię na Uniwersytecie Palackiego w Ołomuńcu. Po ukończeniu studiów, do 1989, pracował w muzeum we Frydku-Mistku. W 1991 uzyskał tytuł doktora, a w 1999 docenta. Od 1991 pracownik naukowy Uniwersytetu Śląskiego w Opawie, od 2001 prorektor, a od 2007 do 2015 rektor tej uczelni.
W 2011 otrzymał tytuł profesora.
Publikował artykuły na łamach takich periodyków jak „Acta historica et museologica Universitatis Silesianae Opaviensis”, „Časopis Slezského zemského muzea”, „Pobeskydí”, „Slezský sborník”, „Studia Śląskie” i „Těšínsko”.
Członek redakcji czasopisma „Acta Historica Universitatis Silesianae Opaviensis”. Członek rady redakcyjnej czasopisma naukowego „Slezský sborník”.
Współautor "Historii Górnego Śląska" (II. Średniowiecze, 1. Górny Śląsk na progu historii), red. Joachim Bahlcke, Dan Gawrecki, Ryszard Kaczmarek, Gliwice 2011.
W 2019 odznaczony Odznaką Honorową „Bene Merito”.

</doc>
<doc id="1806094" url="https://pl.wikipedia.org/wiki?curid=1806094" title="Irena Korbelářová">
Irena Korbelářová

Irena Korbelářová (ur. 1963 w Ostrawie) – czeska historyk, prof.
Od 1982 studiowała historię, specjalność archiwistyka, na Uniwersytecie Karola w Pradze. Studia ukończyła w 1986. Tytuł doktora uzyskała w 1988. Od 1993 pracuje na Uniwersytecie Śląskim w Opawie. W 2005 uzyskała tytuł docenta, w 2010 profesora.
Członek redakcji czasopisma „Acta Historica Universitatis Silesianae Opaviensis”.
Członek rady redakcyjnej czasopisma naukowego „Slezský sborník”.
W 2019 odznaczona Odznaką Honorową „Bene Merito”.

</doc>
<doc id="1806095" url="https://pl.wikipedia.org/wiki?curid=1806095" title="Bhumisparśamudra">
Bhumisparśamudra

Bhumisparśa, bhumisparśa-mudra (sanskryt dosłownie "gest dotknięcia ziemi") – w ikonografii buddyjskiej tzw. mudra "wezwania ziemi na świadka" symbolizująca determinację w dążeniu do oświecenia. Budda przedstawiony w pozycji siedzącej dotyka ziemi palcami prawej dłoni. W pozie tej przedstawiany jest często Budda Gautama tuż przed osiągnięciem bodhi oraz Akszobhja, jeden z buddów medytacyjnych. Mudra ta nazywana jest niekiedy również "Marawidźaja" (zwycięstwo nad demonem Marą).

</doc>
<doc id="1806097" url="https://pl.wikipedia.org/wiki?curid=1806097" title="III LO w Katowicach">
III LO w Katowicach



</doc>
<doc id="1806100" url="https://pl.wikipedia.org/wiki?curid=1806100" title="Plgbc">
Plgbc



</doc>
<doc id="1806101" url="https://pl.wikipedia.org/wiki?curid=1806101" title="Abhajamudra">
Abhajamudra

Abhaja-mudra (sanskryt dosłownie „gest braku lęku”) – w ikonografii hinduskiej i buddyjskiej tzw. mudra „braku strachu” ("a-bhaja") symbolizująca gest opieki. Stojąca lub siedząca postać ukazywana jest z podniesioną prawą dłonią z wyprostowanymi palcami, niekiedy także oburącz. W pozie tej przedstawiany jest często historyczny Budda i Awalokiteśwara, a także niektóre bóstwa hinduskie.

</doc>
<doc id="1806102" url="https://pl.wikipedia.org/wiki?curid=1806102" title="Bhumisparśa">
Bhumisparśa



</doc>
<doc id="1806105" url="https://pl.wikipedia.org/wiki?curid=1806105" title="Rudolf Zacek">
Rudolf Zacek



</doc>
<doc id="1806106" url="https://pl.wikipedia.org/wiki?curid=1806106" title="Irena Korbelarova">
Irena Korbelarova



</doc>
<doc id="1806107" url="https://pl.wikipedia.org/wiki?curid=1806107" title="Ole Qvist">
Ole Qvist

Ole Qvist (ur. 25 lutego 1950) - piłkarz duński grający na pozycji bramkarza. Ojciec Lasse Qvista, także piłkarza i reprezentanta Danii U-21, obecnie zawodnika Nordvest FC.
Kariera klubowa.
Przez całą karierę piłkarską Qvist związany był z klubem Kjøbenhavns Boldklub. W 1973 roku zadebiutował w jego barwach w pierwszej lidze duńskiej i z czasem stał się pierwszym bramkarzem klubu. W 1974 roku wywalczył z nim swoje pierwsze mistrzostwo kraju, a w 1979 roku został jego wicemistrzem. W 1980 roku po raz drugi i ostatni sięgnął po tytuł mistrzowski, a w 1982 roku spadł z KB do drugiej ligi. W 1983 roku powrócił z nim do duńskiej ekstraklasy, a w 1984 roku otrzymał nagrodę dla Bramkarza Roku. KB jednak ponownie spadło do 2. division, a po roku wróciło do pierwszej ligi. W 1987 roku Qvist zakończył w barwach KB karierę piłkarską. Liczył sobie wówczas 37 lat.
Kariera reprezentacyjna.
W reprezentacji Danii Qvist zadebiutował 29 sierpnia 1979 roku w zremisowanym 0:0 towarzyskim meczu z Finlandią. W 1984 roku został powołany przez selekcjonera Seppa Piontka do kadry na Euro 84. Tam zajął z Danią 3. miejsce będąc podstawowym bramkarzem i rozgrywając 4 mecze: z Francją (0:1), z Jugosławią (5:0), z Belgią (3:2) i półfinale z Hiszpanią (1:1, k. 4:5). W 1986 roku na Mistrzostwach Świata w Meksyku był rezerwowym dla Troelsa Rasmussena i Larsa Høgha. Na tym turnieju nie rozegrał żadnego spotkania. Od 1979 do 1986 roku rozegrał w kadrze narodowej 39 meczów.

</doc>
<doc id="1806108" url="https://pl.wikipedia.org/wiki?curid=1806108" title="Gawroniec (przystanek kolejowy)">
Gawroniec (przystanek kolejowy)

Gawroniec – dawny przystanek osobowy w Gawrońcu w Polsce, w województwie zachodniopomorskim, w powiecie świdwińskim, w gminie Połczyn-Zdrój. Zachowały się zabudowania dawnego dworca, w tym kolejowa wieża ciśnień.

</doc>
<doc id="1806109" url="https://pl.wikipedia.org/wiki?curid=1806109" title="Dhjanamudra">
Dhjanamudra

Dhjanamudra (sanskryt : gest medytacji) – w ikonografii hinduskiej, dźinijskiej i buddyjskiej tzw. mudra medytacji ("dhjana"), symbolizująca stan głębokiego skupienia samadhi. 
Siedząca postać ukazywana jest z dłońmi ułożonymi jedna na drugiej, wnętrzem do góry, ze stykającymi się kciukami. W pozie tej przedstawiany jest często Budda Amitabha.

</doc>
<doc id="1806112" url="https://pl.wikipedia.org/wiki?curid=1806112" title="Węgierska muzyka ludowa">
Węgierska muzyka ludowa

Węgierska muzyka ludowa ma swoje korzenie w muzyce Azji, skąd przybyli ugrofińscy przodkowie narodu, oraz w muzyce podbitych przez nich plemion słowiańskich. Widoczne są w niej również wpływy muzyki cygańskiej oraz, w mniejszym stopniu, tureckiej. 
Wśród badaczy węgierskiej muzyki ludowej największą rolę odegrali Béla Bartók i Zoltán Kodály. Obaj byli nie tylko etnografami, ale także kompozytorami, w związku z czym elementy zapożyczone z muzyki ludowej użyte w ich utworach trafić mogły do szerokich rzesz słuchaczy.
Charakterystyczne dla węgierskiej muzyki ludowej są kapele cygańskie, natomiast obecnie jedną z jej najbardziej znanych wykonawczyń jest Márta Sebestyén.
Narodowym tańcem węgierskim jest czardasz.

</doc>
<doc id="1806114" url="https://pl.wikipedia.org/wiki?curid=1806114" title="Kopalnia Węgla Kamiennego Łagiewniki">
Kopalnia Węgla Kamiennego Łagiewniki

Kopalnia Węgla Kamiennego Łagiewniki ("Florentyna", niem. "Florentine", "Florentinengrube") – zlikwidowana kopalnia węgla kamiennego, która istniała jako samodzielna jednostka od około 1822 roku do 1 lipca 1971 roku. Znajdowała się w Łagiewnikach i częściowo w Rozbarku, dzielnicach Bytomia.
1 lipca 1971 roku włączona do kopalni Rozbark, która z kolei została zlikwidowana w 31 lipca 2004 roku.
Obszar górniczy kopalni po konsolidacji wynosił 3,95 km² i obejmował poza obszarami leśnymi również filar łagiewnicki.
Budowa geologiczna obszaru górniczego.
Formacje geologiczne tworzące obszar KWK Rozbark i KWK Łagiewniki to:
Warstwy węgla w środku niecki bytomskiej zalegają niemal poziomo, przy północnej granicy występuje nachylenie do maks. 10°. Warstwy układają się w przybliżeniu z kierunkiem osi niecki, tj. z NWW na SSE. Karbońskie złoże cechuje skomplikowana tektonika, co jest częściowo związane z niezgodnym zaleganiem utworów triasowych, przecina je sieć uskoków, z których najważniejsze znaczenie mają: uskok radzionkowski, wschodni, Lompa, południowy, Barbara.
Złoże karbońskie jest poprzecinane licznymi uskokami, z których największe znaczenie mają: uskok południowy o przebiegu SWW-NEE, uskok o przebiegu SWW-NEE obok szybu Marta, uskok o kierunku NS, na zachód od szybu Damrota, uskok przebiegający na południe i zachód od szybów Rycerskich, uskok o kierunku SWW-SWW, na zachód od szybów Karola Miarki, uskok radzionkowski o kierunku N-S oraz uskok o kierunku NWW-SE.
Historia.
Od powstania kopalni do 1914 roku.
Na początku XIX wieku Żyd Salomon Isaac, sprowadzony na Górny Śląsk przez Friedricha Wilhelma von Redena odkrył duże złoża węgla m.in. w okolicach Łagiewnik.
Pierwsze wiercenia poszukiwawcze na terenie późniejszej kopalni Łagiewniki miały miejsce ok. 1815 roku. Obok węgla natrafiono również na występowanie galeny.
W 1820 zbudowano szyb Schwerin (miał około 38 m głębokości), który znajdował się na terenie huty żelaza Hubertus. Kopalnia powstała już w 1822 roku pod nazwą Florentine i była własnością rodu von Donnersmarcków. Nadanie pierwszych pól górniczych Florentine nastąpiło 21 grudnia 1824 roku, co uznaje się za oficjalną datę rozpoczęcia działania kopalni z racji usankcjonowania statusu prawnego. Wielkość pól sięgała 2 108 322 m².
Do 1825 wydrążono szyby: Leonard, Hoffnung, Detlev, Schalscha, Waldemar. Węgiel początkowo wydobywano z niemal poziomych pokładów: Florentyna, Franciszek, Maria i Valesca. Dwa ostatnie pokłady były obsługiwane przez wyciąg parowy głębokim na około 77 m szybem Schalscha.
Po Donnersmarckach zakład przejął Franz von Winckler i jego żona Waleska; była to wówczas największa i najwydajniejsza kopalnia należąca do von Wincklerów. Inwestycje poczynione w tym czasie to wydrążenie otworu wiertniczego przy szybie Schwerin sięgającego warstw siodłowych w 1837 roku oraz wykonanie otworu wiertniczego do poziomu 230 m w 1847 roku.
Wzmożenie działań górniczych nastąpiło po nadaniu kolejnych pól górniczych Bernhard 28 grudnia 1841 roku i 11 stycznia 1842 roku, mających łączną powierzchnię 187 963 m² i pola Redensblick na terenie tzw. dóbr Rycerskich, nadanego 1 grudnia 1855 roku, mającego powierzchnię 157693 m². Kolejne wiercenia wykazały obecność 11 pokładów węglowych na polu Redensblick. W południowej części przygotowano kolejne nowe głębokie poziomy, co przyczyniło się do pogłębienia szybu Grundmann do głębokości ok. 87 m.
W latach 1844, 1855, 1857 i 1865 wykonano kilka szybów wentylacyjnych do pokładu Valesca.
Odwadnianie kopalni wykonywano przy pomocy parowego kunsztu wodnego – od 1838 roku zastosowano do odwadniania maszynę wysokociśnieniową, wówczas jedną z dwóch tego typu na całym Śląsku. Urobek trafiał kolejką konną głównie do pobliskiej huty żelaza Hubertus oraz huty cynku Marienwunsch. Wydobycie w 1859 roku wynosiło ponad 52 tys. ton, przy załodze liczącej 329 osób.
14 lutego 1870 za sprawą zezwolenia Wyższego Urzędu Górniczego we Wrocławiu nastąpiło połączenie nadanych wcześniej pól górniczych Florentyna, Bernhard i Redensblick. W 1870 roku rozpoznano również złoże dobrej jakości węgla koksowego. Eksploatację pokładu węgla koksowego i gazowego rozpoczęto w 1873 roku.
Wykres wielkości wydobycia węgla kamiennego w latach 1830–1890 (w tysiącach ton) [1830] [1859] [1870-1890]:
Połączona kopalnia otrzymała nowe pola górnicze: König XV (nadane 24 lutego 1875 roku, o powierzchni 119167 m²), wydzierżawione od kopalni „Paulus-Hohenzollern” pole Florentinchen (nadane 4 września 1891 roku), należące wcześniej do kopalni „Król” pole Florentine-Erweiterung (nadane 14 września 1899 roku, o powierzchni 459 979 m²) oraz Friede (nadane w 1903 roku). Obszar górniczy ok. 1936 roku wynosił 6 472 781 m².
W 1881 miał miejsce pożar na kopalni, który wyrządził poważne szkody i odbił się znacząco na wielkości wydobycia.
W 1889 nastąpił spadek wydobycia w wyniku kolejnego dużego pożaru.
Dynamiczny wzrost produkcji na przełomie XIX i XX wieku wiąże się ze zmianą właściciela kopalni na Katowicką Spółkę Akcyjną dla Górnictwa i Hutnictwa ("Kattowitzer A.G. für Bergbau- und Eisenhüttenbetrieb", Koncern Wollheim), którą utworzył syn Franza, Hubert von Tiele-Winckler.
Scalenie wcześniej odstąpionych pól nastąpiło 12 lutego 1912 pod nazwą Florentine.
Wykres wielkości wydobycia węgla kamiennego w latach 1891–1914 (w tysiącach ton):
Kolejne istotne inwestycje to drążenie szybu Carnall w latach 1893–1896 do poziomu 220 m na polu Carnall nadanym 20 maja 1857 roku, mającym powierzchnię 1 033 127 m² (obecnie os. Arki Bożka w Bytomiu). W 1903 roku nastąpiło pogłębienie tegoż szybu Carnall do głębokości 320 m.
W 1894 zastosowano ruszt Karropa do sortowania węgla, w tym czasie system ten był wykorzystany tylko w kopalni Mysłowice i kopalni Florentine.
W latach 1899–1901 wydrążono szyb Reden I do poziomu 320 m i otwór doświadczalny w szybie Reden.
W latach 1899–1902 wydrążono wentylacyjny II, w 1903 wykonano szyb Reden II do poziomu 330 m, jak również szyb podsadzkowy Hubertus I. Rok później oddano do użytku szyb Hubertus II.
Na początku XX wieku zaczęto stosować podsadzkę płynną, ze względu na wysokie koszty jedynie w grubych pokładach.
W 1907 szyby Reden II i Carnall zostały połączone przekopem o długości ok. 1,5 km.
W 1911 szyb Schwerin został pogłębiony z poziomu 270 do 296 m. Rok później wykonano przekop z poziomie 296 m z tegoż szybu do pola Friede.
Odkrycie złóż węgla koksowego z grupy 500 w 1870 roku przyczyniło się do założenia przykopalnianej koksowni, którą wyposażono w 14 pieców systemu Appolta. Jej produkcja w latach 1900–1901 to: 63 562 ton koksu, 4881 ton smoły i 32 137 ton wody amoniakalnej.
Zatrudnienie na kopalni w 1900 wynosiło 1955 robotników, na wyposażeniu znajdowały się 34 maszyny parowe i 165 koni. W 1911 roku zatrudnienie wyniosło 2052 osoby.
Czasy I wojny światowej.
W okresie I wojny światowej na pracę kopalni wpłynęła mobilizacja pracowników na front, co miało decydujący wpływ na wielkość wydobycia.
Wykres wielkości wydobycia węgla kamiennego w latach 1914–1918 (w tysiącach ton):
Okres międzywojenny.
Przewroty polityczne w Europie zachodniej znalazły swe odbicie w formowaniu się ruchu robotniczego wśród górników. Na wiosnę 1918 roku załoga urządziła jednodniowy strajk – domagano się lepszych warunków pracy i poprawy zaopatrzenia w żywność. Decyzją dyrekcji, na skutek protestu postanowiono przyznawać robotnikom racje słoniny i tytoniu.
Pracownicy po wojnie formowali się w różne stowarzyszenia: Centralny Związek Górników, Zjednoczenie Narodowe Polskie, Wolne Związki Zawodowe, "Bergarbeiter Verband Union".
W czasie I powstania śląskiego górnicy uformowali czterdziestoośmioosobowy oddział Polskiej Organizacji Wojskowej pod dowództwem Feliksa Szklorza, który pokonał silniejszą dwukrotnie kompanię Reichswehry. Ostatecznie jednak Łagiewniki zostały brutalnie spacyfikowane.
Podczas III powstania śląskiego pododdziały baonu J. Ziarnka z pułku zabrskiego Pawła Cymsa zdobyły Łagiewniki 3 maja 1921 roku. Polacy rozbroili kompanię Heimwehry, stacjonującą w dawnej kopalnianej sypialni. Granica państwa przebiegała jednak poprzez eksploatowane przez kopalnię pola z nadań górniczych. Około 75% powierzchni znalazło się na terenie Polski, pozostała część należała nadal do Niemiec.
Na mocy konwencji genewskiej podpisano umowę, na mocy której Polska przejęła część kopalnianych terenów niemieckich.
Kopalnia Florentine jednak została podzielona na dwie części:
Do Polski należały także pola górnicze Carnall (1 022 128 m²), Florentyna (7440 m²), Przedłużenie Florentyny(4599790m²), König XV(119 167 m²) i Friede (114 409 m²) o łącznej powierzchni 5 873 934 m².
W 1922 roku nazwę spolszczono na Florentyna. 15 września 1936 roku kopalnia i koksownia zmieniły nazwy na Łagiewniki, zgodnie z zaleceniami Unii Polskiego Przemysłu Górniczo-Hutniczego. Spolszczeniu uległy również nazwy szybów.
Zmiany nazw szybów:
Po włączeniu Łagiewnik do Polski kopalnia nadal należała do Katowickiej Spółki Akcyjnej dla Górnictwa i Hutnictwa.
W 1932 roku Pole Północne kopalni Hrabina Laura zostało przekazane czasowo kopalni do eksploatacji; szyb Drzymały był nieczynny w 1936 roku, co doprowadziło do zwolnień kilkudziesięciu pracowników. 
W czasie międzywojnia praca kopalni była zorganizowana wokół trzech jednostek. Był to: rejon szybu Karola Miarki (obecnie os. Arki Bożka), rejon Szybów Rycerskich (okolice ul. Szyby Rycerskie), rejon szybu Drzymały (okolice Huty Zygmunt). Wszystkie wymienione szyby były zaopatrzone w parowe maszyny wyciągowe. Na poziomie 30 m szybu „Drzymały” użytkowano także do rozpędzania lokomotywę elektryczną.
Odwadnianie kopalni prowadzono za pomocą pomp elektrycznych, a wypompowaną wodę przeznaczano do picia i kopalnianych łaźni znajdujących się przy szybach Karola Miarki i szybach Rycerskich.
Wydobywany wówczas węgiel z pokładów o dużej miąższości (2,5–9 m) charakteryzował się wysoką kalorycznością (ponad 7000 cal.) i wytrzymałością, dzięki czemu znaczna część urobku była przeznaczana na eksport.
W tym czasie kopalnia miała normalnotorowe towarowe połączenie kolejowe oraz dworzec kopalniany Redensblick-schacht.
W okresie międzywojennym prowadzono eksploatację pokładów już wcześniej do niej przygotowanych, nie przewidywano dalszej rozbudowy, z uwagi na czynniki ekonomiczne, jak i warunki geologiczne. KWK Łagiewniki w tym czasie była kopalnią średniej wielkości – zatrudniała około 1500 pracowników.
W 1930 roku przy kopalni powstał Chór Męski im. I. Paderewskiego.
Co najmniej od 1936 roku kopalnia należała do Wspólnoty Interesów Górniczo-Hutniczych.
Wykres wielkości wydobycia węgla kamiennego w latach 1919–1939 (w tysiącach ton)(w tys. ton):
Górnicy kopalni Łagiewniki w latach międzywojennych brali udział w strajkach ekonomicznych i politycznych, strajkującym przewodzili komuniści z Komunistycznej Partii Polski. Największy strajk miał miejsce w 1936 roku – był zorganizowany przeciwko obniżce wynagrodzeń, trwał 7 dni i zakończył się sukcesem – dyrekcja zrezygnowała z obniżek. Ostatnią komunistyczną manifestacją przed wojną było świętowanie 1 maja 1939 roku.
Czasy II wojny światowej.
Początkowo, we wrześniu 1939 roku udało się rozbić grupę Freikorpsu, która opanowała zakład; 30. członków grupy zostało zabitych, a reszta wzięta do niewoli. Kopalnia została jednak zajęta i włączona do III Rzeszy jeszcze w tym samym roku, czemu towarzyszyło przywrócenie starej nazwy Florentine.
od 1941 roku kopalnia należała do "Berg- und Hüttenwers-Gesellschaft Karwin-Trzynietz A.G.", filii koncernu Berghütte.
Nazistowska polityka dążyła do maksymalnego wykorzystania złóż na potrzeby wojenne, co osiągano poprzez wydłużanie czasu pracy, fedrowanie w niedzielę i święta, zwiększenie liczby pracowników (z 1116 osób w 1939 roku do 2123 w 1940 roku), zatrudnienie robotników przymusowych, jeńców radzieckich i Żydów, przy jednoczesnym prowadzeniu rabunkowego wydobycia i braku inwestycji. Niewielki spadek zatrudnienia miał miejsce w 1943 w wyniku rekrutacji części załogi do Wehrmachtu, który jednak nie przełożył się na zmniejszenie rocznego wydobycia.
Wykres wielkości wydobycia węgla kamiennego w latach 1939–1944 (w tysiącach ton):
Od 1945 do 1971 roku.
Wojska radzieckie wkroczyły do Łagiewnik 28 stycznia 1945 roku, co było równoznaczne z wyzwoleniem kopalni spod okupacji niemieckiej. Powołano Komitet Obywatelski, górnicy podjęli niezbędne działania: ratowanie kopalni przed zatopieniem, gaszenie pożaru na poziomie 320 m w rejonie szybu Karola Miarki, gaszenie płonących zwałów w pobliżu szybów Rycerskich. Powrócono także do dawnej nazwy Łagiewniki.
Przy kopalni od 1945 roku istniał obóz pracy przymusowej dla więźniów, internowanych i jeńców. Składał się z trzech baraków. Pod koniec listopada 1945 roku przebywało w nim przeszło 300 osób. Obóz został zlikwidowany w 1949 roku.
22 maja 1951 roku miał miejsce pożar w komorze narzędziowej szybu Rycerskiego, który spowodował śmierć 19 górników.
Od 1945 roku kopalnia należała do Bytomskiego Zjednoczenia Przemysłu Węglowego.
Od ok. 1946 do 1949 roku przy kopalni powstał Obóz Pracy Rudzkiego Zjednoczenia Przemysłu Węglowego, w sierpniu 1946 znajdowało się w nim 318 więźniów, w tym 227 wykorzystywanych do pracy pod ziemią. W obozie zmarło od 8 do 30 osób, które pochowano na cmentarzu w Łagiewnikach.
W latach 50. przy kopalni działały koszary, gdyż niektórzy poborowi, podczas służby wojskowej, byli wówczas kierowani do pracy dołowej w kopalni.
Powojenne unowocześnienia to: wprowadzenie kombajnów ścianowych, zastąpienie rynien potrząsalnych pancernymi przenośnikami zgrzebłowymi i taśmociągami, wybudowanie płuczki osadzarkowej w miejsce taśm przebierczych (eliminowanie skały płonnej), obsługiwanych dotychczas ręcznie przez kobiety.
Powyższe innowacje i powiększenie obszaru eksploatacji o pola kopalni Rozbark doprowadziły do stopniowego zwiększenia wydobycia po 1956 roku, kiedy to zakończono eksploatację najbogatszych pokładów.
Rozpoczęto w związku z tym eksploatację filara ochronnego Łagiewnik, w celu zminimalizowania szkód górniczych zastosowano podsadzkę płynną ze zbiornika przy szybie Marta (obecnie ul. Adamka).
Zatrudnienie w kopalni po systematycznie wzrastało od 1955 roku, kiedy to wyniosło ogółem 2013 osób. W 1960 roku wzrosło do 2425 pracowników, a w 1970 roku wyniosło 2680 osób.
Dalsze prace inwestycyjne to: pogłębienie szybu Rycerskiego I i szybu Karola Miarki do poziomu 470 m i wymiana maszyn wyciągowych, dzięki czemu było możliwe wybranie cienkich pokładów, wcześniej uznanych za nieprzydatne do wydobycia. Inwestycje te doprowadziły do zwiększenia długości frontu eksploatacyjnego w ścianach oraz zmniejszenia długości frontu w zabierkach.
Wykonano również nowy szyb wentylacyjny Karola Miarki II (Nowy-Karola Miarki), w celu przewietrzania pokładów w partii kopalni Rozbark, a także uruchomiono szybik 21, którym udostępniono pokłady 615 i 620 na poziomie 590 m. Wykonano także dwa przekopy: główny na poziomie 320 m oraz wentylacyjno-rurowy na poziomie 160 m.
W 1963 roku zostały przyłączone pokłady 412 a/b i 416 a/b, stanowiące filar Zakładów Górniczo-Hutniczych „Orzeł Biały”, których zasoby oceniono na 7,2 mln t.
Wykres wielkości wydobycia węgla kamiennego w latach 1945–1970 (w tysiącach ton):
1 lipca 1971 roku nastąpiła konsolidacja kopalni Łagiewniki z kopalnią Rozbark w jedną kopalnię o nazwie Rozbark na mocy uchwały Ministerstwa Górnictwa i Energetyki. Górnicy z dawnej KWK Łagiewniki mieli być transportowani dołem do pracy w wyrobiskach w rejonie szybu Lompy w KWK Rozbark, co było motywowane również przewidywanym zakończeniem wydobycia w rejonie Łagiewnik w 1973. Połączenie obu kopalń było podyktowane względami ekonomicznymi, kopalnia Łagiewniki w dużym stopniu wyeksploatowała nadane jej złoża, już w czasach okupacji hitlerowskiej została uznana za nierentowną i przeznaczono ją do likwidacji. Poniesione koszty przy pracach modernizacyjnych nie doprowadziły do oczekiwanych wyników ekonomicznych, a deficyt finansowy kopalni coraz bardziej powiększał się. Połączenie kopalń sprowadzało się do zmniejszenia nakładów inwestycyjnych na dawną kopalnię Łagiewniki i wykorzystanie jej załogi do pracy na terenie kopalni Rozbark.
Likwidację kopalni rozpoczęto oficjalnie 1 stycznia 1997 roku. Dawna kopalnia Łagiewniki została ostatecznie zlikwidowana w latach 90. XX wieku, a kopalnię Rozbark, wówczas Zakład Górniczy Bytom II zamknięto 31 lipca 2004 roku i rozpoczęto jego fizyczną likwidację.
Zaplecze socjalne.
Mieszkania dla pracowników.
Z racji niemal ciągłych niedoborów pracowników, konieczne było zatrudnianie osób zamiejscowych, których lokowano w hotelu robotniczym przy ul. Łagiewnickiej.
Dla osób miejscowych kopalnia przeznaczyła w 1945 roku 69 budynków o łącznej liczbie 1718 izb, których stan techniczny był zły – były to stare, zaniedbane przez lata obiekty. W latach 50. poddano remontowi 14 z nich.
Konieczność zwiększenia puli mieszkaniowej sprawiła, że kopalnia otrzymała w latach 50. od Dyrekcji Budowy Osiedli Robotniczych 265 mieszkań o 696 izbach. W 1954 roku kopalnia miała do dyspozycji 74 budynki mieszkalne.
Następne inwestycje mieszkaniowe to: powstanie 8 domków dwurodzinnych oraz budowa w latach 60. 3 większych budynków mieszkalnych.
Organizacja wypoczynku po pracy.
Kopalnia wraz z pobliską Hutą Zygmunt zainwestowała w park wypoczynkowy w Łagiewnikach (obecnie park Amendy) o powierzchni 24 hektarów, gdzie zrewitalizowano staw, stworzono przy nim przystań kajakową, kawiarnię, wypożyczalnię sprzętu sportowego, a także wybudowano amfiteatr i basen kąpielowy.
Ponadto na terenie dzielnicy Łagiewniki założono kilka ogródków jordanowskich, założono również w 1964 roku lodowisko przy Zasadniczej Szkole Górniczej.

</doc>
<doc id="1806115" url="https://pl.wikipedia.org/wiki?curid=1806115" title="KWK Łagiewniki">
KWK Łagiewniki



</doc>
<doc id="1806116" url="https://pl.wikipedia.org/wiki?curid=1806116" title="Simon Kézai">
Simon Kézai

Simon Kézai – najsłynniejszy węgierski kronikarz z XIII wieku, ksiądz katolicki i sekretarz królewski na dworze króla Władysława IV. Według tradycji pochodził z miejscowości Kéza (kraj zacisański), albo z Dunakeszi. Prawdopodobnie studiował prawo rzymskie i kanoniczne na Uniwersytecie w Padwie.
Jego najważniejszym dziełem spisanym po łacinie w roku 1282 były "Gesta Hunnorum et Hungarorum", w których przedstawił rodowód i wspólną historię Hunów i Węgrów, od legendarnych początków aż do wczesnego średniowiecza.
Kronika została opublikowana po raz pierwszy w druku w 1782, w Budzie. W XIX wieku została przełożona na język węgierski stając się popularnym źródłem, które przyczyniło się do rozwoju świadomości narodowej Węgrów.

</doc>
<doc id="1806117" url="https://pl.wikipedia.org/wiki?curid=1806117" title="John Eriksen">
John Eriksen

John Eriksen (ur. 20 listopada 1957 w Svendborgu, zm. 12 lutego 2002 w Kopenhadze) – piłkarz duński grający na pozycji napastnika.
Kariera klubowa.
Karierę piłkarską Eriksen rozpoczął w rodzinnym Svendborgu, w tamtejszym klubie Svendborg fB. W 1978 roku przeszedł do Odense BK i w jego barwach zadebiutował w pierwszej lidze duńskiej. Tam przez dwa sezony był podstawowym zawodnikiem i dwukrotnie z rzędu w latach 1978-1979 zostawał królem strzelców ligi (odpowiednio z 22 i 20 golami).
Na początku 1980 roku Eriksen przeszedł do holenderskiej Rody JC Kerkrade. W Eredivisie zadebiutował 13 stycznia 1980 w wyjazdowym spotkaniu z FC Twente. W pierwszym sezonie nie zdobył gola w lidze, ale w kolejnych należał do najlepszych strzelców Rody. Łącznie przez 5 sezonów strzelił dla klubu z Kerkrade 80 bramek.
W 1984 roku Eriksen trafił do francuskiego drugoligowca FC Mulhouse. Po roku gry w Ligue 2 wrócił do Holandii i został piłkarzem Feyenoordu. 18 sierpnia 1985 rozegrał w nim swój pierwszy mecz, wygrany 1:0 na wyjeździe z VVV Venlo. W ataku Feyenoordu występował z Johnnym Repem i zdobył 19 goli będąc najlepszym strzelcem zespołu z Rotterdamu.
Od lata 1986 roku Eriksen zaczął występować w szwajcarskiej lidze. W 1987 roku został królem strzelców w barwach Servette FC (28 goli), a rok później powtórzył to osiągnięcie (36 goli). W latach 1989-1991 grał w FC Luzern, a następnie wrócił do Svendborga. W 1993 roku zakończył w jego barwach karierę piłkarską.
Później cierpiał na chorobę Alzheimera. 12 lutego 2002 roku zmarł na skutek przypadkowego upadku w domu.
Kariera reprezentacyjna.
W reprezentacji Danii Eriksen zadebiutował 15 kwietnia 1981 roku w wygranym 2:1 towarzyskim meczu z Rumunią. W 1986 roku został powołany przez selekcjonera Seppa Piontka do kadry na Mistrzostwa Świata w Meksyku. Na tym turnieju rozegrał 2 spotkania: z RFN (2:0 i gol w 63. minucie) oraz w 1/8 finału z Hiszpanią (1:5). Z kolei w 1988 roku na Euro 88 także zagrał we 2 meczach: z RFN (0:2) i z Włochami (0:2). Od 1981 do 1988 roku rozegrał w kadrze narodowej 17 meczów i zdobył 6 goli.

</doc>
<doc id="1806119" url="https://pl.wikipedia.org/wiki?curid=1806119" title="Stefanowy Dział">
Stefanowy Dział

Stefanowy Dział (słow." Štefanov diel") – długa grzęda odchodząca w południowo-zachodnim kierunku od Niżniego Hawraniego Zwornika w masywie Hawrania w słowackich Tatrach Bielskich. Ma długość około 3 km. Opada do doliny Koperszadzkiego Potoku i Jaworowego Potoku (w miejscu ich połączenia się). Jej górna część oddziela Dolinę Stefanową znajdującą się po jej zachodniej stronie od Janowego Żlebu po wschodniej stronie. Dolna część natomiast oddziela Dolinę Jaworową (po zachodniej stronie) od jej odgałęzienia – Doliny Zadnich Koperszadów (po wschodniej stronie). 
Znajduje się na nim niewybitne wzniesienie zwane Stefanowym Wierchem ("Štefanov vrch") lub Stefanem ("Štefan") o wysokości 1540 m n.p.m. Obecnie Stefanowy Dział jest w dolnej części porośnięty lasem, wyżej kosodrzewiną, a najwyższe partie są trawiaste. Dawniej, gdy teren ten był wypasany przez górali z Jurgowa, terenów trawiastych było na nim znacznie więcej. Od 1902 r. pasterstwo tutaj zostało zniesione przez Christiana Hohenlohe, który wykupił cały ten obszar Tatr, ogrodził go płotem i przeznaczył na swój rezerwat myśliwski, zabronił również turystyki. 
W Stefanowym Dziale są tylko dwa miejsca skaliste; przecinające go w górnej części Hawranie Rzędy, oraz skały Koperszadzkiej Bramki – ciasnego wąwozu utworzonego przez Koperszadzki Potok przerzynający się przez południowe zakończenie Stefanowego Działu. Powyżej tego wąwozu na stokach Stefanowego Działu znajduje się szeroki upłaz zwany Stefanowym Upłazem.
Południowym podnóżem Stefanowego Działu prowadzi droga jezdna, a nią niebieski szlak turystyczny. Charakterystyczną cechą Stefanowego Działu, jak zresztą większości Tatr Bielskich jest to, że brak na nim ścieżek prowadzących z dolin na przełęcze i szczyty, są natomiast liczne, przecinające go ścieżki poziome, prowadzone wzdłuż poziomic. Służą one drwalom i myśliwym.

</doc>
<doc id="1806122" url="https://pl.wikipedia.org/wiki?curid=1806122" title="Kazimierz Widlica Domaszewski (zm. ok. 1700)">
Kazimierz Widlica Domaszewski (zm. ok. 1700)

 Kazimierz Widlica Domaszewski herbu Nieczuja (ur. ok. 1645, zm. ok. 1700) – poseł na sejm (m.in. w 1678) i starosta łukowski (1663), kasztelan sanocki (1690), rotmistrz wojska powiatowego województwa lubelskiego w 1671 roku, administrator szelężnego województwa lubelskiego. 
Należał do bogatej szlachty.
Jego ojcem był Stanisław Widlica Domaszewski kasztelan lubelski (od 1663 do 1667) i sanocki. Matką była Joanna Domaszewska z Leżeńskich. Miał braci Feliksa, Piotra, Erazma.
Będąc kasztelanem sanockim, spełniał jednocześnie obowiązki komisarza w sprawie rozliczenia krzywd wyrządzonych Węgrom. Jako administrator szelężnego w województwie lubelskim wzywał w sprawach spłacenia podatków. 
Poseł sejmiku lubelskiego na sejm 1664/1665, 1666 (I), 1666 (II), 1667, poseł na sejm nadzwyczajny 1668 roku i sejm abdykacyjny 1668 roku. Poseł na sejm nadzwyczajny 1670 roku z ziemi łukowskiej. 
Elektor Jana III Sobieskiego z województwa lubelskiego w 1674 roku.
Poseł sejmiku lubelskiego na sejm 1677 roku, sejm 1678/1679 roku, sejm 1681 roku, sejm zwyczajny 1688 roku. W 1678 r. kawaler Kazimierz Widlica Domaszewski wziął ślub, w kościele w Lublinie, z młodszą od siebie o kilka lat trzydziestoletnią Agnieszką z Machów Zatorską, i został czwartym jej mężem. W pierwszej połowie 1681 r. Trybunał uznał Agnieszkę (podającą się na podstawie fałszywych dokumentów za Aleksandrę Zborowską), za sprawczynię przestępstw takich jak "wdarcie się" do stanu szlacheckiego i wielomęstwo, a jej syn z trzeciego małżeństwa (ze Stanisławem Rupniewskim), Adam Krzysztof, został uznany za dziecko nieślubne nieposiadające praw do majątku Rupniewskich. Żona Domaszewskiego została ścięta przez kata na lubelskim rynku w dniu 12 lipca 1681 r..

</doc>
<doc id="1806124" url="https://pl.wikipedia.org/wiki?curid=1806124" title="Skrypty dłużne">
Skrypty dłużne



</doc>
<doc id="1806125" url="https://pl.wikipedia.org/wiki?curid=1806125" title="Janusz Podoski">
Janusz Podoski

Janusz Podoski (ur. 4 września 1898 w Łosicach, zm. 5 marca 1971 w Warszawie) – polski artysta malarz i fotografik.
Życiorys.
Urodził się w rodzinie Kazimierza Podoskiego h. Junosza (zm. 1919) i Janiny z Lubowidzkich h. Topacz (zm. 1926) . Brat Bohdana Podoskiego (1894–1986), sędziego, działacza politycznego i społecznego.
Ukończył gimnazjum w Kijowie. Studiował malarstwo w warszawskiej Szkole Sztuk Pięknych 1919–1926 pod kierunkiem Tadeusza Pruszkowskiego i Edwarda Trojanowskiego. W 1920 ochotniczo służył w Wojsku Polskim. W latach 1925–1939 członek-założyciel Bractwa św. Łukasza. W latach 30. XX wieku zaczął uprawiać fotografikę, która w latach powojennych stała się jego główną dziedziną twórczości. 
Zajmował się głównie malarstwem portretowym. W roku 1938 wziął udział w tworzeniu cyklu obrazów historycznych przeznaczonych na Wystawę Światową w Nowym Jorku 1939. W latach 1938–1939 członek Fotoklubu Warszawskiego.
Po wojnie (od 1947) członek-założyciel Związku Polskich Artystów Fotografików – nr. legitymacji 7.
Pochowany na Cmentarzu Wojskowym na Powązkach w Warszawie (kwatera B18-8-15).

</doc>
<doc id="1806126" url="https://pl.wikipedia.org/wiki?curid=1806126" title="Żandarm i żandarmetki">
Żandarm i żandarmetki



</doc>
<doc id="1806127" url="https://pl.wikipedia.org/wiki?curid=1806127" title="Jan Bartram">
Jan Bartram

Jan Lewis Bartram (ur. 6 marca 1962 we Frederiksbergu) - piłkarz duński grający na pozycji pomocnika.
Kariera klubowa.
Karierę piłkarską Bartram rozpoczął w klubie Aarhus GF. W 1981 roku zadebiutował w jego barwach w pierwszej lidze duńskiej. Tam od 1982 roku był podstawowym zawodnikiem. W tamtym sezonie wywalczył z AGF wicemistrzostwo Danii, a w 1984 roku powtórzył ten sukces. Z kolei w 1986 roku wywalczył z nim mistrzostwo kraju. Po tym sukcesie odszedł do Brøndby IF z Kopenhagi i także z tym klubem został mistrzem Danii.
W 1987 roku Bartram przeszedł do szkockiego Rangers F.C. W pomocy klubu z Glasgow grał z takimi zawodnikami jak: Davie Cooper, Ian Durrant, Derek Ferguson, Graeme Souness, Mark Walters i Ray Wilkins. Z Rangersami wygrał Puchar Ligi Szkockiej.
W 1988 roku Duńczyk został piłkarzem Bayeru Uerdingen. W niemieckiej Bundeslidze zadebiutował 16 listopada 1988 w wygranym 3:1 domowym meczu z 1. FC Kaiserslautern. W Bayerze spędził trzy sezony.
Latem 1991 Bartram wrócił do Aarhus GF. W 1992 roku zdobył Puchar Danii. Na skutek kontuzji od lata 1993 do lata 1995 rozegrał tylko jedno spotkanie. Karierę piłkarską zakończył w 1996 roku.
Kariera reprezentacyjna.
W reprezentacji Danii Bartram zadebiutował 27 stycznia 1985 roku w przegranym 0:1 towarzyskim meczu z Hondurasem. W 1986 roku został powołany przez selekcjonera Seppa Piontka do kadry na Mistrzostwa Świata w Meksyku. Na tym turnieju był rezerwowym i nie rozegrał żadnego spotkania. Od 1985 do 1991 roku rozegrał w kadrze narodowej 32 mecze i zdobył 5 goli.

</doc>
<doc id="1806128" url="https://pl.wikipedia.org/wiki?curid=1806128" title="Terra incognita">
Terra incognita



</doc>
<doc id="1806130" url="https://pl.wikipedia.org/wiki?curid=1806130" title="Liczby przeciwne">
Liczby przeciwne



</doc>
<doc id="1806131" url="https://pl.wikipedia.org/wiki?curid=1806131" title="Ziemie księżycowe">
Ziemie księżycowe

Ziemie księżycowe (łac. Terra) – jasne obszary nazywane lądami w odróżnieniu od ciemnych mórz na powierzchni Księżyca. Podobnie jak księżycowe morza zostały nazwane przez Giovanniego Battistę Riccioliego, lecz ich nazwy otrzymały przeciwstawne znaczenie niż nazwy mórz. Przykładem jest Terra Sterilitatis (Ziemia Sterylności), Terra Caloris (Ziemia Ciepła) i Terra Vitae (Ziemia Żywotności). Jednak nazwy księżycowych równin nie są już obecnie stosowane i termin "Terrae" nie jest oficjalnie uznany za standard księżycowej nomenklatury Międzynarodowej Unii Astronomicznej.

</doc>
<doc id="1806132" url="https://pl.wikipedia.org/wiki?curid=1806132" title="Broumow">
Broumow



</doc>
<doc id="1806133" url="https://pl.wikipedia.org/wiki?curid=1806133" title="Szluknów">
Szluknów



</doc>
<doc id="1806134" url="https://pl.wikipedia.org/wiki?curid=1806134" title="Rozdroże pod Muraniem">
Rozdroże pod Muraniem

Rozdroże pod Muraniem (słow. "Rázcestie pod Muráňom") – rozdroże szlaków turystycznych w Dolinie Jaworowej w słowackich Tatrach. Położone jest na wysokości 1083 m n.p.m., w dolnej części tej doliny, tuż przy mostku prowadzącym do Polany pod Muraniem i Doliny Zadnich Koperszadów. Krzyżują się tutaj 2 szlaki turystyczne prowadzące w Tatry Wysokie i Tatry Bielskie. Od Jaworzyny Tatrzańskiej do tego rozdroża, cały czas wzdłuż dużego Jaworowego Potoku prowadzi dobra droga jezdna (zakaz wjazdu pojazdów samochodowych i rowerów). Nieco poniżej rozdroża znajdują się zabudowania stacji wodociągowej. Z okolic rozdroża widoki na Jagnięcy Szczyt, Kołowy Szczyt, Lodowy Szczyt i Murań

</doc>
<doc id="1806137" url="https://pl.wikipedia.org/wiki?curid=1806137" title="Niebezpieczne miasto">
Niebezpieczne miasto

Niebezpieczne miasto - amerykańsko-kanadyjski thriller z 2001 roku.
Fabuła.
Claire nie jest dziewczyną oczekującą jedynej miłości. W momencie gdy wydaje się, że ją znalazła, gdzie ma się spotkać ze swoim byłym chłopakiem - Billym. Ale miasto nie będzie szczędzić jej rozczarowań. Claire zostaje wplątana w przemyt diamentów i podejrzana o zabójstwo.

</doc>
<doc id="1806140" url="https://pl.wikipedia.org/wiki?curid=1806140" title="John Helt">
John Helt

John Helt (ur. 29 grudnia 1959 w Virum) - piłkarz duński grający na pozycji pomocnika.
Kariera klubowa.
Karierę piłkarską Helt rozpoczął w klubie Lyngby BK. W 1980 roku zadebiutował w jego barwach w pierwszej lidze duńskiej i od czasu debiutu był jego podstawowym zawodnikiem. W 1981 roku wywalczył z Lyngby wicemistrzostwo Danii, a w 1983 roku został po raz pierwszy mistrzem kraju. Z kolei w 1984 roku zdobył Puchar Danii. Po tym sukcesie odszedł do Brøndby IF z Kopenhagi i w 1985 roku został z nim mistrzem Danii, a w 1986 roku zajął z nim 2. miejsce w lidze.
W 1986 Helt został piłkarzem francuskiego FC Sochaux-Montbéliard. Rozegrał w nim 18 spotkań, jednak Sochaux zajęło 18. miejsce i zostało zdegradowane do drugiej ligi.
Po spadku Sochaux Helt wrócił do Lyngby, gdzie grał do końca swojej kariery, czyli do 1992 roku. W 1990 roku zdobył z nim krajowy puchar. W 1991 roku wywalczył wicemistrzostwo, a w 1992 roku mistrzostwo Danii.
Kariera reprezentacyjna.
W reprezentacji Danii Helt zadebiutował 1 września 1982 roku w przegranym 0:1 towarzyskim meczu z Rumunią. W 1988 roku został powołany przez selekcjonera Seppa Piontka do kadry na Euro 88. Na tym turnieju rozegrał jedno spotkanie, przegrane 2:3 z Hiszpanią. Od 1982 do 1990 roku rozegrał w kadrze narodowej 39 meczów.

</doc>
<doc id="1806141" url="https://pl.wikipedia.org/wiki?curid=1806141" title="Zabawa w Boga">
Zabawa w Boga

Zabawa w Boga (ang. "At Play in the Fields of the Lord") – amerykański film przygodowy z 1991 roku w reżyserii Héctora Babenco, zrealizowany na podstawie powieści Petera Matthiessena.
Fabuła.
Na polanie w amazońskiej dżungli lądują amerykańscy najemnicy – Wolf i pilot Lewis Moon. Już na początku ich paszporty zostają skonfiskowane przez miejscowego komendanta Guzmana. Ich zadaniem jest spacyfikowanie prymitywnej wioski miejscowych Indian. W pobliżu znajduje się misja prowadzona przez Leslie i Andy’ego Hubenów.
Ląduje jeszcze jeden samolot i trafiają nowi misjonarze – Hazel i Martin Quarrier razem z synem Billym. Komendant szantażuje najemników, że odzyskają dokumenty i paliwo, jeśli wysadzą wioskę Indian w powietrze. Na jej terenie ma zostać zbudowana kopalnia złota.
Ścieżka dźwiękowa.
At Play in the Fields of the Lord (Original Soundtrack Recording) – muzykę do filmu skomponował Zbigniew Preisner, nagrania ukazały się w 1991 roku nakładem wytwórni muzycznej Fantasy.
Nagrody i nominacje (wybrane).
Złote Globy 1991
Odniesienie.
Z inspiracji fabułą filmu powstała idea albumu muzycznego pt. "Roots" grupy Sepultura.

</doc>
<doc id="1806142" url="https://pl.wikipedia.org/wiki?curid=1806142" title="Henry Maudslay">
Henry Maudslay

Henry Maudslay (ur. 22 sierpnia 1771 w Londynie, zm. 14 lutego 1831 tamże) − angielski inżynier, wynalazca i przemysłowiec.
Życiorys.
Wraz z wynalazcą Bramahem skonstruował w 1795 pierwszą prasę hydrauliczną. Dwa lata później zbudował pierwszą tokarkę w całości wykonaną z metalu z mechanicznym suportem, tak by można jej było używać do precyzyjnego nacinania gwintów śrub; umożliwiała ona także nieznaną wcześniej wymienność sworzni i nakrętek oraz standaryzację gwintów.
W latach (1801-1808) wraz z inżynierem Brunelem skonstruował urządzenia dla stoczni w Portsmouth, a w 1820 wraz z Bramahem − tokarkę wrzecionową do produkcji wielkoseryjnej. Przedsiębiorstwo Maudslaya zajęło się później produkcją okrętowych silników parowych. Po jego śmierci w 1850 firma dostarczyła ponad dwieście statków z silnikami parowymi. Pod koniec życia Maudslay zainteresował się astronomią i zaczął budować teleskop. Chciał zbudować prywatne obserwatorium, ale zmarł, zanim udało mu się zrealizować swój plan.

</doc>
<doc id="1806145" url="https://pl.wikipedia.org/wiki?curid=1806145" title="Slave to the Rhythm (album)">
Slave to the Rhythm (album)

Slave to the Rhythm – siódmy album muzyczny jamajskiej piosenkarki Grace Jones wydany w 1985 roku przez Island Records.
Album jest efektem współpracy z producentem Trevorem Hornem i składa się z różnych wariacji na temat tytułowego nagrania. Jest to album koncepcyjny, będący rodzajem „biografii” Grace Jones, zawierającej fragmenty rozmów z piosenkarką na temat jej życia wplecione między poszczególne piosenki, a także narrację Iana McShane'a czytającego fragmenty książki "Jungle Fever" autorstwa byłego partnera piosenkarki, Jean-Paula Goude'a. Goude zaprojektował także okładkę płyty. Krążek cieszył się sukcesem na listach sprzedaży, a singel „Slave to the Rhythm” stał się jednym z największych hitów Grace Jones.

</doc>
<doc id="1806148" url="https://pl.wikipedia.org/wiki?curid=1806148" title="Samotny kowboj">
Samotny kowboj

Samotny kowboj – amerykański western z 2003 roku na podstawie powieści Jacka Schaffnera.
Fabuła.
Przełom XIX/XX wieku. Monte Walsh, starzejący się kowboj, wraca do podupadłego miasteczka, w którym pracował na ranczu. Okolica się bardzo zmieniła, a miejscowość zaczyna się wyludniać. Farma została kupiona przez korporację ze wschodu, a wszędzie pojawiają się tory kolejowe. Życie przebiega tu bardzo spokojnie, gdy pojawia się Frank Austin. Wyrzucony z pracy, zaczyna kraść i zabijać...

</doc>
<doc id="1806155" url="https://pl.wikipedia.org/wiki?curid=1806155" title="Oskar, czyli 60 kłopotów na minutę">
Oskar, czyli 60 kłopotów na minutę

Oskar, czyli 60 kłopotów na minutę – amerykańska komedia kryminalna z 1991 roku na podstawie sztuki Claude’a Magniera.
Fabuła.
Chicago, czasy prohibicji. Włoski gangster, Angelo "Pstryk" Provolone obiecuje swojemu umierającemu ojcu, że zerwie z mafijną przeszłością i zajmie się uczciwym interesem. Mijają lata. Angelo próbuje zacząć karierę jako bankowiec. W jego domu ma odbyć się spotkanie rady nadzorczej pewnego banku w sprawie stanowiska dla niego. Mafioso, który sprawia wrażenie bezwzględnego, jest naprawdę pantoflarzem i ofermą. Niestety, zaczynają się problemy. Policja, która nie wierzy w jego nawrócenie, ciągle obserwuje jego dom, jego ludzie nie potrafią się oduczyć noszenia broni i zwracania się do niego „szefie”, jego księgowy - Tony Rosano oszukuje go na duże pieniądze, wyrzuca szofera Oscara, jego córka Lisa oświadcza, że jest w ciąży z szoferem. Jakby było tego mało odchodzi pokojówka, która przez pomyłkę zabiera nie swoją torbę. Na jej miejsce Provolone zatrudnia nową i... rozpoznaje w niej swoją pierwszą miłość, a także dowiaduje się, że ma drugą córkę.
Nagrody i nominacje (wybrane).
Złota Malina 1991

</doc>
<doc id="1806156" url="https://pl.wikipedia.org/wiki?curid=1806156" title="Bjørn Kristensen">
Bjørn Kristensen

Bjørn Kristensen (ur. 10 października 1963 w Malling) – duński piłkarz grający na pozycji obrońcy.
Kariera klubowa.
Karierę piłkarską Kristensen rozpoczął w klubie Aarhus GF. W 1981 roku zadebiutował w jego barwach w pierwszej lidze duńskiej. Tam od 1983 roku był podstawowym zawodnikiem. W 1982 roku wywalczył z AGF wicemistrzostwo Danii, a w 1984 roku powtórzył ten sukces. Z kolei w 1986 roku wywalczył z nim mistrzostwo kraju. W latach 1987 i 1988 zdobył z AGF Puchar Danii.
Latem 1989 roku Kristensen przeszedł do angielskiego Newcastle United. W 1989 roku spadł z Newcastle z Division One do Division Two i na tym szczeblu rozgrywek był podstawowym graczem „Srok”. W listopadzie 1992 odszedł do grającego w Premier League, Bristol City, a w lutym 1993 został piłkarzem Portsmouth F.C. W 1993 roku awansował z nim Division One do Division Two, ale po roku spadł z nim o szczebel niżej.
W 1995 roku Kristensen wrócił do Danii i został zawodnikiem Aalborga BK. Karierę kończył w 1997 roku jako piłkarz Århus Fremad.
Kariera reprezentacyjna.
W reprezentacji Danii Kristensen zadebiutował 20 maja 1987 roku w wygranym 5:0 meczu z Grecją. W 1988 roku został powołany przez selekcjonera Seppa Piontka do kadry na Euro 88. Na tym turnieju rozegrał jedno spotkanie, przegrane 0:2 z Włochami. Od 1987 do 1993 roku rozegrał w kadrze narodowej 20 meczów i zdobył 2 gole.

</doc>
<doc id="1806157" url="https://pl.wikipedia.org/wiki?curid=1806157" title="Bjorn Kristensen">
Bjorn Kristensen



</doc>
<doc id="1806158" url="https://pl.wikipedia.org/wiki?curid=1806158" title="Jerzy Gizicki">
Jerzy Gizicki

Jerzy Gizicki herbu Gozdawa (ur. i zm. w XV wieku) – kasztelan sanocki (przed 1460), właściciel Birczy koło Sanoka, poseł na Sejm.
Ożenił się z NN. Jarosławską. Miał synów:
Wnukiem jego był Maciej Birecki syn Rafała - ożeniony z Herburtówną. 
Michała Bireckiego Kacper Niesiecki dostrzegł na obrazie w katedrze w Przemyślu. 

</doc>
<doc id="1806159" url="https://pl.wikipedia.org/wiki?curid=1806159" title="Ryszard Łabuś">
Ryszard Łabuś

Ryszard Walerian Łabuś (ur. 14 grudnia 1928 w Milowicach, zm. 16 lipca 1996 w Gorzowie Wielkopolskim) – polski działacz państwowy, poseł na Sejm PRL VII i VIII kadencji (1976–1985). 
Życiorys.
Od 1941 do 1945 przebywał na robotach przymusowych w Eilenburgu. W latach 1945–1946 był uczniem Szkoły Spółdzielczej w Katowicach. W 1946 wstąpił do Polskiej Partii Socjalistycznej, z którą w 1948 przystąpił do Polskiej Zjednoczonej Partii Robotniczej. Ukończył studia w Wyższej Szkole Nauk Społecznych przy KC PZPR w 1962 oraz w Wyższej Szkole Ekonomicznej we Wrocławiu w 1969. Pracował jako robotnik w Międzygórzu, w banku w Szprotawie, Społemie, Szprotawskich Zakładach Przemysłu Terenowego (jako ich dyrektor), następnie na stanowiskach kierowniczych w aparacie PZPR na ziemi lubuskiej. Był m.in. I sekretarzem Komitetu Powiatowego w Żaganiu (1962–1967), I sekretarzem Komitetu Miejskiego i Powiatowego w Gorzowie Wielkopolskim (1967–1971), sekretarzem ekonomicznym Komitetu Wojewódzkiego w Zielonej Górze (1971–1975) oraz I sekretarzem KW w Gorzowie (1975–1981, w tych samych latach był również zastępcą członka Komitetu Centralnego PZPR i przewodniczącym prezydium Wojewódzkiej Rady Narodowej). 
W 1976 i 1980 uzyskiwał mandat posła na Sejm PRL VII i VIII kadencji z ramienia PZPR w okręgu Gorzów Wielkopolski. Zasiadał w Komisjach Planu Gospodarczego, Budżetu i Finansów.
W 1955 otrzymał Srebrny Krzyż Zasługi, a w 1988 Medal im. Ludwika Waryńskiego.
Był pochowany na cmentarzu komunalnym w Gorzowie Wielkopolskim.

</doc>
<doc id="1806160" url="https://pl.wikipedia.org/wiki?curid=1806160" title="Józef Łach">
Józef Łach

Józef Łach (ur. 23 października 1926 w Dylągowej, zm. 21 kwietnia 1980 w Gorzowie Wielkopolskim) – polski działacz państwowy, poseł na Sejm PRL V kadencji (1969–1972). 
Życiorys.
Urodził się w rodzinie rolniczej. Ukończył Liceum Chemiczne w Jarosławiu oraz zaocznie studia na Politechnice Łódzkiej. W 1951 podjął pracę w „Stilonie” w Gorzowie Wielkopolskim. W latach 1969–1972 pełnił mandat posła na Sejm PRL V kadencji w okręgu Gorzów Wielkopolski z ramienia Polskiej Zjednoczonej Partii Robotniczej. Zasiadał w Komisji Przemysłu Ciężkiego, Chemicznego i Górnictwa. W 1975 stanął na czele Miejskiego Przedsiębiorstwa Komunikacji. 
Odznaczony Brązowym, Srebrnym i Złotym Krzyżem Zasługi. 
Został pochowany na Cmentarzu Komunalnym w Gorzowie Wielkopolskim.

</doc>
<doc id="1806164" url="https://pl.wikipedia.org/wiki?curid=1806164" title="Mikey i ja">
Mikey i ja

Mikey i ja − amerykańska komedia z 1993 roku.
Fabuła.
Michael Chapman jako dziecko był aktorem, teraz razem z bratem prowadzi agencję dla młodych talentów. Zajmuje się uczeniem gry aktorskiej dzieci. Ale agencja nie przynosi dużych zysków, dlatego Michael musi wypromować nową gwiazdę. Znajduje taką - Angie Vega. Tylko jest jeden mały problem: jest ona złodziejką...

</doc>
<doc id="1806165" url="https://pl.wikipedia.org/wiki?curid=1806165" title="Nagrobek Władysława II Jagiełły">
Nagrobek Władysława II Jagiełły

Nagrobek Władysława II Jagiełły – nagrobek nieznanego autorstwa sprzed 1432 roku, znajduje się w katedrze na Wawelu w Krakowie pomiędzy filarami oddzielającymi nawę główną od południowej nawy bocznej.
Miejsce to, przy znajdującym się tu niegdyś ołtarzu św. Krzysztofa fundowanym w 1393 przez królową Jadwigę Andegawenkę, wybrał monarcha dla siebie ok. 1421. Króla pochowano w komorze grobowej znajdującej się pod pomnikiem.
Nagrobek został wykonany z czerwonego marmuru prawdopodobnie jeszcze za życia monarchy. Płytę wierzchnią zdobi postać króla z atrybutami władzy – koroną na głowie, berłem w prawej ręce, a w lewej jabłko królewskie i miecz. Twarz króla jest bardzo realistycznie przedstawiona, głowa spoczywa na poduszce wspartej na dwóch lwach będących symbolem władzy i potęgi Jagiełły, jak również odniesieniem do przekazu biblijnego z Apokalipsy św. Jana. Pod nogami króla spoczywa smok, symbol zła; w tym przypadku nawiązano do Psalmu 91. Na bokach tumby z dużą dozą realizmu wyobrażono postacie przedstawicieli polskich stanów podtrzymujących tarcze herbowe. Podwójnie występuje tutaj herb Królestwa Polskiego i herb Pogoń będący znakiem Wielkiego Księstwa Litewskiego, herb Rusi nawiązuje do odzyskania tego terytorium od Węgier w 1387, herb ziemi dobrzyńskiej (głowa króla) symbolizuje wykupienie jej w 1404 od zakonu krzyżackiego i ponowne przejęcie na mocy postanowień pokoju toruńskiego z 1411, herb ziemi wieluńskiej (Baranek Boży) to znak odzyskania ziemi w 1396, na tumbie widnieje jeszcze herb Wielkopolski (tur). Podstawę nagrobka zdobią figury psów i sokołów ich znaczenie nie zostało jeszcze w sposób zadowalający wyjaśnione, jedni badacze są zdania, że jest to nawiązanie do wiecznej walki dobra i zła, gdzie symbolem duszy jest sokół, a pies symbolem grzechu. (Psalm 22 „Boże ratuj duszę moją z łapy psa”) inni uważają, że to nawiązanie do myśliwskich zamiłowań króla.
Nagrobek nakrywa wsparty na 8 kolumnach o kapitelach korynckich, renesansowy baldachim wykonany z piaskowca w latach 1519–1524 z fundacji króla Zygmunta I Starego dzieło warsztatu Bartolommeo Berrecciego. Baldachim zdobią panoplia oraz medaliony z wyobrażeniem cesarza wjeżdżającego triumfalnie do Rzymu na rydwanie zaprzężonym w lwy. Dekoracja ta miała gloryfikować Jagiełłę jako niezwyciężonego wodza.
W 1753 roku nagrobek przeniesiono do kaplicy Świętokrzyskiej; na pierwotne miejsce powrócił na początku XX wieku.
Nagrobek monarchy jest jednym z najbardziej interesujących i najcenniejszych pod względem artystycznym dzieł rzeźby XV wieku w Europie Środkowej.

</doc>
<doc id="1806166" url="https://pl.wikipedia.org/wiki?curid=1806166" title="Talk (That Shit)">
Talk (That Shit)

Talk (That Shit) – singiel Timbalanda, który nie pojawił się na żadnym jego albumie. Gościnnie wystąpili T-Pain i Missy Elliot.

</doc>
<doc id="1806169" url="https://pl.wikipedia.org/wiki?curid=1806169" title="Biznesmen i gwiazdy">
Biznesmen i gwiazdy

Biznesmen i gwiazdy ("Local Hero") – brytyjski komediodramat z 1983 roku.
Fabuła.
MacIntyre pracuje w spółce naftowej. Jego szef, Felix Happer, wysyła go do Szkocji, by kupić małą wioskę rybacką, usytuowaną w miejscu wydobycia cennego surowca. Sprawa wydaje się łatwa. Rybacy odsprzedają swoje działki w zamian za lepsze perspektywy. Jedynym, który sprzeciwia się sprzedaży, jest Ben Knox, a MacIntyre'owi coraz bardziej podoba się ten zakątek.
Nagrody i nominacje.
Nagrody BAFTA 1983

</doc>
<doc id="1806171" url="https://pl.wikipedia.org/wiki?curid=1806171" title="Stiepan Makarow">
Stiepan Makarow

Stiepan Osipowicz Makarow (; ur. w Mikołajowie, zm. 13 kwietnia 1904 pod Port Artur) – rosyjski wojskowy, dowódca morski, wiceadmirał, oceanograf, polarnik, budowniczy okrętów, dowódca rosyjskiej Eskadry Oceanu Spokojnego w wojnie rosyjsko-japońskiej 1904-1905. Autor ponad 50 prac naukowych z różnych dziedzin wojskowo morskich i oceanograficznych, z taktyki walki pancerników, niezatapialności i walki o żywotność (przetrwanie) okrętów.
Młodość.
Urodził się w rodzinie chorążego marynarki wojennej, służącego we flocie od szeregowego żołnierza. W 1865 ukończył Szkołę Morską w Nikołajewsku nad Amurem. W 1869 chorąży marynarki. Służył na okrętach Eskadry Oceanu Spokojnego, a od 1871 we Flocie Bałtyckiej, gdzie badał problemy niezatapialności okrętów.
Wojna rosyjsko-turecka.
Służąc od 1876 we Flocie Czarnomorskiej, zaproponował budowę okrętu-bazy kutrów minowych i torpedowych „Wielki Książę Konstanty”. Dowodził tym okrętem podczas wojny z Turcją (1877-78), podczas której dowodzone przez niego kutry atakowały tureckie okręty minami wytykowymi i holowanymi. 16 stycznia 1878 wykonał, jako pierwszy na świecie, skuteczny atak torpedą samobieżną, topiąc kanonierkę „İntibah”.
Badania oceanograficzne.
W 1881 dowodząc okrętem „Tamań” wykonał badania Cieśniny Bosfor i wydał pracę pt. „O wymianie wód w morzach Czarnym i Śródziemnym”. W 1885 otrzymał nagrodę Rosyjskiej Akademii Nauk. W latach 1886–1889 dowodząc korwetą „Witiaź” opłynął Ziemię. W czasie rejsu prowadził prace oceanograficzne. Rezultatem badań była praca „Witiaź i Ocean Spokojny”.
Dowódca i konstruktor.
Od 1890 młodszy flagman floty Floty Bałtyckiej, od 1891 główny inspektor artylerii morskiej, od końca 1894 dowódca Eskadry Śródziemnomorskiej. W latach dziewięćdziesiątych wynalazł i zastosował do pocisków artyleryjskich dodatkowe głowice powodujące znaczne zwiększenie ich mocy przebijającej tzw. „głowice Makarowa”. W latach 1894–1896 po raz drugi opłynął kulę ziemską. W 1896 dowódca eskadry Floty Bałtyckiej. Zaproponował i wykonał projekt pierwszego specjalistycznego lodołamacza w celu badania Arktyki. Pracował przy budowie pierwszej jednostki tego typu: „Jermaka”. W 1897 wydał pracę „Poglądy na temat taktyki morskiej”. Sformułował w niej zasady obrony przeciwminowej i przeciwokrętowej. Wykonał dwa rejsy lodołamaczem w Arktyce w 1899 i 1901 roku. Od 1899 naczelny dowódca portu Kronsztad. W pracy „Bez żagli” przedstawił zasady szkolenia i wychowania marynarzy w czasie pokoju.
Wojna rosyjsko-japońska.
W czasie wojny rosyjsko-japońskiej 1904-1905 dowodził Eskadrą Oceanu Spokojnego od 14 lutego 1904. Przybył do Port Artura 8 marca. Zginął na pancerniku „Pietropawłowsk”, który uległ zatopieniu w wyniku wpłynięcia na minę morską.
W 1913 postawiono pomnik Makarowa w Kronsztadzie. Kilku okrętom nadano też nazwę Admirał Makarow.

</doc>
<doc id="1806181" url="https://pl.wikipedia.org/wiki?curid=1806181" title="ICSI">
ICSI

ICSI (ang. intracytoplasmic sperm injection) – rodzaj procedury zapłodnienia in vitro, polegający na wprowadzeniu plemnika do cytoplazmy komórki jajowej. Wskazaniem do zastosowania tej techniki są zwykle nieprawidłowe wyniki badania nasienia, niedające pewności zapłodnienia nawet w warunkach in vitro. Stosuje się ją również wtedy, gdy wykonywane w przeszłości próby zapłodnienia pozaustrojowego kończyły się niepowodzeniem.

</doc>
<doc id="1806182" url="https://pl.wikipedia.org/wiki?curid=1806182" title="Han Shaogong">
Han Shaogong

Han Shaogong (韓少功, ur. 1 stycznia 1953) – chiński pisarz.
Urodził się w prowincji Hunan. Podczas rewolucji kulturalnej, w wieku kilkunastu lat został zesłany na wieś (jako przedstawiciel tzw. wykształconej młodzieży). Znajdzie to odzwierciedlenie w jego twórczości, początkowo realistycznej, opisującej realia życia w Chinach Mao Zedonga, następnie zmierzającej w kierunku awangardy. Łączy chińską tradycję - mitologia, folklor - z nowoczesnymi, zachodnimi, nurtami literackimi.
Był tłumaczony na wiele języków, w tym na polski. W Polsce ukazała się encyklopedyczna powieść "Słownik Maqiao", zbiór fabularyzowanych wspomnień z okresu zesłania na wieś (pierwsza połowa lat 70.).

</doc>
<doc id="1806185" url="https://pl.wikipedia.org/wiki?curid=1806185" title="Nightclubbing">
Nightclubbing

Nightclubbing – piąty album muzyczny jamajskiej piosenkarki Grace Jones wydany w 1981 roku przez Island Records.
Album został wyprodukowany przez Chrisa Blackwella i Alexa Sadkina; muzycznie kontynuował on nowofalowe brzmienie z elementami reggae zapoczątkowane na "Warm Leatherette". W nagraniach Jones ponownie wspomagali m.in. jamajscy muzycy Sly &amp; Robbie i Uziah Thompson. Androgyniczny wizerunek artystki na okładce zaprojektował jej ówczesny partner, Jean-Paul Goude. Oprócz premierowych kompozycji, płyta zawierała covery z repertuaru takich wykonawców jak Flash and the Pan, Bill Withers, Iggy Pop i Astor Piazzolla. „Pull Up to the Bumper” i „I've Seen That Face Before (Libertango)” stały się jednymi z najbardziej znanych przebojów Grace Jones. Sam album był jej największym dotychczasowym sukcesem komercyjnym i otrzymał też przychylne recenzje. Czasopismo "NME" uznało "Nightclubbing" za najlepszą płytę roku 1981, w swoich rocznych zestawieniach krążek umieściły też takie magazyny jak "Melody Maker" i "Sounds". Płyta była promowana trasą koncertową A One Man Show. W 2014 roku ukazała się rozbudowana, dwupłytowa edycja albumu.

</doc>
<doc id="1806188" url="https://pl.wikipedia.org/wiki?curid=1806188" title="Pstrzejowice">
Pstrzejowice

Pstrzejowice – wieś w Polsce położona w województwie dolnośląskim, w powiecie trzebnickim, w gminie Zawonia.
Podział administracyjny.
W latach 1975–1998 miejscowość położona była w województwie wrocławskim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w staropolskiej formie "Pstrzeiowicz villa".

</doc>
<doc id="1806189" url="https://pl.wikipedia.org/wiki?curid=1806189" title="Bulletproof Heart">
Bulletproof Heart

Bulletproof Heart – album muzyczny jamajskiej piosenkarki Grace Jones wydany w 1989 roku przez Capitol Records.
Większość materiału na albumie została napisana i wyprodukowana przez Grace Jones i jej ówczesnego partnera, Chrisa Stanleya, który udzielił się też wokalnie w jednej z piosenek. Stylistycznie album prezentował komercyjne brzmienie pop z wpływami muzyki dance i R&amp;B. Płyta nie cieszyła się przychylnymi recenzjami i poniosła klęskę na listach sprzedaży, choć pierwszy singel „Love on Top of Love” dotarł do 1. miejsca na amerykańskiej liście klubowej. Jako drugi i ostatni singel wydano cover piosenki „Amado Mio” z filmu "Gilda". Płyta promowana była też trasą koncertową o nazwie Grace in Your Face. Oryginalne wydanie CD zawierało dwa bonusowe utwory, a w 2004 roku ukazała się zremasterowana edycja płyty z czterema dodatkowymi ścieżkami.

</doc>
<doc id="1806192" url="https://pl.wikipedia.org/wiki?curid=1806192" title="Β-laktamazy">
Β-laktamazy



</doc>
<doc id="1806193" url="https://pl.wikipedia.org/wiki?curid=1806193" title="Hurricane (album)">
Hurricane (album)

Hurricane – album muzyczny jamajskiej piosenkarki Grace Jones wydany w 2008 roku przez Wall of Sound/PIAS Recordings.
Materiał na albumie został w większości wyprodukowany przez Ivora Guesta, a Jones współtworzyła każdą z piosenek. W nagraniach udział wzięli m.in. jamajscy muzycy Sly &amp; Robbie i Uziah Thompson, z którymi artystka współpracowała na początku lat 80. Oryginalnie album miał nazywać się "Corporate Cannibal", jednak ostatecznie tytuł zmieniono na "Hurricane", a nagranie „Corporate Cannibal” zostało pierwszym singlem promującym wydawnictwo. Drugim singlem był utwór „Williams’ Blood”, a na początku 2009 roku Jones wyruszyła w tournée o nazwie The Hurricane Tour. Album otrzymał w większości przychylne recenzje.

</doc>
<doc id="1806194" url="https://pl.wikipedia.org/wiki?curid=1806194" title="Christian Mentzel">
Christian Mentzel

Christian Mentzel (Menzel, ur. 15 czerwca 1622 w Fürstenwalde/Spree, zm. 27 stycznia 1701 w Berlinie) – niemiecki lekarz, botanik, orientalista i protosinolog.
Życie i działalność.
Był synem burmistrza Fürstenwalde/Spree. Edukację rozpoczął w 1630 w gimnazjum w Joachimsthal ("Joachimsthalsches Gymnasium") i kontynuował ją w berlińskim gimnazjum Zum Grauen Kloster. Studiował medycynę i nauki przyrodnicze najpierw na uniwersytecie we Frankfurcie nad Odrą, potem w Królewcu. Od 1648 uczył botaniki i anatomii w Gimnazjum Akademickim w Gdańsku. Wiele podróżował – odwiedził m.in.: Litwę, Danię, Holandię, Francję, Hiszpanię, Portugalię oraz Włochy. W 1654 roku w Padwie uzyskał tytuł doktora medycyny i w tym samym roku wrócił do Berlina, gdzie rozpoczął praktykę lekarską. Ożenił się z Anną Evą Falkenhagen, z którą miał czterech synów i jedną córkę. W 1660 roku przeniósł się do Królewca, gdzie został powołany na stanowisko radcy i nadwornego medyka elektora Fryderyka Wilhelma. Po śmierci elektora Mentzel podał się do dymisji, która została przyjęta wraz z przyznaniem mu dożywotniej renty. W 1675 roku Menzel został członkiem Niemieckiej Akademii Przyrodników Leopoldina ("Deutsche Akademie der Naturforscher Leopoldina"). 
Prace botaniczne.
Mentzel przebywając w Gdańsku prowadził liczne wycieczki botaniczne dla uczącej się młodzieży. Ich efektem było opublikowanie przyczynku do flory okolic Gdańska „Centuria plantarum” (1650), stanowiący uzupełnienie do opracowania Mikołaja Oelhafa z 1643. Praca Mentzla zawiera wykaz 100 roślin jawno- i skrytopłciowych z okolic Gdańska, które Oelhaf w swojej pracy pominął, uporządkowanych alfabetycznie według systemu Gasparda Bauhina, z synonimami i stanowiskami. Według Klinggraeffa (1854), po odjęciu gatunków podanych przez Mentzla niepoprawnie, opracowanie to wzbogaciło florę pruską o 65 gatunków roślin jawnopłciowych i 14 gatunków skrytopłciowych, dotąd nie podawanych z Prus Królewskich, m.in. odkryte przez niego, nowe dla regionu rośliny to: orlik pospolity, wyżpin jagodowy, goryczuszka gorzkawa, obuwik pospolity, listera sercowata, gruszycznik jednokwiatowy i przewiercień długolistny. W czasach Gottfrieda Reygera publikacja „Centuria plantarum” Mentzla była już bardzo rzadka i dlatego Reyger umieścił jej reprint w części drugiej swojego dzieła „Tentamen florae Gedanensis…” (1764–1766).
Prace sinologiczne.
Po tym jak został doradcą i nadwornym medykiem elektora Fryderyka Wilhelma, na dworze zyskał dostęp do bogatej biblioteki orientalnej zakupionej przez elektora w związku z planami utworzenia kompanii handlowej do handlu ze wschodem. W bibliotece tej znajdowały się m.in. książki Michała Boyma. Mentzel z ramienia Academia Naturae Curiosorum przygotowywał te prace do druku. W 1682 roku Mentzel wydał "Index nominum plantarum multilinguis", będącą alfabetycznym katalogiem gatunków roślin z całego świata, czerpiąc z prac Boyma. W 1685 roku opublikował słownik chińsko-łaciński, uznany za plagiat dzieła polskiego jezuity. Mentzel korespondował z towarzyszem podróży Boyma, belgijskim jezuitą Philipem Coupletem. W 1686 roku Mentzel doprowadził do wydania zaginionej pracy Boyma "Clavis medica ad chinarum doctrinam de pulsibus", a w 1696 roku opublikował własną pracę o erach panowania chińskich cesarzy "Kurtze chinesische Chronologie oder Zeit-Register aller chinesischen Kaiser".
Upamiętnienie.
Charles Plumier na cześć Christiana Mentzela nadał jednemu z rodzajów roślin z rodziny ożwiowatych ("Loasaceae") nazwę "Mentzelia", która została zachowana przez Karola Linneusza. Rodzajowi nadano polskie nazwy zwyczajowe w brzmieniu menzelia, mencelia i mentzelia.
Publikacje.
Zestawienie na podstawie cytowanych przypisów:

</doc>
<doc id="1806195" url="https://pl.wikipedia.org/wiki?curid=1806195" title="Tarn Mira">
Tarn Mira



</doc>
<doc id="1806198" url="https://pl.wikipedia.org/wiki?curid=1806198" title="Portfolio (album)">
Portfolio (album)

Portfolio – debiutancki album muzyczny jamajskiej piosenkarki Grace Jones wydany w 1977 roku przez Island Records.
Album zawierał w większości covery, m.in. „La vie en rose” z repertuaru Édith Piaf i piosenki z amerykańskich musicali. Całość, utrzymana w modnym wówczas stylu disco, została wyprodukowana przez Toma Moultona. Singel „I Need a Man” dotarł do 1. miejsca na amerykańskiej liście klubowej, natomiast nagranie „La vie en rose” cieszyło się dużym sukcesem we Włoszech i Francji.

</doc>
<doc id="1806199" url="https://pl.wikipedia.org/wiki?curid=1806199" title="Fontanka">
Fontanka

Fontanka (ros. Фонтанка) – rzeka w Petersburgu o długości 6,7 km i szerokości dochodzącej do 70 m. Stanowi lewy dopływ Newy i przepływa przez centrum miasta. Nabrzeże Fontanki jest usiane byłymi rezydencjami szlachty rosyjskiej. Początkowo rzeka była nazywana "Bezimiennym potokiem" ("Безымянный ерик"). W 1719 zaczęto używać obecnej nazwy, która miała związek z tym, iż jej rzeki dostarczały wodę do licznych fontann znajdujących się w Ogrodzie Letnim. Do połowy XVIII w. Fontanka wyznaczała południowe granice miasta.

</doc>
<doc id="1806201" url="https://pl.wikipedia.org/wiki?curid=1806201" title="Depresja odwiertu">
Depresja odwiertu

Depresja odwiertu lub depresja studni – różnica między ciśnieniem na zewnętrznym brzegu cylindrycznej strefy drenażu odwiertu w warstwie porowatej formula_1 a ciśnieniem na ściance odwiertu formula_2
Związek depresji z wielkością produkcji odwiertu.
Dla odwiertów ekploatacyjnych wielkość depresji jest dodatnia; dla odwiertów zatłaczających wielkość depresji jest ujemna.
Zgodnie z formułą na wielkość produkcji pojedynczego odwiertu
wielkość produkcji formula_4 jest wprost proporcjonalna do wielkości jego depresji formula_5 W powyższym wzorze formula_6 oznacza promień zewnętrzny cylindrycznej strefy drenażu odwiertu, formula_7 – promień odwiertu, formula_8 – przepuszczalność warstwy porowatej, formula_9 – miąższość warstwy porowatej, formula_10 – lepkość dopływającego płynu.
Zwiększenie wielkości depresji powoduje zwiększenie wielkości produkcji odwiertu; jednakże depresji nie można zwiększać w sposób nieograniczony, gdyż po przekroczeniu pewnej granicy następuje uszkodzenie strefy przyodwiertowej. Dlatego też na wielkość depresji lub na wielkość produkcji odwiertu nakładane jest ograniczenie, którego wielkość ustalana jest indywidualnie na podstawie praktyki ekploatacyjnej.

</doc>
<doc id="1806203" url="https://pl.wikipedia.org/wiki?curid=1806203" title="Tektura falista">
Tektura falista



</doc>
<doc id="1806204" url="https://pl.wikipedia.org/wiki?curid=1806204" title="Island Life">
Island Life

Island Life – album muzyczny jamajskiej piosenkarki Grace Jones wydany w 1985 roku przez Island Records.
Wydawnictwo jest kompilacją największych przebojów Grace Jones, podsumowującą okres jej współpracy z wytwórnią Island. Autorem zdjęcia na okładce jest Jean-Paul Goude – jest to tak naprawdę kolaż kilku osobnych fotografii, jako że prezentowana poza jest przez człowieka niewykonalna. Album promował remiks „Love Is the Drug”. Wydawnictwo osiągnęło sukces komercyjny i jest jednym z najlepiej sprzedających się albumów Grace Jones. Wersja kasetowa wydana w Wielkiej Brytanii zawierała trzy bonusowe ścieżki, a w 1996 roku płytę reedytowano we Francji jako "Island Life 2" z czterema dodatkowymi nagraniami.

</doc>
<doc id="1806206" url="https://pl.wikipedia.org/wiki?curid=1806206" title="Ole Kjær">
Ole Kjær

Ole Kjær (ur. 16 sierpnia 1954 w Kolding) – piłkarz duński grający na pozycji bramkarza.
Kariera klubowa.
Karierę piłkarską Kjær rozpoczął w klubie Esbjerg fB. W 1974 roku zadebiutował w jego barwach w duńskiej drugiej lidze i od czasu debiutu był jego pierwszym bramkarzem. W swoim pierwszym sezonie roku awansował z Esbjergiem do pierwszej ligi. W 1976 roku zdobył z nim Puchar Danii, dzięki zwycięstwu 2:1 w finale nad Holbæk B&amp;I. W 1977 roku zajął 3. miejsce w lidze, a w 1978 roku wywalczył wicemistrzostwo kraju i został wówczas wybrany przez Duński Związek Piłki Nożnej Piłkarzem Roku w Danii. Z kolei w 1979 roku wywalczył swoje jedyne w karierze mistrzostwo Danii. W barwach Esbjerga rozegrał 308 meczów.
W 1985 roku Kjær przeszedł do Næstved BK. W 1986 roku zajął z Næstved 3. miejsce w lidze, a w 1988 roku wywalczył z nim wicemistrzostwo kraju, drugie w historii klubu. Po tym sukcesie zakończył karierę piłkarską. Liczył sobie wówczas 34 lata.
Kariera reprezentacyjna.
W reprezentacji Danii Kjær zadebiutował 2 lutego 1977 roku w wygranym 3:2 towarzyskim meczu z Senegalem. W 1984 roku został powołany przez selekcjonera Seppa Piontka do kadry na Euro 84. Na tym turnieju był rezerwowym dla Olego Qvista i nie rozegrał żadnego spotkania. Od 1977 do 1984 roku rozegrał w kadrze narodowej 26 meczów.

</doc>
<doc id="1806207" url="https://pl.wikipedia.org/wiki?curid=1806207" title="Ole Kjaer">
Ole Kjaer



</doc>
<doc id="1806209" url="https://pl.wikipedia.org/wiki?curid=1806209" title="Trofa (ekonomia)">
Trofa (ekonomia)

Trofa – stosowany w historii, archeologii i numizmatyce wskaźnik pomiaru wartości pieniędzy w różnych epokach historycznych i realiach geograficznych.
Trofa to ilość pokarmu zaspokajająca przeciętne dzienne potrzeby energetyczne przeciętnego człowieka przy zastrzeżeniu w miarę racjonalnego odżywiania – zakłada się, że trofa powinna stanowić równowartość 3000 kcal, z czego 1800 kcal (450 gramów) ma przypadać na węglowodany, 900 (100 g) na tłuszcze i 300 (75 g) na białko.
Stosując trofę należy zestawiać produkty żywnościowe charakterystyczne dla danych realiów i przyjętych tam zwyczajów żywieniowych – np. dla PRL można założyć, że trofa to 800 g chleba, 125 g masła i 150 g kiełbasy zwyczajnej, a z kolei dla Cesarstwa rzymskiego trofa będzie miała zupełnie inny skład.
Po zestawieniu trof odpowiadających porównywanym walutom należy ustalić ich (trof) ceny w tych walutach – relacja tych cen do siebie stanowi porównawczą wartość pieniędzy.
Dane uzyskane na podstawie trofy nie odpowiadają danym uzyskanym na podstawie inflacji, ale lepiej odpowiadają bezpośrednim obciążeniom finansowym ponoszonym przez mieszkańców.
Indeks Big Maca może być rozpatrywany jako bardzo uproszczony odpowiednik trofy, ponieważ pełni zbliżoną funkcję.
Przykłady.
Przykłady wartości pieniędzy i trof:

</doc>
<doc id="1806212" url="https://pl.wikipedia.org/wiki?curid=1806212" title="Studencki Festiwal Informatyczny">
Studencki Festiwal Informatyczny

Studencki Festiwal Informatyczny (SFI) – konferencja informatyczna organizowana corocznie przez studentów czterech krakowskich szkół wyższych (AGH, PK, UEK, UJ). Wydarzenie odbywa się wiosną w Krakowie i zrzesza specjalistów, entuzjastów oraz firmy z branży informatycznej. Jego celem jest popularyzacja zagadnień związanych z tworzeniem gier i aplikacji, systemami operacyjnymi, bezpieczeństwem IT, testowaniem oraz ogólnymi aspektami wytwarzania oprogramowania takimi jak np. projektowanie, stosowane metodyki itp.
O Festiwalu.
Pierwsza edycja Festiwalu odbyła się w dniach 25–26 lutego 2005 z inicjatywy studenta Politechniki Krakowskiej – Jana Szumca. Według szacunków organizatorów w wydarzeniu wzięło udział ok. 300 osób.
Począwszy od drugiej edycji, do grona prelegentów dołączali także zagraniczni mówcy. Pierwszym z nich był Andrew S. Tanenbaum. W 2006 zapoczątkowano 3-dniową formę Festiwalu (czwartek-sobota).
W trakcie 7. edycji odbyła się pierwsza w historii wydarzenia prelekcja w formie wideokonferencji poprowadzona przez Stephena Wolframa.
Każdego dnia festiwalu uczestnicy mogą wybierać spośród dwóch ścieżek wykładowych oraz dwóch-trzech ścieżek warsztatowych.
Ze SFI związana jest także seria jednodniowych, popołudniowych wykładów znana pod nazwą mikroSFI.
Przez lata popularność SFI znacznie wzrosła - podczas 13. edycji odnotowano około 6000 odsłuchań. Organizatorzy przekonują, iż jest to największa studencka konferencja IT w Polsce.
Organizatorzy.
Od samego początku festiwal organizują wspólnie koła naukowe z czterech krakowskich szkół wyższych: Koło Naukowe BIT z AGH, Koło Naukowe Informatyki UEK, Koło Naukowe Informatyków PK, Koło Studentów Informatyki UJ. Studentów wspiera także Fundacja Studentów i Absolwentów Akademii Górniczo-Hutniczej w Krakowie ACADEMICA. 
Festiwal jest organizowany non-profit, a wstęp jest bezpłatny dla wszystkich uczestników.
Prelegenci.
Każdego roku Festiwal gości wielu specjalistów z branży IT, pośród których można spotkać m.in. twórców języków programowania, autorów książek i podręczników, autorów powszechnie stosowanego oprogramowania komputerowego, a także specjalistów pracujących na co dzień w firmach i instytucjach publicznych. Z roku na rok zwiększa się liczba zagranicznych prelegentów, którzy występują podczas SFI. 
Wybrani prelegenci z dotychczasowych edycji:
W ramach SFI organizowane są także krótkie, ok. 20-minutowe wykłady, do poprowadzenia których może zgłosić się każdy, kto chciałby spróbować swoich sił w roli prelegenta i zaistnieć w świecie IT.
Podcast.
Z powodu globalnej pandemii, 16. edycja Festiwalu planowana na marzec 2020 została przeniesiona. Aby dać swoim uczestnikom namiastkę SFI i możliwość wirtualnego spotkania się z Prelegentami, Organizatorzy wydarzenia podjęli decyzję o stworzeniu własnego podcastu. W pierwszych odcinkach wystąpili: Thiago Klafke, Maciej Korsan, Jakub 'unknow' Mrugalski oraz Kenneth F. Harris. Tak jak i całe SFI, podcast dostępny jest bezpłatnie dla wszystkich tych którzy są zainteresowani zdobyciem wiedzy i poznaniem ciekawych osobistości z branży IT.
SeekFindInput.
Od 9. edycji w ramach Festiwalu organizowany jest także konkurs o nazwie SeekFindInput będący formą grywalizacji dla uczestników. Punkty można zdobywać za udział w wykładach i warsztatach, interakcje z firmami wspierającymi SFI, a także odnajdywać dodatkowe punkty na terenie Festiwalu czy w mediach społecznościowych. Przewidziane są także punkty za specjalne osiągnięcia. Osoby z największą ilością punktów na koniec poszczególnych dni, a także na zakończenie festiwalu otrzymują cenne nagrody.
Lokalizacja.
W kolejnych latach Festiwal odbywał się w różnych miejscach, jednak zawsze były to obiekty należące do jednej z czterech powiązanych z nim uczelni.

</doc>
<doc id="1806214" url="https://pl.wikipedia.org/wiki?curid=1806214" title="Piotr Smolicki">
Piotr Smolicki

Piotr Smolicki, Piotr Smolik, Piotr de Smolice herbu Kotwicz, (zm. w XV w.) – dowódca zamku w Sanoku (1436), kasztelan sanocki (po 1436, do 1438 lub 1442), zarządca (gubernator) ziemi lwowskiej (Rusi) i sanockiej, w czasie nieobecności króla (1436), właściciel (od 1439 roku), m.in. Zarszyna, Wzdowa, Strachociny i Długiego, bezdzietny. 
W 1439 roku Piotr Smolicki kupił majątek w Zarszynie. W 1458 roku Piotr zapisał te posiadości synom swego brata; Mikołajowi i Stanisławowi Smolickiemu; 1/3 Zarszyna z Posadą i Długiem.

</doc>
<doc id="1806215" url="https://pl.wikipedia.org/wiki?curid=1806215" title="SFI">
SFI



</doc>
<doc id="1806217" url="https://pl.wikipedia.org/wiki?curid=1806217" title="Iwao Ōyama">
Iwao Ōyama

 – japoński dowódca wojskowy, marszałek polny, współtwórca nowoczesnej Cesarskiej Armii Japońskiej, polityk. Uczestnik działań mających na celu obalenie siogunatu i restaurację władzy cesarskiej.
Życiorys.
Pochodził ze starego rodu samurajskiego z domeny Satsuma.
Po przewrocie Meiji odegrał dużą rolę w tworzeniu ówczesnej armii japońskiej. W 1870 został wysłany do Francji na studia w École Spéciale Militaire de Saint-Cyr. Podczas wojny francusko-pruskiej (1870–1871) był oficjalnym obserwatorem wojskowym z ramienia Japonii. Później, do 1883 kontynuował studia w Genewie. Znał biegle kilka języków.
W 1877 uczestniczył w zdławieniu buntu samurajów, wznieconego przez jego kuzyna, Takamoriego Saigō.
W latach 1885-1891 i 1892-1896 był ministrem sił lądowych.
W czasie wojny chińsko-japońskiej (1894–1895) dowodził 2. Armią japońską, która zajęła Port Artur. Po wojnie otrzymał tytuł markiza i został członkiem Tajnej Rady przy cesarzu.
W latach 1899–1904 i 1905-1906 pełnił funkcję szefa Sztabu Generalnego, a w czasie wojny rosyjsko-japońskiej (1904–1905) był naczelnym dowódcą wojsk lądowych w Mandżurii.
W 1907 otrzymał od cesarza tytuł księcia.
Od 1912 był strażnikiem pieczęci cesarskiej, a w latach 1914–1916 – ministrem środka.

</doc>
<doc id="1806218" url="https://pl.wikipedia.org/wiki?curid=1806218" title="Niō">
Niō

 lub ; język chiński: 哼哈二将 Hēng Hā Ėr Jiàng – w buddyzmie dalekowschodnim groźne postacie strażników (boskich królów lub generałów), stojące po obu stronach bramy wejściowej do świątyń, zwanej Niō-mon (仁王門) w Japonii, a Geumgangmun (金剛門) w Korei, aby chronić teren świątynny przed demonami. 
Opis.
Postać po prawej stronie bramy (stojąc przed nią) nazywana jest Misshaku Kongō (密迹金剛) lub Agyō (阿形). Ma usta otwarte, co ma oznaczać pierwszą literę "a" (अ) w alfabecie dewanagari. Natomiast strażnik po lewej stronie zwany jest Naraen Kongō (那羅延金剛) lub Ungyō (吽形) i ma zamknięte usta, co symbolizuje ostatnią literę "hūṃ"(हूँ). Razem są symbolem narodzin i śmierci, początkiem i końcem wszechrzeczy, odpowiadając mniej więcej alfie i omedze w tradycjach zachodnich. 
Zdarzają się przedstawienia łączące w jednej postaci atrybuty obu strażników. Postać taka zwana jest w języku japońskim Shukongōshin lub Shūkongōjin (執金剛神), a w koreańskim "Jip geumgang sin", "Zhí jīngāng shén" w chińskim, a "Chấp kim cang thần" w wietnamskim.
Historia.
Postać muskularnego strażnika nawiązuje do Wadżrapani, możliwe są również wpływy sztuki hellenistycznej, w tym przypadku wizerunku Heraklesa, popularnej na Jedwabnym Szlaku..

</doc>
<doc id="1806219" url="https://pl.wikipedia.org/wiki?curid=1806219" title="Nio">
Nio



</doc>
<doc id="1806222" url="https://pl.wikipedia.org/wiki?curid=1806222" title="Fame (album)">
Fame (album)

Fame – album muzyczny jamajskiej piosenkarki Grace Jones wydany w 1978 roku przez Island Records.
Materiał na albumie został wyprodukowany przez Toma Moultona i utrzymany w modnym wówczas stylu disco. Singel „Do or Die” cieszył się popularnością na listach klubowych w USA i Kanadzie.

</doc>
<doc id="1806223" url="https://pl.wikipedia.org/wiki?curid=1806223" title="Muse (album)">
Muse (album)

Muse – album muzyczny jamajskiej piosenkarki Grace Jones wydany w 1979 roku przez Island Records.

</doc>
<doc id="1806224" url="https://pl.wikipedia.org/wiki?curid=1806224" title="II liga duńska w piłce nożnej">
II liga duńska w piłce nożnej



</doc>
<doc id="1806225" url="https://pl.wikipedia.org/wiki?curid=1806225" title="Armageddon (2002)">
Armageddon (2002)



</doc>
<doc id="1806227" url="https://pl.wikipedia.org/wiki?curid=1806227" title="Warm Leatherette">
Warm Leatherette

Warm Leatherette – czwarty album muzyczny jamajskiej piosenkarki Grace Jones wydany w 1980 roku przez Island Records.
Album stanowił zerwanie z poprzednim wizerunkiem i stylem muzycznym Jones. Wystylizowana przez ówczesnego partnera, francuskiego kreatora mody Jean-Paula Goude, artystka zaprezentowała nowy, androgyniczny image, a producenci Chris Blackwell i Alex Sadkin nadali płycie brzmienie ukierunkowane na muzykę nowofalową z wpływami reggae. W nagraniach Jones wspomagali m.in. jamajscy muzycy Sly &amp; Robbie i Uziah Thompson. Na albumie znalazły się covery utworów z repertuaru takich wykonawców jak m.in. The Pretenders, Roxy Music i Tom Petty. Choć płyta nie była dużym sukcesem komercyjnym, to zawierała przełomowy dla Grace Jones przebój „Private Life”, dzięki któremu udało jej się przebić na rynku brytyjskim. Wersja CD posiadała inną szatę graficzną i wydłużone wersje większości utworów, a w 2016 roku ukazała się rozbudowana, dwupłytowa edycja albumu.

</doc>
<doc id="1806229" url="https://pl.wikipedia.org/wiki?curid=1806229" title="Celebes (ujednoznacznienie)">
Celebes (ujednoznacznienie)



</doc>
<doc id="1806231" url="https://pl.wikipedia.org/wiki?curid=1806231" title="Władcy Celebesu">
Władcy Celebesu

Władcy Celebesu.
Władcy Gorontalo.
"To Tilajo (Górna) linia (muzułmańska)"
"Linia Padungge (To Hulijalio (Dolna) linia)"
"Linia Bumulo"
"Linia Walangadu"
Sułtani Gowy.
"Niebiańska dynastia I"
"Niebiańska dynastia II"
" (Niebiańska) dynastia III"
"Dualistyczne królestwo Gowa-Tallo" 1590–1661
Sankilang (uzurpator 1777–1781; usunięty, zmarł 1785)
Władcy Limbotto.
"Radżowie To Hulijalo (Dolnego Limbotto)"
"Radżowie Ta To Tilajo (Górnego Limbotto)"
Władcy Toli-Toli.
"Dynastia Wczesna"
"Dynastia Późna"
Królowie Bolang-Mongondow.
"Dynastia Manoppo"
Sułtani Butonu.
La Kilaponto (król Butonu (wyspa Butung) na terenie Celebesu Południowo-Wschodniego 1538–1584)
Władcy Kendahe.
"Dynastia Maguindanao"
Władcy Kaidipangu.
"Dynastia Korumpotów"
Władcy Bolang-Itang.
"Dynastia Pontoh"
Władcy Tojo.
"Dynastia Bone"

</doc>
<doc id="1806236" url="https://pl.wikipedia.org/wiki?curid=1806236" title="Ole Rasmussen">
Ole Rasmussen

Ole Bo Rasmussen (ur. 19 marca 1952 w Amager) – piłkarz duński grający na pozycji prawego obrońcy lub pomocnika.
Kariera klubowa.
Karierę piłkarską Rasmussen rozpoczął w klubie Næstved BK. W 1971 roku zadebiutował w jego barwach w duńskiej drugiej lidze i na koniec sezonu awansował z nim do pierwszej ligi. W 1975 roku zajął z Næstved 3. miejsce w lidze.
Na początku 1976 roku Rasmussen przeszedł do Herthy Berlin. W niemieckiej Bundeslidze zadebiutował 17 stycznia 1976 w przegranym 0:2 wyjazdowym meczu z 1. FC Köln. W 1978 roku zajął z Herthą 3. miejsce w Bundeslidze. W 1980 roku Duńczyk wrócił do ojczyzny i przez dwa sezony grał w Odense BK. W 1982 roku ponownie był zawodnikiem Herthy, z którą awansował z drugiej ligi do pierwszej. W 1983 roku spadł z klubem z Berlina do 2. Bundesligi.
W 1984 roku Rasmussen wrócił do Næstved BK. W 1986 roku zajął z nim 3. miejsce w lidze, a po sezonie zakończył karierę sportową.
Kariera reprezentacyjna.
W reprezentacji Danii Rasmussen zadebiutował 25 września 1975 roku w zremisowanym 0:0 towarzyskim meczu ze Szwecją. W 1984 roku został powołany przez selekcjonera Seppa Piontka do kadry na Euro 84. Na tym turnieju rozegrał dwa spotkania: z Jugosławią (5:0) i z Belgią (3:2). Od 1975 do 1984 roku rozegrał w kadrze narodowej 41 meczów i strzelił jednego gola.

</doc>
<doc id="1806238" url="https://pl.wikipedia.org/wiki?curid=1806238" title="Estádio 11 de Novembro">
Estádio 11 de Novembro

Estádio 11 de Novembro – wielofunkcyjny stadion położony w Luandzie w Angoli. Nazwa stadionu upamiętnia uzyskanie niepodległości przez Angolę 11 listopada 1975 roku.
Pojemność stadionu to 50 000 miejsc. Stadion był areną zmagań w Pucharze Narodów Afryki 2010.

</doc>
<doc id="1806240" url="https://pl.wikipedia.org/wiki?curid=1806240" title="Estádio Nacional de Ombaka">
Estádio Nacional de Ombaka

Estádio Nacional de Ombaka – wielofunkcyjny stadion położony w Bengueli, w Angoli. 
Pojemność stadionu to 35 000 miejsc. Stadion był areną zmagań w Pucharze Narodów Afryki 2010.

</doc>
<doc id="1806244" url="https://pl.wikipedia.org/wiki?curid=1806244" title="Gajdusek">
Gajdusek

Gajdušek, Gajdusek:

</doc>
<doc id="1806245" url="https://pl.wikipedia.org/wiki?curid=1806245" title="Living My Life">
Living My Life

Living My Life – szósty album muzyczny jamajskiej piosenkarki Grace Jones wydany w 1982 roku przez Island Records.
Album został wyprodukowany przez Chrisa Blackwella i Alexa Sadkina; muzycznie podążał za brzmieniem w stylu nowej fali i reggae, znanym z poprzednich dwóch płyt Jones. W nagraniach ponownie wspomagali ją m.in. jamajscy muzycy Sly &amp; Robbie i Uziah Thompson. Ówczesny partner artystki, Jean-Paul Goude, po raz kolejny był autorem jej androgynicznego wizerunku na okładce. Tym razem na płycie znalazł się tylko jeden cover, „The Apple Stretching” autorstwa Melvina Van Peeblesa. Ponadto zawierała ona m.in. przeboje „Nipple to the Bottle” i „My Jamaican Guy”. Album spotkał się z sukcesem na listach sprzedaży.

</doc>
<doc id="1806246" url="https://pl.wikipedia.org/wiki?curid=1806246" title="Estádio Nacional do Chiazi">
Estádio Nacional do Chiazi

Estádio Nacional do Chiazi – wielofunkcyjny stadion położony w Kabindzie w Angoli. 
Pojemność stadionu to 20 000 miejsc. Stadion był areną zmagań w Pucharze Narodów Afryki 2010.

</doc>
<doc id="1806248" url="https://pl.wikipedia.org/wiki?curid=1806248" title="Estádio Nacional da Tundavala">
Estádio Nacional da Tundavala

Estádio Nacional da Tundavala – wielofunkcyjny stadion położony w Lubango w Angoli. 
Pojemność stadionu to 20 000 miejsc. Stadion był areną zmagań w Pucharze Narodów Afryki 2010.

</doc>
<doc id="1806253" url="https://pl.wikipedia.org/wiki?curid=1806253" title="Inside Story (album Grace Jones)">
Inside Story (album Grace Jones)

Inside Story – album muzyczny jamajskiej piosenkarki Grace Jones wydany w 1986 roku przez Manhattan Records.
Album został wyprodukowany przez Nile’a Rodgersa i Grace Jones, która była też współautorką wszystkich piosenek. Brzmieniowo płyta prezentowała bardziej komercyjne brzmienie pop w porównaniu do jej poprzednich albumów. Album cieszył się sukcesem na listach przebojów, podobnie jak pierwszy singel „I’m Not Perfect (But I’m Perfect for You)”. Teledysk do tego nagrania wyreżyserowała sama piosenkarka, a jej wizerunek w klipie był efektem współpracy z Keithem Haringiem.

</doc>
<doc id="1806258" url="https://pl.wikipedia.org/wiki?curid=1806258" title="Dominic Adiyiah">
Dominic Adiyiah

Dominic Adiyiah (ur. 29 listopada 1989 w Akrze) – ghański piłkarz występujący na pozycji napastnika.
Kariera klubowa.
Adiyiah rozpoczął swoją karierę w Feyenoord Academy i grał tam do 2006. Następnie przeszedł do Heart of Lions, gdzie zdobył 11 bramek w 24 meczach. Adiyiah dołączył następnie w 2008 do Fredrikstad FK, gdzie miał zastąpić byłego napastnika Tarika Elyounoussiego, który został sprzedany do zespołu SC Heerenveen. W dniu 1 października został zakupiony przez A.C. Milan. Norweski klub Fredrikstad FK, otrzymał za niego 1,3 miliona euro. 1 lutego 2011 Adiyiaha wypożyczono do Partizana, a latem 2011 do Karşıyaka SK. W lutym 2012 ponownie został wypożyczony, tym razem do ukraińskiego Arsenału Kijów, a latem został wykupiony przez kijowski klub. Podczas przerwy zimowej Arsenał został rozformowany i piłkarz otrzymał status wolnego klienta. 6 czerwca 2014 podpisał kontrakt z kazachskim FK Atyrau. W 2015 przeszedł do tajskiego Nakhon Ratchasima FC.
Kariera reprezentacyjna.
Od 2008 roku gra w reprezentacji Ghany do lat 20. Zadebiutował w niej 30 marca 2008 w meczu przeciwko reprezentacji Nigru U-20. Wystąpił na Mistrzostwach świata do lat 20 w Egipcie. W finale reprezentacja Ghany U-20 pokonała po rzutach karnych Brazylię, a Adiyiah był jednym ze strzelców rzutu karnego. Z 8 bramkami na koncie został królem strzelców turnieju oraz najwartościowszym piłkarzem turnieju. W 2009 roku zadebiutował w reprezentacji narodowej. W 2010 roku został powołany na Mistrzostwa Świata w Piłce Nożnej 2010.

</doc>
<doc id="1806260" url="https://pl.wikipedia.org/wiki?curid=1806260" title="Lista kanałów księżycowych">
Lista kanałów księżycowych

Lista kanałów księżycowych (łac. "Rima") zawiera występujące na powierzchni mórz księżycowych pęknięcia skorupy. Termin ten oznacza rów lub szczelinę. Jest to wąska rozpadlina na powierzchni Księżyca. W przeszłości kanały księżycowe mogły być wypełnione lawą lub też być podziemnymi tunelami lawowymi, które zapadły się, gdy przepływ lawy ustał. Grupy pęknięć nazywane są łacińskim słowem "Rimae".

</doc>
<doc id="1806262" url="https://pl.wikipedia.org/wiki?curid=1806262" title="Thaumatomyrmex">
Thaumatomyrmex

Thaumatomyrmex – rodzaj mrówek z podrodziny Ponerinae. Gatunkiem typowym jest "T. mutilatus".
Występowanie.
"Thaumatomyrmex" jest neotropikalnym rodzajem. Najwięcej gatunków opisano z Kuby, mrówki te występują również w Meksyku, Gwatemali, Surinamu, Wenezueli i Brazylii.
Morfologia.
Charakterystyczną cechą samic i robotnic są zmodyfikowane, trójzębne, widlasto rozgałęzione żuwaczki. Powierzchnia ciała jest błyszcząca, całe ciało czarne, z wyjątkiem złotobrązowych żuwaczek, czułków i odnóży. U samców "T. mutilatus" żuwaczki są uwstecznione.
Biologia.
"Thaumatomyrmex" są bardzo rzadko obserwowane, w zbiorach entomologicznych na całym świecie znajduje się około setki okazów. Większość łowiono w ściółce, gniazda tych mrówek znajdywano w zbutwiałych pniach drzew i rozetach liściowych bromeliowatych.
Bliżej poznano biologię gatunków "T. contumax" i "T. atrox". Oba gatunki mrówek polują na małe krocionogi z rodziny strzępnicowatych (Polyxenidae). Wije z tej rodziny pokryte są gęstymi i niejadalnymi włoskami i długimi szczecinkami, chroniącymi je przed innymi drapieżnikami. "Thaumatomyrmex" wyspecjalizowały się w polowaniu i pożeraniu tych krocionogów; najpierw łapią wija w żuwaczki, następnie żądlą w błonę międzysegmentową, po czym zanoszą je do gniazda, gdzie „obierają” je z włosków i szczecinek przy użyciu żuwaczek i odnóży pierwszej pary, a następnie zjadają.

</doc>
<doc id="1806264" url="https://pl.wikipedia.org/wiki?curid=1806264" title="Rejon szewczenkiwski (Kijów)">
Rejon szewczenkiwski (Kijów)



</doc>
<doc id="1806265" url="https://pl.wikipedia.org/wiki?curid=1806265" title="Rejon dniprowski">
Rejon dniprowski

Zobacz też:

</doc>
<doc id="1806270" url="https://pl.wikipedia.org/wiki?curid=1806270" title="Bruno Soares">
Bruno Soares

Bruno Fraga Soares (ur. 27 lutego 1982 w Belo Horizonte) – brazylijski tenisista specjalizujący się w grze podwójnej, reprezentant w Pucharze Davisa, mistrz Australian Open 2016, US Open 2016 i US Open 2020 w grze podwójnej oraz US Open 2012, US Open 2014 i Australian Open 2016 w grze mieszanej, olimpijczyk.
Kariera tenisowa.
Karierę tenisową rozpoczął w roku 2001.
W grze pojedynczej nie odnosił większych sukcesów. Najwyżej w rankingu singlowym Soares był na 221. miejscu w marcu 2004 roku.
W rozgrywkach deblowych ma w dorobku 35 wygranych turniejów z cyklu ATP Tour, w tym wielkoszlemowe Australian Open i US Open z roku 2016 razem z Jamiem Murrayem oraz US Open z roku 2020 w parze z Mate Paviciem. Ponadto przegrał 34 finały, w tym finały US Open z 2013 i 2021 roku oraz French Open z 2020 roku. Najwyżej w klasyfikacji deblistów był na 2. pozycji w październiku 2016 roku.
W grze mieszanej Soares odniósł 3 triumfy – dwa na kortach US Open i jeden podczas Australian Open. Pierwsze zwycięstwo zanotował we wrześniu 2012 roku w Nowym Jorku, grając w parze z Jekatieriną Makarową. W finałowym pojedynku pokonali 6:7(8), 6:1, 12–10 Květę Peschke i Marcina Matkowskiego po obronieniu dwóch piłek meczowych. W 2013 roku osiągnął też finał Wimbledonu, w którym razem z Lisą Raymond przegrali 7:5, 2:6, 6:8 z parą Kristina Mladenovic–Daniel Nestor. W 2014 roku razem z Sania Mirza wygrali rozgrywki w Stanach Zjednoczonych, pokonując w meczu mistrzowskim 6:1, 2:6, 11–9 Abigail Spears i Santiago Gonzáleza. W sezonie 2016 wspólnie z Jeleną Wiesniną triumfowali w Melbourne, pokonując w finale Coco Vandeweghe i Horię Tecău 6:4, 4:6, 10–5.
Od roku 2005 Soares reprezentuje Brazylię w Pucharze Davisa. Do końca 2016 roku rozegrał dla zespołu 17 pojedynków. W singlu zagrał 2 wygrane mecze, natomiast w deblu 15 spotkań, z których w 12 zwyciężył.

</doc>
<doc id="1806277" url="https://pl.wikipedia.org/wiki?curid=1806277" title="Gmach Sztabu Głównego w Petersburgu">
Gmach Sztabu Głównego w Petersburgu

Gmach Sztabu Głównego w Petersburgu (ros. Здание Главного Штаба) – gmach o fasadzie w kształcie łuku długości 580 m, usytuowany na placu Pałacowym w Petersburgu, naprzeciw pałacu Zimowego.
Budynek został zaprojektowany w stylu empire przez rosyjskiego architekta pochodzenia włoskiego Carla Rossiego. Prace budowlane trwały w latach 1819-1828 (w 1819 roku położono kamień węgielny). Oficjalne otwarcie gmachu odbyło się 24 października 1828. Gmach składa się z dwóch skrzydeł, które są rozdzielone przez potrójny łuk triumfalny upamiętniający zwycięstwo wojsk rosyjskich nad napoleońskimi podczas wojny obronnej 1812 roku, bogato zdobiony przez rosyjskich rzeźbiarzy: Stepana Pimienowa oraz Wasilija Demut-Malinowskiego. Na jego szczycie znajduje się dużej wielkości rzeźba (10 m wysokości) przedstawiająca rydwan uskrzydlonej bogini Sławy, ciągnięty przez sześć koni. Łuk łączy ulicę Wielką Morską z Newskim Prospektem.
Do czasu przeniesienia stolicy do Moskwy w budynku mieściły się siedziby: Sztabu Głównego (w zachodnim skrzydle), Ministerstwa Spraw Zagranicznych i Ministerstwa Finansów Rosji (we wschodnim skrzydle). W zachodnim skrzydle mieści się obecnie siedziba Zachodniego Okręgu Wojskowego. Wschodnie skrzydło, w 1988, zostało przekazane Państwowemu Muzeum Ermitaż.

</doc>
<doc id="1806282" url="https://pl.wikipedia.org/wiki?curid=1806282" title="I’m a Rainbow">
I’m a Rainbow

I’m a Rainbow – album amerykańskiej piosenkarki Donny Summer wydany w 1996 roku przez Mercury Records.
Płyta była nagrywana w 1981 roku we współpracy z Giorgiem Moroderem, Pete’em Bellottem i Haroldem Faltermeyerem i planowo miała być wydana jesienią tego samego roku jako kolejny album dwupłytowy. David Geffen, szef wytwórni Geffen, z którą Summer była związana w tamtym czasie, nie był jednak przekonany co do kierunku nowych nagrań i wstrzymał wydanie albumu. Ostatecznie materiał został oficjalnie wydany dopiero w 1996 roku nakładem wytwórni Mercury. W międzyczasie kilka utworów z płyty pojawiło się na różnych wydawnictwach: „Highway Runner” i „Romeo” zostały wykorzystane na ścieżkach dźwiękowych do filmów "Beztroskie lata w Ridgemont High" i "Flashdance" odpowiednio w 1982 i 1983 roku, natomiast „I’m a Rainbow” i „Don’t Cry for Me Argentina” trafiły na kompilację "The Donna Summer Anthology" w 1993.

</doc>
<doc id="1806283" url="https://pl.wikipedia.org/wiki?curid=1806283" title="One Step Beyond...">
One Step Beyond...

One Step Beyond... – pierwszy album angielskiego zespołu ska - pop rockowego Madness. Został nagrany w
1979 roku w "Eden and TW Studios" (Londyn) dla wytwórni Stiff Records. Producentami płyty byli Clive Langer i Alan Winstanley. Na krążku znalazły się m.in. dwa covery klasyka ska Princa Bustera ("One Step Beyond..", "Madness") oraz temat z baletu Piotra Czajkowskiego "Jezioro łabędzie" ("Swan Lake"). Album doszedł do 2 miejsca na brytyjskiej liście przebojów.
W wersji CD z 2000 roku (Virgin) dodano teledyski do utworów "The Prince", "One Step Beyond", "My Girl", "Night Boat to Cairo" i "Bed &amp; Breakfast Man". W wersji CD z 2009 (Union Square Music) dodano te same teledyski oraz drugi dysk z nagraniami z sesji u Johna Peel'a, rzadkimi utworami lub alternatywnymi wersjami oraz utwory koncertowe które znalazły się na albumie "Dance Craze" (2 Tone Rec. 1981)
Jest to jeden z albumów reprezentujących drugą falę ska (zwaną też "erą 2 Tone").
Spis utworów.
dysk 2 w edycji z 2009 roku.
The John Peel Session
Bonus Tracks

</doc>
<doc id="1806285" url="https://pl.wikipedia.org/wiki?curid=1806285" title="BullionVault">
BullionVault

BullionVault – internetowa platforma wymiany złota i srebra inwestycyjnego oraz dostawca usługi fizycznego przechowywania kruszców w wyspecjalizowanych skarbcach, założona w 2005 roku, z siedzibą w Londynie.
Historia.
Serwis BullionVault założony został przez Paula Tustaina w roku 2005. Stanowi jedyne operacyjne przedsięwzięcie Galmarley Ltd. Od roku 2008 firma jest pełnoprawnym członkiem London Bullion Market Association. 17 czerwca 2010 World Gold Council i Augmentum Capital nabyły pakiety po 11,4% udziałów w BullionVault, inwestując sumę 12,5 mln £.
W 2009 serwis BullionVault znalazł się wśród laureatów Nagrody Królowej dla Przedsiębiorstw w kategorii „innowacje”. W 2012 trafił na listę Sunday Times Top Track 250, na którą trafiają średnie przedsiębiorstwa z Wielkiej Brytanii na podstawie ich obrotów w roku poprzedzającym. W 2013 uzyskał kolejną Nagrodę Królowej, tym razem w kategorii „handel międzynarodowy”.
W kwietniu 2013 BullionVault przechowywał ponad 33 tony złota (ponad milion uncji) i 380 ton srebra, co oznacza, że BullionVault przechowuje więcej złota, niż znajduje się w rezerwach wielu banków centralnych.
Zasady funkcjonowania.
BullionVault umożliwia swoim użytkownikom kupowanie i sprzedawanie złota i srebra po oferowanych przez nich samych cenach, zapewniając w ten sposób konkurencyjny rynek dostępny 7 dni w tygodniu, 24 godziny na dobę. Od marca 2013 istnieje także możliwość składania zleceń kupna lub sprzedaży po oficjalnej cenie dnia (tzw. popołudniowej cenie London Fix). Złoto i srebro przechowywane są w postaci alokowanej w wyspecjalizowanych skarbcach w Zurychu, Londynie, Nowym Jorku i Singapurze, prowadzonych przez szwajcarską firmę Via Mat International oraz The Brink’s Company.
By uniknąć wykorzystywania platformy do prania brudnych pieniędzy, firma weryfikuje tożsamość swoich klientów.
Serwis operuje w kilku językach, od 2009 także po polsku.

</doc>
<doc id="1806287" url="https://pl.wikipedia.org/wiki?curid=1806287" title="Stosunki polsko-białoruskie">
Stosunki polsko-białoruskie

Stosunki polsko-białoruskie – relacje międzynarodowe łączące Polskę i Białoruś. 
Stosunki dyplomatyczne między Polską a Białorusią zostały nawiązane 2 marca 1992. Polska była jednym z pierwszych państw, które uznały niepodległość Białorusi. Oba kraje łączy Traktat o dobrym sąsiedztwie i przyjaznej współpracy z 23 czerwca 1992 oraz szereg umów dwustronnych.
Granica polsko-białoruska, licząca ponad 418 kilometrów, jest także zewnętrzną granicą Unii Europejskiej.
Obecnie relacje dyplomatyczne pomiędzy oboma państwami są bardzo niepewne. Problem mniejszości polskiej na Białorusi liczącej ponad 400 000 osób oraz zwalczania opozycji demokratycznej odbija się negatywnie na stosunkach pomiędzy oboma państwami. Od II połowy lat 90. postępowanie władz Polski wobec Białorusi odbywało się w ramach formuły „krytycznego dialogu”.
W chwili obecnej Polska posiada trzy placówki dyplomatyczne na terenie Białorusi, którymi są ambasada RP w Mińsku i konsulaty generalne w Brześciu oraz Grodnie. Białoruś natomiast posiada swoje placówki w Warszawie (ambasada), Gdańsku i Białymstoku (konsulaty generalne), a także w Białej Podlaskiej (konsulat).
Według ostatniego spisu powszechnego w Polsce zamieszkuje mniejszość białoruska, która liczy około 48 700 osób.
Stosunki od 2020 roku.
Po wyborach prezydenckich na Białorusi w 2020 roku Polska udzieliła wsparcia białoruskiej opozycji; jej liderka Swiatłana Cichanouska została podjęta w Warszawie przez Prezesa Rady Ministrów Mateusza Morawieckiego, a w ciągu dwóch miesięcy ponad 700 Białorusinów przybyło do Polski na zasadach szczególnych. W roku 2021 miał miejsce kryzys migracyjny na granicy polsko-białoruskiej, zaobserwowano także nasilenie wymierzonego w Polskę nieprzychylnego przekazu.
W 2022 po rozpoczęciu wspieranej przez Aleksandra Łukaszenkę rosyjskiej inwazji na Ukrainę doszło do dalszego pogorszenia stosunków między obydwoma państwami. Dodatkowe napięcia powodowały zdarzające się na terytorium Białorusi dewastacje polskich miejsc pamięci. Zniszczono m.in. pomnik Armii Krajowej w Stryjówce, cmentarz w Mikuliszkach, cmentarz w Surkontach, groby i upamiętnienia akowskie w Bogdanach (Jewłasze), Bobrowiczach, Jodkiewiczach, Wołkowysku, Dyndyliszkach, Kaczycach, Iwiu, Piaskowcach, Oszmianie, Plebaniszkach oraz pomnik katyński na cmentarzu wojskowym w Grodnie.
Umowy dwustronne.
Gospodarka, finanse.
Umowa między Rzecząpospolitą Polską i Republiką Białoruś o wzajemnym popieraniu i ochronie inwestycji (24.04.1992),
Porozumienie między Rządem Rzeczypospolitej Polskiej i Rządem Republiki Białoruś w sprawie utworzenia polsko-białoruskiego komercyjnego banku (podpisane 24.04.1992),
Umowa między Rządem RP a Rządem Republiki Białorusi o współpracy gospodarczej (30.04.2004),
Umowa między Rządem Rzeczypospolitej Polskiej a Rządem Republiki Białoruś w sprawie unikania podwójnego opodatkowania w zakresie podatków od dochodu i majątku (18.11.1992),
Umowa między Rządem Rzeczypospolitej Polskiej a Rządem Republiki Białoruś o współpracy i pomocy wzajemnej w sprawach celnych (27.11.1995).
Rolnictwo, zdrowie.
Umowa między Ministrem Rolnictwa i Rozwoju Wsi Rzeczypospolitej Polskiej a Ministerstwem Rolnictwa i Żywności Rep. Białorusi dotyczącej zwalczania wścieklizny na terytorium Rep. Białorusi w 2018 roku (6.11.2018),
Umowa między Ministrem Rolnictwa i Rozwoju Wsi RP a Ministerstwem Rolnictwa i Żywności Republiki Białorusi dotycząca zwalczania wścieklizny na terytorium Republiki Białorusi w latach 2019–2020 (30.09.2019).
Praca, zabezpieczenia społeczne, nauka i edukacja.
Umowa między Rządem Rzeczypospolitej Polskiej a Rządem Republiki Białoruś o wzajemnym zatrudnianiu pracowników (27.09.1995),
Umowa między Rzecząpospolitą Polską a Republiką Białorusi o zabezpieczeniu społecznym (13.02.2019),
Umowa między Rządem Rzeczypospolitej Polskiej a Rządem Republiki Białoruś o współpracy w dziedzinie nauki i technologii (18.11.1992).
Ochrona środowiska i turystyka.
Umowa między Rządem Rzeczypospolitej Polskiej a Rządem Republiki Białoruś o współpracy w dziedzinie turystyki (27.11.1995),
Porozumienie między Rządem Rzeczypospolitej Polskiej a Rządem Rep. Białorusi o współpracy w dziedzinie ochrony środowiska (12.09.2009).
Transport.
Porozumienie między Rządem RP a Rządem Republiki Białoruś w sprawie organizacji przewozów (30.03.1992),
Umowa między Rządem Rzeczypospolitej Polskiej a Rządem Republiki Białoruś o komunikacji kolejowej przez granicę państwową (20.05.1992),
Umowa między Rządem Rzeczypospolitej Polskiej a Rządem Republiki Białoruś o międzynarodowych przewozach drogowych (20.05.1992),
Umowa między Rządem Rzeczypospolitej Polskiej a Rządem Republiki Białoruś o cywilnej komunikacji lotniczej (8.06.1993),
Umowa między Rządem Rzeczypospolitej Polskiej a Rządem Republiki Białorusi o transporcie wodnym śródlądowym (20.01.2012),
Umowa między Rządem Rzeczypospolitej Polskiej a Rządem Republiki Białorusi o utrzymaniu drogowych granicznych obiektów mostowych na polsko-białoruskiej granicy państwowej (27.06.2018),
Umowa między Rządem RP a Rządem Republiki Białorusi o utrzymaniu granicznych kolejowych obiektów mostowych na polsko-białoruskiej granicy państwowej (1.03.2019),
Umowa między Rządem Rzeczypospolitej Polskiej a Rządem Republiki Białorusi o budowie nowego drogowego granicznego obiektu mostowego przez rzekę Bug w drogowym przejściu granicznym Sławatycze – Domaczewo na polsko-białoruskiej granicy państwowej (27.06.2019)
Współpraca gospodarcza.
Wymiana handlowa.
Po załamaniu dwustronnego handlu w 2015 roku, kiedy to w związku z kryzysem gospodarczym na Białorusi wartość wzajemnej wymiany towarowej zmniejszyła się o 28% (do niespełna 2,2 mld USD, z ponad 3 mld USD w 2014 roku), w kolejnych czterech latach doszło do stopniowej odbudowy poziomu obrotów. Po ustabilizowaniu się poziomu wzajemnego handlu w 2016 roku (minimalny spadek wartości obrotów towarowych, o 0,7%, przy wzroście polskiego eksportu o 2%), w latach 2017–2019 doszło do kolejnych wzrostów obrotów. Według wstępnych danych Głównego Urzędu Statystycznego, polsko-białoruska wymiana towarowa wzrosła w 2019 roku nieznacznie, o 3,5%, do rekordowego poziomu około 3,25 mld USD. Polski eksport na Białoruś wzrósł w 2019 roku o 12,8%, do ok. 1,92 mld USD. W eksporcie na Białoruś dominują maszyny i urządzenia mechaniczne, elektryczne oraz ich części, produkty rolno-spożywcze (jeszcze kilka lat temu największa grupa towarowa w polskim eksporcie), przede wszystkim pochodzenia roślinnego, a także: produkty przemysłu chemicznego. Po stronie białoruskiego eksportu do Polski dominują produkty mineralne (w tym paliwa: w ostatnich latach głównie olej napędowy), drewno i wyroby z drewna oraz produkty przemysłu chemicznego. Polska jest jednym z największych i najważniejszych partnerów handlowych – dla Białorusi (w 2016 roku była nawet krótko na 3-m miejscu w rankingu krajów – partnerów Białorusi o największych dwustronnych obrotach handlowych, po Rosji i Ukrainie). Na mapie polskiego handlu zagranicznego Białoruś utrzymuje się natomiast na odległych pozycjach (w trzeciej dziesiątce partnerów pod względem wielkości udziałów w polskim eksporcie ogółem i w czwartej dziesiątce pod względem udziału w polskim imporcie). Wynika to naturalnie z dysproporcji potencjałów ekonomicznych obu krajów i wielokrotnie wyższych od białoruskich: wartości polskich obrotów handlowych z zagranicą. Udział Białorusi w polskich obrotach towarowych ogółem mieścił się w ostatnich latach w przedziale zaledwie 0,4–0,7% łącznej wartości polskich obrotów towarowych z zagranicą.
Wzajemne inwestycje.
Wedle danych Narodowej Agencji ds. Inwestycji i Prywatyzacji (NAIP), w 2018 roku Polska awansowała na trzecie miejsce pod względem wielkości inwestycji brutto i bezpośrednich inwestycji zagranicznych na Białorusi wśród krajów-inwestorów, po Wielkiej Brytanii i Cyprze, z udziałem w strukturze inwestycji zagranicznych na Białorusi na poziomie 4,1% – pod względem wartości inwestycji brutto oraz 5,1% według wartości inwestycji bezpośrednich. W kolejnym roku inwestycje te nie były już jednak tak duże. Według danych Narodowego Banku Republiki Białorusi (NBRB) na styczeń 2019 roku, Polska z zainwestowanymi 220,5 mln USD zajmowała odległe, jedenaste miejsce na liście krajów – największych źródeł bezpośrednich inwestycji zagranicznych (instrumenty udziału w kapitale i udziały/ akcje udziały funduszy inwestycyjnych, zgodnie z międzynarodową pozycją inwestycyjną Republiki Białorusi). Udział polskich inwestycji w ogólnej wielkości bezpośrednich inwestycji zagranicznych na Białorusi, które 1 stycznia 2019 roku wynosiły, wedle NBRB, 13,06 mld USD, wynosił jedynie 1,7%. Według danych NAIP z początku 2019 roku, na Białorusi zarejestrowanych było 345 podmiotów z kapitałem pochodzącym z Polski. Według tejże instytucji, w okresie styczeń-wrzesień 2019 roku z Polski na Białoruś napłynęło 282,9 mln USD inwestycji brutto, w tym 270,5 mln USD – bezpośrednich inwestycji zagranicznych (BIZ), z tego 25,3 mln USD – to BIZ netto.
Głównym kierunkiem inwestycji polskich firm na Białorusi stał się w ostatnich latach miejscowy przemysł drzewno-meblarski. Wśród znanych polskich firm, które zainwestowały w tym sektorze, wymienić można Black Red White, Grupa Kapitałowa VOX (Profile Voks), Com.40, Szynaka – Meble oraz Gabi. W branży rolno-spożywczej działa m.in. spółka Inko-Food, uruchomiona blisko 20 lat temu na terenie specjalnej strefy ekonomicznej w Brześciu, która rozwinęła się do rozmiarów największego prywatnego producenta wędlin na Białorusi. W 2002 roku na terenie grodzieńskiej strefy ekonomicznej uruchomiła spółkę i zakłady mięsne (SOOO Kvinfood) białostocka firma Mispol. W sektorach budownictwa i materiałów budowlanych wyróżnić można UNIBEP, TRASKO, Grupę Atlas, czy firmy Śnieżka i Decora. W handlu detalicznym – retailer CDRL w 2018 roku kupił akcje największej na Białorusi sieci sklepów z odzieżą dziecięcą Buslik. Giełdowa spółka LPP w oparciu o franszyzę wprowadziła na miejscowy rynek szereg swych znanych marek: Reserved, Cropp, House, Mohito i Sinsay. W podobny sposób na miejscowym rynku pojawiła się marka Big Star. W logistyce firma CTL Logistics utworzyła z białoruskim partnerem firmę BelPolLogistics zarządzającą terminalem towarowym Bakuny pod Grodnem, a OT Logistics – jeden z głównych przewoźników na polskich śródlądowych drogach wodnych, kontrolowany przez Private Equity Fund I Fundusz Mistral planował uruchomienie dużego europejskiego operatora specjalizującego się w obsłudze materiałów sypkich i wielkogabarytowych.
Na tle inwestycji polskich podmiotów na Białorusi, zaangażowanie kapitałowe białoruskiego biznesu w Polsce wygląda bardzo skromnie. Zgodnie z danymi białoruskiego banku centralnego, według stanu na początek 2019 roku wartość białoruskich inwestycji w Polsce (instrumenty udziału w kapitale i udziały/ akcje udziały funduszy inwestycyjnych) wynosiła zaledwie 6 mln USD, co stanowiło śladowe 0,42% inwestycji dokonanych za granicą przez białoruskie podmioty gospodarcze i przekraczających 1,44 mld USD. Najbardziej znanym na polskim rynku białoruskim podmiotem gospodarczym jest Beloil Polska Sp. z o.o. – zarejestrowana w 2010 roku w Warszawie spółka-córka państwowego koncernu Belorusneft’, zajmująca się handlem hurtowym i drobnym handlem hurtowym białoruskimi produktami naftowymi i gazem LPG na terenie Polski i innych krajów UE. Rafinowany na Białorusi olej napędowy dystrybuowany jest z przygranicznych terminali PERN S.A. (do 2017 OLPP Sp. z o.o.) w Małaszewiczach i Narewce oraz z terminali w Koluszkach, Woli Rędzińskiej (woj. małopolskie) i Emilianowie pod Warszawą. Tłoczony na Białorusi gaz LPG dystrybuowany jest z terminalu w Małaszewiczach.

</doc>
<doc id="1806288" url="https://pl.wikipedia.org/wiki?curid=1806288" title="Mikołaj Wolski (zm. 1548)">
Mikołaj Wolski (zm. 1548)

Mikołaj Wolski z Podhajec herbu Półkozic (zm. 18 maja 1548 roku) – kasztelan sandomierski w 1535 roku, kasztelan sochaczewski w 1533 roku, kasztelan wojnicki w 1532 roku, wojski płocki w 1511 roku, chorąży sochaczewski w 1509 roku, starosta lanckoroński w 1522 roku, starosta sanocki w latach 1523-1548, starosta łomżyński w 1528 roku, starosta wizneński w 1528 roku.
Paprocki w „Herbarzu...” określa - "dla Ojczyzny wielce zasłużony".
Życiorys.
Żoną Mikołaja Wolskiego została Anna z Glinków. 
Mikołaj Wolski jako ochmistrz królowej Bony wzniósł (w latach 1523–1546) renesansowy Zamek Królewski w Sanoku na miejscu dawnego grodu. 
W 1533 Falenty, Jaworowa i Raszyn stały się własnością Mikołaja Wolskiego. W 1534 wykupił u biskupa Jakuba Buczackiego za 10.000 florenów miasto Podhajce oraz klucz Podgajecki. 
Synowie jego, dworzanie królewscy: Stanisław Wolski (1523-1566) kasztelan sandomierski, marszałek nadworny warszawski - mąż Barbary Tarnowskiej; Zygmunt Wolski kasztelan czerski, warszawski i Mikołaj Wolski (1490–1567) biskup kujawski, uzyskali w dniu 26 stycznia 1549, od króla Zygmunta Augusta na sejmie w Piotrkowie przywilej do jednego jarmarku w roku (8 maja) oraz do cotygodniowego targu niedzielnego w Raszynie.

</doc>
<doc id="1806290" url="https://pl.wikipedia.org/wiki?curid=1806290" title="Once Upon a Time...">
Once Upon a Time...

Once Upon a Time... – album amerykańskiej piosenkarki Donny Summer wydany w 1977 roku przez Casablanca Records.
Wszystkie utwory na płytę napisali Giorgio Moroder, Pete Bellotte i Donna Summer, a wyprodukowali Moroder i Bellotte. Był to album koncepcyjny opowiadający współczesną historię wzorowaną na baśni o Kopciuszku, a jednocześnie pierwszy dwupłytowy album Summer, gdzie poszczególne części historii zostały rozłożone na czterech stronach oryginalnego wydania winylowego. Był to także ostatni album piosenkarki nagrany w Monachium. Płyta spotkał się ze sporym sukcesem, zdobywając złoty certyfikat m.in. w USA i Wielkiej Brytanii. Promowały ją popularne single „I Love You” i „Rumour Has It”.

</doc>
<doc id="1806294" url="https://pl.wikipedia.org/wiki?curid=1806294" title="Gradiometr">
Gradiometr

Gradiometr – urządzenie złożone z kilku magnetometrów transduktorowych,
dokonujące pomiaru gradientu pola magnetycznego w małym obszarze (zwykle kilkanaście centymetrów do 1,5 m),
gdy jeden z jego sensorów znajdzie się w obszarze anomalii magnetycznej, gradiometr wygeneruje sygnał.
Gradiometry są w stanie wykryć bardzo małe anomalie pola magnetycznego rzędu 0,001 nT/m.
Rodzaje gradiometru.
Są przynajmniej dwa typy gradiometru do pomiaru pola magnetycznego:
Wykorzystanie gradiometrów.
Każdy typ gradiometru odpowiada za odbiór innego typu sygnałów przestrzennych. W zależności od wymaganych danych dotyczących lokalizacji sygnału w różnych sensorach pola magnetycznego wykorzystuje się różne typy gradiometrów:

</doc>
<doc id="1806295" url="https://pl.wikipedia.org/wiki?curid=1806295" title="Jaguar Mark IX">
Jaguar Mark IX

Jaguar Mark IX – luksusowy samochód produkowany przez brytyjską firmę Jaguar w latach 1959-1961. Następca modelu Mark VIII. Samochód był napędzany przez sześciocylindrowy rzędowy silnik o pojemności 3,8 litra. Moc przenoszona była na koła tylne poprzez 4-biegową manualną skrzynię biegów. Wyprodukowano 10009 egzemplarzy. Następcą został Jaguar Mark X.

</doc>
<doc id="1806299" url="https://pl.wikipedia.org/wiki?curid=1806299" title="Mistrzostwa Świata w Zapasach 1966">
Mistrzostwa Świata w Zapasach 1966

Mistrzostwa Świata w Zapasach 1966 odbyły się w amerykańskim mieście Toledo w stanie Ohio w dniach 16–22 czerwca 1966. Były to 9. mistrzostwa świata w zapasach w stylu wolnym oraz 20. mistrzostwa świata w zapasach w stylu klasycznym. Startowali tylko mężczyźni. Tabelę medalową wygrali zapaśnicy reprezentujący Związek Radziecki. 

</doc>
<doc id="1806301" url="https://pl.wikipedia.org/wiki?curid=1806301" title="Jaguar Mark VIII">
Jaguar Mark VIII

Jaguar Mark VIII – luksusowy samochód produkowany przez brytyjską firmę Jaguar w latach 1956-1958. Następca modelu Mark VII. Do napędu samochodu użyto sześciocylindrowego silnika rzędowego o pojemności 3,4 litra. Moc przenoszona była na koła tylne poprzez 4-biegową manualną skrzynię biegów.

</doc>
<doc id="1806302" url="https://pl.wikipedia.org/wiki?curid=1806302" title="Once Upon a Time">
Once Upon a Time



</doc>
<doc id="1806304" url="https://pl.wikipedia.org/wiki?curid=1806304" title="Avro Canada CF-100 Canuck">
Avro Canada CF-100 Canuck

Avro Canada CF-100 Canuck – kanadyjski myśliwiec dalekiego zasięgu wyprodukowany przez firmę Avro Canada w liczbie 692 egzemplarzy. Samolot służył w Królewskich Kanadyjskich Siłach Powietrznych trzydzieści lat. Znalazł się także na wyposażeniu lotnictwa Belgii
Pomimo iż CF-100 nie był samolotem naddźwiękowym, na maszynie w wersji Mk 4 szef pilotów oblatywaczy zakładów Avro Janusz Żurakowski 18 grudnia 1952 roku przekroczył barierę dźwięku w locie nurkowym.
Historia.
Kanadyjskie Siły Powietrzne potrzebowały samolotu myśliwskiego zdolnego do odbywania długotrwałych patroli nad rozległymi północnymi terytoriami Kanady. Po zakończeniu II wojny światowej pojawiło się nowe zagrożenie, Związek Radziecki i to właśnie znad okolic arktycznych oczekiwano potencjalnego ataku radzieckich sił powietrznych. Prace nad nowym samolotem oznaczonym jako XF-100 rozpoczęto w październiku 1946 roku. Nowa maszyna charakteryzować się miała bardzo dużym zasięgiem i zdolnością do operowania w każdych warunkach atmosferycznych. Wybudowano dwa prototypy, pierwszy z nich oznaczony jako CF-100 Mark 1 wzbił się do swojego dziewiczego lotu 19 stycznia 1950 roku. Napędzany był brytyjskimi silnikami Rolls-Royce Avon RA 3 o mocy 28,9 kN każdy. Po zakończeniu prób przystąpiono do budowy tzw. serii zerowej, dziesięciu maszyn oznaczonych jako wersja Mk 2. Pierwsza z nich wzbiła się w powietrze 20 czerwca 1950 roku. W samolotach tych zastosowano już kanadyjskie silniki turboodrzutowe Avro Canada Orenda 2 o mocy 26,7 kN. Samoloty nie były uzbrojone a jeden z nich (niektóre źródła podają dwie maszyny) został przebudowany na maszynę treningową oznaczoną jako Mk 2T.
Pierwsza wersja produkcyjna oznaczona była jako Mk 3 (70 samolotów), samoloty napędzane były silnikami Avro Canada Orenda 2 i posiadały uzbrojenie, osiem karabinów maszynowych Colt Browning kalibru 12,7 milimetra oraz radar APG-33. Kolejna wersja Mk 4 otrzymała silniki Orenda 9 (każdy z silników po 29,1 kN mocy), nowy radar APG-40 i niekierowane uzbrojenie rakietowe, dwa pojemniki po 29 rakiet kalibru 70 milimetrów umieszczonych na końcach skrzydeł i jeden pojemnik podkadłubowy z 48 rakietami. Pojemnik podkadłubowy mógł być wymieniony na zasobnik z ośmioma karabinami 12,7 milimetra. Wersje Mk 4, na których zamontowano nowy silnik Orenda 11 (każdy po 32,4 kN) oznaczono jako Mk 4B. W 1954 roku oblatano ostatnią wersję CF-100 Mk 5 z silnikami Orenda 11 lub 18. W Royal Canadian Air Force samolot służył do 1981 roku. 53 egzemplarze samolotu otrzymała Belgia, która używała samolot w latach 1957-1964.
Konstrukcja.
CF-100 był całkowicie metalowym, dwusilnikowym, wolnonośnym dolnopłatem. Proste, dwudźwigarowe skrzydło o trapezowym obrysie, wyposażone w lotki, dwuszczelinowe klapy wyporowe i płytowe hamulce aerodynamiczne umieszczone na obydwu powierzchniach skrzydeł. Klasyczne usterzenie wolnonośne, usterzenie poziome umieszczone w połowie wysokości usterzenia pionowego. Podwozie chowane, przednie dwukołowe do wnęki w kadłubie, główne również dwa zespoły po dwa koła do wnęk w centralnej części skrzydeł. Napęd w gondolach silnikowych umieszczonych przy kadłubie po obu jego stronach.
Zobacz też.
Podobne lub porównywalne samoloty:

</doc>
<doc id="1806305" url="https://pl.wikipedia.org/wiki?curid=1806305" title="Zbigniew Mitzner">
Zbigniew Mitzner

Zbigniew Mitzner ps. „Jan Szeląg” (ur. 14 lutego 1910 w Warszawie, zm. 3 grudnia 1968 tamże) – polski dziennikarz i satyryk.
Życiorys.
Urodził się 14 lutego 1910 w Warszawie. Był synem Emila. Ukończył studia prawnicze na Uniwersytecie Warszawskim.
Debiutował w roku 1928 na łamach „Robotnika”. Pisał także na łamach pisma Płomienie. Został członkiem Związku Niezależnej Młodzieży Socjalistycznej OMTUR. W 1930 wstąpił do Polskiej Partii Socjalistycznej. Publikował w czasopismach „Płomienie”, „Dziennik Ludowy”, „Echo Tygodnia”. W roku 1935 wraz z Erykiem Lipińskim założył tygodnik satyryczny „Szpilki”. W latach 1936–1938 piętnastokrotnie wytaczano mu procesy prasowe i trzy razy był skazywany na karę więzienia. Groziło mu uwięzienie w Berezie Kartuskiej.
Po wybuchu wojny znalazł się w Białymstoku, gdzie został zaaresztowany przez NKWD. Uwolniony dzięki staraniom Kazimierza Krukowskiego, przez Wilno, gdzie zetknął się z Czesławem Miłoszem, przedostał się do Warszawy. Uczestniczył w konspiracji. W okresie okupacji niemieckiej publikował w prasie podziemnej.
Po 1945 powrócił do zawodu dziennikarza. W latach 1945–1947 był redaktorem „Robotnika”. Od 1948 prowadził pracę dydaktyczną w szkole prawniczej im. Duracza, a w 1951 został wykładowcą na Wydziale Dziennikarstwa Uniwersytetu Warszawskiego, później dziekanem tego wydziału.
Oprócz felietonów w prasie opublikował wiele książek. Pośmiertnie ukazała się powieść z kluczem „Zenit i nadir”, napisana od listopada 1956 do lutego 1957 roku. Stanowiła ona rozliczenie okresu stalinizmu.
Był członkiem Stowarzyszenia Dziennikarzy Polskich, Związku Literatów Polskich, Polskiej Zjednoczonej Partii Robotniczej.
Zmarł 3 grudnia 1968 w Warszawie. Został pochowany na Cmentarzu Wojskowym na Powązkach (kwatera A32-3-11). 
Jego żoną była Larysa z domu Zajączkowska (1918-1987, pisarka), z którą miał syna Piotra (ur. 1955, teatrolog, poeta, eseista, pisarz).

</doc>
<doc id="1806310" url="https://pl.wikipedia.org/wiki?curid=1806310" title="Maximiliano Díaz">
Maximiliano Díaz

Maximiliano Díaz (ur. 15 listopada 1988) – argentyński lekkoatleta specjalizujący się w trójskoku.
Przełomowym sezonem w karierze Argentyńczyka był rok 2009. Wywalczył wtedy złoty medal mistrzostw kraju oraz brązowy medal rozegranych w Limie mistrzostw Ameryki Południowej (po dyskwalifikacji za doping trzeciego w konkursie Brazylijczyka Leonardo Elisiário dos Santosa). 11 października 2009 podczas pucharu Argentyny w Rosario Díaz pobił z wynikiem 16,43 26-letni rekord kraju Angela Carlosa Gagliano (16,30). W 2011 zdobył złoto mistrzostw Ameryki Południowej.

</doc>
<doc id="1806311" url="https://pl.wikipedia.org/wiki?curid=1806311" title="Maximiliano Diaz">
Maximiliano Diaz



</doc>
<doc id="1806313" url="https://pl.wikipedia.org/wiki?curid=1806313" title="Mina Gampel">
Mina Gampel

Mina Gampel (ur. 14 sierpnia 1940 w Pińsku) – polsko-niemiecka malarka żydowskiego pochodzenia.
Życiorys.
Urodziła się w Pińsku w rodzinie polskich Żydów. Po ataku III Rzeszy na Związek Radziecki w czerwcu 1941 wraz z rodziną uciekła i znalazła schronienie w Samarkandzie, Taszkencie i Frunze. W 1945 osiadła w Szczecinie. W 1957 zdała maturę i wyemigrowała wraz z rodziną do Izraela. Mieszkała kolejno w Naharii, Riszon le-Cijjon i Tel Awiwie. W 1967 przeprowadziła się do Niemiec. Zamieszkała w Stuttgarcie. W latach 1980-1993 zdobyła wykształcenie malarskie w Akademii Sztuk Pięknych w Esslingen am Neckar i Akademii Sztuk Plastycznych w Trewirze. Od 1993 jest wykładowczynią malarstwa w Akademii w Esslingen am Neckar.
Mina Gampel maluje obrazy głównie o tematyce żydowskiej. Od 1987 wystawia swoje obrazy na licznych wystawach indywidualnych, m.in. w Niemczech, Szwajcarii i Polsce (Zakopane, Kraków, Szczecin, Warszawa).

</doc>
<doc id="1806318" url="https://pl.wikipedia.org/wiki?curid=1806318" title="Kościół Mariacki w Stralsundzie">
Kościół Mariacki w Stralsundzie

Kościół Mariacki w Stralsundzie – trójnawowa bazylika z transeptem, posiadająca także zachodni pseudotransept, ambit oraz wieniec kaplic. Bazylika znajduje się na Nowym Rynku. Pierwsze zapiski o kościele w tym miejscu pochodzą z 1298, obecnie jest to największy kościół hanzeatyckiego miasta Stralsund, a sama świątynia jest arcydziełem środkowo-europejskiego późnego gotyku. W latach 1549–1647 był to prawdopodobnie najwyższy budynek świata (według niektórych źródeł, do 1625 roku wyższy od stralsundzkiego kościoła był kościół św. Olafa w Tallinnie).
Obecnie wieża Kościoła Mariackiego ma wysokość 104 m, a z tarasu widokowego umiejscowionego na jej szczycie wieży rozciąga się panorama obejmująca Stralsund i okolice oraz wyspę Rugię.
Historia budowy.
Kościół Mariacki w Stralsundzie jest najwcześniej wybudowaną, z wyjątkiem kościoła św. Mikołaja w Lüneburgu, ceglaną bazyliką zbudowaną na północnych obszarach Europy Środkowo-Wschodniej.
Świątynia była wzorowana na Kościele Mariackim w Lubece. Zastosowano wiele rozwiązań i elementów charakterystycznych dla okresu późnego gotyku. Łuki przyporowe schowano już pod dachami przykrywającymi nawy boczne, typowe dla architektury gotyckiej skarpy zostały tu zastosowane w niewielkim stopniu, przez co budowla wydaje się być bardzo lekka. Oryginalna konstrukcja chóru, ambit doświetlony mniejszymi oknami, monumentalne nawy, a zwłaszcza wspaniały ołtarz, to wszystko powoduje, że Bazylika Mariacka w Stralsundzie odbiega od swojego pierwowzoru z Lubeki, jednakże obie budowle to wspaniały przykład gotyku.
W 1382 runęła pierwsza wieża kościoła, zniszczeniu uległ także oryginalny chór oraz część głównej nawy, przyczyna tego wypadku tkwiła w zbyt słabych fundamentach. Niezwłocznie po tych wydarzeniach przystąpiono od odbudowy świątyni. W 1411 na sygnaturce kościoła zamontowano zegar wraz z dzwonami. W 1416 położono kamień węgielny pod budowę nowej wieży, początkowo wznoszono potężny trzon wieży, następnie obudowano go czterema mniejszymi wieżyczkami, tego typu konstrukcja jak na ówczesne czasy była unikatowa. Również w 1416 od strony południowej kościoła wzniesiono kaplicę św. Apolonii, jako zadośćuczynienie za spalenie trzech tutejszych księży.
Po odbudowie wieża kościoła liczyła sobie 151 metrów, przez co po zawaleniu się wieży katedry w Lincoln świątynia mogła zostać najwyższym budynkiem na świecie. W 1647 w wieżę trafił piorun i zniszczył ją. Obecny wygląd wieża uzyskała w 1708, kiedy to przykryto ją barokowym hełmem.
Obecne wyposażenie kościoła jest tylko namiastką pierwotnie bogato zdobionego wnętrza. Największe straty w wystroju świątyni nastąpiły podczas reformacji w 1647, gdy podburzony tłum mieszkańców dokonał splądrowania bazyliki.
W latach 1807–1810 kościół stracił swoją sakralną funkcję i był wykorzystywany przez wojska napoleońskie jako koszary oraz spichlerz.
W dniu 6 października 1944 miały miejsce ciężkie naloty amerykańskiego lotnictwa, spowodowały one także uszkodzenia bazyliki – zwłaszcza powierzchni dachu oraz okien. Już w 1947 rozpoczęto powolną renowację świątyni.
Obecnie trwa obszerna restauracja kościoła, obejmująca także odtworzenie olbrzymich witraży. Niestety jej przebieg poważnie zakłócił pożar, który wybuchł w nocy z 14 na 15 czerwca 2005.

</doc>
<doc id="1806321" url="https://pl.wikipedia.org/wiki?curid=1806321" title="Pałac Komisji Wojewódzkiej Kaliskiej">
Pałac Komisji Wojewódzkiej Kaliskiej

Pałac Komisji Wojewódzkiej Kaliskiej – pałac w Kaliszu, w Śródmieściu, na Nowym Mieście, przy placu św. Józefa, klasycystyczny, przebudowany w latach 1823–1824 według projektu Franciszka Reinsteina; wpisany do rejestru zabytków w 1965. 
W latach 1975–1998 pałac był siedzibą urzędu wojewody kaliskiego.

</doc>
<doc id="1806322" url="https://pl.wikipedia.org/wiki?curid=1806322" title="Aleksander Pański">
Aleksander Pański

Aleksander Pański (ur. w powiecie stopnickim, zm. 1918 w Mińsku) – polski lekarz, neurolog.
Studiował na Cesarskim Uniwersytecie Warszawskim i na Uniwersytecie w Dorpacie. Dyplom lekarza otrzymał w 1890. Autor szeregu prac z dziedziny neurologii, działacz społeczny. Ordynator oddziału neurologicznego Szpitala Poznańskich w Łodzi. Zajmował się m.in. nowotworami mózgu.
Żonaty z Różą Sejdeman, miał trzech synów Antoniego Ludwika (1895–1941), Wacława Jana (1897–1990, znanego też jako pisarz Wacław Solski) i Jerzego Stefana (1900–1979). Mieszkali wtedy w pasażu Meyera pod numerem piątym (obecnie Moniuszki). W czasie pierwszej wojny światowej znaleźli się w Mińsku. Pański pracował tam jako lekarz i był prezesem koła wychodźców. Zastrzelił się, gdy pacjentka powiedziała mu, że jego synowie umarli (co nie było prawdą).

</doc>
<doc id="1806324" url="https://pl.wikipedia.org/wiki?curid=1806324" title="Masato Yokota">
Masato Yokota

 – japoński lekkoatleta, średniodystansowiec.
Wielokrotny mistrz kraju. W 2006 zdobył dwa złote medale (w biegu na 800 metrów oraz sztafecie 4 x 400 m) podczas Mistrzostw Azji Juniorów w Lekkoatletyce. 18 października 2009 przebiegł dystans 800 metrów w czasie 1:46,16 i pobił o 0,02 sekundy 15-letni rekord Japonii Tomonari Ono.
W 2012 odpadł w eliminacjach podczas igrzysk olimpijskich w Londynie.

</doc>
<doc id="1806330" url="https://pl.wikipedia.org/wiki?curid=1806330" title="Pinus jaliscana">
Pinus jaliscana

Pinus jaliscana Pérez de la Rosa – gatunek drzewa z rodziny sosnowatych ("Pinaceae"). Sosna ta występuje w Meksyku – w zachodnim Jalisco.
Biologia i ekologia.
W igłach znajduje się od 1 do 5 kanałów żywicznych, przy czym najczęściej jest ich 2–3.
Szyszki nasienne dojrzewają jesienią drugiego roku po zapyleniu. Część opada a część pozostaje na drzewie, nawet przez kilka lat. Zamknięte szyszki pozostałe na drzewie po roku stają się szare. "Pinus jaliscana" jest pirofitem, szyszki otwierają się pod wpływem wysokiej temperatury, co jest przystosowaniem do występujących naturalnie pożarów lasu. Przed ogniem drzewo chroni stosunkowo gruba kora, a także zrzucanie dolnych gałęzi.
"Pinus jaliscana" rośnie na wysokościach od 850 do 1650 m n.p.m. (700–2050 m). Zidentyfikowano dziewięć populacji tego gatunku, gdzie towarzyszą mu inne gatunki sosen: "Pinus oocarpa", "P. maximinoi" i "P. douglasiana".
Sosna ta jest gospodarzem pasożytniczej rośliny "Cladocolea cupulata" Kuijt.
Systematyka i zmienność.
Synonimy: "Pinus patula" var. "jaliscana" (Pérez de la Rosa) Silba, "Pinus macvaughii" Carvajal, "Pinus oocarpa" var. "macvaughii" (Carvajal) Silba.
Pozycja gatunku w obrębie rodzaju "Pinus":
Sosna ta jest blisko spokrewniona z "P. oocarpa" i "P. herrerae".
Zagrożenia i ochrona.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia NT ("near threatened", system oceny w wersji 2.3 i 3.1) jako gatunkowi bliskiemu zagrożenia wyginięciem. Powodem takiej klasyfikacji jest niewielki zasięg występowania i obszar zajmowany przez gatunek, oraz mała liczba populacji, chociaż brak jest sygnałów o ich zanikaniu.
Na obszarze występowania gatunku nie są ustanowione żadne obszary chronione.

</doc>
<doc id="1806331" url="https://pl.wikipedia.org/wiki?curid=1806331" title="Plac Pałacowy">
Plac Pałacowy

Plac Pałacowy (ros. Дворцовая Площадь, "Dworcowaja Płoszczad") – plac położony w samym centrum Petersburga, o powierzchni całkowitej 59 964 m². Miały tu miejsce wydarzenia o światowym znaczeniu: krwawa niedziela w 1905 roku oraz rewolucja październikowa w 1917 roku. Na samym środku placu stoi, wzniesiona w latach 1830-1834, Kolumna Aleksandrowska autorstwa Auguste de Montferranda.
W bezpośrednim sąsiedztwie znajdują się budowle o doniosłym znaczeniu: pałac Zimowy (od którego pochodzi nazwa placu) oraz gmach Sztabu Generalnego, pośrodku którego znajduje się łuk triumfalny sławiący (podobnie jak Kolumna) zwycięstwo wojsk rosyjskich nad Napoleonem w 1812 roku. 
Plac łączy Newski Prospekt z Wyspą Wasylewską, na którą prowadzi most Pałacowy.

</doc>
<doc id="1806332" url="https://pl.wikipedia.org/wiki?curid=1806332" title="Żyła wrotna wątroby">
Żyła wrotna wątroby



</doc>
<doc id="1806334" url="https://pl.wikipedia.org/wiki?curid=1806334" title="Aktywność konstytutywna">
Aktywność konstytutywna

Aktywność konstytutywna receptora - zjawisko charakterystyczne dla niektórych receptorów polegające na tym, że receptor może znaleźć się w stanie aktywnym (zaktywowanym) bez obecności liganda aktywującego.

</doc>
<doc id="1806335" url="https://pl.wikipedia.org/wiki?curid=1806335" title="One Cell In The Sea">
One Cell In The Sea



</doc>
<doc id="1806336" url="https://pl.wikipedia.org/wiki?curid=1806336" title="Tomonari Ono">
Tomonari Ono

Tomonari Ono (ur. 7 lutego 1974) – japoński lekkoatleta, sprinter i średniodystansowiec.

</doc>
<doc id="1806340" url="https://pl.wikipedia.org/wiki?curid=1806340" title="Absolutely">
Absolutely

Absolutely – drugi album angielskiego zespołu ska Madness. Został nagrany w 1980 roku dla wytwórni Stiff Records. Producentami płyty byli Clive Langer i Alan Winstanley. Album doszedł do 2 miejsca na brytyjskiej liście przebojów.
Po raz pierwszy na CD album ukazał się w 1989 roku (Virgin). W wersji CD 2000 roku (Virgin) dodano teledyski do utworów "Bed &amp; Breakfast Man", "Baggy Trousers", "Embarrassment" i "Return Of The Los Palmas 7".

</doc>
<doc id="1806341" url="https://pl.wikipedia.org/wiki?curid=1806341" title="Po drugiej stronie łóżka">
Po drugiej stronie łóżka

Po drugiej stronie łóżka ("El otro lado de la cama") – hiszpański komediodramat muzyczny z 2002 roku w reżyserii Emilia Martíneza-Lázaro. Opowiada o skomplikowanych relacjach uczuciowych czwórki przyjaciół. Akcja przeplatana jest śpiewanymi przez obsadę największymi przebojami hiszpańskiej muzyki rozrywkowej.
Obsada.
i inni
Przyjęcie i powiązania.
Film odniósł w Hiszpanii ogromny sukces komercyjny, w samych kinach zarabiając ponad 12,6 mln euro. W 2005 roku premierę miał jego sequel "Dwie strony łóżka". Rok później widzowie we Francji mogli obejrzeć tamtejszy remake pt. "On va s'aimer".
Nagrody i wyróżnienia.
"Po drugiej stronie łóżka" otrzymało 6 nominacji do nagród Goya, lecz ostatecznie twórcy musieli się zadowolić tylko statuetką za najlepszy dźwięk. Pozostałe nominacje: najlepszy film, najlepsza reżyseria, najlepszy debiut aktorski (Guillermo Toledo), najlepsza aktorka drugoplanowa (María Esteve), najlepszy aktor drugoplanowy (Alberto San Juan).

</doc>
<doc id="1806343" url="https://pl.wikipedia.org/wiki?curid=1806343" title="Batalion Maszynowy Saperów">
Batalion Maszynowy Saperów



</doc>
<doc id="1806348" url="https://pl.wikipedia.org/wiki?curid=1806348" title="Uszer Horowitz">
Uszer Horowitz

Uszer Horowitz (ur. 15 lutego 1905 we Lwowie, zm. w styczniu 1980) – polski działacz społeczności żydowskiej, w latach 1946-1961 kantor gdańskiej społeczności żydowskiej.
Życiorys.
Urodził się we Lwowie w rodzinie żydowskiej, jako syn Mendla i Hanny. Po ataku III Rzeszy na Związku Radzieckiego w czerwcu 1941 został zmobilizowany we Lwowie do Armii Czerwonej.
W 1945 przybył do Gdańska, gdzie od początku starał się gromadzić wokół siebie religijnych Żydów, dla których urządzał szabaty w swoim mieszkaniu przy ulicy Aldony 6. Kantorem został w 1946. W tym samym roku wstąpił do Zjednoczenia Syjonistów Demokratów "Ichud" i został członkiem zarządu Okręgowego Komitetu Żydowskiego. Został również skarbnikiem Żydowskiego Funduszu Narodowego i członkiem Związku Żydów byłych Uczestników Walki Zbrojnej z Faszyzmem. W 1951, kiedy Kongregacja Wyznania Mojżeszowego w Gdańsku zawiesiła swoją działalność, starał się utrzymywać kontakty z pozostałą w regionie społecznością żydowską. W latach 1958-1961 jego mieszkanie było siedziłą reaktywowanego zarządu Kongregacji Wyznania Mojżeszowego. W 1961 wyemigrował do Stanów Zjednoczonych, a jego mieszkanie przejęło Towarzystwo Społeczno-Kulturalne Żydów w Polsce.

</doc>
<doc id="1806362" url="https://pl.wikipedia.org/wiki?curid=1806362" title="7 (album Madness)">
7 (album Madness)

Seven – trzeci album angielskiego zespołu ska - pop rockowego Madness. Został nagrany w 1981 roku dla wytwórni Stiff Records, w Compass Point Studios w Nassau, na wyspach Bahama (oprócz utworu „Grey Day” nagranego w Londynie). Producentami płyty byli Clive Langer i Alan Winstanley. Album doszedł do 5. miejsca na brytyjskiej liście przebojów.
W niemieckiej wersji winylowej (1981) dodano utwór „Aeroplane” a w japońskiej (1982) „Never Ask Twice”. Po raz pierwszy na CD album ukazał się w 1989 roku (Virgin). Z wersji kasetowej, która ukazała się w Norwegii (1981) usunięto utwór „Day On The Town”.

</doc>
<doc id="1806369" url="https://pl.wikipedia.org/wiki?curid=1806369" title="Natan Trzaskała">
Natan Trzaskała

Natan Trzaskała, także Nussen Trzaskała (ur. 1908, zm. ?) – polski rabin.
Przed II wojną światową był rabinem Leszna. W czasie wojny przebywał w obozach koncentracyjnych na Dolnym Śląsku. W 1947 przyjechał do Gdańska, gdzie prowadził modły, nauczał młodzież języka hebrajskiego i był rzezakiem. Był członkiem zarządu Kongregacji Wyznania Mojżeszowego w Gdańsku, gdańskiego oddziału Zjednoczenia Syjonistów Demokratów "Ichud" oraz Towarzystwa Ochrony Zdrowia Ludności Żydowskiej. Zajmował się zbieraniem pieniędzy na Fundusz Podwalin.
W 1949 wyemigrował do Izraela.

</doc>
<doc id="1806370" url="https://pl.wikipedia.org/wiki?curid=1806370" title="Aleksandar Radunović">
Aleksandar Radunović

Aleksandar Radunović (ur. 9 maja 1980 w Novim Bečeju) – serbski piłkarz grający na pozycji obrońcy.
W sezonie 2004/05 reprezentował barwy Korony Kielce (23 mecze w II lidze), w sezonie 2005/06 zaś i rundzie jesiennej sezonu 2006/07 ŁKS Łódź (18 meczów w II lidze).
27 października 2022 został asystentem trenera Aleksandara Vukovicia w Piaście Gliwice. Wcześniej pełnił taką samą funkcję w Legii Warszawa.

</doc>
<doc id="1806371" url="https://pl.wikipedia.org/wiki?curid=1806371" title="Nussen Trzaskała">
Nussen Trzaskała



</doc>
<doc id="1806382" url="https://pl.wikipedia.org/wiki?curid=1806382" title="Teija Saari">
Teija Saari

Teija Saari (ur. 21 marca 1978 w Alavus) – fińska lekkoatletka specjalizująca się w skoku o tyczce.

</doc>
<doc id="1806385" url="https://pl.wikipedia.org/wiki?curid=1806385" title="Białe Miasto (Tel Awiw)">
Białe Miasto (Tel Awiw)

Białe Miasto (hebr. העיר הלבנה, "Ha-Ir HaLevana") odnosi się do zgrupowania prawie 4 tys. budynków wzniesionych w stylu Bauhaus i międzynarodowym w mieście Tel Awiwie w Izraelu. Zostały one wybudowane w latach 30. XX wieku przez żydowskich architektów, którzy uciekli do Palestyny z nazistowskich Niemiec. W Tel Awiwie znajduje się największa na świecie liczba budynków wybudowanych w tym stylu. Zespół miejski Białego Miasta Tel Awiwu został umieszczony w 2003 na Liście światowego dziedzictwa UNESCO, "wybijający się przykład planowania nowego miasta i architektury z wczesnego wieku XX, adaptowany do wymogów konkretnego kulturowego i geograficznego kontekstu".
Historia.
Tel Awiw został założony przez Żydów, którzy uciekając od ciasnoty i fatalnych warunków sanitarnych panujących w arabskiej Jaffie założyli pośród wydm dwa nieduże osiedla mieszkaniowe: Neve Tzadek (1886) i Neve Shalom (1890). Ich ambicją stało się stworzenie dużego miasta. Do stworzenia projektu zaproszono kilku urbanistów, którzy mieli wzorować się na angielskim mieście-ogrodzie. Ostatecznie wybrano rozwiązanie zaproponowane przez prof. Borisa Schatza.
Wczesna zabudowa Tel Awiwu składała się w większości z jednopiętrowych domów z dachami z czerwoną dachówką (wzniesionych w europejskim stylu). Pierwsze osiedle Neve Tzadek składało się z dwupiętrowych domów wzniesionych z piaskowca. Szybki wzrost populacji miasta na początku XX wieku wymusił nieco chaotyczny rozwój miasta. Na przykład Allenby St., planowaną jako główną arterię w mieście biegnącą na osi północ-południe, skierowano w stronę wybrzeża tylko po to, aby ułatwić dojazd do nadmorskich kawiarenek. W 1925 Patrick Geddes stworzył generalny plan rozbudowy miasta, oparty na strukturze nowoczesnych tras komunikacyjnych i zielonych bulwarów. Plan przyjęła w 1925 Rada Miejska pod przewodnictwem Meira Dizengoffa. Dwu i trzypiętrowe budynki wkomponowano wówczas w otoczenie zielonych bulwarów i publicznych parków. By zadośćuczynić symbolice żydowskiej, nową dzielnicę Neve Shanan zaprojektowano w kształcie siedmioramiennej menory.
W latach 20. i 30. do Palestyny napłynęli liczni żydowscy architekci, którzy uciekali z hitlerowskich Niemiec. Budynki przez nich zaprojektowane wzniesiono zgodnie z zasadami architektury szkoły Bauhaus i architekta Le Corbusiera. Obecnie w mieście znajduje się ponad 4 tys. budynków, wybudowanych w stylu Bauhaus.
Turystyka.
Centrum Bauhaus organizuje dwa razy w tygodniu wycieczki z przewodnikiem, podczas których można poznać zabytki oraz architekturę Białego Miasta.

</doc>
<doc id="1806388" url="https://pl.wikipedia.org/wiki?curid=1806388" title="Mojżesz Pfefer">
Mojżesz Pfefer

Mojżesz Pfefer (hebr. "משה מנחם מנלי פפעפער", "Mosze Menachem Manli Pfefer"; ur. 1856, zm. 1 kwietnia 1919) – polski działacz społeczny i filantrop żydowskiego pochodzenia, związany z Kielcami.
Był przewodniczącym stowarzyszeń "Ezra" i "Achi-Ezer", założycielem szpitala żydowskiego w Kielcach i radcą w guberni kieleckiej. Przez wiele lat zasiadał w zarządzie gminy żydowskiej w Kielcach. Był jednym z fundatorów kieleckiej synagogi przekazując na jej budowę plac przy ulicy Nowowarszawskiej oraz 20 tysięcy rubli.
Pochowany jest na cmentarzu żydowskim przy ulicy Okopowej w Warszawie (kwatera 1). Na jego nagrobku widnieje wizerunek kieleckiej synagogi.

</doc>
<doc id="1806396" url="https://pl.wikipedia.org/wiki?curid=1806396" title="Atlas (gwiazda)">
Atlas (gwiazda)

Atlas – gwiazda potrójna w gromadzie otwartej Plejad (M45) w gwiazdozbiorze Byka. Oznaczenie Flamsteeda tej gwiazdy to 27 Tauri. Położona jest w odległości około 382 lat świetlnych od Ziemi.
Nazwa.
Gwiazda ta nosi tradycyjną nazwę Atlas, wywodzącą się z mitologii greckiej. Tytan Atlas był ojcem Plejad. Grupa robocza Międzynarodowej Unii Astronomicznej do spraw uporządkowania nazewnictwa gwiazd zatwierdziła użycie nazwy Atlas dla określenia tej gwiazdy.
Charakterystyka.
Główny składnik układu, Atlas A, to błękitny olbrzym typu widmowego B o obserwowanej wielkości gwiazdowej wynoszącej 3,63. Jest to gwiazda spektroskopowo podwójna, której dwa składniki mają jasność odpowiednio 4,1m i 5,6m. Wokół tej pary krąży Atlas B, gwiazda o jasności obserwowanej 6,8m, oddalony od reszty układu o 0,4 sekundy kątowej, czyli co najmniej 52 au.

</doc>
<doc id="1806398" url="https://pl.wikipedia.org/wiki?curid=1806398" title="Zou Kai">
Zou Kai

Zou Kai (; ur. 25 lutego 1988 w Luzhou) — chiński gimnastyk, trzykrotny złoty medalista olimpijski z Pekinu, trzykrotny mistrz świata.

</doc>
<doc id="1806399" url="https://pl.wikipedia.org/wiki?curid=1806399" title="Mistrzostwa Świata w Gimnastyce sportowej 2007">
Mistrzostwa Świata w Gimnastyce sportowej 2007



</doc>
<doc id="1806402" url="https://pl.wikipedia.org/wiki?curid=1806402" title="27 Tauri">
27 Tauri



</doc>
<doc id="1806403" url="https://pl.wikipedia.org/wiki?curid=1806403" title="Kai Zou">
Kai Zou



</doc>
<doc id="1806406" url="https://pl.wikipedia.org/wiki?curid=1806406" title="Parafia Nawiedzenia Najświętszej Maryi Panny w Krasnobrodzie">
Parafia Nawiedzenia Najświętszej Maryi Panny w Krasnobrodzie

Parafia Nawiedzenia Najświętszej Maryi Panny w Krasnobrodzie – parafia należąca do dekanatu Krasnobród diecezji zamojsko-lubaczowskiej. Została utworzona w II połowie XVI wieku. Kościół parafialny wybudowany w latach 1690-1699, konsekrowany 12 sierpnia 1699. Mieści się przy ulicy Tomaszowskiej.
Obecnie parafia obejmuje: część gminy Krasnobród (Borki, Dominikanówka, Grabnik, Hutków, Krasnobród z Podklasztorem i Turzyńcem, Majdan Mały, Majdan Wielki, Nowa Wieś, Szur, Wólka Husińska z Husinami, Zielone z Przejmą), gminy Krynice (Kolonia Partyzantów, Zaboreczno), gminy Susiec (Łuszczacz, Róża) oraz gminy Tarnawatka (Klocówka, Niemirówek).
Kalwaria.
Kalwarię stanowią stacje Drogi Krzyżowej,

</doc>
<doc id="1806407" url="https://pl.wikipedia.org/wiki?curid=1806407" title="Maria Uspienskaja">
Maria Uspienskaja



</doc>
<doc id="1806409" url="https://pl.wikipedia.org/wiki?curid=1806409" title="Gwarancje ubezpieczeniowe">
Gwarancje ubezpieczeniowe



</doc>
<doc id="1806410" url="https://pl.wikipedia.org/wiki?curid=1806410" title="Maria Szukszyna">
Maria Szukszyna



</doc>
<doc id="1806411" url="https://pl.wikipedia.org/wiki?curid=1806411" title="Maria Szałajewa">
Maria Szałajewa



</doc>
<doc id="1806412" url="https://pl.wikipedia.org/wiki?curid=1806412" title="Tiina Vilenius">
Tiina Vilenius

Tiina Vilenius (ur. 4 lipca 1971 w Tampere) - fińska lekkoatletka specjalizująca się w skoku o tyczce.

</doc>
<doc id="1806414" url="https://pl.wikipedia.org/wiki?curid=1806414" title="Stanisław Malec (wojewoda szczeciński)">
Stanisław Malec (wojewoda szczeciński)

Stanisław Malec (ur. 20 maja 1931 w Nowym Sączu) – polski działacz partyjny i państwowy, wojewoda szczeciński (1982–1990).
Życiorys.
W 1954 ukończył studia na Wydziale Budownictwa Wodnego Politechniki Gdańskiej. Pracował jako wicedyrektor Przedsiębiorstwa Robót Czerpalnych i Podwodnych w Szczecinie (1954–1964), dyrektor Szczecińskiego Przedsiębiorstwa Budownictwa Przemysłowego (1964–1969), Przedsiębiorstwa Przemysłu Budownictwa Rolnego (1970–1979) oraz Szczecińskiego Zjednoczenia Budowlanego (1979–1982). W 1982 uzyskał nominację na wojewodę szczecińskiego, urząd pełnił do 1990.
Od 1959 członek PZPR, od 1986 członek Egzekutywy Komitetu Wojewódzkiego PZPR w Szczecinie.

</doc>
<doc id="1806417" url="https://pl.wikipedia.org/wiki?curid=1806417" title="Edward Kokoszko">
Edward Kokoszko

Edward Kokoszko (ur. 24 sierpnia 1900 w Izdebnie Kościelnym, zm. 12 maja 1962 w Warszawie) – polski artysta malarz, członek Bractwa św. Łukasza oraz Spółdzielni Artystów ŁAD. 
Życiorys.
Urodził się 24 sierpnia 1900 we wsi Izdebno Kościelne, w rodzinie Franciszka i Józefy z Włodarczyków. Ukończył gimnazjum im. Władysława IV w Warszawie. W latach 1918–1921 służył ochotniczo w Wojsku Polskim. Studiował na wydziale humanistycznym Wolnej Wszechnicy Polskiej oraz malarstwo w Miejskiej Szkole Rysunkowej w Warszawie u Miłosza Kotarbińskiego i Jana Kauzika, w latach 1921–1922 w prywatnej szkole Konrada Krzyżanowskiego, w 1926 w Szkole Sztuk Pięknych u Tadeusza Pruszkowskiego. Studiował też grafikę u Władysława Skoczylasa. Po ukończeniu studiów wyjechał na trzy lata do Francji.
Przystąpił do Bractwa św. Łukasza i uczestniczył w wystawach tego Bractwa. 
W 1929 rozpoczął pracę pedagogiczną w Szkole Sztuk Pięknych w Warszawie (potem Akademii Sztuk Pięknych), równocześnie od 1934 był profesorem Miejskiej Szkoły Sztuk Zdobniczych i Malarskich, gdzie pracował do 1947. Był współorganizatorem i przez kilka lat prezesem powstałego w 1934 Bloku Zawodowego Artystów Plastyków. W latach 1935–1938 publikował w miesięczniku „Plastyka”.
W czasie okupacji pracował jako nauczyciel w szkolnictwie zawodowym. Po wojnie objął profesurę w reaktywowanej Miejskiej Szkole Sztuk Zdobniczych i Malarstwa (przekształconej później w Wyższą Szkołę Sztuk Plastycznych). W 1947 został powołany na profesora Akademii Sztuk Pięknych.
Uprawiał głównie malarstwo portretowe. Projektował witraże i polichromie dla kościołów. Wraz z Janem Zamoyskim stworzył fryz w siedzibie Polskiej Akademii Nauk i plafon w teatrze dziecięcym w Pałacu Kultury i Nauki.
Był żonaty dwukrotnie: z małżeństwa z Wandą Nowacką miał syna Jerzego (1928–1944), który zginął w powstaniu warszawskim. Z drugą żoną (ślub 1942), Janiną Rajkowską (1908–1992), miał córkę Annę (ur. 1944).
Zmarł 12 maja 1962. Spoczywa na cmentarzu Powązkowskim (Aleja Zasłużonych-1-118).

</doc>
<doc id="1806420" url="https://pl.wikipedia.org/wiki?curid=1806420" title="Irina Kiryłłowa">
Irina Kiryłłowa



</doc>
<doc id="1806422" url="https://pl.wikipedia.org/wiki?curid=1806422" title="Parafia Zesłania Ducha Świętego w Krasnobrodzie">
Parafia Zesłania Ducha Świętego w Krasnobrodzie

Parafia Zesłania Ducha Świętego w Krasnobrodzie - parafia należąca do dekanatu Krasnobród diecezji zamojsko-lubaczowskiej. Kościół parafialny wybudowany na przełomie XX i XXI wieku. Mieści się przy ulicy Sanatoryjnej.
Parafia obejmuje: część gminy Krasnobród (Hutki, Podzamek) oraz gminy Adamów (Adamów, Bródki, Jacnia, Potoczek).

</doc>
<doc id="1806423" url="https://pl.wikipedia.org/wiki?curid=1806423" title="Wang Guanyin">
Wang Guanyin

Wang Guanyin (; ur. 9 września 1986) – chiński gimnastyk, mistrz świata.
Największym sukcesem zawodnika jest złoty medal mistrzostw świata w Londynie w konkurencji ćwiczeń na poręczach.

</doc>
<doc id="1806425" url="https://pl.wikipedia.org/wiki?curid=1806425" title="Kazimierz Dzierżan">
Kazimierz Dzierżan

Kazimierz Dzierżan (ur. 14 grudnia 1936 w Bytomiu, zm. 28 lipca 2021) – polski zootechnik i działacz państwowy, wojewoda opolski (1983–1990). 
Życiorys.
W młodości uprawiał sport, był m.in. piłkarzem klubów: Wawel Wirek, Metal Kluczbork, a także koszykarzem Polonii Bytom, Wawelu Nowa Huta oraz Metalu Kluczbork. Ukończył studia w Wyższej Szkole Rolniczej w Krakowie. W 1984 uzyskał doktora z dziedziny nauk rolniczych. Od lat 60. pracował jako zootechnik Państwowego Zakładu Unasieniania Zwierząt w Kluczborku, będąc w latach 1971–1976 dyrektorem placówki. Od 1976 do 1979 pełnił obowiązki zastępcy naczelnika (burmistrza) miasta i gminy Kluczbork. W 1981 przeniesiony do pracy w aparacie wojewódzkim PZPR, był w latach 1981–1983 sekretarzem KW ds. rolnictwa i członkiem egzekutywy Komitetu Wojewódzkiego. W 1983 został mianowany wojewodą opolskim, urząd pełnił do 1990. 
Odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Odznaką 1000-lecia Państwa Polskiego, a także Odznaką „Zasłużonemu Opolszczyźnie”. 

</doc>
<doc id="1806429" url="https://pl.wikipedia.org/wiki?curid=1806429" title="Miina Kenttä">
Miina Kenttä

Miina Kenttä (ur. 19 lutego 1986 w Helsinkach) – fińska lekkoatletka specjalizująca się w skoku o tyczce.

</doc>
<doc id="1806430" url="https://pl.wikipedia.org/wiki?curid=1806430" title="Herb Zwierzyńca">
Herb Zwierzyńca

Herb Zwierzyńca – jeden z symboli miasta Zwierzyniec i gminy Zwierzyniec w postaci herbu zatwierdzony przez Radę Miejską w 1991.
Wygląd i symbolika.
Herb Zwierzyńca przedstawia na niebieskiej tarczy trzy złote włócznie w rozstrój, środkowa opleciona takąż wicią roślinną w błękitnym polu tarczy.
Herb nawiązuje do herbu szlacheckiego Jelita.

</doc>
<doc id="1806431" url="https://pl.wikipedia.org/wiki?curid=1806431" title="Cibazol">
Cibazol



</doc>
<doc id="1806435" url="https://pl.wikipedia.org/wiki?curid=1806435" title="Rodzina Serrano">
Rodzina Serrano

Rodzina Serrano (hiszp. "Los Serrano", 2003-2008) – hiszpański serial komediowy, sitcom emitowany od 22 kwietnia 2003 roku do 17 lipca 2008, przez osiem sezonów za pośrednictwem kanału telewizyjnego Telecinco. Opowiadający historię rodziny Serrano mieszkających na Santa Justa nº 133, w Ribera del Manzanares, w Madrycie. Sukces serialu w Hiszpanii i innych krajach Europy zaowocował karierą muzyka Fran Perea, który wykonywał piosenkę czołówkową "1 más 1 son 7".
Opis fabuły.
Akcja serialu "Rodzina Serrano" rozgrywa się na przedmieściach Madrytu, w oddalonej od wielkomiejskiego zgiełku swojskiej okolicy, gdzie wszyscy wszystkich znają i spotykają na co dzień., Opowiadający o małżeństwie Diego i Lucii Serrano, którzy mają piątkę dzieci. Są one jednak owocem poprzednich małżeństw. W wypadku Diego (Antonio Resines) z racji wyższej, ponieważ zmarła mu żona. Z kolei Lucia (Belén Rueda), mieszkająca wcześniej w Barcelonie, rozwiodła się i zaopiekowała się dwójka swoich córek. Oprócz tej rodziny pojawiają się ich najbliżsi przyjaciele, całej gromady, bądź jednego z nich.
Główni bohaterowie, Diego Serrano i Lucia Capdevilla, znają się od dzieciństwa, chodzili ze sobą, kiedy byli nastolatkami, ale w dorosłym życiu ich drogi się rozeszły. Lucia wyjechała do Barcelony, wyszła za mąż, urodziła dwie córki i prowadziła wielkomiejskie życie na wysokiej stopie. Jednak nie była szczęśliwa i postanowiła się rozwieść. Z kolei Diego nigdy nie opuścił rodzinnych stron. Tu się ożenił i został ojcem trzech synów. Pięć lat temu owdowiał i musiał samodzielnie zająć się wychowaniem dzieci. Kiedy Diego i Lucia spotykają się przypadkiem, dawne uczucie odżywa. Oboje wierzą, że tym razem to miłość na całe życie. Postanawiają się pobrać, jednak teraz żadne z nich nie wchodzi w nowy związek w pojedynkę, ale jedno z dwójką, a drugie z trójką dzieci, które trzeba wychować, co nie będzie łatwe: połączenie obu rodzin jest jak zderzenie dwóch światów…
Dla synów Diega kobiety są całkowicie nieznanym lądem, którego poznawanie wiąże się z odkryciami nierzadko bardzo odległymi od tego, czego by sobie życzyli. Z kolei córki Lucii z niedowierzaniem patrzą jak wygląda na co dzień mieszkanie z chłopakami i pocieszają się myślą, że może nie wszyscy mężczyźni są tacy.
Kobiety i mężczyźni wydają się mówić różnymi językami. Mężczyźni lubią hałaśliwe kolacje przed telewizorem, kobiety wolą atmosferę spokojnych, rodzinnych posiłków. Mężczyźni uwielbiają imprezy z kolegami, kobiety wolą podróże i muzykę. Mężczyźni są silnie zakorzenieni w sąsiedztwie, a kobiety są kosmopolitkami.
Różni się też podejście do dzieci każdego z rodziców: Lucia stawia na komunikację i jest dumna z faktu, że Eva (Veronica Sanchez) i Teté (Natalia Sánchez) mówią jej o wszystkim i że udało im się zostać przyjaciółkami. Diego z kolei nigdy nie zdołał opanować trudnej sztuki dialogu. Stara się po prostu wymusić na synach, często bezskutecznie, postępowanie, jakiego oczekuje. Te różnice są aż nazbyt oczywiste dla dzieci nowej pary, a Marcos (Fran Perea), Guille (Víctor Elías) i Curro (Jorge Jurado), ku swemu przerażeniu obserwują, że ich ojciec próbuje naśladować metody nowej żony.
W dodatku dom rodziny Serrano wydaje się nagle zbyt mały. Braciom przyszło teraz zamieszkać we wspólnym pokoju, kuchnia przedziwnie się skurczyła, a łazienka stała się źródłem nieustannych konfliktów. Eva i Teté także muszą dzielić pokój i wiele innych rzeczy, a ich nowy dom bardzo różni się od tego, który zostawiły w Barcelonie.

</doc>
<doc id="1806436" url="https://pl.wikipedia.org/wiki?curid=1806436" title="Mieczysław Szulc">
Mieczysław Szulc

Mieczysław Szulc (ur. 23 listopada 1935 w Wygodzie, zm. 28 listopada 2017) – polski działacz partyjny i państwowy, wojewoda piotrkowski (1987–1990).
Życiorys.
Od połowy lat 50. pracował jako nauczyciel w szkołach technicznych, następnie był szefem produkcji Piotrkowskiej Fabryki Okuć Budowlanych w Piotrkowie (1960–1968) oraz I sekretarzem Komitetu Zakładowego Zakładów Przemysłu Dziewiarskiego "Sigmatex" (1968–1970). W latach 60. i 70. był radnym Miejskiej Rady Narodowej w Piotrkowie. Od początku lat 70. pracował w aparacie propagandy KP i KW PZPR. Został wysłany na studia w Wyższej Szkole Partyjnej przy Komitecie Centralnym Komunistycznej Partii Związku Radzieckiego w Moskwie, które ukończył w 1975. W latach 1982-1987 był sekretarzem Komitetu Wojewódzkiego PZPR. W 1987 uzyskał nominację na wojewodę piotrkowskiego (urząd pełnił do 1990).
Odznaczony Krzyżem Kawalerskim i Oficerskim Orderu Odrodzenia Polski.

</doc>
<doc id="1806438" url="https://pl.wikipedia.org/wiki?curid=1806438" title="Deng Linlin">
Deng Linlin

Deng Linlin (; ur. 21 kwietnia 1992 w Fuyang) – chińska gimnastyczka, złota medalistka olimpijska z Pekinu, mistrzyni świata.
Największym sukcesem zawodniczki jest złoty medal mistrzostw świata w Londynie w konkurencji ćwiczeń na równoważni, złoty medal olimpijski z Pekinu w drużynowym wieloboju oraz olimpijskie złoto z Londynu w ćwiczeniach na równoważni.

</doc>
<doc id="1806441" url="https://pl.wikipedia.org/wiki?curid=1806441" title="Herb Krasnobrodu">
Herb Krasnobrodu

Herb Krasnobrodu – jeden z symboli miasta Krasnobród i gminy Krasnobród w postaci herbu, zatwierdzony w 1995 przez radę miasta po odzyskaniu praw miejskich.
Wygląd i symbolika.
Tarcza herbowa jest czerwona, na której widnieje złoty, stylizowany na majuskułę, monogram "K" symbolizujący inicjał nazwy miasta.
Historia.
Dawny herb Krasnobrodu nie jest znany. Po raz pierwszy jego wizerunek pojawił się w „albumie historycznym” wydanym w 1847 (nie była to jednak wersja zatwierdzona, a jedynie projekt). Przedstawiał on pług (sochę) koloru złotego, o ostrzach srebrnych na zielonym polu.
Dopiero w lutym 1995 ówczesna Rada Gminy w Krasnobrodzie zatwierdziła nowy herb miejscowości – złotą literę "K" na czerwonym polu.

</doc>
<doc id="1806442" url="https://pl.wikipedia.org/wiki?curid=1806442" title="Stanisław Kubczak">
Stanisław Kubczak

Stanisław Ryszard Kubczak (ur. 2 kwietnia 1938 w Inowrocławiu, zm. 16 maja 2011) – polski agronom, działacz partyjny i państwowy, wojewoda bydgoski (1984–1990).
Życiorys.
Ukończył studia na Wydziale Prawa i Administracji Uniwersytetu Mikołaja Kopernika oraz rolnicze w Akademii Techniczno-Rolniczej w Bydgoszczy w 1978. W 1985 uzyskał doktorat z dziedziny nauk rolnych.
W latach 60. i 70. pracował jako agronom. W okresie 1971–1977 był naczelnikiem gmin Gniewkowo i Rojewo. Był wieloletnim pracownikiem aparatu ZSL na Kujawach i Pomorzu, od 1981 kierował Wojewódzkim Komitetem. W 1984 uzyskał nominację rządu na wojewodę bydgoskiego, pełniąc urząd do 1990.
Odznaczony Krzyżem Kawalerskim Orderu Odrodzenia Polski, Srebrnym i Brązowym Krzyżem Zasługi, a także Medalem 40-Lecia Bułgarskiej Republiki Ludowej.

</doc>
<doc id="1806444" url="https://pl.wikipedia.org/wiki?curid=1806444" title="Wielka Granacka Baszta">
Wielka Granacka Baszta

Wielka Granacka Baszta (słow. "Granátová stena") – turnia o wysokości ok. 2245 m n.p.m. znajdująca się w masywie Granackich Baszt (nieco poniżej Granatów Wielickich) w słowackiej części Tatr Wysokich. Wielka Granacka Baszta leży w zachodnim żebrze Wielkiej Granackiej Turni i jest od niej oddzielona siodłem Wyżniego Granackiego Przechodu, przez który przebiega tzw. Granacka Ławka. Na wierzchołek Wielkiej Granackiej Baszty nie prowadzą żadne znakowane szlaki turystyczne, jej wierzchołek jest dostępny jedynie dla taterników.
Wierzchołek Wielkiej Granackiej Baszty jest najłatwiej dostępny z siodła Wyżniego Granackiego Przechodu. Swoją największą, południowo-zachodnią ścianą opada ona w kierunku Doliny Wielickiej (ok. 300 m wysokości), która to ściana jest równocześnie największą ścianą Granackich Baszt. Podnóże tejże ściany ograniczone jest wylotami Dwoistego i Granackiego Żlebu.
Pierwszego wejścia na Wielką Granacką Basztę dokonali najprawdopodobniej myśliwi. Od dawna znali oni Granacką Ławkę i przełęcze, przez które przechodzi, więc któryś z nich najpewniej osiągnął jej wierzchołek od najłatwiejszej strony.

</doc>
<doc id="1806445" url="https://pl.wikipedia.org/wiki?curid=1806445" title="Jan Smolnicki">
Jan Smolnicki

 Jan Smolnicki, Jan Smolik, Piotr de Smolice, (ze Smolnika), h. Kotwicz, (ur. w ?, zm. w XV w.) – kasztelan sanocki (od 1463), polski szlachcic i rycerz.

</doc>
<doc id="1806453" url="https://pl.wikipedia.org/wiki?curid=1806453" title="Zygmunt Kapsa">
Zygmunt Kapsa

Zygmunt Kapsa (ur. 25 września 1889 w Stankowie, zm. 4 lutego 1962 w Skierniewicach) – podpułkownik artylerii Wojska Polskiego, kawaler Orderu Virtuti Militari.
Życiorys.
Urodził się 25 września 1889 roku w Stankowie, pow. kościańskim, jako syn Marcina. 
W czasie wojny z bolszewikami dowodził 5 baterią 17 pułku artylerii ciężkiej Wielkopolskiej. W latach 1923–1924 pełnił służbę w 14 pułku artylerii polowej w Poznaniu. 26 kwietnia 1928 roku został przeniesiony do 9 dywizjonu artylerii konnej w Baranowiczach na stanowisko kwatermistrza. 26 marca 1931 roku został przeniesiony do 26 pułku artylerii lekkiej w Skierniewicach na stanowisko dowódcy III dywizjonu. 12 lutego 1936 roku został przesunięty na stanowisko zastępcy dowódcy 26 pal. 23 marca 1939 roku podczas mobilizacji objął funkcję dowódcy pułku. 23 lipca dowództwo pułku przekazał ppłk. Hieronimowi Suszczyńskiemu. 25 sierpnia 1939 roku został wyznaczony na stanowisko dowódcy rezerwowego 54 pułku artylerii lekkiej, którego mobilizację rozpoczęto sześć dni później. 
Na czele 54 pal walczył w kampanii wrześniowej. Dostał się do niewoli. Był jeńcem Oflagu II A Prenzlau (nr jeniecki 237). Po uwolnieniu z niewoli przyjęty został do Ludowego Wojska Polskiego i wyznaczony na stanowisko zastępcy dowódcy 37 pułku artylerii lekkiej do spraw liniowych. 9 czerwca 1948 roku został zdemobilizowany.
Zmarł 4 lutego 1962 roku w Skierniewicach. Został pochowany na miejscowym Cmentarzu Parafii św. Jakuba (sektor KW-B-2).
Był mężem Leokadii z Prus-Wiśniowskich (1899–1952).

</doc>
<doc id="1806456" url="https://pl.wikipedia.org/wiki?curid=1806456" title="Sigma Orionis">
Sigma Orionis

Sigma Orionis ("σ Ori") – system pięciu gwiazd znajdujący się w gwiazdozbiorze Oriona. System oddalony jest o około 1150 lat świetlnych od Słońca.
Główny składnik układu, Sigma Orionis AB, to układ podwójny, w którym gwiazdy oddalone są od siebie o 0,25 sekundy kątowej. Obydwie gwiazdy to gwiazdy ciągu głównego, liczące sobie zaledwie kilka milionów lat. Jaśniejszy z nich, Sigma Orionis A, to błękitny karzeł typu widmowego O o obserwowanej wielkości gwiazdowej wynoszącej +4,2m. Jest też jedną z najjaśniejszych znanych gwiazd pod względem jasności absolutnej. Sigma Orionis B to gwiazda ciągu głównego typu widmowego B o obserwowanej wielkości gwiazdowej wynoszącej +5,1m. Para ta dokonuje pełnego obrotu dookoła wspólnego środka masy w czasie 170 lat. Gwiazdy te oddalone są od siebie na odległość 90 au. Sigma Orionis A oraz B mają bardzo gorące powierzchnie, których temperatura w przybliżeniu wynosi odpowiednio 32 000 oraz , wypromieniowujące około 35 000 oraz 30 000 razy więcej energii od Słońca. Według wyliczeń masy obydwu gwiazd wynoszą odpowiednio 18 i 13,5 mas Słońca, stawiając tę parę jako jedną z najmasywniejszych znanych par podwójnych gwiazd (nie licząc gwiazd spektroskopowych).
Kolejne dwie gwiazdy w tym systemie to Sigma Orionis D oraz E, które leżą odpowiednio około 4600 oraz od pary AB. Obydwie gwiazdy to gwiazdy ciągu głównego typu widmowego B o masach około 7 mas Słońca i jasności wynoszącej 6,62 oraz 6,66 magnitudo. Sigma Orionis E ponadto jest gwiazda zawierającą w sobie niespodziewanie duże ilości helu.
Ostatnią gwiazdą układu jest Sigma Orionis C, gwiazda ciągu głównego typu widmowego A. Od pary AB oddalony jest o około 3900 au. Jego orbita jest niestabilna i w przyszłości gwiazda C może zostać wyrzucona z systemu.

</doc>
<doc id="1806457" url="https://pl.wikipedia.org/wiki?curid=1806457" title="Σ Ori">
Σ Ori



</doc>
<doc id="1806461" url="https://pl.wikipedia.org/wiki?curid=1806461" title="Canis microtis">
Canis microtis



</doc>
<doc id="1806462" url="https://pl.wikipedia.org/wiki?curid=1806462" title="Dusicyon microtis">
Dusicyon microtis



</doc>
<doc id="1806463" url="https://pl.wikipedia.org/wiki?curid=1806463" title="Annu Mäkelä">
Annu Mäkelä

Annu Mäkelä (ur. 20 września 1982 w Kuortane) – fińska lekkoatletka specjalizująca się w skoku o tyczce.

</doc>
<doc id="1806464" url="https://pl.wikipedia.org/wiki?curid=1806464" title="Jan Smolik (poeta)">
Jan Smolik (poeta)

 Jan Smolik, Jan de Smolice, Jan ze Smolnika, herbu Kotwicz (ur. ok. 1560 w Smolicach, zm. pomiędzy 1599 a 1605) – poeta, tłumacz, pełnił funkcje polityczne i sprawował urzędy. 
Życiorys.
Urodził się około roku 1560 w Smolicach (lub Wolwanowicach), nad ujściem Skawy, w rodzinie szlacheckiej. Syn Kaspra, gorliwego protestanta, a młodszy brat Piotra, znanego z dowcipu. Od roku 1577 był dworzaninem Stefana Batorego. Trzy lata później (ok. 1580) wyprawił się na studia do Włoch, zwiedził Rzym, zapoznał się z językiem i wcześniej od innych z ówczesną literaturą włoską. Po powrocie do Polski uczestniczył w bitwie pod Byczyną. Ostatnie znane zdarzenia z jego życia, zanotowane w aktach trybunalskich, pochodzą z roku 1598.
Twórczość.
Ważniejsze utwory.
Jest on autorem różnych wierszy i m.in. pieśni i fraszek erotycznych, np."Do Wenery o pchle", " O Dorocie", "Do miłości". Napisał też wiersz na zwycięstwo Karola Chodkiewicza odniesione pod Kircholmem, poświęcony Hieronimowi, synowi tego hetmana, w roku 1605.

</doc>
<doc id="1806465" url="https://pl.wikipedia.org/wiki?curid=1806465" title="Chemia koordynacyjna">
Chemia koordynacyjna

Chemia koordynacyjna – dział chemii zajmujący się badaniami, właściwościami i przemianami związków koordynacyjnych (znanych również jako związki kompleksowe), a także ich syntezą i strukturą.
Szczególne znaczenie w chemii koordynacyjnej mają badania strukturalne, pozwalające na powiązanie struktury cząsteczki z chemicznymi i fizycznymi właściwościami danego związku kompleksowego.
O właściwościach związku koordynacyjnego decyduje symetria jego cząsteczek, struktura elektronowa atomu centralnego i ligandu oraz wynikający stąd rozkład elektronów w kompleksie. Strukturę elektronową oraz symetrię kompleksu określa się za pomocą badań rentgenostrukturalnych, spektroskopii elektronowej i oscylacyjnej, badań właściwości magnetycznych, paramagnetycznego rezonansu elektronowego i magnetycznego rezonansu jądrowego.
Do opisu budowy i właściwości związków koordynacyjnych wykorzystuje się teorie oparte na mechanice kwantowej, takie jak teoria wiązań walencyjnych, teoria pola krystalicznego i – najbardziej ogólna – teoria orbitali molekularnych (ang. "molecular orbital theory") uwzględniająca ilościowy udział w wiązaniu zarówno orbitali jonu centralnego, jak i orbitali ligandów oraz rozpatrująca wszystkie elektrony kompleksu; teorie te pozwalają określić poziomy energii elektronów, stopień delokalizacji elektronów, rodzaj wiązań chemicznych, właściwości magnetyczne i spektroskopowe związku kompleksowego.
Podstawy chemii koordynacyjnej stworzył Alfred Werner, który w latach 1891-1899 wprowadził pojęcie jonu kompleksowego i liczby koordynacyjnej oraz określił strukturę niektórych związków kompleksowych. Po II wojnie światowej nastąpił gwałtowny rozwój chemii koordynacyjnej, która jest dyscypliną ściśle związaną z wszystkimi działami chemii oraz fizyką i biologią.
W Polsce badania z zakresu chemii koordynacyjnej rozpoczął Wiktor Jakób; rozwój tej dziedziny chemii jest związany z pracami Bogusławy Jeżowskiej-Trzebiatowskiej, która utworzyła Wrocławską Szkołę Chemii Koordynacyjnej; największy ośrodek chemii koordynacyjnej znajduje się we Wrocławiu, ale prace w tej dziedzinie są prowadzone również m.in. w Krakowie, Gdańsku, Toruniu i Łodzi.

</doc>
<doc id="1806468" url="https://pl.wikipedia.org/wiki?curid=1806468" title="Przytul mnie mocno">
Przytul mnie mocno

Przytul mnie mocno (愈快樂愈墮落) − melodramat w reżyserii Stanleya Kwana, wyprodukowany w Hongkongu w 1997 roku. Film znalazł się w sekcji konkursowej 48. MFF w Berlinie, gdzie otrzymał dwie nagrody.
Opis fabuły.
Fung Wai jest młodym informatykiem, szaleńczo zakochanym w swojej żonie. Ze zdumieniem odkrywa, że zdradza go ona z młodym ratownikiem z basenu. Wkrótce później jego małżonka ginie w katastrofie lotniczej, a on sam popada w głęboką depresję. Odnajduje ukojenie w rodzącej się powoli przyjaźni z byłym kochankiem swojej żony oraz spotkanym przypadkowo w barze gejem. 
Obsada.
i inni
Nagrody i wyróżnienia.
Film otrzymał dwie nagrody na festiwalu berlińskim: Nagrodę im. Alfreda Bauera za innowacyjność oraz Nagrodę Teddy dla najlepszego filmu o tematyce LGBT. Obraz uzyskał także sześć nominacji do Hong Kong Film Award, najważniejszej nagrody filmowej w Hongkongu, lecz ostatecznie nie nagrodzono go ani jedną statuetką.

</doc>
<doc id="1806469" url="https://pl.wikipedia.org/wiki?curid=1806469" title="Yue kuai le, yue duo luo">
Yue kuai le, yue duo luo



</doc>
<doc id="1806471" url="https://pl.wikipedia.org/wiki?curid=1806471" title="Paulina Sigg">
Paulina Sigg

Paulina Sigg (ur. 31 sierpnia 1981 w Närpes) - fińska lekkoatletka specjalizująca się w skoku o tyczce.

</doc>
<doc id="1806472" url="https://pl.wikipedia.org/wiki?curid=1806472" title="Raport Barki">
Raport Barki

Raport Barki – (oficj. "Program dla zreformowanej polityki spójności. Podejście terytorialne w osiąganiu celów i oczekiwań Unii Europejskiej") - niezależny raport napisany przez zespół ekspertów pod przewodnictwem Fabrizio Barki (org. Barca) (dyrektora generalnego we włoskim Ministerstwie Gospodarki i Finansów) na prośbę Danuty Hübner, Komisarz ds. Polityki Regionalnej. Wydany w kwietniu 2009 roku.
Historia powstania.
Raport Barki wpisuje się w szeroko toczącą się debatę nad przyszłością polityki spójności i jej ogólną rolą w rozwoju gospodarczym Unii Europejskiej oraz w realizacji celów traktatowych Wspólnoty. Celem raportu było zainicjowanie debaty nad przyszłym kształtem polityki spójności oraz ewaluacja obecnego systemu.
Prace nad raportem odbywały się na różnych poziomach i w różnych krajach wspólnoty i obejmowały: Konsultacje społeczne, w tym
oraz analizę dokumentów programowych (ponad 200 pozycji) i analizę porównawcza i historyczna obejmująca badanie paradygmatu, celów, systemu realizacji, relacji polityki polityki spójności”: podejścia terytorialnego, główne sukcesy i porażki obecnej polityki spójności z innymi politykami, aspektów politycznych i organizacyjnych
Struktura raportu.
Oprócz podsumowania, streszczenia i wstępu raport składa się z pięciu rozdziałów.
Rozdział 1 "Uzasadnienie i argumentacja wyboru "place based development policy"" 
Rozdział 2 "Czarna skrzynka polityki spójności" 
Rozdział 3 "Potrzeba gwałtownej zmiany kierunku" 
Dlaczego UE wciąż potrzebuje polityki regionalnej i dlaczego powinna ona wyglądać tak jak przedstawiono ją w niniejszym raporcie?
Rozdział 4 "Koncentracja na kilku Europejskich dobrach publicznych" 
Rozdział 5 "Bardziej strategiczne i skuteczne zarządzanie" 
Główne założenia.
Przedstawione w raporcie podejście terytorialne (obszarowe) traktuje regiony przez pryzmat funkcjonalności, a nie jako twór administracyjny. Opierając politykę spójności na idei podejścia obszarowego należy uznać, że jest to polityka dopasowana do specyficznych potrzeb regionu, a jej główne zasady to: efektywność rozumiana jako przeciwdziałanie niepełnemu wykorzystaniu potencjałów rozwojowych oraz równość rozumiana jako przeciwdziałanie wykluczeniu społecznemu. Jest to jednocześnie polityka skierowana do wszystkich obszarów, ukierunkowana na wspieranie ich endogenicznego potencjału. 
Raport Barki potwierdza rolę polityki spójności ale jednocześnie podkreśla konieczność przeprowadzenia reform. Przedstawione w raporcie zalecenie dotyczące reform oparte są na 10 filarach:

</doc>
<doc id="1806475" url="https://pl.wikipedia.org/wiki?curid=1806475" title="Polymixiomorpha">
Polymixiomorpha



</doc>
<doc id="1806479" url="https://pl.wikipedia.org/wiki?curid=1806479" title="Parafia Wniebowzięcia Najświętszej Maryi Panny w Wojcieszowie">
Parafia Wniebowzięcia Najświętszej Maryi Panny w Wojcieszowie

 
Parafia pw. Wniebowzięcia Najświętszej Maryi Panny w Wojcieszowie – parafia rzymskokatolicka w dekanacie świerzawskim w diecezji legnickiej. Jej proboszczem jest ks. Piotr Sikorski. Kościół parafialny wczesnogotycki wybudowany w XIV wieku. Mieści się przy ulicy Bolesława Chrobrego.
Ulice w Wojcieszowie należące do parafii:Bolesława Chrobrego (nr 132-257), Gminna, Kolejowa, Mostowa, Nadrzeczna, Sadowa, Targowa.
Miejscowości należące do parafii: Podgórki.

</doc>
<doc id="1806480" url="https://pl.wikipedia.org/wiki?curid=1806480" title="Rima Ariadaeus">
Rima Ariadaeus

Rima Ariadaeus – rów na powierzchni Księżyca, mający długość około 250 km. Znajduje się na współrzędnych selenograficznych . Nazwa tego kanału została nadana w 1961 roku przez Międzynarodową Unię Astronomiczną i pochodzi od pobliskiego krateru Ariadaeus znajdującego się na wschodnim końcu kanału. W przeszłości Rima Ariadaeus mogła być otwartym rowem wypełnionym lawą lub też podziemnym kanałem, który zapadł się w wyniku ustania przepływu lawy.

</doc>
<doc id="1806484" url="https://pl.wikipedia.org/wiki?curid=1806484" title="Hans Delbrück">
Hans Delbrück

Hans Delbrück (ur. 11 listopada 1848 w Bergen auf Rügen, zm. 14 lipca 1929 w Berlinie) – niemiecki historyk i polityk.
Życiorys.
Od 1868 studiował historię, a doktorat obronił w 1873 u Heinricha von Sybla, na podstawie pracy o średniowiecznym kronikarzu Lampercie von Hersfeldzie – opacie klasztoru Hasungen. W międzyczasie wziął udział jako ochotnik w wojnie francusko-pruskiej 1870 roku. Zdobył wówczas stopień leutanta. Od 1874 do 1879 był wychowawcą pruskiego księcia Waldemara (szóstego dziecka księcia Fryderyka Wilhelma) – późniejszego cesarza Fryderyka III). W 1881 habilitował się z historii powszechnej. Na emeryturę przeszedł w 1921. Zmarł w wieku 81 lat. Pochowany został na cmentarzu Grunewald w Berlinie (kwatera: III -1-9/10).
Rodzina.
W 1884 ożenił się z Liną Thiersch, wnuczką Justusa von Liebiga – niemieckiego chemika. Mieli siedmioro dzieci, w tym Maxa – znanego genetyka, biologa, laureata Nagrody Nobla; Justusa – prawnika, członka opozycji antyhitlerowskiej, zmarłego w obozie NKWD na terenie Niemiec; a także Emmi – działaczkę społeczną i Amnesty International.
Hans Delbrück jako historyk.
Od 1883 wydawał wraz Heinrichem von Treitschkem czasopismo „Preußischen Jahrbücher”. Pod koniec lat 80. XIX wieku stosunki między nimi na tyle się pogorszyły, że von Treitschke odszedł z redakcji. Hans Delbrück kontynuował prace nad „Preußischen Jahrbücher” do 1919 samodzielnie.
W 1885 został mianowany nadzwyczajnym, a w 1895 zwyczajnym profesorem Uniwersytetu w Berlinie i zarazem następcą von Treitschkego. Znaczące były jego badania nad historią wojskowości, którą traktował łącznie z historią powszechną. Na nowo szacował m.in. skład liczbowy antycznych armii, których wielkość w źródłach bywała znacznie zawyżana. Jego nowatorskie podejście badawcze wywoływało spory z innymi historykami.
Podziwiał Carla von Clausewitza i upatrywał swoją historię sztuki wojennej jako kontynuację jego prac. Wprowadził rozróżnienie na „strategię przezwyciężania” ("Überwältigungsstrategie") przeciwnika oraz „strategię wyczerpania” ("Ermattungsstrategie"). Odwoływał się przy tym bezpośrednio do dzieł Clausewitza. Uwagę opinii publicznej przykuwał jego spór z pruskim sztabem generalnym, który toczył się wokół kwestii, jaką strategię przyjmował podczas licznych wojen Fryderyk II Wielki.
Hans Delbrück jako polityk.
Od 1882 do 1885 był członkiem pruskiej Izby Posłów (niższej izby pruskiego parlamentu) jako przedstawiciel konserwatystów ("Freikonservative Partei"). Od 1884 do 1890 zasiadał w Reichstagu, także wraz z innymi konserwatystami ("Deutsche Reichspartei"). Później działał jako publicysta i komentator polityczny.
Mimo iż na początku był związany z liberalnymi konserwatystami, reprezentował często punkt widzenia socjaldemokratów. Żądał np. zniesienia kurialnego systemu wyborczego. W swoich poglądach zbliżał się do przedstawicieli socjalizmu z katedry. Występował też przeciwko antypolskiej polityce Prus.
Nie akceptował agresywnego, pruskiego militaryzmu i nacjonalizmu, jaki nastąpił za panowania Wilhelma II. Prawdopodobnie jednak popierał politykę kolonialną. Po wybuchu I wojny światowej atakował przywódców Ligi Pangermańskiej za dążenia do przejęcia władzy w Niemczech. W 1915 podpisał antywojenną petycję do kanclerza Theobalda von Bethmanna-Hollwega. Brał udział w debatach nad strategią wojenną Rzeszy, swoimi wcześniejszymi pracami wywarł bowiem wpływ na ukształtowanie się niemieckiej doktryny wojennej początku XX wieku.
Po wojnie występował energicznie przeciwko wydumanej tezie „ciosu w plecy” ("Dolchstoßlegende"), jaki mieliby zadać komuniści i Żydzi „niezwyciężonej” niemieckiej armii. Krytykował jednocześnie traktat wersalski i obciążenie wyłącznie Rzeszy odpowiedzialnością za wybuch wojny oraz kosztami reparacji wojennych. Wraz z m.in. Maxem Weberem podpisał memorandum, w którym argumentowano, iż w 1914 Niemcy rozpoczęły wojnę obronną przeciwko carskiej Rosji. Występował potem jako rzeczoznawca w komisji śledczej Reichstagu, która miała wyjaśnić przyczyny klęski Niemiec. Ostro wówczas wytknął błędy w dowodzeniu, szczególnie gen. Erichowi Ludendorffowi.
Dzieła.
Główne dzieło Hansa Delbrücka to: "Geschichte der Kriegskunst im Rahmen der politischen Geschichte" (t. 1–4, 1900–1920). Wcześniej napisał "Die Strategie des Perikles" (1890). Zaś w 1907 wydano jego wspomnienia i mowy polityczne.

</doc>
<doc id="1806485" url="https://pl.wikipedia.org/wiki?curid=1806485" title="Mała Granacka Baszta">
Mała Granacka Baszta

Mała Granacka Baszta (słow. "Granátová vežička") – urwista turnia znajdująca się w masywie Granackich Baszt (niższym fragmencie Granatów Wielickich) w słowackiej części Tatr Wysokich. Leży ona w widłach Dwoistego Żlebu, między jego głównym (biegnącym w stronę Niżniej Granackiej Szczerbiny) a bocznym ramieniem (kierującym się w stronę Wyżniego Granackiego Przechodu). Od Wielkiej Granackiej Turni oddziela Małą Granacką Basztę siodło Niżniego Granackiego Przechodu, przez które biegnie Granacka Ławka. Na wierzchołek Małej Granackiej Baszty nie prowadzą żadne znakowane szlaki turystyczne, jest ona dostępna jedynie dla taterników.
Mała Granacka Baszta, podobnie jak inne obiekty w masywie Granackich Baszt, jest obiektem mało wybitnym. Jej ściany nie należą do wysokich, gdyż opadają w kierunku Małego Dwoistego Kotła – miejsca, w którym ramiona Dwoistego Żlebu łączą się i ograniczają jej ściany. Często zdarza się, że z Doliny Wielickiej nie można dopatrzyć się Małej Granackiej Baszty, ponieważ z wielu punktów w tej dolinie jest ona zasłonięta przez sąsiednią Wielką Granacką Basztę.
Pierwszego wejścia na wierzchołek Małej Granackiej Baszty dokonali Jozef Koršala i František Ždiarsky 26 czerwca 1960 r.

</doc>
<doc id="1806487" url="https://pl.wikipedia.org/wiki?curid=1806487" title="Parafia Matki Bożej Królowej Polski w Wojcieszowie">
Parafia Matki Bożej Królowej Polski w Wojcieszowie

 
Parafia Matki Bożej Królowej Polski w Wojcieszowie – parafia rzymskokatolicka w dekanacie Jelenia Góra Wschód w diecezji legnickiej.
Kościół parafialny został wybudowany w latach 80. XX wieku. Mieści się przy ulicy Bolesława Chrobrego.
Ulice w parafii:Chrobrego (nr 1-130), Dworcowa, Górnicza, Jasna, Kochanowskiego, Kościelna, Kresowa, Hutnicza, Miedziana, Pocztowa, Silesia, Słoneczna, Słowackiego, Skalna, Wapienna, Robotnicza, Żeromskiego

</doc>
<doc id="1806494" url="https://pl.wikipedia.org/wiki?curid=1806494" title="Nueva Galicia (Ameryka Środkowa)">
Nueva Galicia (Ameryka Środkowa)

Nueva Galicia (właściwie "El Nuevo Reino de Galicia", pol. "Nowe Królestwo Galicji") – region Nowej Hiszpanii w Ameryce Północnej, obecnie na terenie państwa meksykańskiego. Jego nazwa pochodzi od leżącej w Hiszpanii krainy Galicja.
Terytorium Nueva Galicia obejmuje ziemie obecnych meksykańskich stanów Aguascalientes, Colima, Jalisco, Nayarit i Zacatecas.
Hiszpański podbój tego regionu zaczął się w 1531 roku z wyprawą Nuño Beltrán de Guzmána, który założone przez siebie główne miasto regionu nazwał Guadalajara oraz nazwał te ziemie "la Conquista del Espíritu Santo de la Mayor España" (pol. "Zdobycz Świętego Ducha Wielkiej Hiszpanii"). Zarządzeniem królowej Joanny wprowadzono nową nazwę.
Podbój przez Gúzmana spowodował konflikt z ludnością miejscową. W latach toczyła się wojna Mixtonów, w której zjednoczyły się plemiona Guachichil, Caxcán i Cora. Dziewięć lat później wybuchła wojna osadników przeciw plemionom Zacatecas, tzw. wojna Chichimeca.
W tym samym wieku odkryto w regionie pokłady srebra.
W 1821 roku Meksyk uzyskał niepodległość.

</doc>
<doc id="1806499" url="https://pl.wikipedia.org/wiki?curid=1806499" title="Lamine Ben Aziza">
Lamine Ben Aziza

Lamine Ben Aziza (ur. 10 listopada 1952 w Grombalii) – tunezyjski piłkarz występujący na pozycji bramkarza. Uczestnik Mistrzostw Świata 1978.
Kariera klubowa.
Podczas kariery piłkarskiej reprezentował barwy klubów Grombalia Sports, Étoile Sportive du Sahel i CS Hammam-Lif.
Kariera reprezentacyjna.
W reprezentacji Tunezji występował w latach siedemdziesiątych. Uczestniczył w Mistrzostwach Świata 1978. Na mundialu był rezerwowym i nie wystąpił w żadnym meczu.

</doc>
<doc id="1806500" url="https://pl.wikipedia.org/wiki?curid=1806500" title="Dwór obronny w Skrzydlnej">
Dwór obronny w Skrzydlnej

Dwór obronny w Skrzydlnej – dwór obronny we wsi Skrzydlna w powiecie limanowskim w województwie małopolskim na terenie Beskidu Wyspowego.
Położenie, historia, architektura.
Dwór w Skrzydlnej, położony na skraju wsi, nad rzeką Stradomką, został zbudowany prawdopodobnie w drugiej połowie XVI wieku z inicjatywy Prokopa Pieniążka herbu Odrowąż, ówczesnego właściciela miejscowości (według niektórych źródeł data powstania budowli to XVII wiek).
Budynek, dwukondygnacyjna budowla wzniesiona na planie prostokąta, otoczony wałem i fosą, miał początkowo charakter renesansowy; swoją obecną formę uzyskał w wyniku przebudowy w XVIII wieku. W pomieszczeniach na parterze zachowały się sklepienia kolebkowe i krzyżowe; na piętrze, w dawnej kaplicy, sklepienie zwierciadlane. Zewnętrzne mury są wsparte dwiema skarpami usytuowanymi po przeciwległych stronach budowli; zachowały się resztki fos. Powierzchnia użytkowa budynku wynosi 740 metrów kwadratowych.
Pierwotnie w Skrzydlnej znajdował się średniowieczny dwór obronny komesów Ratułdów (inne formy ich nazwiska to Ratułt, Ratold i Ratuł) z murowaną wieżą obronną wzmiankowaną w 1473 roku; nie jest pewne, czy znajdował się on w tym samym miejscu.
Dwór, zajęty przez mieszkania prywatne, jest otoczony zabytkowym parkiem z urozmaiconym drzewostanem i zachowanym układem dawnego parku dworskiego.

</doc>
<doc id="1806507" url="https://pl.wikipedia.org/wiki?curid=1806507" title="Park Stanisława Staszica">
Park Stanisława Staszica

Park Stanisława Staszica we Wrocławiu – park położony na osiedlu Nadodrze, o powierzchni około 5,5 ha. Park powstał w latach 1905–1908 w miejscu dawnego targu końskiego (Rossplatz). Obecna nazwa obowiązuje na podstawie "Uchwały nr LXXI/454/93 Rady Miejskiej Wrocławia z dnia 9 października 1993 r." w sprawie nazw parków i terenów leśnych istniejących we Wrocławiu.
Park ma kształt trójkąta zawartego pomiędzy ulicami i placami:
Na północno-wschodnim krańcu parku znajduje się plac Powstańców Wielkopolskich. Tu położony jest dworzec kolejowy i przystanek autobusowy Wrocław Nadodrze.

</doc>
<doc id="1806512" url="https://pl.wikipedia.org/wiki?curid=1806512" title="Wielka Rada Generalna">
Wielka Rada Generalna

Wielka Rada Generalna (wł. "Consiglio Grande e Generale") – jednoizbowy parlament San Marino. Rada składa się z 60 członków wybieranych w wyborach powszechnych na 5-letnią kadencję. Obowiązujące w latach 1945–2007 proporcjonalne prawo wyborcze zostało zmienione na wzór systemu wyborczego włoskich miast. Większość co najmniej 35 mandatów przydzielana jest wygrywającej koalicji partii, która uzyska absolutną większością głosów w pierwszej albo w ostatecznej drugiej rundzie wyborów. Pozostałe mandaty są przydzielane partiom zgodnie z metodą D'Hondta. Wprowadzony został również 3,5% próg wyborczy.

</doc>
<doc id="1806515" url="https://pl.wikipedia.org/wiki?curid=1806515" title="Robert Cooper">
Robert Cooper



</doc>
<doc id="1806517" url="https://pl.wikipedia.org/wiki?curid=1806517" title="Jezioro Dębiniec">
Jezioro Dębiniec



</doc>
<doc id="1806519" url="https://pl.wikipedia.org/wiki?curid=1806519" title="Maria Borisienko">
Maria Borisienko



</doc>
<doc id="1806520" url="https://pl.wikipedia.org/wiki?curid=1806520" title="Mysi Staw">
Mysi Staw

Mysi Staw (niem. "Mäuseteich") – nieistniejący już od najpóźniej początku XIX wieku akwen w rynnie powodziowej rzeki Odry na południe od ścisłego średniowiecznego centrum miasta Wrocławia, w rejonie dzisiejszego Placu Muzealnego.
Widoczny jest na planie miasta B. Weihnera z 1562 (fot. obok) i kolejnych następnych; w XVIII wieku przy okazji rozbudowy fortyfikacji bastionowych włączony został w system wodny zewnętrznej fosy miejskiej. Po likwidacji umocnień wskutek kapitulacji miasta przed wojskami napoleońskimi w 1807 samą fosę miejską pozostawiono (istnieje do dzisiaj), ale Mysi Staw został zasypany i na planie W. Hoffmana z 1827 już nie jest pokazany. Przez cały XIX wiek teren dawnego Stawu pozostawał niezabudowany; w połowie stulecia urządzono tu ogród z niewielkim stawkiem, później na wschód od tego ogrodu wybudowano Nową Synagogę, ukończoną w 1872. W 1873 architekt Friedrich Barchewitz przedstawił projekt kamienic na terenach Mysiego Stawu, ale nie został on zrealizowany. Na południowy zachód od ogrodu powstało Śląskie Muzeum Sztuk Pięknych, ukończone w 1880.
W latach 20. XX wieku na terenie Ogrodu Eichbornów w miejscu dawnego Mysiego Stawu rozpoczęto budowę gmachu komendy policji państwowej. Gmach ten istnieje do dziś i dziś również służy jako komenda policji.

</doc>
<doc id="1806522" url="https://pl.wikipedia.org/wiki?curid=1806522" title="Natalia Kulikowa">
Natalia Kulikowa



</doc>
<doc id="1806526" url="https://pl.wikipedia.org/wiki?curid=1806526" title="Kolegiata Najświętszej Maryi Panny Wspomożenia Wiernych w Pile">
Kolegiata Najświętszej Maryi Panny Wspomożenia Wiernych w Pile

Kolegiata Najświętszej Maryi Panny Wspomożenia Wiernych w Pile – kościół parafialny w Pile. Od 14 września 2002 siedziba Kolegiackiej Kapituły Pilskiej utworzonej przez ówczesnego biskupa koszalińsko-kołobrzeskiego Mariana Gołębiewskiego. Mieści się przy ulicy Złotej, na Osiedlu Górnym.
Historia.
Kościół został zbudowany w latach 1978–2000, konsekrowany 21 maja 2000 przez biskupa Mariana Gołębiewskiego. Obecnym proboszczem jest ksiądz Stanisław Oracz.
Architektura.
Ma kształt pięciokąta. Jego ściany są wklęsłe i białe. Wieża kolegiaty stylizowana jest na maszt. Sylwetka kościoła przypomina płynącą łódź. Architektem świątyni jest mgr inż. Aleksander Holas z Lubonia koło Poznania. Kościół połączony jest z kaplicą i domem parafialnym. 
Wyposażenie.
Ołtarz główny kościoła wzorowany jest na ołtarzu znajdującym się w Doylestown w stanie Pensylwania w USA. 

</doc>
<doc id="1806530" url="https://pl.wikipedia.org/wiki?curid=1806530" title="Falck (herb szlachecki)">
Falck (herb szlachecki)

Falck – polski herb szlachecki o niepewnym rysunku.
Opis herbu.
Na tarczy dzielonej w słup w polu prawym, złotym dwa kosze wiklinowe w pas.
W polu lewym, czerwonym dwa kły połączone toczenicą.
Barwy figur nieznane.
Klejnot: ogon pawi.
Szymański nie jest pewien podziału tarczy herbu.
Najwcześniejsze wzmianki.
Nadany Jana Falcka 29 września 1581]
Herbowni.
Falck.

</doc>
<doc id="1806536" url="https://pl.wikipedia.org/wiki?curid=1806536" title="Jaguar Mark V">
Jaguar Mark V

Jaguar Mark V – luksusowy samochód produkowany przez brytyjską firmę Jaguar w latach 1948–1951. Następca modelu Mark IV. W samochodzie montowano dwa silniki rzędowe o sześciu cylindrach, 3,5 l oraz 2,7 l. Moc przenoszona była na koła tylne poprzez 4-biegową manualną skrzynię biegów.

</doc>
<doc id="1806537" url="https://pl.wikipedia.org/wiki?curid=1806537" title="Berijew KOR-1">
Berijew KOR-1

Berijew KOR-1 (późniejsze oznaczenie Be-2) – radziecki wodnosamolot rozpoznawczy. Produkowany w drugiej połowie lat 30. XX wieku. 
Historia.
Wodnosamolot zaprojektowany w 1934 roku i oblatany na przełomie lat 1934/1935, otrzymał oznaczenie "KOR-1". Do seryjnej produkcji trafił w 1936 roku. Na stan radzieckich dywizjonów trafił w 1938 roku. 
Na początku wojny z Niemcami był używany jako samolot rozpoznawczy w akwenie Morza Czarnego. Niektóre "KOR-1" służyły jako samoloty pokładowe na okrętach: m.in. na krążownikach "Maksym Gorki" i "Kirow".
Jego następcą został Be-4 (KOR-2).

</doc>
<doc id="1806543" url="https://pl.wikipedia.org/wiki?curid=1806543" title="Andrzej Zarzecki">
Andrzej Zarzecki

Andrzej Zarzecki (ur. 30 listopada 1971 w Sulechowie, zm. 24 marca 1993 w Zielonej Górze) – polski żużlowiec.
Przez całą swoją karierę (1988–1993) reprezentował klub Falubaz (Morawski) Zielona Góra. W 1989 r. zdobył srebrny, a w 1991 r. – złoty medal Drużynowych Mistrzostw Polski, natomiast w 1992 r. zdobył Drużynowy Puchar Polski. Dwukrotnie uczestniczył w finałach Młodzieżowych Indywidualnych Mistrzostw Polski (Toruń 1991 – IV m., Tarnów 1992 – brązowy medal), w 1992 r. był również finalistą Indywidualnych Mistrzostwa Polski (Zielona Góra – X m.). Dwukrotnie zdobył brązowe medale w finałach Młodzieżowych Mistrzostw Polski Par Klubowych (Gorzów Wielkopolski 1991, Toruń 1992). Był finalistą Młodzieżowych Drużynowych Mistrzostw Polski (Bydgoszcz 1992 – IV m.) oraz trzykrotnym finalistą turniejów o "Srebrny Kask" (Zielona Góra 1990 – X m., Świętochłowice i Opole 1991 – II m., Grudziądz 1992 – VI m.).
Zmarł 24 marca 1993 r. na skutek obrażeń odniesionych podczas wypadku, któremu uległ w czasie rozegranego trzy dni wcześniej towarzyskiego meczu Morawskiego Zielona Góra z Unią Leszno.

</doc>
<doc id="1806544" url="https://pl.wikipedia.org/wiki?curid=1806544" title="Ave Maria (Giulio Caccini)">
Ave Maria (Giulio Caccini)



</doc>
<doc id="1806545" url="https://pl.wikipedia.org/wiki?curid=1806545" title="Zamyad">
Zamyad

Zamyad – irański producent samochodów ciężarowych i dostawczych z siedzibą w Teheranie. Przedsiębiorstwo założone zostało w 1963 roku, a od 1998 roku należy do koncernu SAIPA.
Wielkość produkcji w 2003 roku wyniosła ponad 32 000 samochodów.

</doc>
<doc id="1806553" url="https://pl.wikipedia.org/wiki?curid=1806553" title="Josh Larsen">
Josh Larsen

Josh Larsen (ur. 12 maja 1972 w Anaheim) – amerykański żużlowiec.
Kariera sportowa.
Uczestnik Grand Prix w 1995 roku (22. miejsce – 7 punktów). Finalista Indywidualnych Mistrzostw Świata w 1994 roku w Vojens (9. miejsce – 7 punktów). Dwukrotnie był finalistą Drużynowych Mistrzostw Świata w 1993 roku w Coventry (złoty medal – 5 punktów) oraz w 1999 roku w Pardubicach (brązowy medal – 2 punkty). Finalista Indywidualnych Mistrzostw Świata Juniorów w 1993 roku w Pardubicach (5. miejsce – 8 punktów).
Startował w lidze polskiej w 1995 roku w Stali Gorzów oraz w 1999 roku w Atlasie Wrocław.
W sumie w lidze polskiej brał udział w 2 meczach i 8 biegach zdobył 13 punkty plus 2 bonusów co daje średnią biegową 1,875.

</doc>
<doc id="1806555" url="https://pl.wikipedia.org/wiki?curid=1806555" title="Berijew MP-1">
Berijew MP-1

Berijew MP-1 – radziecki wodnosamolot. Powstał ok. 1932 roku. "MP-1" był pierwszym radzieckim wodnosamolotem pasażerskim o znacznym komforcie. Latał na trasie z Jałty do Odessy. Pierwszy lot tej maszyny odbył się w 1933 roku. Od 1934 roku Aerofłot używał samolotów do regularnych połączeń. W użyciu pozostał do 1950 roku. W czasie II wojny światowej samolot był wykorzystywany do lotów polarnych, do lotów rozpoznawczych i lotów transportowych.
Linki zewnętrzne.
Zdjęcie samolotu (strona rosyjska)

</doc>
<doc id="1806557" url="https://pl.wikipedia.org/wiki?curid=1806557" title="Kościół św. Stanisława Biskupa Męczennika w Sokolnikach">
Kościół św. Stanisława Biskupa Męczennika w Sokolnikach

Kościół św. Stanisława Biskupa Męczennika w Sokolnikach – barokowy drewniany kościół parafialny w Sokolnikach w Gminie Mieleszyn, w powiecie gnieźnieńskim. 
Świątynia została wybudowana w latach 1682–1712 z fundacji proboszczów Adama Gradowicza i Wawrzyńca Kłosowskiego (medaliony z ich wizerunkami umieszczono na ścianie tęczowej, od strony prezbiterium). Jest orientowana, jednonawowa na planie zbliżonym do kwadratu, z węższym prezbiterium zamkniętym trójbocznie. Wieża frontowa zwieńczona dachem hełmowym i latarnią, kaplica boczna i zakrystia dobudowane w 1772 roku, remont w 1886 roku. Wyposażenie barokowe i polichromie z XVIII/XIX w. Nie zmienione zostały: ołtarz główny, zabytkowe obrazy i piszczałkowe (nadal czynne) organy pochodzące z końca XVIII wieku. Historia świątyni napisana po łacinie umieszczona jest na tablicy na ścianie prezbiterium.
Od października 1950 do 1 lipca 1979 roku tutejszym proboszczem był ks. Józef Jachecki (ur. 1905 w Florowie, zm. 1983 w Gnieźnie), który doprowadził do nabycia nowych, odlanych we Wrocławiu dzwonów, pokrycia świątyni nowym dachem krytym gontem i odnowienia polichromii we wnętrzu.

</doc>
<doc id="1806559" url="https://pl.wikipedia.org/wiki?curid=1806559" title="Auguste de Montferrand">
Auguste de Montferrand

Auguste de Montferrand (ur. 23 stycznia 1786 w Paryżu, zm. 10 lipca 1858 w Petersburgu) – francuski architekt, tworzący w stylu klasycystycznym, przez większość swojej kariery artystycznej pracujący w Rosji. Jego najbardziej znanymi pracami był Sobór św. Izaaka oraz Kolumna Aleksandrowska w Sankt Petersburgu.
Życiorys.
Jego pierwszą znaczącą pracą był Lykeion w Odessie. Projekt ten nie został jednak zrealizowany z przyczyn finansowych.
Projekty Maneżu Moskiewskiego (1825) oraz fontann w Moskwie (1823) również nie zostały zrealizowane (zostały ostatecznie ukończone pod kierunkiem Józefa Bové i Ivana Vitaliego).
Pierwszym ukończonym projektem o większym znaczeniu były pawilony targowe oraz Sobór Przemienienia Pańskiego w Niżnym Nowogrodzie (1817-1825). Kolejnymi pracami architekta były budowle w Sankt Petersburgu: Sobór św. Izaaka (1816-1858), Kolumna Aleksandrowska (1829-1834). W międzyczasie (1827-1828 oraz w latach późniejszych) zajmował się pracami we wnętrzach Pałacu Zimowego. Następnym zleceniem nad którym pracował były poprawki i wykończenie Soboru Kazańskiego oraz projekt stojących na pobliskim placu pomników przedstawiających Michaiła Barclay de Tolly oraz Michaiła Kutuzowa (1827-1837). Ostatnią pracą zleconą dla Montferranda przez cara Aleksandra II był Pomnik Mikołaja I w Sankt Petersburgu. Jest to prawdopodobnie jedyny w Europie posąg, który stoi jedynie na dwóch punktach podparcia (na dwóch tylnych kopytach końskich). Inne europejskie pomniki konne mają z reguły trzy punkty podparcia: dwa tyle kopyta końskie i ogon.

</doc>
<doc id="1806562" url="https://pl.wikipedia.org/wiki?curid=1806562" title="Zatoka Possieta">
Zatoka Possieta

Zatoka Possieta (ros. "Залив Посьета") – jedna z zatok, na które dzieli się rosyjska Zatoka Piotra Wielkiego. Jest położona w południowo–zachodniej części Zatoki Piotra Wielkiego, pomiędzy cyplami Susłow i Gamow. Jej rozmiary to 31 km (NE–SW) na 33 km (NW–SE). Brzegi zatoki są nieregularne i poszarpane.
Nad zatoką położone są miejscowości Zarubino, Kraskino i Possiet. 

</doc>
<doc id="1806563" url="https://pl.wikipedia.org/wiki?curid=1806563" title="Jan Kauzik">
Jan Kauzik

Jan Kazimierz Kauzik (ur. 8 lutego 1860, zm. 18 września 1930) – polski artysta malarz i pedagog.
Życiorys.
Studiował w Warszawskiej Klasie Rysunkowej 1875-1881 u Wojciecha Gersona i Aleksandra Kamińskiego. Otrzymał nagrodę pieniężną i stypendium Towarzystwa Zachęty Sztuk Pięknych w Warszawie. 
W latach 1882-1885 studiował u Aleksandra Wagnera w Akademii Sztuk Pięknych w Monachium (Malschule: od 21 X 1882 r.)
Po powrocie do Warszawy został profesorem w Klasie Rysunkowej. Od 1903 wykładał także na kursach malarstwa przy Muzeum Przemysłu i Rolnictwa.
W swojej twórczości był konserwatywny, nie ulegał wpływom nowych kierunków w sztuce. Malował sceny rodzajowe, krajobrazy, portrety i obrazy treści religijnej. W latach 1883-1909 wystawiał swoje prace w Towarzystwie Zachęty Sztuk Pięknych w Warszawie oraz w Towarzystwie Przyjaciół Sztuk Pięknych w Krakowie.
Życie prywatne.
Syn Jana i Klementyny z Polecińskich. W 1888 r. ożenił się ze Stanisławą Leontyną Jezierską (1871-1947). Razem mieli 4 dzieci: Janinę (1889-1949), Stanisława (1891-1959), Eugeniusza (1892-1944) i Leokadię (1895-1944).
Został pochowany w grobowcu rodzinnym na cmentarzu Powązkowskim w Warszawie (pod murem ul. Tatarskiej-250/251).

</doc>
<doc id="1806566" url="https://pl.wikipedia.org/wiki?curid=1806566" title="Zarubino">
Zarubino

Miejscowość na Białorusi:
Miejscowości w Rosji:

</doc>
<doc id="1806567" url="https://pl.wikipedia.org/wiki?curid=1806567" title="Jezioro Wąsosko-Mikorzyńskie">
Jezioro Wąsosko-Mikorzyńskie



</doc>
<doc id="1806568" url="https://pl.wikipedia.org/wiki?curid=1806568" title="Kościół św. Jakuba w Stralsundzie">
Kościół św. Jakuba w Stralsundzie

Kościół świętego Jakuba w Stralsundzie – gotycki kościół w Stralsundzie, mieście położonym na północy Niemiec, w landzie Meklemburgia-Pomorze Przednie. Jest to najmłodszy z trzech parafialnych kościołów Stralsundu, pierwsza wzmianka na jego temat pochodzi z roku 1303, został zbudowany na dawnej granicy między Starym i Nowym Miastem.
Historia i architektura.
Cechy wyróżniające kościół od innych to wysoka wieża oraz ozdobne glazurowane cegły na zachodniej fasadzie, świątynia nie posiada także chóru. Wieża została dobudowana do istniejącego wcześniej zespołu kościelnego co powiększyło jego wnętrze. 
Kościół Św. Jakuba doznał największych zniszczeń spośród wszystkich ważnych miejsc kultu w Stralsundzie: w 1662 r. spłonął od uderzenia pioruna, ucierpiał znacznie na skutek kolejnych wojen.
Wieloboczna barokowa iglica pochodzi z 1678 r. Wewnątrz zachowały się: barokowy ołtarz, ambona Luchta, części prospektu organowego i inne dzieła sztuki. W 1955 r. na emporze w wieży stworzono salę Gustawa Adolfa. 
Kościół Św. Jakuba jest obecnie odnawiany dzięki finansowej pomocy rządów federalnego i kraju związkowego oraz niemieckiej fundacji na rzecz konserwacji zabytków. Dziś odbywają się tutaj imprezy kulturalne i wydarzenia związane z życiem miasta.

</doc>
<doc id="1806571" url="https://pl.wikipedia.org/wiki?curid=1806571" title="Janusz Rychlewski">
Janusz Rychlewski

Janusz Rychlewski (ur. 5 kwietnia 1915 w Żninie, zm. 12 września 1987 w Radziejowie Kujawskim) – polski wojskowy oraz prozaik, dramaturg i publicysta.
Życiorys.
Urodził się w Żninie w 1915 roku. W 1922 roku wraz z rodzicami osiedlił się w Bydgoszczy. W okresie międzywojennym studiował prawo na Uniwersytecie Poznańskim. Był również publicystą w lokalnych gazetach wielkopolskich oraz pracownikiem poznańskiego radia.
Brał udział w kampanii wrześniowej w 1939 roku. Dostał się do niewoli radzieckiej, jednak udało mu się zbiec na Litwę, a później na Łotwę, gdzie został internowany. W 1941 roku przedostał się na ziemie polskie. Służył w ZWZ-AK. Pracował też jako redaktor w konspiracyjnych czasopismach. Zagrożony aresztowaniem, zbiegł na Węgry, ale po zajęciu tego kraju przez wojska niemieckie, powrócił do Polski. W 1944 roku wziął udział w powstaniu warszawskim. Po klęsce powstania służył w oddziałach Armii Krajowej na Podkarpaciu i w Małopolsce.
Po wojnie osiedlił się na Pomorzu, gdzie był m.in. kierownikiem literackim Polskiego Radia w Gdańsku. W latach 1946-1949 przebywał w Łodzi. Po 1949 roku zamieszkał w Warszawie poświęcając się pracy pisarskiej. W 1953 roku był krótko więziony z przyczyn politycznych. W roku 1964 jako stypendysta Fundacji Kościuszkowskiej wyjechał na Zachód, odwiedzając m.in. Stany Zjednoczone, Szwajcarię, Francję i Włochy. Do kraju powrócił w 1973 roku. W roku 1977 znów wyjechał na Zachód, skąd powrócił w 1978 roku.
12 września 1987 roku zmarł w Radziejowie Kujawskim w następstwie wypadku samochodowego. Zgodnie z życzeniem pochowano go w grobowcu rodzinnym na cmentarzu w Żninie 19 września 1987 roku.

</doc>
<doc id="1806573" url="https://pl.wikipedia.org/wiki?curid=1806573" title="Dwoisty Przechód">
Dwoisty Przechód

Dwoisty Przechód (słow. "Dvojité sedlo") – trawiasta przełęcz położona na wysokości ok. 2190 m n.p.m. znajdująca się w południowo-zachodnich stokach Granatów Wielickich w słowackiej części Tatr Wysokich. Siodło Dwoistego Przechodu oddziela Dwoistą Turnię od położonej w jej południowo-zachodnim żebrze Wielickiej Baszty. Przez przełęcz tę przebiega ciąg trawiastych zachodów zwanych Granacką Ławką. Dwoisty Przechód jest wyłączony z ruchu turystycznego, dla taterników stanowi dogodny dostęp do wierzchołków w masywie Granatów Wielickich.
Na siodło Dwoistego Przechodu od dawna wchodzili myśliwi, gdyż od strony Doliny Wielickiej przełęcz ta jest dosyć łatwo dostępna. Pierwszego wejścia turystycznego dokonali 14 sierpnia 1892 roku Edward Koelichen, Jan Koelichen, Franciszek Krzyształowicz, Kazimierz Przerwa-Tetmajer, Tadeusz Boy-Żeleński, Klemens Bachleda, Jan Bachleda Tajber, Józef Haziak i Jan Obrochta Tomkowy, jednak brak dokładnych danych na temat pierwszego turystycznego wejścia zimowego.

</doc>
<doc id="1806574" url="https://pl.wikipedia.org/wiki?curid=1806574" title="Patek Philippe Calibre 89">
Patek Philippe Calibre 89

Patek Philippe Calibre 89 – złoty pamiątkowy zegarek wyprodukowany w roku 1989 dla uczczenia 150. rocznicy firmy Patek Philippe. Określany przez producenta jako "najbardziej skomplikowany zegarek na świecie", waży 1,1 kg, zawiera 33 mechanizmy i posiada 1728 elementów.
Wskazuje między innymi: wschody i zachody słońca, fazy księżyca, datę świąt Wielkiej Nocy, a także temperaturę. Wykonanie mechanizmu wymagało blisko 10 lat pracy (w tym 5 lat to prace koncepcyjne i 4 lata wyprodukowanie). Jest dziełem zegarmistrza P. Buclina z zespołem.
Zostały wykonane egzemplarze z platyny oraz białego, różowego i żółtego 18 karatowego złota (próby 750). Szacowana wartość to ok. 6 milionów dolarów. Nie jest to jednak najdroższy zegarek tej firmy. Na aukcji w 1999 r. zegarek amerykańskiego bankiera Henry’ego Gravesa z 1933 r. osiągnął cenę 11 milionów dolarów. W 2014 roku zegarek H.Gravesa ponownie zmienił właściciela, tym razem za 24 miliony dolarów.
Funkcje.
Zegarek ma 2 cyferblaty: 12 i 24 godzinny, posiada drugą wskazówkę sekundową. Wskazuje m.in.:

</doc>
<doc id="1806575" url="https://pl.wikipedia.org/wiki?curid=1806575" title="East Fife F.C.">
East Fife F.C.

East Fife Football Club (znany jako The Fife lub The Fifers) – szkocki klub piłkarski założony w 1903 roku w mieście Methil, występujący w Scottish League Two.
East Fife utworzony w 1903 może pochwalić się wybitnymi osiągnięciami na arenie szkockiej piłki nożnej gdyż jako jedyny zdobył 3-krotnie Puchar Ligi Szkockiej i Puchar Szkocji nie będąc w "Premier League Team" przed rozbudowaniem Szkockiej Ligi (dawniej za kluby profesjonalne uważano kluby grające w ekstraklasie i I lidze, resztę klubów uważano za "amatorskie"). 
Historia.
Lokalne władze w styczniu 1903 r. zażądały utworzenia lokalnego klubu piłkarskiego dla mieszkańców miasta Methil, rezultatem czego było utworzenie klubu East Fife F.C.. Po spędzeniu pierwszego sezonu w "Fife League" (rodzaj ligi okręgowej) klub awansował do Eastern League a następnie do Northern League gdzie grał przeciwko takim zespołom jak: Dunfermline Athletic i St. Johnstone. W czasie I wojny światowej rozgrywki piłkarskie zostały zawieszone na czas nieokreślony. 
Po wznowieniu rozgrywek zespół nie odnosił żadnych sukcesów na arenie krajowej aż do roku 1938 kiedy po raz pierwszy w historii zdobywa Puchar Szkocji. Następnie na przeszkodzie dla klubu znów staje konflikt zbrojny i do 1946 rozgrywki są zawieszone. Dwa lata po wznowieniu ligi East Fife odnotowuje znakomity sezon, zakończony awansem do ekstraklasy Szkockiej oraz zdobywa Puchar Ligi Szkockiej; puchar ten zdobywa jeszcze w latach 1949/1950, 1953/1954. Późniejsze lata to powolny upadek klubu, który do dnia dzisiejszego nic poważnego nie osiągnął. 

</doc>
<doc id="1806576" url="https://pl.wikipedia.org/wiki?curid=1806576" title="Scorpene">
Scorpene



</doc>
<doc id="1806577" url="https://pl.wikipedia.org/wiki?curid=1806577" title="Grünberg in Schlesien">
Grünberg in Schlesien



</doc>
<doc id="1806578" url="https://pl.wikipedia.org/wiki?curid=1806578" title="Beljajew DB-LK">
Beljajew DB-LK



</doc>
<doc id="1806581" url="https://pl.wikipedia.org/wiki?curid=1806581" title="Darren Rahn">
Darren Rahn

Darren Rahn – urodzony w Kanadzie amerykański muzyk smoothjazzowy i jazzowy, producent, multiinstrumentalista, przede wszystkim saksofonista i wokalista. Ukończył University of Northern Colorado. Jego kompozycje zajmowały najwyższe miejsca w zestawieniach smoothjazzowych list przebojów: „Billboard” oraz „R&amp;R”.

</doc>
<doc id="1806583" url="https://pl.wikipedia.org/wiki?curid=1806583" title="Zarubino (Kraj Nadmorski)">
Zarubino (Kraj Nadmorski)

Zarubino (ros. Зарубино) – portowe osiedle typu miejskiego nad Zatoką Possieta, w Kraju Nadmorskim. Zostało założone 18 października 1928 roku.

</doc>
<doc id="1806585" url="https://pl.wikipedia.org/wiki?curid=1806585" title="Blackburn Ripon">
Blackburn Ripon

Blackburn T.5 Ripon – brytyjski bombowiec torpedowy produkowany do 1944 roku. Wyprodukowano 92 sztuki.
Historia.
Pierwszy lot prototypu odbył się w kwietniu 1926 roku. Do służby trafił w 1929 roku. W wersji "IIc" części drewniane zastąpiono stalą oraz duraluminium. Część maszyn została wyposażona w silnik gwiazdowy BMW i były znane jako "B-5 Ripon". Model ten został wyeksportowany do Finlandii, gdzie następnie był produkowany na licencji. Ostatnia maszyna została wprowadzona do służby do 1944 roku.
Konstrukcja.
Zastrzałowy dwupłat zbudowany z większości z drewna dwupłatowiec z otwartym kokpitem. Napęd stanowił silnik rzędowy. Samolot miał stałe podwozie.

</doc>
<doc id="1806588" url="https://pl.wikipedia.org/wiki?curid=1806588" title="Okno przedoczodołowe">
Okno przedoczodołowe

Okno przedoczodołowe – otwór w czaszce znajdujący się pomiędzy oczodołem a nozdrzami zewnętrznymi. Otoczony jest głównie kośćmi szczękową i łzową oraz – w różnym stopniu – nosową i jarzmową. Boczne powierzchnie otaczających go kości tworzą miskowate zagłębienie, nazywane dołem przedoczodołowym. Okno przedoczodołowe występuje powszechnie u Archosauriformes, a jego obecność jest jedną z synapomorfii tej grupy. W regionie przedoczodołowym niektórych ssaków, takich jak wiele jeleniowatych, wymarłych koniowatych, zajęczaków, występują okna przypominające te obecne u archozaurów. Kości otaczające okna przedoczodołowe wykazują cechy pneumatyczne. U współczesnych krokodyli okna przedoczodołowe zanikły, jednak – podobnie jak u ptaków – występują u nich wypełnione powietrzem uchyłki jamy nosowej – u ptaków jeden, podczas gdy u krokodyli cztery.

</doc>
<doc id="1806590" url="https://pl.wikipedia.org/wiki?curid=1806590" title="Ksenia Niekrasowa">
Ksenia Niekrasowa



</doc>
<doc id="1806595" url="https://pl.wikipedia.org/wiki?curid=1806595" title="Wyższa Szkoła Ubezpieczeń i Bankowości w Warszawie">
Wyższa Szkoła Ubezpieczeń i Bankowości w Warszawie



</doc>
<doc id="1806598" url="https://pl.wikipedia.org/wiki?curid=1806598" title="Akademia finansów">
Akademia finansów



</doc>
<doc id="1806600" url="https://pl.wikipedia.org/wiki?curid=1806600" title="Polnische Polizei im Generalgouvernement">
Polnische Polizei im Generalgouvernement



</doc>
<doc id="1806603" url="https://pl.wikipedia.org/wiki?curid=1806603" title="Ksenia Doronina">
Ksenia Doronina



</doc>
<doc id="1806604" url="https://pl.wikipedia.org/wiki?curid=1806604" title="Ksenia Cybutowicz">
Ksenia Cybutowicz



</doc>
<doc id="1806605" url="https://pl.wikipedia.org/wiki?curid=1806605" title="I Look to You">
I Look to You

I Look to You – siódmy studyjny album amerykańskiej wokalistki R&amp;B-pop – Whitney Houston. Został wydany przez Sony Music 28 sierpnia 2009 roku w Europie, przez Arista Records 31 sierpnia w Stanach Zjednoczonych oraz przez RCA Records 19 października 2009 roku w Wielkiej Brytanii. Wydawnictwo jest pierwszym studyjnym albumem artystki od czasu albumu "One Wish: The Holiday Album" wydanego w 2003 roku.
Album zebrał pozytywne recenzje od krytyków muzycznych (Metacritic bazując na recenzjach przyznał płycie 66 na 100 możliwych punktów). Płyta odniosła duży sukces komercyjny, debiutując na szczycie amerykańskiej listy najlepiej sprzedających się albumów Billboard 200 z tygodniową sprzedażą na poziomie 305 000 egzemplarzy, pobijając tym samym poprzedni najlepszy wynik albumu "Just Whitney", którego sprzedaż w pierwszym tygodniu wyniosła 205 000 egzemplarzy. Płyta jest pierwszym albumem artystki, który dotarł na szczyt listy Billboard 200 od czasu wydanego w 1992 roku soundtracku „The Bodyguard”.
Wydawnictwo promowały dwa oficjalne single- „Million Dollar Bill” oraz tytułowa kompozycja- „I Look To You. Ponadto w Wielkiej Brytanii wydano promocyjny- radiowy singel „Nothing But Love”.
Od czasu wydania album sprzedał się w nakładzie przekraczającym 2,5 miliona egzemplarzy albumu, uzyskując status złotej płyty w ośmiu krajach i status platynowej płyty w kolejnych siedmiu państwach.
Tło wydania.
Wstępne prace nad albumem zostały podjęte w roku 2006, produkcja oraz właściwe nagrywanie płyty zostało zaplanowane na rok następny. Pogłoski o powrocie Houston na scenę muzyczną pojawiły się w roku 2007 i zostały potwierdzone przez szefa wytwórni Arista Records oraz producenta Clive Davisa w programie Oprah Winfrey. W lutym 2009 roku artystka wystąpiła podczas gali poprzedzającej rozdanie nagród Grammy, gdzie zaśpiewała cztery utwory: „I Will Always Love You”, „I Believe In You And Me”, „It’s Not Right But It’s Okay” i porywającą wersję przeboju „I’m Every Women”. Wśród widzów byli obecni m.in. matka artystki Cissy Houston, muzycy: Paul McCartney, Jamie Foxx i Barry Manilow oraz aktorzy Antonio Banderas i Sylvester Stallone.
Artystka w wypowiedzi dla londyńskiej prasy wyjawiła, że jej najnowszy album będzie odzwierciedlał jej stan emocjonalny oraz wydarzenia w prywatnym życiu od czasu ostatniego muzycznego wydawnictwa wokalistki, które ukazało się w 2002 roku. Houston powiedziała: "„To czyni go prawdziwym. Doświadczenia, przez które przeszłam, przejścia, życiowe sprawdziany, bycie matką, bycie samotną matką. To wszystko miało wzloty i upadki, ale przez najważniejszą część zachowałam moją wiarę i trzymałam głowę wysoko...To zabrało mój czas. Wszystkie triumfy, wzloty i upadki, to wszystko jest zawarte w albumie i miejmy nadzieję, że nie zainspirowało to tylko mnie, ale inspiruje także bardzo dużo innych ludzi.”"
Produkcja.
Według Clive Davisa album "I Look To You" nie ma na celu sprostanie prostym marketingowym trendom, lecz zamiast tego ma pokazać kim naprawdę jest Whitney Houston oraz ukazać wpływ, jaki wywarła ona na przemysł muzyczny.
Album otwiera singlowy utwór "„Million Dollar Bill”", którego autorką i współproducentką jest Alicia Keys. W produkcję albumu włączył się Kaseem „Swizz Beatz” Dean. Piosenka "„Nothin’ But Love”" została wyprodukowana przez współczesnego producenta R&amp;B i hip-hopu- Narthaniela „Danja” Hillsa. "„Call You Tonight”" i "„Worth It”" są utworami autorstwa Johntá Austina.
Jednym z głównych producentów albumu jest Akon, który pracował nad dwoma utworami z albumu, w tym nad piosenką "„Like I Never Left”", której nieoficjalna wersja wyciekła do internetu kilka miesięcy przed wydaniem płyty, była ona niesłusznie typowana na pierwszy singel promujący album. O pracy z Whitney Houston, Akon wypowiedział się w letniej edycji magazynu "„Rap-Up”".
Autorem utworów "„Salute”" oraz tytułowego "„I Look To You”" jest R. Kelly.
Album zawiera także cover utworu "„A Song For You”" Leona Russela.
Z powodu popularności płyty zostały wydane albumy EP zawierające remixy utworów. "„I Look To You- The Remixes”" został wydany 6 listopada 2009 roku w Stanach Zjednoczonych i Wielkiej Brytanii. Zawiera on 12 remiksów tytułowej ballady „I Look To You”. Ponadto tego samego dnia, również w Stanach Zjednoczonych i Wielkiej Brytanii została wydana płyta "„The Remixes”", zawierająca remixy utworów „I Look To You”, „Million Dollar Bill” i „I Didn’t Know My Own Strength”. Ostatnim z wydanych remixowych albumów EP jest wydawnictwo "„I Didn’t Know My Own Strength Remixes”", które ukazało się 10 listopada 2009 roku, jedynie w Stanach Zjednoczonych.
Wydanie i promocja.
14 lipca 2009 roku Whitney Houston udała się do Knightsbridge w Londynie na oficjalne przyjęcie połączone z odsłuchaniem nowego albumu. Wieczór zorganizowany był w Mandarin Oriental Hotel przez głównego producenta albumu- Clive’a Davisa. Podczas wieczoru zaprezentowano w sumie dziewięć utworów: "„Million Dollar Bill”", "„Nothin’ But Love”", "„I Didn’t Know My Own Strength”", "„Like I Never Left”", "„For The Lovers”", "„I Look To You”", "„Worth It”", "A Song For You”" oraz "„Call You Tonight”". Ostatni utwór był typowany na pierwszy singel promujący album. Clive Davis po premierze albumu powiedział: "„nie próbowaliśmy dopasować Whitney do rynku”". 21 lipca 2009 roku artystka wraz z producentem zorganizowała w Nowym Jorku kolejne przyjęcie, na którym zostały zaprezentowane premierowe piosenki. Pośród gości byli obecni m.in. Alicia Keys, Diane Sawyer, Martha Stewart i Vivica A. Fox. Premierowe wysłuchanie albumu wywołało owacje na stojąco, a singlowy utwór „Million Dollar Bill” znalazł się wśród tych, które zdobyły uznanie krytyków. Wreszcie 23 lipca w Beverly Hills zostało zorganizowane przyjęcie, na którym po raz kolejny i ostatni raz przed wydaniem zaprezentowany został album. Zostały na nie zaproszone elity Hollywood, wśród których były takie gwiazdy jak Halle Berry, Jane Fonda, Stevie Wonder, Magic Johnson, Jackie Collins, Barry Manilow, Beverly Johnson, Diane Warren, Penny Marshall, Brian McKnight i David Foster. Album został zagrany prawie w całości, co po raz kolejny wywołało owacje na stojąco.
2 września 2009 roku Whitney Houston wystąpiła w ramach serii koncertów "„Fall Concerts”" transmitowanych przez telewizję ABC w programie Good Mourning America. Artystka zaprezentowała utwory z nowego albumu, włączając w to single „Million Dollar Bill” i „I Look To You” oraz takie przeboje jak „I’m Every Woman” i „My Love Is Your Love”.
W połowie września Houston wystąpiła w programie Oprah Winfrey. Artystka wykonała utwór „I Didn’t Know My Own Strength”, otwierając tym samym jesienny sezon show. Wywiad w programie Winfrey został podzielony na dwie jednogodzinne części, które zostały wyemitowane 14 i 15 września. Zawierał on najbardziej szczegółowe i prywatne rozmowy na temat kariery zarówno Whitney, jak i Winfrey. Prowadząca show powiedziała, że rozmowa z Whitney była najlepszym wywiadem jaki kiedykolwiek przeprowadziła.
3 października 2009 roku artystka wystąpiła w niemieckim programie "Wetten Dass", a następnie we francuskiej telewizji "Le Grand Journal", wykonując utwór „Million Dollar Bill”. 18 października Whitney wykonała ten sam utwór w brytyjskim programie The X Factor, był to jej pierwszy występ w Wielkiej Brytanii od ponad dekady. Wokalistka wykonała także singel „Million Dollar Bill” we włoskiej edycji programu The X Factor. 22 listopada Houston wykonała utwór „I Didn’t Know My Own Strength” na gali rozdania nagród American Music Awards 2009 w Los Angeles. Artystka otrzymała owacje na stojąco, a występ według obserwatorów był najlepszym z zaprezentowanych na gali. Po występie wokalistka odebrała także nagrodę specjalną za całokształt twórczości.
Nothing But Love World Tour.
Pierwsze od 10 lat światowe tournèe Whitney Houston zostało potwierdzone na jej oficjalnej stronie internetowej 12 października 2009 roku, miało ono ostatecznie oznajmić powrót artystki na scenę muzyczną.
Artystka tak wypowiedziała się o nadchodzącej trasie koncertowej: „To moja pierwsza trasa koncertowa od czasu My Love Is Your Love Tour i jestem bardzo podekscytowana występami dla moich fanów na całym świecie po tym całym czasie. Stworzymy razem wspaniały show i już nie mogę się doczekać tego, aby zaprezentować piosenki z mojego nowego albumu I Look To You wraz z kilkoma waszymi ulubionymi.”
Trasa koncertowa rozpoczęła się 9 grudnia 2009 roku w Moskwie (Rosja), a zakończyła 17 czerwca 2010 roku występem w Manchesterze (Anglia). W jej ramach Whitney zagrała 50 koncertów w Azji, Australii i Europie.
Recenzje.
Wstępne recenzje albumu były generalnie pozytywne. Metacritic na podstawie zebranych recenzji przyznał albumowi 66 na 100 możliwych punktów. Większość krytyków doceniło wybór piosenek oraz wkład artystki w tworzenie albumu. Głos artystki uległ zmianie, stał się głębszy i bardziej chrapliwy.
Krytyk magazynku „Slant” – Sal Cinquemani, skrytykował głos artystki, pisząc, że trudno się w nim obecnie doszukać zwrotów, które powinny być bezproblemowe dla doświadczonych wokalistów. Stwierdził, że w głosie artystki brak jest obecnie krystalicznej przejrzystości, jaką posiadały takie klasyki jak „I Will Always Love You”, czy „I Have Nothing”. Mimo ogólnej krytyki, Cinquemani zauważył także pozytywne zmiany wokalu Whitney w stosunku do albumu: "„[...] brzmi żywo i pozornie szczęśliwie [...] Nowy Głos brzmi bardziej zadowalająco w utworach o średnim tempie [...] "I Look To You" brzmi zupełnie współcześnie, nawet bez użycia współczesnych raperów, ogłupiających tekstów czy slangu.”"
Krytyk magazynu „Entertaiment Weekly” – Lean Greenublatt, ocenił album na B- oraz napisał, że "„czuł, że głos artystki oddaje intensywność emocji... Słynny głos Houston, który teraz brzmi chrapliwie i zwarcie niesie ze sobą konsekwencję, album generalnie cierpi na brak ballad.”" Krytyk zauważył jednak, że "„[...] niezależnie od trudności ona [Houston] przetrwała.”"
Portal „AllMusic” przyznał płycie 3 na 5 możliwych gwiazdek, komentując problemy artystki w przeszłości, jej głos oraz talent: "„I Look To You próbuje oddalić to wszystko na rzecz powrotu do korzeni- głębokich początków disco złagodzonych kilkoma wysokimi balladami, stworzonymi aby ukazać jej [Houston] gwałtowny, wysoki głos. Zachwiana dekada Houston nie jest zignorowana, lecz nie jest też odkryta: utwory albo nawiązują do siły Whitney lub do jej woli przetrwania walki z kilkoma nienazwanymi problemami- ma to być wystarczające dla słuchaczy, aby wypełnić puste pola, albo z własnego doświadczenia albo z ich wyobrażeń życia Houston. [...] Bynajmniej Whitney może nadal śpiewać, wiedząc kiedy włączyć do frazy emocje, wiedząc kiedy nie dążyć do dodatkowej chwały, która może się nie zdarzyć.”" Wokalistka według krytyka "„sprzedaje te stonowane, efektowne produkcje, z nudnych piosenek tworzy interesujące, konsekwentnie i silnie pozostaje obecna.”"
Krytyk „Digital Spy” – Nick Levine, przyznał albumowi 4 na 5 możliwych gwiazdek i napisał, że "„dzięki współpracy ze zwyczajnymi producentami R&amp;B brzmi to nowocześnie...jej [Hoston] głos nie może być technicznie imponujący tak jak kiedyś, ale jest nowy, bardziej zniszczone tony mają swój charakter, czyniąc tym samym utwory optymistycznymi, tak jak „Million Dollar Bill”, naprawdę wzruszający i wyzywający, czy „For The Lovers”, bardziej dramatyczny. Album jest trochę zbyt słaby, aby nazwać go klasyką, I Look To You to na pewno zrealizowany, przyjemny powrót- nie nazywaj tego powrotem- artysty, który brzmi znów przenikliwie, jak lwice, która odnalazła swą dumę.”"
Single.
I Look To You.
Wydanie albumu było poprzedzone ukazaniem się tytułowego singla „I Look To You”, którego autorem jest R. Kelly. Został on wyprodukowany przez grupę producentów, włączając w to takie osoby jak Tricky Stewart, Harvey Mason Jr. i Emanuel Kiriakon. Singel został wydany jako regionalny w Stanach Zjednoczonych, a następnie jako drugi singel międzynarodowy. Został on sklasyfikowany na 16 miejscu listy U.S. Hot R&amp;B/Hip-Hop Songs, na 70 miejscu listy Billboard Hot 100 oraz na miejscu 14 listy U.S. Hot Gospel Songs. Na świecie singel odniósł umiarkowany sukces, najwyżej plasując się na miejscu 16 w Szwajcarii”, a najniżej na miejscu 115 w Wielkiej Brytanii”.
Million Dollar Bill.
Drugim singlem w Stanach Zjednoczonych, a pierwszym singlem międzynarodowym był utwór „Million Dollar Bill”, którego autorami i producentami są Alicia Keys i Swizz Beatz. Utwór był notowany na 100 miejscu listy Billboard Hot 100 oraz na miejscu 16 listy U.S. Hot R&amp;B/Hip-Hop Songs. Singel zdobył szczyt notowania U.S. Hot Dance Club Songs”. Na świecie utwór został dobrze przyjęty. W Wielkiej Brytanii zadebiutował na 12 miejscu listy najpopularniejszych singli”, ostatecznie jednak awansował na miejsce 5"&lt;ref name="UK Singles Chart Archive w/e 31 October 2009"&gt;&lt;/ref&gt;. Singel zdobył szczyt listy najpopularniejszych singli w Polsce.
Inne notowane na listach utwory.
Ballada „I Didn’t Know My Own Strength” napisana przez Diane Warren i wyprodukowana przez Davida Fostera została notowana na 17 miejscu listy U.S. Hot Dance Club Songs” po wydaniu albumu promocyjnego zawierającego remixy piosenki, a także na 61 miejscu listy U.S. Hot R&amp;B/Hip-Hop Songs po wykonaniu jej w programie Oprah Winfrey. Utwór zajmował także miejsce 38 w Irlandii” i 44 w Wielkiej Brytanii” po wykonaniu ballady przez Danyla Johnsona, jednego z finalistów szóstej serii programu The X Factor. W Japonii kompozycja osiągnęła 16 miejsce na liście Japan Hot 100”.
Utwór „Nothin’ But Love” został wysłany do brytyjskich stacji radiowych jako singel promocyjny w związku z trasą koncertową Nothing But Love World Tour. Piosenka notowana była na liście radia BBC2". Portal Digital Spy przyznał utworowi pozytywną recenzję i nagrodził go najwyższą oceną () oraz nazwał „nowoczesną klasyczną Whitney”.
Tymczasem utwór „Worth it” został notowany na 56 miejscu listy Korean International Singles Chart. Został także notowany na miejscu 61 listy U.S. Hot R&amp;B/Hip-Hop Songs.
Sukces komercyjny.
Album zadebiutował na szczycie listy najlepiej sprzedających się albumów w Stanach Zjednoczonych Billboard 200 z tygodniową sprzedażą wynoszącą 305 000 egzemplarzy. Jest to najlepszy wynik Whitney Houston w jej karierze i drugi najlepszy wynik kobiecej artystki w roku 2009. Album jest czwartym „numerem jeden” Whitney Houston w Stanach Zjednoczonych. Ostatnim wydawnictwem, które tego dokonało był wydany w 1992 roku soundtrack „The Bodyguard”. 1 grudnia 2009 roku RIAA nadała albumowi status platynowej płyty za sprzedaż ponad miliona egzemplarzy w Stanach Zjednoczonych.
W Kanadzie album w pierwszym tygodniu sprzedał się w ponad 10 000 egzemplarzy i zadebiutował na pierwszym miejscu listy najlepiej sprzedających się albumów. Po trzech tygodniach od wydania sprzedaż w tym kraju wyniosła 26 000 egzemplarzy. Według wytwórni Arista Records album zadebiutował także na szczycie list sprzedaży w Holandii, Polsce, Niemczech, Włoszech i Szwajcarii. W Wielkiej Brytanii album zadebiutował na 3 miejscu z tygodniową sprzedażą wynoszącą 51 632 egzemplarzy. Także we Francji płyta znalazła się na 3 miejscu, rozchodząc się w pierwszym tygodniu w liczbie ponad 9000 egzemplarzy. W Korei album znalazł się na pierwszym miejscu miesięcznego zestawienia sprzedaży z liczbą 2429 sprzedanych egzemplarzy.
Według oficjalnej strony artystki album oraz wydane z niego single rozeszły się w Wielkiej Brytanii i Irlandii w nakładzie wynoszącym łącznie 500 000 egzemplarzy. Album zajął 29 miejsce w rankingu najlepiej sprzedających się płyt w Stanach Zjednoczonych w 2009 roku.
Od czasu wydania album rozszedł się łącznie w nakładzie przekraczającym 2 500 000 egzemplarzy.
Twórcy.
Fundusze na produkcję albumu zostały zaczerpnięte z korporacji HMV Japan.
Miejsca nagrań.
Album nagrywany był w następujących miejscach i studiach nagraniowych:

</doc>
<doc id="1806606" url="https://pl.wikipedia.org/wiki?curid=1806606" title="Manitoba Lotteries Women’s Curling Classic 2009">
Manitoba Lotteries Women’s Curling Classic 2009

Zaliczany do Wielkiego Szlema kobiecy turniej Manitoba Lotteries Women's Curling Classic 2009 rozegrano między 23 a 26 października 2009 w Winnipeg, na lodowisku Fort Rouge Curling Club.
W rywalizacji brały udział 32 drużyny, z czego 2 europejskie. Grano potrójnym systemem pucharowym do wyłonienia 8 zespołów, które uczestniczyły w fazie finałowej.
Wpisowe na turniej wynosiło 1 150 dolarów kanadyjskich, łączna pula nagród wyniosła 60 000 dolarów, zwycięska drużyna zainkasowała 15 000. Obrońcą tytułu mistrzyń turnieju z 2008 był zespół Michelle Englot.
Tytuł mistrzowski zdobyła drużyna Kelly Scott, która w finale pokonała 5:4 Jennifer Jones.

</doc>
<doc id="1806607" url="https://pl.wikipedia.org/wiki?curid=1806607" title="Elizabeth Tweddle">
Elizabeth Tweddle

Elizabeth "Beth" Kimberly Tweddle (ur. 1 kwietnia 1985 w Johannesburgu) – brytyjska gimnastyczka, trzykrotna mistrzyni świata, sześciokrotna mistrzyni Europy.
Kariera sportowa.
Największym sukcesem zawodniczki jest złoty medal mistrzostw świata w Londynie w konkurencji ćwiczeń wolnych oraz ćwiczeń na poręczach trzy lata wcześniej podczas mistrzostw świata w Danii i w 2010 roku w Rotterdamie. Jest dwunastokrotną medalistką mistrzostw Starego Kontynentu, w tym sześciokrotną mistrzynią oraz zwyciężczynią Igrzysk Wspólnoty Brytyjskiej 2002 w ćwiczeniach na poręczach.

</doc>
<doc id="1806608" url="https://pl.wikipedia.org/wiki?curid=1806608" title="Język kiachtyński">
Język kiachtyński

Język kiachtyński (, , ; , "zhōng'ěhùnhéyŭ") – język pidżynowy powstały na bazie języków rosyjskiego i chińskiego. Używany był w drugiej połowie XIX w. i na początku XX w. na Zabajkalu, w Kraju Amurskim i w przygranicznych regionach Chin. Jego nazwa pochodzi od miasta Kiachta.
Słownictwo wywodziło się głównie z języka rosyjskiego, podczas gdy gramatyka – z chińskiego.
Język kiachtyński wyszedł z użycia w pierwszej połowie XX w. Jednakże jeszcze w roku 1990 na bazarze w pobliżu Ułan Bator spotykano starszych kupców chińskich posługujących się tym językiem.

</doc>
<doc id="1806609" url="https://pl.wikipedia.org/wiki?curid=1806609" title="Nowe Warpno Żalno">
Nowe Warpno Żalno

Nowe Warpno Żalno – nieczynny kolejowy przystanek osobowy w Nowym Warpnie, w województwie zachodniopomorskim, w Polsce.

</doc>
<doc id="1806610" url="https://pl.wikipedia.org/wiki?curid=1806610" title="Ajjanar">
Ajjanar

Aijanar () – ludowe bóstwo hinduistyczne, popularne głównie na terenach tamilskojęzycznych, obrońca wsi i pól. Kult o niezbadanym pochodzeniu. Niekiedy utożsamiany z Ajjappanem z sąsiedniej Kerali.
Ikonografia.
Przedstawiany jako młodzieniec z sierpem i biczem, w towarzystwie dwóch sług, często dosiadający konia lub słonia. Ofiarowuje się mu figurki gliniane przedstawiające słonie, konie, braminów i służących.

</doc>
<doc id="1806611" url="https://pl.wikipedia.org/wiki?curid=1806611" title="Quo vadis? (serial telewizyjny)">
Quo vadis? (serial telewizyjny)

Quo vadis? – miniserial historyczny z 1985 roku. Serial jest bardzo swobodną adaptacją powieści Henryka Sienkiewicza o tym samym tytule.
Treść.
Młody dowódca wojsk, Marek Winicjusz zakochuje się w córce małżeństwa Aulusów, u którego przebywa powracając z wojny. Okazuje się, że jest to dziewczyna pochodząca z kraju Ligów, a jej imię to Kalina. Jest ona gwarantem pokoju między imperium a jej ojczyzną, więc tylko cesarz może oddać mu ją za żonę. Marek ucieka się do pomocy swego wuja, arbitra elegancji, ulubieńca cezara Nerona – Petroniusza.

</doc>
<doc id="1806613" url="https://pl.wikipedia.org/wiki?curid=1806613" title="Karszno (przystanek kolejowy)">
Karszno (przystanek kolejowy)

Karszno – nieczynny kolejowy przystanek osobowy w Karsznie, dzielnicy Nowego Warpna, w województwie zachodniopomorskim, w Polsce.

</doc>
<doc id="1806618" url="https://pl.wikipedia.org/wiki?curid=1806618" title="Zatoka Lazurowa">
Zatoka Lazurowa

Zatoka Lazurowa (ros. "Бухта Лазурная", także "Шамора") – jedna z zatok, na które dzieli się rosyjska Zatoka Piotra Wielkiego, konkretnie część Zatoki Ussuryjskiej.

</doc>
<doc id="1806620" url="https://pl.wikipedia.org/wiki?curid=1806620" title="Kolumna Aleksandrowska">
Kolumna Aleksandrowska

Kolumna Aleksandrowska (ros. "Александровская колонна") – monument stanowiący centralny punkt Placu Pałacowego w Petersburgu. Została wzniesiona w latach 1829–1834 z inicjatywy imperatora Mikołaja I dla uczczenia zwycięstwa jego brata, cesarza Aleksandra I i wojsk rosyjskich nad Wielką Armią Napoleona Bonaparte w roku 1812. Autorem projektu i osobą odpowiedzialną za budowę monumentu był francuski architekt Auguste de Montferrand. Uroczyste odsłonięcie obelisku odbyło się 11 września 1834 roku.
Informacje ogólne.
Kolumna jest największą tego typu budowlą na świecie. Mierzy 47,5 m wysokości, a jej masa całkowita wynosi ponad 600 ton. Na szczycie znajduje się posąg anioła trzymający w jednym ręku 6-metrowy krzyż, którym przygniata węża, podczas gdy drugą rękę unosi w geście zwycięstwa, symbolizując tym samym zwycięstwo dobra nad złem. Autorem tej rzeźby jest Boris Orłowskij. Godnym podkreślenia jest fakt, iż kolumna wykonana z czerwonego granitu, a jej trzon nie jest przytwierdzony do piedestału, utrzymując równowagę dzięki solidnemu osadzeniu i imponującej wadze.
Historia.
Pierwsze projekty.
Pomysł zbudowania monumentu na środku Placu Pałacowego dał Carlo Rossi, który uważał, że potencjalny pomnik w tym miejscu dopełni architektury placu. Za swego życia sam Aleksander nie popierał żadnych inicjatyw uhonorowania jego osoby. W 1829 r. imperator Mikołaj I rozpisał otwarty konkurs na monument, który miałby uczcić pamięć jego „niezapomnianego brata”, cesarza Aleksandra I. Akces do konkursu zgłosił Auguste de Montferrand, który początkowo optował za wzniesieniem wielkiego granitowego obelisku. Szkic tego projektu przetrwał w archiwach i wiadomo, że Montferrand zaproponował budowę wysokiego na ok. 25 metrów obelisku, który miał stanąć na cokole o wysokości ok. 8 metrów. Na obelisku znajdować się miały reliefy przedstawiające wydarzenia Wojny 1812 roku. Na piedestale wyryty miał być napis upamiętniający pogromcę Napoleona: „Błogosławionemu – wdzięczna Rosja” (za odparcie ataku Napoleona na Rosję Aleksander I był zwany "Błogosławionym" lub "Błogosławionym przez Boga"). Znajdować się tam miał też herb Imperium Rosyjskiego oraz wyobrażenie bogini zwycięstwa Nike na koniu, który swymi kopytami depcze węża. Pomysł został jednak odrzucony przez cesarza Mikołaja, który wyraźnie zaznaczył, że życzy sobie kolumny, a nie obelisku.
Projekt ostateczny.
Auguste de Montferrand skreślił więc nowy plan monumentu. W swoim projekcie wzorował się na napoleońskiej Kolumnie Vendôme, znajdującej się w Paryżu oraz antycznej Kolumnie Trajana. Pojawiły się jednak pewne istotne różnice. Przede wszystkim sama Kolumna Aleksandrowska (nie licząc postumentu) miała być pozbawiona reliefów, odmiennie do swoich pierwowzorów. Na jej zwieńczeniu nie miała się też znajdować postać cesarza, lecz anioła. Mówi się jednak, że aniołowi temu Montferrand nadał rysy twarzy imperatora Aleksandra. Projekt spodobał się cesarzowi Mikołajowi, który zatwierdził go i polecił rozpocząć prace nad budową pomnika.
Budowa.
Granit został pozyskany w Virolahti w Wielkim Księstwie Finlandii. W tym samym miejscu pozyskiwano materiał na kolumny Soboru św. Izaaka Dalmatyńskiego. Na specjalnie zaprojektowanym okręcie „św. Mikołaj” o ładowności ponad 1000 ton materiał został przewieziony drogą morską, najpierw do Kronsztadu, a później na Nabrzeże Pałacowe w Petersburgu. 1 czerwca 1832 r. był już w stolicy nad Newą. Rozpoczęto prace geologiczne, które zakładały wykopanie dołu głębokiego na około sześć metrów. Musiano poradzić sobie z poziomem wód gruntowych, w tym celu podobnie jak przy budowie Soboru św. Izaaka Dalmatyńskiego dla umocnienia podłoża wbijano w ziemię drewniane pale, a następnie zabudowano je granitowymi blokami grubymi na pół metra. Pośrodku umieszczono pojemnik z brązu, zawierający monety wybite z okazji zwycięstwa nad Napoleonem i ku pamięci cesarza Aleksandra. Ten etap prac zakończono w październiku 1830 roku. Kolejny rok miało zająć tworzenie cokołu oraz obróbka samej kolumny. Budowę nad piedestałem rozpoczęto zimą, a w Petersburgu panowały wtedy srogie mrozy. Auguste de Montferrand polecił wtedy łączyć zaprawę z wódką by uzyskać bardziej odporną na chłód konsystencję. W czerwcu 1832 roku piedestał był gotowy na przyjęcie monumentalnej kolumny. Znów wykorzystano doświadczenia z budowy Soboru św. Izaaka. . Cała operacja potrwała dokładnie jedną godzinę i czterdzieści pięć minut. Na Placu Pałacowym zebrały się tłumy, ponad 10 000 osób. Ludzie wchodzili nawet na dach Sztabu Generalnego by obserwować to niecodzienne wydarzenie. Wszyscy byli pod wrażeniem sukcesu, a sam cesarz Mikołaj I pogratulował architektowi słowami „Montferrand, Wy siebie unieśmiertelniliście!”
Nie był to jednak jeszcze koniec. Rozpoczęły się prace wykończeniowe, takie jak montowanie reliefów, dekorowanie kolumny. W dalszym ciągu rozważano różne pomysły zwieńczenia kolumny. Padały propozycje umieszczenia na niej figury św. Aleksandra Newskiego czy po prostu krzyża. Ostatecznie wybrano wykonaną z brązu figurę anioła, której autorem był Boris Orłowskij. Prace wykończeniowe potrwać miały jednak jeszcze prawie dwa lata.
Odsłonięcie Kolumny Aleksandrowskiej.
Wielkie odsłonięcie monumentu odbyło się 11 września 1834 roku. W uroczystości wzięli udział imperator Mikołaj I, rodzina cesarska, ministrowie rządu, dowództwo armii, korpus dyplomatyczny oraz prawie sto tysięcy żołnierzy i widzów. Przed uroczystym odsłonięciem kolumny odbyło się nabożeństwo prawosławne. Miało to być nawiązanie do wielkiej wielkanocnej liturgii odprawionej z polecenia Aleksandra I po zdobyciu Paryża w 1813 r. na Placu Zgody. Kolumna Aleksandrowska została odsłonięta z wielką pompą. Następnie Mikołaj I przyjmował defiladę wojskową.
Architektura.
Dekoracje.
Piedestał z czterech stron udekorowany jest reliefami. W sposób alegoryczny służą one oddania czci zwycięstwu wojsk rosyjskich oraz złożeniem hołdu odwadze rosyjskich żołnierzy. Znajdują się tam nawiązania historyczne, m.in. do Olega, Aleksandra Newskiego czy Aleksego Romanowa. Znajdują się tu także alegorie zwycięstwa, pokoju czy mądrości, a także antropomorfizacje dwóch rzek: Wisły i Niemna, za które odrzucono wojska Napoleona. Wyryty tu został także napis: „Aleksandrowi I – wdzięczna Rosja”. Anioł na kolumnie wykonany jest z brązu, dzierży w swych dłoniach krzyż łaciński oraz depcze węża, co ma symbolizować uratowanie Europy od zła przez Rosję poprzez pokonanie Napoleona i przyniesienie jej pokoju oraz harmonii. Kolumnę wraz z postumentem otoczono bogato zdobionym płotem wysokim na 1,5 metra, który został udekorowany 136 złotymi dwugłowymi orłami.
Dalsze losy.
Jeszcze za życia Mikołaja I pojawiły się pierwsze rysy na kolumnie, które zostały zabezpieczone. Za panowania jego syna Aleksandra II stan pomnika zaczął się pogarszać. Cesarz powołał więc specjalną komisję w celu zbadania, naprawy i zabezpieczenia monumentu. Na przełomie XIX i XX wieku dokonywano jeszcze kilku prac remontowych Po przewrocie październikowym bolszewicy usunęli płot okalający kolumnę. Czyniono też kroki by zakryć „nieprzyjemny” widok, jakim był anioł z krzyżem na szczycie Kolumny Aleksandryjskiej. Krążyły też plotki, że figura ma zostać zastąpiona wizerunkiem Lenina lub Stalina. W czasie wielkiej wojny ojczyźnianej i Blokady Leningradu kolumna została lekko uszkodzona. Na początku XXI wieku prowadzono gruntowne prace restauracyjne. Odbudowano wtedy m.in. usunięty w czasach sowieckich płot oraz zabezpieczono wszystkie elementy Kolumny Aleksandrowskiej.

</doc>
<doc id="1806623" url="https://pl.wikipedia.org/wiki?curid=1806623" title="Asmodaeus">
Asmodaeus



</doc>
<doc id="1806624" url="https://pl.wikipedia.org/wiki?curid=1806624" title="Asmodaios">
Asmodaios



</doc>
<doc id="1806625" url="https://pl.wikipedia.org/wiki?curid=1806625" title="Asmoday">
Asmoday



</doc>
<doc id="1806626" url="https://pl.wikipedia.org/wiki?curid=1806626" title="Asmodée">
Asmodée



</doc>
<doc id="1806629" url="https://pl.wikipedia.org/wiki?curid=1806629" title="Asmodee">
Asmodee



</doc>
<doc id="1806631" url="https://pl.wikipedia.org/wiki?curid=1806631" title="Nadzieja Jakubowicz">
Nadzieja Jakubowicz

Nadzieja Jakubowicz (biał. Надзея Якубовіч, ur. 24 lutego 1954 w Narutowiczach) – białoruska lekkoatletka specjalizującą się w rzucie oszczepem, która startowała w barwach Związku Radzieckiego.
W 1976 roku startowała w igrzyskach olimpijskich, gdzie z wynikiem 59,16 zajęła 7. miejsce. Dwa razy (w 1975 oraz 1977) sięgała po złoto uniwersjady. Swoją międzynarodową karierę rozpoczęła w 1970 roku zajmując piątą lokatę w mistrzostwach Europy juniorów. Rekord życiowy: 63,68 (1983).

</doc>
<doc id="1806633" url="https://pl.wikipedia.org/wiki?curid=1806633" title="Asmodei">
Asmodei



</doc>
<doc id="1806634" url="https://pl.wikipedia.org/wiki?curid=1806634" title="Asmodeios">
Asmodeios



</doc>
<doc id="1806635" url="https://pl.wikipedia.org/wiki?curid=1806635" title="Zadnie Koperszady">
Zadnie Koperszady



</doc>
<doc id="1806636" url="https://pl.wikipedia.org/wiki?curid=1806636" title="Przednie Koperszady">
Przednie Koperszady



</doc>
<doc id="1806637" url="https://pl.wikipedia.org/wiki?curid=1806637" title="Asmodeo">
Asmodeo



</doc>
<doc id="1806638" url="https://pl.wikipedia.org/wiki?curid=1806638" title="Asmodeius">
Asmodeius



</doc>
<doc id="1806639" url="https://pl.wikipedia.org/wiki?curid=1806639" title="Asmodi">
Asmodi



</doc>
<doc id="1806640" url="https://pl.wikipedia.org/wiki?curid=1806640" title="Aszmadia">
Aszmadia



</doc>
<doc id="1806641" url="https://pl.wikipedia.org/wiki?curid=1806641" title="Jezioro Czarne (gmina Wierzbinek)">
Jezioro Czarne (gmina Wierzbinek)

Jezioro Czarne - niewielkie jezioro w Polsce, położone w gminie Wierzbinek, w powiecie konińskim. Wchodzi w skład stanowiska szczytowego Kanału Ślesińskiego.

</doc>
<doc id="1806642" url="https://pl.wikipedia.org/wiki?curid=1806642" title="Aszmedai">
Aszmedai



</doc>
<doc id="1806643" url="https://pl.wikipedia.org/wiki?curid=1806643" title="Równopłetwe">
Równopłetwe



</doc>
<doc id="1806645" url="https://pl.wikipedia.org/wiki?curid=1806645" title="Percopsiformes">
Percopsiformes



</doc>
<doc id="1806646" url="https://pl.wikipedia.org/wiki?curid=1806646" title="Ahir">
Ahir

Ahir (sanskr. "ahīr") – kasta pasterzy i mleczarzyw północno-zachodnich Indiach (głównie Maharasztra). Utożsamiani ze starożytnymi Abhirami. Posługują się dialektem języka marathi. Są wyznawcami Mahadewy.

</doc>
<doc id="1806647" url="https://pl.wikipedia.org/wiki?curid=1806647" title="Aszmedaj">
Aszmedaj



</doc>
<doc id="1806648" url="https://pl.wikipedia.org/wiki?curid=1806648" title="Hans Willenpart">
Hans Willenpart

Hans Willenpart (ur. 1927 w Scheibbs – zm. 1979) – austriacki alpinista i himalaista. Jego największym osiągnięciem było zdobycie 7 lipca 1956 po raz pierwszy ośmiotysięcznika Gaszerbrum II wraz z Fritzem Moravcem i Josephem Larchem. Poza tym zdobył jeszcze między innymi Matterhorn.

</doc>
<doc id="1806649" url="https://pl.wikipedia.org/wiki?curid=1806649" title="Chashmodai">
Chashmodai



</doc>
<doc id="1806650" url="https://pl.wikipedia.org/wiki?curid=1806650" title="Calibre 89">
Calibre 89



</doc>
<doc id="1806651" url="https://pl.wikipedia.org/wiki?curid=1806651" title="Wyżni Granacki Przechód">
Wyżni Granacki Przechód

Wyżni Granacki Przechód (słow. "Vyšné Granátové sedlo") – szeroka przełęcz położona na wysokości ok. 2230 m n.p.m. znajdująca się poniżej masywu Granatów Wielickich w słowackiej części Tatr Wysokich. Oddziela ona Wielką Granacką Turnię od Wielkiej Granackiej Baszty znajdującej się w masywie Granackich Baszt. Siodło Wyżniego Granackiego Przechodu jest wyłączone z ruchu turystycznego i nie prowadzą na nie żadne znakowane szlaki turystyczne.
Przez Wyżni Granacki Przechód przechodzi system trawiastych zachodów zwany Granacką Ławką, który biegnie w poprzek południowo-zachodnich stoków Granatów Wielickich opadających w kierunku Doliny Wielickiej.

</doc>
<doc id="1806652" url="https://pl.wikipedia.org/wiki?curid=1806652" title="Sidonay">
Sidonay



</doc>
<doc id="1806654" url="https://pl.wikipedia.org/wiki?curid=1806654" title="Szammadai">
Szammadai



</doc>
<doc id="1806657" url="https://pl.wikipedia.org/wiki?curid=1806657" title="Sławomir Matczak">
Sławomir Matczak

Sławomir Matczak (ur. 17 czerwca 1961 w Warszawie) – polski dziennikarz telewizyjny, publicysta związany z TVP.
Życiorys.
W 1984 ukończył studia na Wydziale Aktorskim w PWST w Warszawie.
Aktor Teatru Polskiego w Warszawie w latach 1984–1990. Zagrał postać Willy Neumana w Pograniczu w ogniu. Od 1991 współpracował z Telewizją Polską. Współpracował z Krajową Szkołą Sądownictwa i Prokuratury oraz Polskim Instytutem Dyplomacji. W kwietniu 2013 założył własną firmę szkoleniową „ESEMEDIA”. W październiku zarejestrował „Fundację Mała Polska” w Nepalu. W lipcu 2014 przeniesiony do Agencji Pracy Tymczasowej Leasing Team skąd w lipcu 2015 został dyscyplinarnie zwolniony. Dziennikarz programu informacyjnego Panorama w TVP2. W TVP3 i TVP Info redaktor do spraw ekonomicznych.
Wydawca serwisów TVP Info oraz programów publicystycznych Twoje Info, Twoja Sprawa oraz reportaży w programie Puls Polski. Dziewięciokrotny laureat nagrody dziennikarskiej "Ostrego Pióra". Wykładowca na wydziałach dziennikarskich i PR na Uniwersytecie Ekonomicznym w Poznaniu, w Wyższej Szkole Bankowej w Poznaniu, w Wyższej Szkole Europejskiej im ks. Tischnera w Krakowie, Uniwersytecie Śląskim w Katowicach (od 2009).
Życie prywatne.
Był mężem Jolanty Pieńkowskiej, z którą ma syna Mateusza (ur. 1987). Obecnie żonaty z Agnieszką Suwaj, z którą ma dwoje dzieci, Magdę i Mikołaja.

</doc>
<doc id="1806658" url="https://pl.wikipedia.org/wiki?curid=1806658" title="Wałentyn Silwestrow">
Wałentyn Silwestrow

Wałentyn Wasylowycz Silwestrow, ukr. Валентин Васильович Сільвестров (ur. 30 września 1937 w Kijowie) – ukraiński kompozytor, Ludowy Artysta Ukrainy, laureat Państwowej Nagrody im. Tarasa Szewczenki.
W 1963 roku ukończył Konserwatorium Kijowskie, gdzie studiował kompozycję u Borysa Latoszynskiego. W połowie lat sześćdziesiątych XX wieku Silwestrow stał się słynnym kompozytorem kierunku awangardowego, korzystając z techniki dodekafonicznej, aleatorycznej i sonorystycznej. Dzieła Silwestrowa zaczęli grać tacy muzycy, jak Gidon Kremer, Aleksiej Lubimow czy Iwan Monighetti.
W latach siedemdziesiątych XX wieku kompozytor porzucił techniki awangardowe i zaczął orientować się na postmodernizm.
Dorobek twórczy Silwestrowa:

</doc>
<doc id="1806661" url="https://pl.wikipedia.org/wiki?curid=1806661" title="Klemens Ignacy Ustrzycki">
Klemens Ignacy Ustrzycki

Klemens Ignacy Ustrzycki z Unichowa (niem. Vainagh, węg. Vajnág (ukr. Вонігово) obecnie Rejon tiacziwski) herbu Przestrzał (ur. w 1660 – zm. 6 czerwca 1720) – kasztelan sanocki 1720, stolnik zakroczymski, podkomorzy, poseł na sejm. Jeden z kolejnych właścicieli m.in. Rzepnika, Ustrzyk Dolnych.
Był synem Macieja Stanisława Ustrzyckiego – kasztelana sanockiego i Marianny Brzezińskiej. Ożeniony w 1688 w Łękach z córką hr. Kazimierza Karola Tarnowskiego h. Leliwa Franciszką Tarnowską. Z ich rąk gmina Wojkówka trafiła w posiadanie rodziny Górskich. 
Żył w czasach kiedy to w 1667 sejm za zasługi i fundację kościoła w Jasieniu, zezwolił jego ojcu; Maciejowi Stanisławowi Ustrzyckiemu, na zamianę królewskich Ustrzyk Dolnych wraz z Jasieniem za Ustrzyki Górne.
W wyniku działań kasztelana sanockiego – Klemensa Ustrzyckiego herbu Przestrzał, Ustrzyki Dolne, po kilku latach; w 1723 r., uzyskały prawa miejskie., czyli dopiero po śmierci starającego się o te przywileje.

</doc>
<doc id="1806663" url="https://pl.wikipedia.org/wiki?curid=1806663" title="Nachodka (zatoka)">
Nachodka (zatoka)

Zatoka Nachodka (ros. "залив Находка", do 1972 Zatoka Ameryka) – jedna z zatok, na które dzieli się rosyjska Zatoka Piotra Wielkiego. Nad zatoką położone jest miasto Nachodka.
Zatoka została odkryta w 1855 roku. W 1859 została zbadana przez załogę rosyjskiej korwety "Amerika", zaś pierwsze osiedle ("Amerikanka") założono w 1907 roku nazywając je na cześć tego statku. Również zatoka początkowo nosiła nazwę "Amerika" (). Nazwę zmieniono na obecną w 1972 roku.
Hydrografia.
Szerokość zatoki przy wejściu wynosi około 18 km. Długość 13,5 km. Maksymalna głębokość wynosi 70 m. Pływy do 60 cm. Od otwartego morza osłania ją Wyspa Lisia.
Do Nachodki uchodzą m.in. rzeki Partizanskaja i Kamienka.
Zachodnia część zatoki, oddzielona półwyspem, na końcu którego znajduje się przylądek Mys Astafjewa, również nosi nazwę Nachodka (). Nazwa ta jest starsza, funkcjonowała w czasach kiedy zewnętrzną zatokę Nachodka nazywano jeszcze Amerika.

</doc>
<doc id="1806665" url="https://pl.wikipedia.org/wiki?curid=1806665" title="Joseph Larch">
Joseph Larch

Joseph „Sepp” Larch (ur. 28 lipca 1930 w Bolzano, zm. 7 października 2011 w Weyer) – włoski himalaista i alpinista. Zdobywca między innymi Eigeru, Matterhornu i Mercedario. Najbardziej zasłynął jako jeden z trzech pierwszych ludzi na szczycie Gaszerbrum II razem z Fritzem Moravcem i Hansem Willenpartem.
Życiorys.
Od dziesiątego roku życia mieszkał w Weyer w Austrii. Był żonaty od 1962, miał syna. Zmarł w wieku 81 lat.

</doc>
<doc id="1806666" url="https://pl.wikipedia.org/wiki?curid=1806666" title="Inkwizytor">
Inkwizytor



</doc>
<doc id="1806668" url="https://pl.wikipedia.org/wiki?curid=1806668" title="Sopwith Baby">
Sopwith Baby

Sopwith Baby – brytyjski dwupłatowy wodnosamolot rozpoznawczy i bombowy z czasów I wojny światowej.
Historia rozwoju.
Samolot Sopwith Baby opracowano w wytwórni lotniczej Sopwith Aviation Company jako rozwinięcie samolotu Sopwith Tabloid i jego pływakowej wersji Sopwith Schneider, zwycięzcy Pucharu Schneidera z 1914 roku. Pierwszych 12 samolotów Schneider zostało zamówionych przez Royal Naval Air Service (RNAS) w styczniu 1915 i dostarczone przez wytwórnie do maja tegoż roku. Ogółem do 1916 roku zakłady Sopwith dostarczyły RNAS 136 samolotów Schneider.
Próby wykorzystania wodnosamolotów Sopwith Schneider do zwalczania niemieckich sterowców operujących nad Morzem Północnym wykazały ich wady jako samolotów wojskowych: niedostateczną prędkość wznoszenia, słabe uzbrojenie i nie najlepsze właściwości podczas startu i lądowania na powierzchni morza. W trakcie eksploatacji okazało się również, że wadliwie skonstruowane pływaki wodnosamolotu powodują wypadki w trakcie wodowania.
Modyfikacje samolotu Schneider, wraz z instalacją nowego, mocniejszego silnika rotacyjnego Clerget 9Z o mocy 110 KM stały się przyczyną powstania nowego typu wodnosamolotu, który otrzymał oficjalną nazwę Sopwith Baby. Poza nowym silnikiem i pływakami o zmodyfikowanym kształcie głównymi różnicami w stosunku do poprzednika było zastosowanie lotek w miejsce elastycznych końcówek krawędzi spływu, usterzenie pionowe o zwiększonej powierzchni oraz, w późniejszych egzemplarzach, zmiana kształtu okapotowania silnika.
Samoloty Baby były produkowane zarówno przez macierzystą wytwórnię, jak i zakłady Blackburn Aircraft, Parnall i Fairey (w dwu ostatnich jako zmodyfikowana wersja pod nazwą Fairey Hamble Baby). Ogółem wyprodukowano 286 samolotów Baby i 180 Hamble Baby. Produkcją licencyjną podjęły włoskie zakłady Ansaldo, niewielka liczba samolotów budowana była także w Norwegii.
Opis konstrukcji.
Sopwith Baby był dwupłatowym wodnosamolotem pływakowym z dwoma głównymi pływakami pod skrzydłami oraz dodatkowym zamocowanym pod usterzeniem. W celu umożliwienie startu z pokładów startowych okrętów, możliwe było użycie podwozia kołowego, odrzucanego po starcie. Konstrukcja maszyny była drewniana kryta płótnem i częściowo blachą. Napęd stanowił silnik rotacyjny Clerget 9Z o mocy 110 KM lub Clerget 9B 130 KM (w późniejszych samolotach budowanych w Blackburn Aircraft). Podstawowym uzbrojeniem strzeleckim był karabin maszynowy Lewis kal. 7,7 mm, instalowany nad kabiną pilota na górnym płacie lub synchronizowany na osłonie silnika. Ponadto samolot mógł przenosić pod skrzydłami dwie bomby po 28 kg lub cztery lżejsze.
Użycie operacyjne.
Samoloty Sopwith Baby, ze względu na małe rozmiary, mogły być używane nie tylko z pokładów dużych okrętów, ale także przenoszone przez mniejsze jednostki, jak trałowce czy stawiacze min. Poza RNAS Baby były także używane przez dywizjony lotnictwa morskiego Royal Air Force. Ich głównymi zadaniami było rozpoznanie na rzecz Royal Navy, bombardowanie celów na wybrzeżu przeciwnika oraz zwalczanie niemieckich sterowców. Używające wodnosamolotów Baby dywizjony RAF i RNAS stacjonowały nie tylko w Wielkiej Brytanii, ale także na wybrzeżu francuskim, wyspach greckich, we Włoszech i w Egipcie.
Sopwith Baby stanowiły główne wyposażenie brytyjskich transportowców wodnosamolotów operujących w czasie I wojny światowej na Morzu Północnym i Atlantyku. Z innych większych okrętów posiadały je m.in. monitor HMS „Roberts”, krążowniki HMS „Lowestoft”, HMS „Doris”, HMS „Endymion” i HMS „Minerva”, australijski krążownik HMAS „Brisbane”, stawiacz min HMS „Princess Margaret”. Eksperymentalnie próbowano wykorzystać do przenoszenia wodnosamolotów okręt podwodny HMS E22, przenoszący na specjalnie zabudowanej platformie dwie maszyny Schneider, jednak próby prowadzone w kwietniu 1916 roku zakończyły się fiaskiem.
Sopwith Baby były także używane przez lotnictwo wojskowe Kanady, Francji, Grecji, Włoch, Norwegii i Chile. Norweska flota przeprowadzała na przełomie lat 20. i 30. próby ze stacjonowaniem dwóch wodnosamolotów na pancerniku obrony wybrzeża „Tordenskjold”. Samoloty te w 1928 roku brały udział w poszukiwaniach zaginionego w Arktyce Roalda Amundsena.

</doc>
<doc id="1806672" url="https://pl.wikipedia.org/wiki?curid=1806672" title="Stanisław Olesiejuk">
Stanisław Olesiejuk

Stanisław Olesiejuk (ur. 17 listopada 1956 w Międzyrzecu Podlaskim) – polski artysta malarz, pedagog, nauczyciel plastyki, historii sztuki, wiedzy o kulturze oraz przysposobienia obronnego. Mieszka w Gdyni.
Życiorys.
Ukończył Państwowe Liceum Sztuk Plastycznych w Lublinie oraz Instytut Wychowania Artystycznego UMCS w Lublinie. Dyplom w pracowni malarstwa sztalugowego prof. Mariana Stelmasika w 1983 r. Uczeń Ryszarda Winiarskiego, Koji Kamoji, Maksymiliana Snocha, Bogumiła Zagajewskiego.
Od 1980 nauczyciel plastyki, historii sztuki, wiedzy o kulturze, przysposobienia obronnego i edukacji dla bezpieczeństwa (Biała Podlaska, Gdynia, Gdańsk – Centrum Edukacji Nauczycieli). Wykładowca malarstwa i rysunku w Nadbałtyckim Stowarzyszeniu Plastyków im. Mariana Mokwy w Gdańsku (2002–2011) i Gdańskiej Akademii Sztuki Seniora (2011 do chwili obecnej). II stopień specjalizacji w dziedzinie plastyki. W 2001 otrzymał tytuł nauczyciela dyplomowanego. W 2001 r. ukończył studia podyplomowe w Akademii Marynarki Wojennej w Gdyni, a w 2003 r. studia podyplomowe w Pomorskiej Akademii Pedagogicznej w Słupsku. Artysta malarz w dziedzinie malarstwa sztalugowego, pastelu, gwaszu, rysunku, grafiki warsztatowej i użytkowej.

</doc>
<doc id="1806676" url="https://pl.wikipedia.org/wiki?curid=1806676" title="Wipashyin">
Wipashyin



</doc>
<doc id="1806677" url="https://pl.wikipedia.org/wiki?curid=1806677" title="Ashmadia">
Ashmadia



</doc>
<doc id="1806679" url="https://pl.wikipedia.org/wiki?curid=1806679" title="Ashmodai">
Ashmodai



</doc>
<doc id="1806680" url="https://pl.wikipedia.org/wiki?curid=1806680" title="Ashmodei">
Ashmodei



</doc>
<doc id="1806681" url="https://pl.wikipedia.org/wiki?curid=1806681" title="Łyżka (ujednoznacznienie)">
Łyżka (ujednoznacznienie)



</doc>
<doc id="1806682" url="https://pl.wikipedia.org/wiki?curid=1806682" title="Asimodai">
Asimodai



</doc>
<doc id="1806683" url="https://pl.wikipedia.org/wiki?curid=1806683" title="Asmodeu">
Asmodeu



</doc>
<doc id="1806685" url="https://pl.wikipedia.org/wiki?curid=1806685" title="Okręg wyborczy Avondale">
Okręg wyborczy Avondale

Okręg wyborczy Avondale powstał w 1939 i wysyłał do południoworodezyjskiej, następnie rodezyjskiej, a od 1980 zimbabweńskiej r. Izby Zgromadzeń jednego deputowanego. Prawo kandydowania i głosowania przypadało w nim białym. Okręg znajdował się w Salisbury, na północ od centrum miasta. Został zlikwidowany w 1990 r.

</doc>
<doc id="1806688" url="https://pl.wikipedia.org/wiki?curid=1806688" title="Mohamed Ben Rehaiem">
Mohamed Ben Rehaiem

Mohamed Ben Rehaiem (ur. 20 marca 1951 w Safakisie, zm. 21 sierpnia 2020) – tunezyjski piłkarz występujący na pozycji pomocnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Club Sportif Sfaxien. Grał też w saudyjskim Al-Nassr i emirackim Al-Ain FC.
Kariera reprezentacyjna.
W reprezentacji Tunezji uczestniczył w zakończonych sukcesem eliminacjach Mistrzostw Świata 1978. Na Mundialu wystąpił we wszystkich trzech meczach grupowych z: reprezentacją Meksyku, reprezentacją RFN i reprezentacją Polski.

</doc>
<doc id="1806692" url="https://pl.wikipedia.org/wiki?curid=1806692" title="Felicia Țilea-Moldovan">
Felicia Țilea-Moldovan

Felicia Țilea-Moldovan (ur. 29 września 1967 w Măgura Ilvei) – rumuńska lekkoatletka specjalizująca się w rzucie oszczepem.
Czterokrotnie reprezentowała Rumunię na igrzyskach olimpijskich - Atlanta 1996, Sydney 2000, Ateny 2004 oraz Pekin 2008. Siedem razy brała udział w mistrzostwach świata (w latach 1993 - 2007). W roku 1995 została wicemistrzynią świata. Brązowa medalistka mistrzostw Europy (1994). Mistrzyni uniwersjady, która w 1995 roku odbyła się w Fukuoce. Ośmiokrotna mistrzyni Rumunii. Rekordy życiowe: nowy model oszczepu - 63,89 (16 sierpnia 2002, Zurych); stary model - 69,26 (1996, rekord Rumunii).

</doc>
<doc id="1806694" url="https://pl.wikipedia.org/wiki?curid=1806694" title="Felicia Tilea">
Felicia Tilea



</doc>
<doc id="1806695" url="https://pl.wikipedia.org/wiki?curid=1806695" title="Abderraouf Ben Aziza">
Abderraouf Ben Aziza

Abderraouf Ben Aziza (ur. 23 września 1953 w Grombalii) - tunezyjski piłkarz występujący na pozycji napastnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Étoile Sportive du Sahel. Grał również w Al-Nassr i CS Hammam-Lif.
Kariera reprezentacyjna.
W reprezentacji Tunezji uczestniczył w zakończonych sukcesem eliminacjach Mistrzostw Świata 1978. Na mundialu wystąpił w dwóch meczach grupowych z: reprezentacją Meksyku i reprezentacją RFN.

</doc>
<doc id="1806697" url="https://pl.wikipedia.org/wiki?curid=1806697" title="Skarboferm">
Skarboferm

Skarboferm (Polskie Kopalnie Skarbowe na Górnym Śląsku Spółka Dzierżawna S.A. w Katowicach) – polsko-francuska spółka akcyjna utworzona w celu eksploatacji polskiej własności państwowej na obszarze Górnego Śląska. Funkcjonowała w latach 1922–1939.
Geneza.
Spółka powstała 25 lutego 1922 jako efekt polsko-francuskiej umowy z 1 marca 1921, przyznającej Francji szczególne uprawnienia na terenie Górnego Śląska w zamian za kredyty udzielone Polsce na prowadzenie wojny polsko-bolszewickiej, polityczne wsparcie przyłączenia Górnego Śląska do Polski w trakcie i po trzecim powstaniu śląskim, początkowo nosiła nazwę "Skarboferme". W radzie nadzorczej spółki zasiadł Henri Le Rond – przewodniczący Międzysojuszniczej Komisji Plebiscytowej.
Działalność.
Przedmiotem działalności spółki była dzierżawa niektórych składników mienia Skarbu Państwa na Górnym Śląsku. W skład dzierżawionego mienia wchodziły kopalnie węgla kamiennego: "Bielszowice", "Król" (od 1937 podzielona na kopalnie "Prezydent Mościcki" i "Św. Barbara"), "Knurów" i "Wyzwolenie" (zamknięta w 1932). Kompleks dzierżawny obejmował także koksownię w Knurowie, brykietownię, fabrykę syntetycznego amoniaku i trzy majątki ziemskie (między innymi w Czuchowie). Majątek ten spółka objęła w dzierżawę, po podpisaniu umowy w dniu 4 września 1922, na 36 lat, z możliwością przedłużenia. Czynsz dzierżawny wynosił 8% czystego zysku spółki, ale nie był regularnie płacony państwu i w 1938 zaległości z tego tytułu wynosiły ponad 29 milionów złotych. Umowa przewidywała, że na inwestycje przedsiębiorstwo będzie przeznaczało 6% rocznego czystego zysku.
W momencie utworzenia spółki jej kapitał zakładowy określono na kwotę 300 milionów marek niemieckich, w 1924 kapitał ten wynosił złotych, w 1929 złotych, zaś od 1933 złotych. Udziałowcami spółki byli polski Skarb Państwa (50% udziału w kapitale zakładowym) i przedsiębiorcy francuscy zgrupowani w Société de Gestion d’Intérêts à l’Etranger (50% udziału w kapitale zakładowym).
Skarboferm był największą spółką węglową w międzywojennej Polsce. Charakteryzował się wysoką, ustabilizowaną i rentowną produkcją. W zależności od okresu na Skarboferm przypadało od 7,5% do 11% krajowego wydobycia węgla i aż od 15% do 17% udziału w eksporcie tego surowca. Spółka dysponowała siecią placówek sprzedaży i nabrzeżem w Gdyni (spółka "Skarbpol" w Gdyni, wyłączna własność Skarbofermu).
Pracownikiem i dyrektorem generalnym Skarbofermu był Julian Zagórowski.
Losy spółki podczas II wojny światowej.
W 1939 Skarboferm został przejęty w komisaryczny zarząd Haupttreuhandstelle Ost (Głównego Urzędu Powierniczego Wschód), zaś później do 1945 wszedł w skład Bergwerksverwaltung Oberschlesien GmbH der Reichswerke Hermann Göring.

</doc>
<doc id="1806700" url="https://pl.wikipedia.org/wiki?curid=1806700" title="Alejandra García">
Alejandra García

Alejandra García (ur. 13 czerwca 1973 w Buenos Aires) – argentyńska lekkoatletka, tyczkarka.
Osiągnięcia.
Trzykrotnie reprezentowała Argentynę podczas igrzysk olimpijskich:

</doc>
<doc id="1806702" url="https://pl.wikipedia.org/wiki?curid=1806702" title="Mohamed Ben Mouza">
Mohamed Ben Mouza

Mohamed Ben Moussa (ur. 5 kwietnia 1954 w Tunisie) - tunezyjski piłkarz występujący na pozycji napastnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Club Africain.
Kariera reprezentacyjna.
Z reprezentacją Tunezji uczestniczył w Mistrzostwach Świata 1978. Na Mundialu był rezerwowym i nie wystąpił w żadnym meczu.

</doc>
<doc id="1806704" url="https://pl.wikipedia.org/wiki?curid=1806704" title="António Sousa">
António Sousa

António Sousa, właśc. António Augusto Gomes de Sousa (ur. 28 kwietnia 1957 w São João da Madeira) - piłkarz portugalski grający na pozycji lewego pomocnika. Jest ojcem Ricardo Sousy, także piłkarza, obecnie grającego w NK Drava Ptuj.
Kariera klubowa.
Karierę piłkarską António Sousa rozpoczął w klubie AD Sanjoanense. Następnie trafił do SC Beira-Mar. W sezonie 1975/1976 zadebiutował w jego barwach w pierwszej lidze portugalskiej i od czasu debiutu był podstawowym zawodnikiem drużyny. W 1977 roku spadł wraz z Beirą-Mar do drugiej ligi, ale w sezonie 1978/1979 ponownie występował w pierwszej lidze.
W 1979 roku António Sousa przeszedł do FC Porto, w którym, podobnie jak w Beira-Mar, zaczął grać w pierwszym składzie. W 1980 roku wywalczył z Porto wicemistrzostwo Portugalii, a w 1981 roku powtórzył to osiągnięcie. W 1983 i 1984 roku ponownie był z Porto drugi w lidze, a w tym drugim przypadku zdobył też Puchar Portugalii. Latem 1984 roku odszedł do Sportingu. W 1985 roku został wicemistrzem kraju. W Sportingu grał przez dwa lata i następnie wrócił do Porto. W 1987 roku wystąpił w zwycięskim 2:1 finale Pucharu Mistrzów z Bayernem Monachium. W tym samym roku wywalczył także wicemistrzostwo kraju, Superpuchar Europy i Puchar Interkontynentalny. W 1988 roku zdobył krajowy puchar oraz tytuł mistrza Portugalii.
W 1989 roku António Sousa ponownie został piłkarzem SC Beira-Mar. W 1991 roku wystąpił w przegranym 1:2 finale pucharu z FC Porto. W 1993 roku przeszedł do Gil Vicente z miasta Barcelos. Rok później odszedł do drugoligowego AD Ovarense. Karierę piłkarską zakończył w 1996 roku jako gracz swojego pierwszego klubu, AD Sanjoanense.
Kariera reprezentacyjna.
W reprezentacji Portugalii António Sousa zadebiutował 15 kwietnia 1981 roku w zremisowanym 1:1 towarzyskim meczu z Bułgarią. W 1984 roku został powołany przez selekcjonera Fernanda Cabritę do kadry na Euro 84. Na tym turnieju był podstawowym zawodnikiem Portugalii i rozegrał cztery spotkania: z RFN (0:0), z Hiszpanią (1:1 i gol w 52. minucie), z Rumunią (1:0) i półfinale z Francją (2:3).
Z kolei w 1986 roku na mistrzostwach świata w Meksyku António Sousa zagrał w trzech meczach: z Anglią (1:0), z Polską (0:1) i z Marokiem (1:3). Od 1981 do 1989 roku rozegrał w kadrze narodowej 27 meczów i strzelił jednego gola.
Kariera trenerska.
Po zakończeniu kariery piłkarskiej António Sousa został trenerem. Prowadził AD Sanjoanense, SC Beira-Mar, którą doprowadził do zdobycia Pucharu Portugalii w 1999 roku, Rio Ave FC, F.C. Penafiel i ponownie SC Beira-Mar.

</doc>
<doc id="1806705" url="https://pl.wikipedia.org/wiki?curid=1806705" title="Antonio Sousa">
Antonio Sousa



</doc>
<doc id="1806709" url="https://pl.wikipedia.org/wiki?curid=1806709" title="Rafał Kazimierz Makowiecki">
Rafał Kazimierz Makowiecki

Rafał Kazimierz Makowiecki z Borzymia (czyli Bożymia) herbu Pomian (zm. 1689) – kasztelan sanocki (1676-1678), i kamieniecki w 1678 roku, starosta trembowelski w latach 1650-1676, podstoli halicki w latach 1649-1650, dworzanin królewski w 1650 roku, rotmistrz wojska powiatowego ziemi halickiej w 1657 roku i w latach 1660-1665.
Był synem kasztelana halickiego, którego brat Wojciech Makowiecki zginął pod Cecorą. Dziadek jego Jan Makowiecki był rotmistrzem walczącym na Węgrzech.
Poślubił Teresę Dembińską – podkomorzankę krakowską.
6 października 1649 r. brał udział w sejmiku halickim. Poseł na sejm 1649/1650 roku z sejmiku halickiego województwa ruskiego. Poseł sejmiku halickiego na sejm 1650 roku, sejm 1659 roku, sejm 1664/1665 roku, sejm nadzwyczajny 1668 roku.
9 sierpnia 1650 otrzymał od Jana Kazimierza starostwo trembowelskie. Do jego posiadłości należał m.in. zamek w Zawałowie.
Zabiegał o pozyskanie jezuity Stanisława Solskiego. W 1666 roku był deputatem ziemi halickiej na Trybunał Główny Koronny w Lublinie.
W latach 1663-1685 z fundacji Rafała Kazimierza Makowieckiego, zbudowany został kościół pw. Zesłania św. Ducha w Żabnie.
Brał udział z królem Janem Kazimierzem w wyprawach wojennych przeciw Kozakom, Tatarom, Turkom i Moskwie, oraz wiele wykazał męstwa w boju, walcząc jako rotmistrz. Przywiózł prochy rodziców z Podola do kościoła świętych apostołów Piotra i Pawła w Krakowie, gdzie też w 1689 roku został pochowany.

</doc>
<doc id="1806710" url="https://pl.wikipedia.org/wiki?curid=1806710" title="Kamienica Wulflama">
Kamienica Wulflama

Kamienica Wulflama (niem. "Wulflamhaus") – kamienica przy "Alter Markt" 5 w Stralsundzie.
Kamienica stoi na Starym Rynku na wprost ratusza. Wybudowana została w 1358 r. na zlecenie ówczesnego burmistrza Stralsundu Bertrama Wulflama. Została zaprojektowana i wykonana w stylu charakterystycznym dla północnoniemieckiego gotyk.
W architekturze budynku przyciąga wzrok bogato zdobiona ściana szczytowa. Filary w kształcie wieloboków (wykonane z przeplatających się cegieł glazurowanych i zwykłych) oraz wystawne formy zdobnicze ścian, nawiązują jednoznacznie do zdobionej fasady ratusza. Stanowi to wyraźne świadectwo potęgi jednej z najstarszych kupieckich rodzin.
Z uwagi na zły stan wyremontowana pod koniec XIX wieku. Po gruntownej renowacji kamienicy przeprowadzonej przez polskich konserwatorów, jaka miała miejsce w latach 1987–1991, dziś mieści się tu restauracja z widokiem na ratusz i kościół św.Mikołaja.

</doc>
<doc id="1806711" url="https://pl.wikipedia.org/wiki?curid=1806711" title="George Bell">
George Bell

George Irving Bell (ur. 4 sierpnia 1926 w Evanston, zm. 28 maja 2000 w Los Alamos) – amerykański fizyk, biolog i wspinacz. 
Życiorys.
Przeniósł się do Nowego Meksyku w 1951 roku, gdzie przez prawie 50 lat był siłą napędową w Oddziale Fizyki Teoretycznej Narodowego Laboratorium Los Alamos (LANL). Pracował między innymi nad fizyką reaktorów jądrowych oraz immunologią. Jako wspinacz zdobył takie szczyty jak: Yerupaja i Mount Waddington, ale najważniejszym jego osiągnięciem jest dokonanie pierwszego wejścia na Maszerbrum razem z Willim Unsoeldem.

</doc>
<doc id="1806712" url="https://pl.wikipedia.org/wiki?curid=1806712" title="Dyskografia Wu-Tang">
Dyskografia Wu-Tang



</doc>
<doc id="1806713" url="https://pl.wikipedia.org/wiki?curid=1806713" title="Ołeksandr Wasin">
Ołeksandr Wasin

Ołeksandr Mykołajowycz Wasin (ukr. Олександр Миколайович Васін, ros. Александр Николаевич Васин, "Aleksandr Nikołajewicz Wasin"; ur. 8 kwietnia 1949 w Dubnie, zm. 10 stycznia 2021) – ukraiński piłkarz pochodzenia białoruskiego, grający na pozycji napastnika, trener piłkarski.
Kariera piłkarska.
Kariera klubowa.
Karierę piłkarską rozpoczął w drużynie Kołhospnyk Równe. W latach 1968-1969 odbywał służbę wojskową w SKA Lwów. Potem bronił barw Budiwelnyka Połtawa (j.ros. Stroitiel), skąd w 1971 przeszedł do Szachtara Donieck, gdzie występował do 1976 roku. Karierę zakończył w Dynamie Mińsk.
Kariera trenerska.
Po zakończeniu kariery zawodniczej najpierw trenował Dniapro Mohylew, z którym awansował do Pierwszej Ligi ZSRR. Potem pracował w rosyjskimi zespołami, m.in. Kristałł Diatkowo. Obecnie pracuje w Miejskim Oddziale Związku Piłki Nożnej w Doniecku na stanowisku trenera dzieci 1992 roku urodzenia.

</doc>
<doc id="1806715" url="https://pl.wikipedia.org/wiki?curid=1806715" title="Arnold Gehlen">
Arnold Gehlen

Arnold Gehlen (ur. 29 stycznia 1904 w Lipsku, zm. 30 stycznia 1976 w Hamburgu) – niemiecki filozof i socjolog.
Życiorys.
Studiował w Lipsku i Kolonii. Po habilitacji uzyskanej w 1930 roku wykładał (obejmując kolejno katedry filozofii, psychologii i socjologii) na uniwersytetach we Frankfurcie, Königsbergu (Królewcu) i Wiedniu. W roku 1933 wstąpił do Narodowosocjalistycznej Niemieckiej Partii Robotników, a 1943 roku został wcielony do Wehrmachtu. Po denazyfikacji uczył na uczelni w Spirze a następnie, w latach 1962-1969, na politechnice w Akwizgranie.
Poglądy i koncepcje.
Na jego myśl największy wpływ wywarli Hans Driesch, Nicolai Hartmann a szczególnie Max Scheler. Jest jednym z głównych przedstawicieli antropologii filozoficznej. W 1940 roku ogłosił drukiem ważną w jego dorobku pracę "Der Mensch. Seine Natur und seine Stellung in der Welt" ("Człowiek. Jego natura i miejsce w świecie"). Wywarł wpływ na wielu współczesnych, niemieckich myślicieli konserwatywnych. Wiele jego koncepcji takich jak "Reizüberflutung" ("przeciążenie sensoryczne"), "deinstytucjonalizacja", "post-historia" zdobyły sobie popularność w Niemczech. Był ostrym krytykiem ruchów protestacyjnych jakie rozwinęły się w latach 60. Uważał, że człowiek jest nacechowany "brakiem i niedostatkiem", w związku z czym musi zostać utrzymana opieka państwa nad nim. Państwo powinno jednocześnie dać mu pewien zakres swobody, w którym będzie się mógł rozwijać. Krytykował ruchy antypaństwowe lat 60., jako wymierzone przeciwko samemu człowiekowi.
Linki zewnętrzne.
Zdjęcie Arnolda Gehlena

</doc>
<doc id="1806716" url="https://pl.wikipedia.org/wiki?curid=1806716" title="Willi Unsoeld">
Willi Unsoeld

Willi Unsoeld (ur. 5 października 1926 w Arcata, zm. 4 marca 1979) – amerykański wspinacz.
Brał udział w pierwszej amerykańskiej wyprawie na Mount Everest w 1963, zakończonej sukcesem. Razem z George’em Bellem dokonał pierwszego wejścia na Maszerbrum. Ponad 200 razy zdobył Mount Rainier. Zginął w lawinie na zboczach Mount Rainier w 1979.

</doc>
<doc id="1806717" url="https://pl.wikipedia.org/wiki?curid=1806717" title="Park Shakuji'i">
Park Shakuji'i

 – kompleks parkowy zlokalizowany w dzielnicy Nerima, w Tokio. Z łączną powierzchnią ponad 20 ha jest jednym z największych parków publicznych w Tokio.
Historia.
Na terenie parku znajdują się pozostałości zamku Shakuji'i, którego budowa datowana jest na okres Kamakura. Był on własnością rodu Toshima i pozostawał ważną budowlą strategiczną przez wiele stuleci, aż do zniszczenia rodu Toshima.
Park pozostawał niezarządzany aż do XX w., gdy stał się popularnym miejscem odpoczynku okolicznej ludności. Władze miasta Tokio w obawie przed zniszczeniem wyjątkowej fauny i flory tego miejsca, objęły nad nim pieczę i ustanowiły Park Miejski Shakuji'i 11 marca 1959 roku.
Roślinność.
W parku posadzonych jest ponad 7,450 drzew. Łącznie z pozostałą roślinnością są to między innymi:
Transport.
Do parku najłatwiej dostać się korzystając z linii kolejowej. 5 minut drogi od parku znajduje się stacja Shakuji'i Kōen

</doc>
<doc id="1806721" url="https://pl.wikipedia.org/wiki?curid=1806721" title="Kościół św. Stanisława Biskupa w Boguszycach">
Kościół św. Stanisława Biskupa w Boguszycach

Kościół pod wezwaniem św. Stanisława Biskupa w Boguszycach w powiecie rawskim (województwo łódzkie) – ufundowany przez Wojciecha Boguskiego, wybudowany w roku 1558, drewniany, 3-nawowy, kryty gontem.
Wnętrze kościoła pokryte jest renesansowymi polichromiami z wizerunkami Chrystusa i Ewangelistów (w prezbiterium) oraz m.in. alegoriami siedmiu grzechów głównych (na stropach naw). Ściany ozdobione są m.in. sceną nawrócenia św. Pawła oraz postaciami polskich biskupów: Wojciecha i Stanisława.

</doc>
<doc id="1806727" url="https://pl.wikipedia.org/wiki?curid=1806727" title="ISAD (ujednoznacznienie)">
ISAD (ujednoznacznienie)



</doc>
<doc id="1806728" url="https://pl.wikipedia.org/wiki?curid=1806728" title="Agnieszka Morawińska">
Agnieszka Morawińska

Agnieszka Barbara Morawińska (ur. 29 czerwca 1944 w Warszawie) – polska historyk sztuki, krytyk sztuki; w latach 1991–1992 wiceminister kultury i sztuki, w latach 1993–1997 ambasador RP w Australii, w latach 2001–2010 dyrektor Zachęty Narodowej Galerii Sztuki, w latach 2010–2018 dyrektor Muzeum Narodowego w Warszawie.
Życiorys.
Jest córką muzeologa i dyplomaty Jana Morawińskiego. Również jej matka – Maria Morawińska-Brzezicka – związana była z muzealnictwem: była pierwszym dyrektorem Muzeum Sportu i Turystyki. Dziadkiem Agnieszki Morawińskiej był Kazimierz Zieleniewski.
Ukończyła studia w Instytucie Historii Sztuki Uniwersytetu Warszawskiego. Uzyskała następnie stopień doktora nauk humanistycznych (podczas przewodu doktorskiego przebywała w ramach stypendium na Harvard University). W latach 1976–1993 była kuratorem Galerii Sztuki Polskiej w Muzeum Narodowym w Warszawie, gdzie stworzyła nową Galerię Malarstwa Polskiego. Prowadziła wykłady na Akademii Sztuk Pięknych w Warszawie.
W latach 1991–1992 pełniła funkcję podsekretarza stanu w Ministerstwie Kultury i Sztuki. W latach 1993–1997 była ambasadorem RP w Australii, akredytowaną jednocześnie w Nowej Zelandii i Papui-Nowej Gwinei. Obejmując tę funkcję, stwierdziła, że jest „trochę feministką”, co nie zostało dobrze odebrane. Po latach przyznała: „Dziś powiedziałabym, że już całkiem jestem tą feministką, ale wtedy stereotypy na temat feministek były gorsze niż obecnie”.
Po powrocie do kraju pracowała jako kurator na Zamku Królewskim w Warszawie oraz jako wykładowca w warszawskiej Akademii Sztuk Pięknych. Autorka wielu wystaw, takich jak „Artystki polskie”, „Malarstwo polskie w czasach Fryderyka Chopina”, „Przedwiośnie. Polska 1880–1920” (prezentowanych w Brukseli podczas Europaliów 2001), „Inwazja Dźwięku” i inne.
W 2001 wygrała konkurs na dyrektora Galerii Zachęta. W październiku 2010 objęła natomiast stanowisko dyrektora Muzeum Narodowego w Warszawie. W maju 2018 złożyła dymisję, motywując ją brakiem efektywnej komunikacji z Ministerstwem Kultury i Dziedzictwa Narodowego.

</doc>
<doc id="1806730" url="https://pl.wikipedia.org/wiki?curid=1806730" title="Dolphin (emulator)">
Dolphin (emulator)

Dolphin – otwarte oprogramowanie, którego zadaniem jest emulacja konsol firmy Nintendo, w tym GameCube oraz Wii. Dostępny jest dla systemów operacyjnych Windows (7 lub nowszy), OS X (10.10 lub nowszy), Linux, a także na mobilny system Android. Jest to również pierwszy emulator, na którym udało się uruchomić gry komercyjne z emulowanych przez niego platform.
Emulator GameCube’a (2003-2006).
Pierwsza eksperymentalna wersja Dolphina emulująca GameCube’a została wydana w 2003 roku. Jednak wszystkie emulowane wówczas gry działały bardzo wolno (ok. 5 kl./s) i posiadały liczne błędy graficzne.
Projekt Dolphin został oficjalnie zarzucony w 2004 roku, kiedy to została wydana finalna wersja 1.01 tego emulatora. Projekt jednak ponownie wskrzeszono w 2005 i 2006 roku, wersja 1.03 została wydana z wieloma udoskonaleniami i z niewielkim wsparciem dźwiękowym w porównaniu z wersją 1.01.
Emulator GameCube’a i Wii (2007-do dziś).
Prawdziwy przełom w projekcie nastąpił 13 maja 2007 roku, kiedy producenci udostępnili publicznie kod źródłowy emulatora na licencji GPLv2. Wtedy też Dolphin zyskał podstawową obsługę konsoli Wii. Projekt zyskał wielu nowych producentów i stale się rozwijał z nowymi wersjami wydawanymi już regularnie. Nowe wersje emulatora były już wydawane jako wersje nieoficjalne „unofficial SVN builds” niż jako oficjalne. Zmieniono również oznaczenia kolejnych wersji z (np. 1.01) na RXXXX (np. R3961).
Do lipca 2009 roku Dolphin był już w stanie emulować większość gier z GameCube’a i Wii, choć część wciąż z błędami graficznymi i dźwiękowymi. Lista wszystkich emulowanych gier jest dostępna na oficjalnej stronie Dolphina. Przykładowe gry emulowane przez Dolphina:
Wymagania sprzętowe.
Dolphin, aby dobrze działać, potrzebuje bardzo mocnego sprzętu komputerowego. Najważniejszy jest procesor, gdyż to on w głównej mierze odpowiada za emulacje. Oficjalnie obsługiwane są procesory pentium 4 i wszystkie nowsze oraz ich odpowiedniki firmy AMD. Jednak zalecane są co najmniej procesory dwurdzeniowe. Zaś karta graficzna musi wspierać OpenGL oraz Pixel Shader 2.0. Generalnie każda nowsza karta firm Nvidia oraz AMD (dawniej ATI) nadaje się do tego emulatora.

</doc>
<doc id="1806732" url="https://pl.wikipedia.org/wiki?curid=1806732" title="Max Ackermann">
Max Ackermann

Max Ackermann (ur. 5 października 1887 w Berlinie, zm. 14 listopada 1975 w Stuttgarcie) – niemiecki malarz, abstrakcjonista.
Ackermann już w dzieciństwie miał kontakt ze sztuką, w pracowni swojego ojca rzeźbił w drewnie oraz wykonywał zdobienia. W latach 1905–1907 pobierał nauki u Henry’ego van de Veldego w jego pracowni w Dreźnie. Kolejne szlify w latach 1908–1909 zdobywał w pracowni Gotthardt Kuehl's, także w Dreźnie. Swoje studia kontynuował u Franza Stucka na Akademii Sztuk Pięknych w Monachium. W wieku 25 lat zaczął uczęszczać do Akademii Sztuk Pięknych w Stuttgarcie, gdzie praktykował u Adolfa Hölzela, który wprowadził go w nowe kierunki malarstwa, od tego czasu malarstwo Ackermanna nabrało cech abstrakcjonizmu.
W czasie I wojny światowej Ackermann zaciągnął się do Landsturmu, w trakcie działań wojennych został ranny, w następstwie czego spędził długi czas w szpitalu, po dojściu do zdrowia przez krótki czas był członkiem grupy artystycznej Błękitny Jeździec. W 1921 roku poznał pioniera abstrakcyjnego tańca Rudolfa von Labana, pod wpływem tej znajomości stworzył serię obrazów. W latach 20. XX wieku pracował jako malarz w Stuttgarcie, gdzie też w 1924 r. miała miejsce jego pierwsza autorska wystawa, podczas której zaprezentował malarstwo figuratywne oraz abstrakcyjne. Rok 1926 spędził w Paryżu, gdzie zaprzyjaźnił się z Pietem Mondrianem oraz Adolfem Loosem. W tym właśnie czasie Wassily Kandinsky ogłosił swój manifest malarstwa abstrakcyjnego. W 1928 r. w Schaller Gallery w Stuttgarcie miała miejsce zbiorowa wystawa, gdzie swoje dzieła oprócz Ackermanna wystawili także Kandinsky oraz George Grosz.
W następnych latach w swojej pracowni organizował letnie warsztaty dla młodych nauczycieli sztuki. W 1930 r. w Stuttgart Volkshochschule prowadził seminarium z zakresu malarstwa abstrakcyjnego, w oparciu o poruszone podczas niego zagadnienia wygłosił wykłady podczas wystawy Adolfa Hölzela w galerii Stuttgart Valentien.
Po dojściu Hitlera do władzy został przez nazistowskie autorytety sklasyfikowany jako jednostka zdegenerowana, w konsekwencji czego w roku 1933 otrzymał zakaz publicznej prezentacji swoich prac, następnie pozbawiony został możliwości nauczania, w końcu jego dzieła zostały skonfiskowane. Na skutek tych represji Ackermann opuścił Stuttgart i przeniósł się do Hornstaad, gdzie wraz z Otto Dixem, Erichem Heckelem oraz Helmuthem Mackem stworzył kolonię artystyczną.
Wiele jego wczesnych prac zostało zniszczonych w okresie II wojny światowej.
Dwukrotnie żonaty z Gertrudą Ostermayer oraz Joanną Strathomeyer, umarł w wieku 88 lat.

</doc>
<doc id="1806734" url="https://pl.wikipedia.org/wiki?curid=1806734" title="Chikuma (miasto)">
Chikuma (miasto)

 – miasto w środkowej części wyspy Honsiu w Japonii, w prefekturze Nagano.
Położenie.
Miasto położone w północnej części prefektury Nagano nad rzeką Chikumą (Shinano). Miasto graniczy z:

</doc>
<doc id="1806736" url="https://pl.wikipedia.org/wiki?curid=1806736" title="Ben Best">
Ben Best

Ben Best (Benjamin P. Best) – dyrektor generalny Cryonics Institute (Instytutu Krioniki), drugiej na świecie największej organizacji krionicznej. Zwolennik przedłużania życia, często cytowany w mediach, określany jako "one of the most knowledgable activists in the cryonics field" ("jeden z najbardziej zorientowanych aktywistów krionicznych").
Ben Best ukończył farmację na University of Louisiana at Monroe, fizykę i informatykę (BSc), oraz finanse (BBA) na Uniwersytecie Simona Frasera w Kolumbii Brytyjskiej w Kanadzie.
Działalność w dziedzinie krioniki.
W latach 1991-1999 Ben Best był przewodniczącym Cryonics Society of Canada (CSC, Kanadyjskiego Stowarzyszenia Krionicznego), założycielem jego strony internetowej, i wydawcą czasopisma "Canadian Cryonics News" (CCN, łączny nakład ok. 60 egzemplarzy) aż do ostatniego numeru na wiosnę 2000. Nadal pełni funkcję członka zarządu CSC. Best był też skarbnikiem w oddziale Mensy w Toronto.
W połowie lat 90. Ben Best, razem z innymi krionikami, wystąpił z Fundacji Alcor i przeszedł do CryoCare Foundation utworzonej pod koniec 1993 przez grupę niezadowolonych aktywistów Alcor. W marcu 1995 został sekretarzem CryoCare, a w 1999 na krótko prezesem, aby zapobiec upadkowi organizacji. Po zamknięciu CryoCare w 2000, głównie z powodu przerwania działalności jej krioprovidera (Biopreservation) w 1999, Best pomógł wynegocjować przeniesienie dwóch pacjentów CryoCare z ośrodka CryoSpan do Alcor.
W 2001 na życzenie ówczesnego Dyrektora Generalnego Paula Wakfera, Best został Dyrektorem Generalnym The Institute For Neural Cryobiology (INC, Instytutu Neuro Kriobiologii).
Ben Best pomógł w ukończeniu projektu Hippocampal Slice Cryopreservation Project (HSCP), rozpoczętego w 1998 w wyniku "The Prometheus Project" (Projektu Prometeusz), zapoczątkowanego przez Wakfera w 1996. HSCP, wspólne dzieło INC i Harbor-UCLA Research and Education Institute, miał na celu witryfikację fragmentów hipokampu w mózgu szczurów, ochłodzenie do -130 °C, ponowne ogrzanie i sprawdzenie ich żywotności. Rezultaty opublikowano w kwietniowym numerze czasopisma "Cryobiology" (Kriobiologia) z 2006.
We wrześniu 2003 Ben Best został Dyrektorem Generalnym Cryonics Institute (CI), zastępując Roberta Ettingera, który przewodził Instytutowi od jego założenia w 1976.
W 2007 Best wygłosił prelekcję "Evidence that Cryonics may Work" ("Dowody, że krionika może działać") na trzeciej konferencji SENS na Uniwersytecie w Cambridge w Anglii. Wystąpienie to opublikowało w 2008 czasopismo Rejuvenation Research pt. "Scientific Justification for Cryonics Practice" ("Naukowe podstawy procedur krioniki").
Ben Best jest autorem najpopularniejszego w internecie "FAQ krioniki", które zastąpiło istniejące w latach 90. FAQ autorstwa Tima Freemana. Na stronie internetowej Bena Best znajdują się liczne naukowe i techniczne informacje dotyczące krioniki.
Działalność w dziedzinie przedłużania życia.
Ben Best działa w dziedzinie biogerontologii. Uczestniczy w akademickich konferencjach biogerontologii, dyskutował z Aubrey de Grey na forum internetowym SAGE KE. Jego monografia "Mechanisms of Aging" ("Mechanizmy starzenia się") została przedrukowana w "Anti-Aging Clinical Protocols 2004-2005" wydawanych przez American Academy of Anti-Aging Medicine (A4M). Artykuł Bena Best "Nuclear DNA damage as a direct cause of aging" ("Uszkodzenia rdzenia DNA jako bezpośrednia przyczyna starzenia się") podważył opinię, jakoby uszkodzenia te miały znaczenie wyłącznie w wypadku raka.
Publikacje.
Ben Best napisał na swojej stronie http://www.benbest.com/ ponad 150 artykułów, począwszy od medycyny po historię i filozofię, m.in.:

</doc>
<doc id="1806737" url="https://pl.wikipedia.org/wiki?curid=1806737" title="Komagane">
Komagane

 – miasto w środkowej części wyspy Honsiu, w Japonii, w prefekturze Nagano.
Położenie.
Miasto jest położone w południowej części prefektury Nagano, u podnóża gór Kiso. Graniczy od północy z miastem Ina.

</doc>
<doc id="1806742" url="https://pl.wikipedia.org/wiki?curid=1806742" title="Gwiazda bojowa Galaktyka">
Gwiazda bojowa Galaktyka



</doc>
<doc id="1806744" url="https://pl.wikipedia.org/wiki?curid=1806744" title="Da Grasso">
Da Grasso

Da Grasso – sieć lokali gastronomicznych, specjalizujących się w daniu kuchni włoskiej – pizzy.
Pierwsza pizzeria "Da Grasso" powstała w połowie lat 90. w Łodzi, kiedy pizzerie dopiero zaczęły się w mieście pojawiać. W połowie 2010 roku sieć liczyła ponad 200 lokali w blisko 150 miastach Polski, najwięcej spośród obecnych w Polsce sieci pizzerii. Oprócz tradycyjnej, liczącej 75 standardowych, dla całej sieci lokali, rodzajów pizzy, w ofercie znajduje się dodatkowe menu (sałatki, makarony, dania mięsne, rybne, zupy, desery itp.) Lokale sieci działają na zasadzie franczyzy – każdy z nich ma swojego właściciela, płacąc sieci za licencję i know-how.

</doc>
<doc id="1806745" url="https://pl.wikipedia.org/wiki?curid=1806745" title="Eternal-E">
Eternal-E



</doc>
<doc id="1806746" url="https://pl.wikipedia.org/wiki?curid=1806746" title="Iida">
Iida

 – miasto w środkowej części wyspy Honsiu w Japonii w prefekturze Nagano.
Położenie.
Miasto jest położone w południowej części prefektury Nagano nad rzeką Tenryū. Graniczy z:

</doc>
<doc id="1806750" url="https://pl.wikipedia.org/wiki?curid=1806750" title="Four Seasons of Love">
Four Seasons of Love

Four Seasons of Love – album amerykańskiej piosenkarki disco Donny Summer wydany w 1976 roku przez wytwórnię Casablanca Records.
Jest to album koncepcyjny opowiadający o uczuciu, które rozgrywa się na przestrzeni czterech pór roku. Wszystkie piosenki napisali Giorgio Moroder, Pete Bellotte i Donna Summer, a wyprodukowali Moroder i Bellotte. Płytę promowały single „Spring Affair” i „Winter Melody”.

</doc>
<doc id="1806751" url="https://pl.wikipedia.org/wiki?curid=1806751" title="Dolina Skoruszowa">
Dolina Skoruszowa

Dolina Skoruszowa (słow. "Jahňacia dolina") – odnoga górnej części Doliny Zadnich Koperszadów w słowackich Tatrach Wysokich odchodząca od osi tej doliny w południowo-wschodnim kierunku, pod Jagnięcy Szczyt. Jej boczne zbocza tworzy Kudłaty Dział i Jagnięca Grań, górą dochodzi po Jagnięcy Szczyt i Koperszadzką Grań. Najwyższe piętro to Jagnięcy Kocioł ("Jahňací kotol") pod północną ścianą Jagnięcego Szczytu. Dnem doliny, poniżej Jagnięcego Kotła płynie Skoruszowy Potok, dopływ Koperszadzkiego Potoku.
Dolina Skoruszowa miała dawniej dwóch właścicieli, granica przebiegała dnem Skoruszowego Potoku. Zbocza Kudłatego Działu należały do Białej Spiskiej, zbocza Jagnięcej Grani do dóbr jaworzyńskich. Dolina była wypasana, ok. 1900 r. w całej Dolinie Zadnich Koperszadów pasło się ok. 400 wołów, a jeszcze dawniej na szałasy pasterzy z Białej Spiskiej kilkakrotnie napadali sąsiedzi (w 1562, 1578 i 1596). Po zniesieniu wypasu zarasta lasem i kosodrzewiną. Niemal całkowicie zarośnięty Jagnięcy Upłaz był kiedyś terenem pasterskim, jeszcze bardziej zarosło dno w dolnej części doliny. Obecnie cała dolina jest obszarem ochrony ścisłej i jest turystycznie niedostępna. Nazywana bywa też Doliną Jagnięcą, ale jest to nieprawidłowe określenie, gdyż właściwa Dolina Jagnięca ("Červená dolina") znajduje się po przeciwnej stronie Jagnięcego Szczytu. Są tutaj różnice w nazewnictwie polskim i słowackim.

</doc>
<doc id="1806753" url="https://pl.wikipedia.org/wiki?curid=1806753" title="TNA Genesis">
TNA Genesis

TNA Genesis – cykl gal wrestlingu produkowany przez federację Impact Wrestling (wcześniej TNA).
Nazwę „Genesis” po raz pierwszy zastosowano 9 maja 2003, przyjęła ją specjalna dwugodzinna gala pay-per-view, kładąca specjalny nacisk na przedstawienie ciekawych momentów z pierwszych lat istnienia federacji. W 2005 roku Genesis stało się trzynastą doroczną galą TNA. Początkowo gale Genesis odbywały się w listopadzie, w 2009 jednak stały się cyklem styczniowym; z tego powodu gala nie odbyła się w 2008 roku. Gale z lat 2014 i 2017 były odcinkami specjalnymi tygodniówki "Impact Wrestling".
Wyniki.
2005.
Genesis (2005) – gala wrestlingu wyprodukowana przez Total Nonstop Action Wrestling (TNA). Odbyła się 13 listopada 2005 w Impact Zone w Orlando na Florydzie. Była to pierwsza gala z cyklu Genesis, a także jedenaste wydarzenie TNA emitowane w systemie pay-per-view w 2005 roku.
W karcie znalazło się dziewięć starć, z czego dwa odbyły się podczas pre-show. Podczas wydarzenia zadebiutowali Christian Cage i Nigel McGuinness. Gala była dedykowana pamięci zmarłego Eddiego Guerrero.
2006.
Genesis (2006) – gala wrestlingu wyprodukowana przez Total Nonstop Action Wrestling (TNA). Odbyła się 19 listopada 2006 w Impact Zone w Orlando na Florydzie. Była to druga gala z cyklu Genesis.
W karcie części głównej wydarzenia znalazło się osiem walk, a dwie dodatkowe – tzw. "dark matche" – nie zostały wyemitowane.
2007.
Genesis (2007) – gala wrestlingu wyprodukowana przez Total Nonstop Action Wrestling (TNA). Odbyła się 11 listopada 2007 w Impact Zone w Orlando na Florydzie. Była to trzecia i ostatnia listopadowa gala z cyklu Genesis, a także jedenaste wydarzenie pay-per-view TNA w 2007 roku.
W karcie wydarzenia znalazło się osiem walk, z czego jedna była finałem turnieju Fight for the Right. Podczas gali w TNA zadebiutował Booker T.
2009.
Genesis (2009) – gala wrestlingu wyprodukowana przez Total Nonstop Action Wrestling (TNA). Odbyła się 11 stycznia 2009 w Bojangles' Coliseum w Charlotte w Karolinie Północnej. Była to czwarta i pierwsza styczniowa gala z cyklu Genesis, a także pierwsze wydarzenie pay-per-view TNA w 2009 roku. Pierwotnie miała się odbyć 9 listopada 2008, ostatecznie jednak datę przesunięto, a wydarzenie zastąpiono galą Turning Point.
Karta wydarzenia oferowała osiem walk, a jedną z nich był pojedynek finałowy turnieju o zawieszone TNA X Division Championship.
2010.
Genesis (2010) – gala wrestlingu wyprodukowana przez Total Nonstop Action Wrestling (TNA). Odbyła się 17 stycznia 2010 w Impact Zone w Orlando na Florydzie. Była to piąta gala z cyklu Genesis, a także pierwsze wydarzenie pay-per-view TNA w 2010 roku.
W karcie znalazło się osiem walk. Podczas gali zadebiutował Mr. Anderson, a samo wydarzenie promowane było powrotem Hulka Hogana.
2011.
Genesis (2011) – gala wrestlingu wyprodukowana przez Total Nonstop Action Wrestling (TNA). Odbyła się 9 stycznia 2011 w Impact Zone w Orlando na Florydzie. Była to szósta gala z cyklu Genesis, a także pierwsze wydarzenie pay-per-view TNA w 2011 roku.
W karcie gali znalazło się dziewięć walk.
2012.
Genesis (2012) – gala wrestlingu wyprodukowana przez Total Nonstop Action Wrestling (TNA). Odbyła się 8 stycznia 2012 w Impact Zone w Orlando na Florydzie. Była to siódma gala z cyklu Genesis, a także pierwsze wydarzenie pay-per-view TNA w 2012 roku.
Karta wydarzenia oferowała osiem walk.
2013.
Genesis (2013) – gala wrestlingu wyprodukowana przez Total Nonstop Action Wrestling (TNA). Odbyła się 13 stycznia 2013 w Impact Zone w Orlando na Florydzie. Była to ósma gala z cyklu Genesis, a także pierwsze z czterech wydarzeń pay-per-view TNA w 2013 roku.
W karcie gali znalazło się dziewięć walk.
2014.
Genesis (2014) – gala wrestlingu wyprodukowana przez Total Nonstop Action Wrestling (TNA), będąca dwoma odcinkami specjalnymi nadawanej na stacji Spike TV tygodniówki "Impact Wrestling". Odbywała się 16 i 23 stycznia 2014 w Von Braun Center w Huntsville w Alabamie. Była to dziewiąta gala z cyklu Genesis i w przeciwieństwie do wcześniejszych odsłon nie była transmitowana w systemie pay-per-view.
W karcie gali znalazło się łącznie dziewięć walk; cztery z nich odbyły się 16 stycznia, a pozostałe pięć tydzień później.
16 stycznia
23 stycznia
2017.
Genesis (2017) – gala wrestlingu wyprodukowana przez Total Nonstop Action Wrestling (TNA), będąca odcinkiem specjalnym nadawanej na stacji Pop TV tygodniówki "Impact Wrestling". Odbyła się 26 stycznia 2017 w Impact Zone w Orlando na Florydzie. Była to dziesiąta gala z cyklu Genesis.
W karcie wydarzenia znalazło się pięć walk.
2018.
Impact: Genesis (2018) – gala wrestlingu wyprodukowana przez Impact Wrestling, będąca odcinkiem specjalnym nadawanej na stacji Pop TV tygodniówki "Impact!". Odbyła się 25 stycznia 2018 w Impact Zone w Orlando na Florydzie. Była to jedenasta gala z cyklu Genesis.
W karcie wydarzenia znalazło się pięć walk.
Zestawienie zostało opracowane na podstawie źródła:

</doc>
<doc id="1806756" url="https://pl.wikipedia.org/wiki?curid=1806756" title="A Love Trilogy">
A Love Trilogy

A Love Trilogy – album amerykańskiej piosenkarki disco Donny Summer wydany w 1976 roku przez wytwórnię Casablanca Records.

</doc>
<doc id="1806757" url="https://pl.wikipedia.org/wiki?curid=1806757" title="Love to Love You Baby (album)">
Love to Love You Baby (album)

Love to Love You Baby – album amerykańskiej piosenkarki Donny Summer wydany w 1975 roku przez Casablanca Records.
Utwory na płytę napisali Giorgio Moroder, Pete Bellotte i Donna Summer, a całość wyprodukował Bellotte. Był to pierwszy album Summer, któremu nadano brzmienie popularnego wówczas nurtu disco. Płytę promował tytułowy singel „Love to Love You Baby”, który wzbudził zainteresowanie ze względu na swój erotyczny wydźwięk. Album cieszył się popularnością i zdobył status złotego m.in. w USA i Wielkiej Brytanii.

</doc>
<doc id="1806759" url="https://pl.wikipedia.org/wiki?curid=1806759" title="The Wanderer (album Donny Summer)">
The Wanderer (album Donny Summer)

The Wanderer – album amerykańskiej piosenkarki Donny Summer wydany w 1980 roku przez Geffen Records.
Było to pierwsze wydawnictwo piosenkarki od czasu rozstania z wytwórnią Casablanca. Choć materiał wyprodukowali ponownie Giorgio Moroder i Pete Bellotte, stanowił on zerwanie z nurtem disco, który wówczas mocno stracił na popularności, i był zwrotem ku muzyce nowofalowej, a w religijnej piosence „I Believe in Jesus” także gospel. Choć krążek nie powtórzył sukcesu komercyjnego poprzednich albumów Summer, to zdobył pozytywne recenzje i wylansował przebojowy pierwszy singel „The Wanderer”, cieszący się popularnością szczególnie na rynku amerykańskim. Jako kolejne single wydano „Cold Love” i „Who Do You Think You’re Foolin'”, ale nie zdobyły one dużego zainteresowania. W 2020 roku ukazała się jubileuszowa reedycja "The Wanderer" z remiksami wybranych piosenek.

</doc>
<doc id="1806762" url="https://pl.wikipedia.org/wiki?curid=1806762" title="Flemming Christensen">
Flemming Christensen

Flemming Christensen (ur. 10 kwietnia 1958 w Kopenhadze) – piłkarz duński grający na pozycji napastnika. Jest ojcem Nicka Christensena, także piłkarza.
Kariera klubowa.
Karierę piłkarską Christensen rozpoczął w klubie Akademisk BK z Kopenhagi. W 1979 roku zadebiutował w jego barwach w drugiej lidze duńskiej. W 1981 roku przeszedł do pierwszoligowego Lyngby BK i na koniec sezonu wywalczył z nim wicemistrzostwo Danii.
Latem 1982 roku Christensen przeszedł do francuskiego AS Saint-Étienne. Tam grał przez sezon i w połowie 1983 roku wrócił do Lyngby. Jeszcze w tym samym roku został z nim mistrzem kraju, a w 1984 i 1985 roku zdobył Puchar Danii.
W 1986 roku Christensen ponownie wyjechał zagranicę. Został piłkarzem szwajcarskiego FC Aarau. Bez większych sukcesów grał w nim przez dwa lata. W 1988 roku znów zaczął grać w Lyngby. W 1990 roku zdobył z nim swój trzeci puchar kraju, a w 1992 roku wywalczył drugi tytuł mistrzowski. W 1992 roku wrócił do Akademisk BK, a w 1993 roku zakończył karierę jako zawodnik Lyngby.
Kariera reprezentacyjna.
W reprezentacji Danii Christensen zadebiutował 5 maja 1982 roku w zremisowanym 1:1 towarzyskim meczu ze Szwecją. W 1986 roku został powołany przez selekcjonera Seppa Piontka do kadry na Mistrzostwa Świata w Meksyku. Tam był rezerwowym i nie rozegrał żadnego spotkania. Od 1982 do 1989 roku rozegrał w kadrze narodowej 11 meczów i strzelił 2 gole.
Kariera trenerska.
Po zakończeniu kariery piłkarskiej Christensen został trenerem. Prowadził Slagelse B&amp;I, Akademisk BK i Næstved BK. Od 2007 roku ponownie był trenerem Akademisk BK. W listopadzie 2011 roku przeniósł się na Wyspy Owcze, by poprowadzić ÍF Fuglafjørður, rozgrywający mecze w Effodeildin. Drużynę prowadził w sezonie 2012 i wywalczył z nią drugie miejsce w ligowej tabeli. Uzyskał tytuł Trenera Roku 2012, a następnie zrezygnował z pracy w ÍF i przeszedł do norweskiego Vard Haugesund, który zaczął trenować od maja 2013. Pozostawał jego trenerem do końca sezonu. Od roku 2016 trenuje FC Græsrødderne.

</doc>
<doc id="1806764" url="https://pl.wikipedia.org/wiki?curid=1806764" title="She Works Hard for the Money (album)">
She Works Hard for the Money (album)

She Works Hard for the Money – album amerykańskiej piosenkarki Donny Summer wydany w 1983 roku przez Mercury Records.
Płytę wyprodukował Michael Omartian, a dominował na niej taneczny pop z elementami rocka i R&amp;B. Większość utworów współtworzyli Omartian, Summer oraz jej mąż Bruce Sudano. Album cieszył się powodzeniem i został certyfikowany jako złoty w Stanach Zjednoczonych i Kanadzie. Pierwszym singlem został feministyczny utwór tytułowy, który dotarł do top 5 list sprzedaży m.in. w USA, Kanadzie, Australii i Szwecji, i okazał się jednym z największych hitów Summer od czasu ery disco. Sporą popularność zdobył też drugi singel, utrzymany w stylu calypso „Unconditional Love”, nagrany z brytyjskim zespołem dziecięcym Musical Youth. Kolejne single, „Stop, Look &amp; Listen” oraz ballada „Love Has a Mind of Its Own”, osiągnęły już tylko niewielki sukces. Piosenka „People, People” została wydana jako singel tylko w Holandii, a „He’s a Rebel” tylko w Hiszpanii. W 1984 roku druga z nich zdobyła nagrodę Grammy w kategorii Best Inspirational Performance.

</doc>
<doc id="1806765" url="https://pl.wikipedia.org/wiki?curid=1806765" title="Henryk Roman Pawłowski">
Henryk Roman Pawłowski

Henryk Roman Pawłowski ps. „Henryk Orłowski”, „Orłowski”, „Orłow”, (ur. 9 sierpnia 1925 w Bydgoszczy, zm. 3 lutego 1949 w Warszawie) – żołnierz AK w stopniu podchorążego.
Życiorys.
Dzieciństwo i młodość.
Syn Leona i Teofili z Wolnikowskich. Mieszkał w Szczecinie. W 1926 rodzina przeniosła się do Warszawy. Tu ukończył szkołę powszechną, małą maturę złożył później na tajnych kompletach. We wrześniu 1939 uciekł z domu, aby wziąć udział w obronie stolicy. W 1943 przy granicy polsko-węgierskiej wstąpił do oddziału AK podległego 26. pp AK. Walczył w stopniu plut. pchor. jako dowódca drużyny. Został ranny pod Samborem. Nosił wówczas ps. „Henryk Orłowski”, „Orłowski”, „Orłow”.
Okres powojenny.
W lipcu 1944 oddział AK, w którym walczył, przymusowo wcielono do Armii Czerwonej. Po dwóch miesiącach zwolniono go i skierowano do szkoły lotniczej w Kraśniku. W listopadzie 1944 za „sianie wrogiej propagandy” wśród żołnierzy wywieziony do obozu w Lubartowie, a następnie zesłany w głąb ZSRR. Pracował w kopalni węgla. Wrócił do Polski w lipcu 1946. W Warszawie nie odnalazł matki, krótko przebywał w Szczecinie, trudniąc się handlem. We wrześniu 1946 przedostał się do angielskiej strefy okupacyjnej Niemiec, został przyjęty do obozu polskiego w Maczkowie. Od lutego 1946 do maja 1947 był osobistym łącznikiem Jerzego Rübenbauera z Delegatury MSW rządu londyńskiego. Uzupełniał wykształcenie gimnazjalne. Mówiono o nim „Długi”, ale nie był to pseudonim, lecz przezwisko związane ze wzrostem (miał 182 cm). W czerwcu lub lipcu 1947 przyjechał nielegalnie do Polski, był w Krakowie, Jeleniej Górze i Szczecinie. W październiku, również nielegalnie, wrócił do Niemiec. W listopadzie 1947 ponownie, w okolicach Szczecina, przeszedł do Polski.
Aresztowanie, proces, śmierć.
Aresztowany w styczniu 1948, po dwóch tygodniach zwolniony z PUBP Szczecin. Ponownie aresztowany 25 lutego 1948 i oskarżony o działalność szpiegowską na rzecz rządu londyńskiego. 18 października 1948 WSR w Warszawie Sr.1162/48 pod przewodnictwem kpt. Zbigniewa Furtaka skazał go w procesie S.4352 na podstawie art. 86 § 1,2 KKWP na karę śmierci . 7 stycznia 1949 NSW utrzymał ten wyrok w mocy. Pawłowski swoją prośbę o łaskę zakończył słowami: „Mam 23 lata. Chciałbym żyć”. Prezydent Bierut nie skorzystał z prawa łaski. Pawłowski został stracony 3 lutego 1949.
Mogiła symboliczna znajduje się na Cmentarzu Wojskowym na Powązkach w Warszawie w Kwaterze "na Łączce". Latem 2012 w tejże kwaterze odnaleziono szczątki Henryka Pawłowskiego, o czym Rada Ochrony Pamięci Walk i Męczeństwa, Pomorski Uniwersytet Medyczny w Szczecinie i Instytut Pamięci Narodowej powiadomiły 22 sierpnia 2013. Identyfikację szczątków odnalezionych na kwaterze "Ł" przeprowadził PUM w Szczecinie w ramach Polskiej Bazy Genetycznej Ofiar Totalitaryzmów. Notę identyfikacyjną Henryka Pawłowskiego wręczono 28.09.2014 w Belwederze jego siostrze, Alicji Pawłowskiej-Czerepaniak, w obecności prezydenta RP Bronisława Komorowskiego. 28.12.2015 za zasługi dla obronności państwa Henryk Pawłowski został przez prezydenta RP Andrzeja Dudę mianowany pośmiertnie na stopień podporucznika. 
Odznaczenia.
Odznaczony Medalem za Odrę, Nysę, Bałtyk oraz radzieckim Medalem "Za wyzwolenie Warszawy".

</doc>
<doc id="1806767" url="https://pl.wikipedia.org/wiki?curid=1806767" title="Donna Summer (album)">
Donna Summer (album)

Donna Summer – album amerykańskiej piosenkarki Donny Summer wydany w 1982 roku przez Geffen Records.
Płytę wyprodukował Quincy Jones, co było zamysłem szefa wytwórni Geffen. Była to pierwsza w karierze płyta Summer, nad którą nie pracowali jej stali współpracownicy Giorgio Moroder i Pete Bellotte. Generalnie materiał został utrzymany w stylu R&amp;B, z elementami rocka w utworze „Protection”, który napisał Bruce Springsteen. Z albumu pochodził spory przebój „Love Is in Control (Finger on the Trigger)”, a także kolejne single „State of Independence” – cover piosenki duetu Jon and Vangelis, „The Woman in Me” oraz „Protection”. Płyta spotkała się ze względnym sukcesem komercyjnym i została certyfikowana jako złota w USA.

</doc>
<doc id="1806772" url="https://pl.wikipedia.org/wiki?curid=1806772" title="Dorylus">
Dorylus

Dorylus – rodzaj mrówek z podrodziny Ecitoninae. Należą tu paleotropikalne mrówki koczujące (nomadne).

</doc>
<doc id="1806774" url="https://pl.wikipedia.org/wiki?curid=1806774" title="Steen Thychosen">
Steen Thychosen

Steen Thychosen (ur. 22 września 1958 w Vejle) – duński piłkarz grający na pozycji napastnika.
Kariera klubowa.
Karierę piłkarską Thychosen rozpoczął w klubie Vejle BK. W 1976 roku zadebiutował w jego barwach w pierwszej lidze duńskiej. W 1977 roku zdobył z Vejle Puchar Danii, a w 1978 roku wywalczył z nim swoje pierwsze mistrzostwo kraju w karierze.
Latem 1978 roku Thychosen przeszedł do niemieckiej Borussii Mönchengladbach. 9 września 1978 zadebiutował w Bundeslidze w przegranym 0:2 wyjazdowym spotkaniu z Eintrachtem Frankfurt. W 1979 roku jako rezerwowy wywalczył z Borussią Puchar UEFA (nie grał w finałowych meczach ze Crveną Zvezdą). Natomiast w 1980 roku zagrał w finałowych meczach tego pucharu z Eintrachtem Frankfurt (3:2, 0:1). Przez trzy sezony rozegrał w Bundeslidze 27 meczów i zdobył 2 gole.
W 1981 roku Thychosen został piłkarzem RWD Molenbeek. Po dwóch sezonach gry w tym klubie wrócił do Danii, do Vejle BK. W 1984 roku został mistrzem Danii, a z 24 golami został królem strzelców ligi. Od 1984 do 1989 roku występował w szwajcarskim Lausanne Sports. W 1989 roku wrócił do Vejle, gdzie grał do końca swojej kariery (1994 rok). W barwach Vejle zdobył 101 goli w rozegranych 252 meczach.
Kariera reprezentacyjna.
W reprezentacji Danii Thychosen zadebiutował 8 czerwca 1984 roku w zremisowanym 1:1 towarzyskim meczu z Bułgarią. W 1984 roku został powołany przez selekcjonera Seppa Piontka do kadry na Euro 84. Tam był rezerwowym i nie rozegrał żadnego spotkania. Od 1984 do 1986 roku rozegrał w kadrze narodowej 2 mecze.

</doc>
<doc id="1806775" url="https://pl.wikipedia.org/wiki?curid=1806775" title="All Systems Go">
All Systems Go

All Systems Go – album amerykańskiej piosenkarki Donny Summer wydany w 1987 roku przez Geffen Records.
W przeciwieństwie do poprzednich albumów piosenkarki, materiał na "All Systems Go" został napisany i wyprodukowany przez wielu różnych autorów i producentów. Stylistycznie płyta była mieszanką popu, R&amp;B i rocka. Album nie osiągnął sukcesu komercyjnego i wszedł na listy sprzedaży w zaledwie kilku krajach. Mimo to, pierwszy singel „Dinner with Gershwin” okazał się sporym przebojem na Wyspach Brytyjskich. Następny singel, „Only the Fool Survives”, osiągnął niewielki sukces w Kanadzie, a nagranie tytułowe – w Wielkiej Brytanii.

</doc>
<doc id="1806777" url="https://pl.wikipedia.org/wiki?curid=1806777" title="Mistaken Identity">
Mistaken Identity

Mistaken Identity – album amerykańskiej piosenkarki Donny Summer wydany w 1991 roku przez Atlantic Records.
Album był ukierunkowany na taneczny R&amp;B i modny wówczas styl new jack swing, a Summer współtworzyła większość utworów. Okazał się jednak całkowitą porażką komercyjną i nie wszedł na żadne główne listy sprzedaży. Płytę promowały dwa single: ballada „When Love Cries” i taneczne nagranie „Work That Magic”, które osiągnęły tylko znikomy sukces na listach przebojów.

</doc>
<doc id="1806786" url="https://pl.wikipedia.org/wiki?curid=1806786" title="Christmas Spirit">
Christmas Spirit

Christmas Spirit – album amerykańskiej piosenkarki Donny Summer wydany w 1994 roku przez Mercury Records.
Album zawierał bożonarodzeniowy repertuar, w tym świąteczne standardy oraz trzy nowe utwory, współtworzone przez Summer, jej męża Bruce’a Sudano oraz Michaela Omartiana, który wyprodukował cały materiał.

</doc>
<doc id="1806793" url="https://pl.wikipedia.org/wiki?curid=1806793" title="Kenneth Brylle">
Kenneth Brylle

Kenneth Brylle Larsen (ur. 22 maja 1959 w Kopenhadze) – piłkarz duński grający na pozycji napastnika. Obecnie zatrudniony jest jako skaut w belgijskim klubie Club Brugge.
Kariera klubowa.
Karierę piłkarską Brylle rozpoczął w klubie Hvidovre IF. W 1976 roku zadebiutował w jego barwach w drugiej lidze duńskiej. W 1979 roku przeszedł do Vejle BK, w którym grał przez jeden sezon.
Pod koniec 1979 roku Brylle odszedł z Vejle do Anderlechtu. W 1981 roku wywalczył z Anderlechtem mistrzostwo Belgii. W 1983 roku wystąpił w finałowych meczach Pucharu UEFA z Benfiką Lizbona. W pierwszym spotkaniu (1:0) zdobył gola, a w rewanżu padł remis 1:1 i Anderlecht zdobył puchar.
Latem 1984 roku Brylle przeszedł do PSV Eindhoven. W Eredivisie zadebiutował 2 września 1984 w meczu z FC Groningen (1:1) i w debiucie zdobył gola. W całym sezonie strzelił dla PSV 17 goli.
W 1985 roku Brylle został piłkarzem Olympique Marsylia. Grał tam przez sezon zdobywając 6 goli. W 1986 roku trafił do Club Brugge, z którego został wypożyczony do CE Sabadell, beniaminka hiszpańskiej Primera División. W trakcie sezonu wrócił do Brugii i w 1988 roku wywalczył z nim mistrzostwo Belgii. Od 1989 do 1992 roku grał w Beerschocie Antwerpia. Następnie na rok trafił do Lierse SK, a w 1994 roku zakończył karierę jako piłkarz Royal Knokke FC.
Kariera reprezentacyjna.
W reprezentacji Danii Brylle zadebiutował 19 listopada 1980 roku w wygranym 4:0 meczu eliminacji do Mistrzostw Świata w Hiszpanii z Luksemburgiem. W 1984 roku został powołany przez selekcjonera Seppa Piontka do kadry na Euro 84. Tam rozegrał dwa spotkania: z Belgią (3:2) i z Hiszpanią (1:1). Od 1980 do 1988 roku rozegrał w kadrze narodowej 16 meczów i zdobył 2 gole.

</doc>
<doc id="1806795" url="https://pl.wikipedia.org/wiki?curid=1806795" title="Judyta z Disibodenbergu">
Judyta z Disibodenbergu

Judyta z Disibodenbergu (ur. ok. 1090 w Spanheim, zm. 1136 w Disibodenbergu) – niemiecka pustelnica, rekluza i przełożona klasztoru benedyktynek (OSB), błogosławiona Kościoła katolickiego.
Pochodziła z rodziny grafów von Sponheim. O jej życiu dowiadujemy się z pism pozostawionych przez Guiberta (Wiberta) z Gembloux. Od 1106 roku żyła w pustelni Disibodenberg, która później stała się klasztorem. Będąc przełożoną wspólnoty wykształciła swoją następczynię św. Hildegardę z Bingen. Po śmierci, Judyta wcześnie została otoczona kultem.
Kult.
Wspominana jest w martyrologiach benedyktyńskich 22 grudnia.
W ikonografii przedstawiana jest w habicie benedyktyńskim. Jej atrybutami są dwa anioły i lampa.

</doc>
<doc id="1806799" url="https://pl.wikipedia.org/wiki?curid=1806799" title="Khandroma">
Khandroma



</doc>
<doc id="1806800" url="https://pl.wikipedia.org/wiki?curid=1806800" title="Another Place and Time">
Another Place and Time

Another Place and Time – album amerykańskiej piosenkarki Donny Summer wydany w 1989 roku przez Atlantic Records.
Płyta była efektem współpracy z brytyjską grupą producencką Stock Aitken Waterman, bardzo popularną w tamtym czasie, która napisała prawie cały materiał. Wydawnictwo, utrzymane w tanecznym, popowym klimacie, cieszyło się o wiele lepszym przyjęciem niż dwa poprzednie albumy Summer, szczególnie w Wielkiej Brytanii, gdzie otrzymało status złotej płyty. Pierwszy singel „This Time I Know It’s for Real” dotarł do top 10 list sprzedaży zarówno w Europie, jak i Ameryce Północnej i był to ostatni tak duży przebój piosenkarki. Sporą popularnością okazały się też piosenki „I Don’t Wanna Get Hurt” i „Love’s About to Change My Heart”, a dwa ostatnie single, „Breakaway” i „When Love Takes Over You”, osiągnęły już niewielki sukces na listach.

</doc>
<doc id="1806803" url="https://pl.wikipedia.org/wiki?curid=1806803" title="Mami Nakano">
Mami Nakano

 – japońska lekkoatletka specjalizująca się w skoku o tyczce.

</doc>
<doc id="1806807" url="https://pl.wikipedia.org/wiki?curid=1806807" title="Lady of the Night">
Lady of the Night

Lady of the Night – debiutancki album amerykańskiej piosenkarki Donny Summer wydany w 1974 roku przez Groovy Records.
Materiał na płytę napisali Giorgio Moroder i Pete Bellotte, a całość wyprodukował Bellotte. Album nie był sukcesem komercyjnym i nie wszedł na listy sprzedaży, choć promujące go single „The Hostage” i „Lady of the Night” cieszyły się popularnością m.in. w Holandii i Belgii.

</doc>
<doc id="1806809" url="https://pl.wikipedia.org/wiki?curid=1806809" title="Ćhatra">
Ćhatra

Ćhatra (sanskryt: "parasol") – parasol symbolizujący sakralny charakter osoby lub miejsca. W architekturze element często występujący na szczycie stupy, może ich być więcej, nawet 33. Podtrzymywane są przez maszt zwany "ćhatrawala" umieszczony nad harmiką (relikwiarzem). Umieszczone piętrowo parasole w postaci talerzy mogły wpłynąć na charakterystyczny kształt pagody w Chinach i Japonii.

</doc>
<doc id="1806812" url="https://pl.wikipedia.org/wiki?curid=1806812" title="Baltasar Lobo">
Baltasar Lobo

Baltasar Lobo (ur. 22 lutego 1910 w Cerecinos de Campos, zm. 4 września 1993 w Paryżu) – hiszpański artysta, rzeźbiarz oraz anarchista. Najbardziej znany jest z kompozycji przedstawiających matkę z dzieckiem.
Życiorys.
W 1927 odbyła się jego pierwsza wystawa, która pomogła mu zdobyć stypendium na studia w Escuela de Bellas Artes w Madrycie. W 1939 zamieszkał na stałe w Paryżu, gdzie zaprzyjaźnił się Pablem Picassem i Laurensem, który miał największy wpływ na dalszy rozwój twórczości Loba.
Baltasar Lobo zmarł w 1993 i został pochowany w Paryżu na cmentarzu Montparnasse.

</doc>
<doc id="1806813" url="https://pl.wikipedia.org/wiki?curid=1806813" title="Crayons">
Crayons

Crayons – album amerykańskiej piosenkarki Donny Summer wydany w 2008 roku przez Burgundy Records.
Album był pierwszym od niemal 17 lat studyjnym wydawnictwem piosenkarki zawierającym wyłącznie premierowy materiał. Powstał we współpracy z wieloma różnymi autorami i producentami, choć Summer współtworzyła każdą z zamieszczonych na nim piosenek. Całość była mieszanką różnych stylów, w tym R&amp;B i dance. Album okazał się tylko średnim sukcesem komercyjnym, za to promujące go single „I’m a Fire”, „Stamp Your Feet” i „Fame (The Game)” dotarły do 1. miejsca amerykańskiej listy Hot Dance Club Songs. W USA wydano też „It’s Only Love” jako singel cyfrowy, jako że piosenka była dostępna tylko na międzynarodowej edycji płyty. "Crayons" było ostatnim studyjnym albumem Donny Summer przed jej śmiercią w 2012 roku.

</doc>
<doc id="1806823" url="https://pl.wikipedia.org/wiki?curid=1806823" title="Cats Without Claws">
Cats Without Claws

Cats Without Claws – album amerykańskiej piosenkarki Donny Summer wydany w 1984 roku przez Geffen Records.
Większość materiału na albumie napisali Donna Summer i Michael Omartian, który również wyprodukował całość. Stylistycznie album oscylował wokół popu i R&amp;B. Płyta nie powtórzyła sukcesu poprzednich wydawnictw piosenkarki i była jej pierwszą od czasu debiutu, która nie sprzedała się na tyle dobrze, by osiągnąć jakikolwiek certyfikat. Pierwszy singel, cover utworu „There Goes My Baby” z repertuaru grupy The Drifters, osiągnął umiarkowany sukces w Ameryce Północnej, ale kolejne single, „Supernatural Love” i „Eyes”, nie zdobyły znaczącej popularności. Religijna ballada „Forgive Me” została za to nagrodzona Grammy w kategorii Best Inspirational Performance.

</doc>
<doc id="1806825" url="https://pl.wikipedia.org/wiki?curid=1806825" title="Krisztina Molnár">
Krisztina Molnár

Krisztina Molnár (ur. 8 kwietnia 1976 w Budapeszcie) – węgierska lekkoatletka specjalizująca się w skoku o tyczce.
Osiągnięcia.
Dwukrotnie reprezentowała Węgry podczas igrzysk olimpijskich. W obu startach (Ateny 2004 &amp; Pekin 2008) odpadała w eliminacjach, będąc sklasyfikowana odpowiednio na 16. i 26. miejscu.

</doc>
<doc id="1806826" url="https://pl.wikipedia.org/wiki?curid=1806826" title="Krisztina Molnar">
Krisztina Molnar



</doc>
<doc id="1806832" url="https://pl.wikipedia.org/wiki?curid=1806832" title="Eszter Szemerédi">
Eszter Szemerédi

Eszter Szemerédi (ur. 12 lutego 1976) – węgierska lekkoatletka specjalizująca się w skoku o tyczce.

</doc>
<doc id="1806833" url="https://pl.wikipedia.org/wiki?curid=1806833" title="Eszter Szemeredi">
Eszter Szemeredi



</doc>
<doc id="1806840" url="https://pl.wikipedia.org/wiki?curid=1806840" title="Janet Zach">
Janet Zach

Janet Zach (ur. 19 czerwca 1975) - niemiecka lekkoatletka specjalizująca się w skoku o tyczce.

</doc>
<doc id="1806841" url="https://pl.wikipedia.org/wiki?curid=1806841" title="Chuuhai">
Chuuhai



</doc>
<doc id="1806846" url="https://pl.wikipedia.org/wiki?curid=1806846" title="Zamczysko">
Zamczysko



</doc>
<doc id="1806851" url="https://pl.wikipedia.org/wiki?curid=1806851" title="Kamel Chebli">
Kamel Chebli

Kamel Chebli (ur. 9 marca 1954) - tunezyjski piłkarz występujący na pozycji obrońcy. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Club Africain.
Kariera reprezentacyjna.
Z reprezentacją Tunezji uczestniczył w zwycięskich eliminacjach do Mistrzostw Świata 1978. Na Mundialu był rezerwowym i nie wystąpił w żadnym meczu.

</doc>
<doc id="1806853" url="https://pl.wikipedia.org/wiki?curid=1806853" title="Alfred Andreas Hoffmann">
Alfred Andreas Hoffmann

Alfred Andreas Hoffmann (ur. 23 lipca 1904, zm. ?) – zbrodniarz nazistowski, członek załogi niemieckiego obozu koncentracyjnego Buchenwald i SS-Unterscharführer.
Od lutego 1942 do 11 kwietnia 1945 pełnił służbę w Buchenwaldzie kolejno jako wartownik (do lutego 1943), "Blockführer" (do października 1944) i kierownik komanda więźniarskiego w podobozie "Sonnelager" (do 11 kwietnia 1945). W procesie US vs. Alfred Andreas Hoffmann, który toczył się 17 października 1947 przed amerykańskim Trybunałem Wojskowym w Dachau skazany został na 5 lat pozbawienia wolności. Sam zeznał, iż bił więźniów kijem za drobne przewinienia (takie jak palenie papierosów). Fakty te potwierdzili powołani przez prokuraturę świadkowie.

</doc>
<doc id="1806855" url="https://pl.wikipedia.org/wiki?curid=1806855" title="Legrand G. Capers">
Legrand G. Capers

Legrand Guerry Capers, Jr. (ur. 16 kwietnia 1834 w Charleston, zm. 2 grudnia 1877 w Nowym Orleanie) – amerykański lekarz, uczestnik wojny secesyjnej, znany z dokonanego przez siebie opisu przypadku rzekomego zajścia w ciążę za pośrednictwem pocisku z broni palnej. 
Życiorys.
Legrand (także LeGrand, Le Grand) Guerry Capers, Jr. był synem sprzedawcy LeGranda G. Capersa (1808–1868) i jego pierwszej żony Abigail Swift (1810–1846). Legrand G. Capers pochodził ze znanej południowo-karolińskiej rodziny, jego wujem był William Capers a kuzynem Ellison Capers. Uczył się w Charleston i w Nowym Jorku, gdzie jego ojciec otrzymał posadę. Wybrał zawód lekarza i został najpierw praktykantem u swojego szwagra, Ebenezera Swifta. Studia medyczne ukończył na Jefferson Medical College w Filadelfii. Po otrzymaniu dyplomu pracował jako lekarz okrętowy na jednym z parowców komandora Vanderbilta. 
Gdy rozpoczęła się wojna secesyjna, Capers udał się do Montgomery w Alabamie, gdzie brał udział w tworzeniu Oddziału Medycznego Konfederatów ("Confederate Medical Department"). 18 lipca 1861 został pomocnikiem chirurga ("Assistant Surgeon") w czwartym ochotniczym batalionie stanu Georgia (potem wcielonym do 21. pułku piechoty). 26 maja następnego roku otrzymał awans na chirurga i służył w 21. pułku piechoty stanu Georgia. 30 października 1863 został naczelnym chirurgiem batalionu artylerii majora Cutshawa. Edwin Samuel Gaillard określił go jako lekarza „o dużej spostrzegawczości i równej dzielności”.
Po zakończeniu działań wojennych Capers przeniósł się do Nowego Orleanu, gdzie został demonstratorem, a potem profesorem anatomii w New Orleans School of Medicine. W 1869 poznał córkę pułkownika H. P. Hunta i ożenił się z nią. Od 1871 prowadził praktykę razem z doktorem W. E. Brickellem, bratem doktora D. Warren Brickella. Po kilku latach, gdy Brickell przyjął posadę nauczyciela w Nowym Orleanie, Capers kontynuował praktykę sam. W 1873 brał udział w zwalczaniu epidemii cholery w Vicksburgu. W październiku 1877 ciężko zachorował, jak myślano – na płatowe zapalenie płuc. Na zaproszenie Brickella wyjechał do Nowego Orleanu ratować zdrowie. Zmarł 2 grudnia 1877, przyczyną śmierci była gruźlica. Został pochowany na cmentarzu w Vicksburgu. Wspomnienia o nim ukazały się w „Transactions of the Mississippi State Medical Association” i „American Medical Weekly”.
Opis przypadku w American Medical Weekly.
W listopadzie 1874 wydawane w Louisville czasopismo medyczne „American Medical Weekly” w inauguracyjnym numerze opublikowało artykuł Capersa zatytułowany "Uwaga ginekolodzy! — Notatki z dziennika polowego i szpitalnego chirurga, C.S.A." ("Attention Gynaecologists! — Notes from the Diary of a Field and Hospital Surgeon, C. S. A."). Autor przedstawił w nim przypadek, którego rzekomo był świadkiem jedenaście lat wcześniej. 12 maja 1863 miała miejsce bitwa pod R. (potem ustalono, że mogło chodzić o bitwę pod Raymond w stanie Mississippi, w której wojska konfederatów pod dowództwem gen. Johna Gregga zostały pokonane przez dywizję Johna A. Logana). Podczas walk lekarz był świadkiem, jak wystrzelony pocisk typu Minié zranił młodego żołnierza w nogę, po czym odbił się rykoszetem i przeszedł przez jego mosznę, uszkadzając lewe jądro. Jak podał Capers, gdy kończył zaopatrywać rany żołnierza, przybiegła do niego kobieta z pobliskiego domu, prosząc go o pomoc dla rannej córki. 17-letnia dziewczyna przyglądała się walkom ze schodów domostwa i została raniona zbłąkanym pociskiem chwilę wcześniej. Rana znajdowała się w powłokach brzusznych, mniej więcej w połowie odległości między pępkiem a przednim kolcem biodrowym. Pocisk pozostał w jamie brzusznej. Mając niewielką nadzieję na poprawę stanu jej zdrowia, lekarz podał dziewczynie anodynę i razem z wycofującym się pułkiem opuścił okolicę. Odwiedził jednak pacjentkę następnego dnia i kilka jeszcze razy w ciągu następnych dwóch miesięcy, obserwując stopniową poprawę. Po około sześciu miesiącach od wyzdrowienia ponownie zawitał do Raymond i stwierdził u dziewczyny „niezwykłe powiększenie brzucha”, przypominające siedmio- lub ośmiomiesięczną ciążę. Istotnie, po 278 dniach od pierwszej wizyty, Capers odebrał poród zdrowego chłopca ważącego osiem funtów. Towarzyszyły temu zapewnienia dziewczyny o jej czystości i zakłopotanie rodziny. Według Capersa w badaniu przed porodem błona dziewicza pacjentki była nienaruszona.
Kolejna wizyta Capersa miała miejsce po trzech tygodniach od porodu. Zaniepokojona babka dziecka zwróciła mu wtedy uwagę na obrzęk i zaczerwienienie w okolicy narządów płciowych dziecka. W badaniu stwierdzono obecność ciała obcego w mosznie noworodka, które po chirurgicznym usunięciu okazało się być pociskiem z broni palnej. Jak podał Capers, po kilku dniach i nocach rozmyślań wpadł na „jedyne możliwe rozwiązanie” tego fenomenu: kula, którą wydobył z moszny dziecka była tą samą, która zraniła żołnierza dziewięć miesięcy wcześniej, a potem, „niosąc cząstki nasienia i plemniki”, trafiła do brzucha 17-letniej panny, doprowadzając do jej zapłodnienia. Lekarz podzielił się swoją teorią z rodziną młodej matki, a także domniemanym ojcem dziecka. Żołnierz i dziewczyna zostali sobie przedstawieni (podobno nie widzieli się wcześniej) i ostatecznie wzięli ślub, a ze związku tego urodziła się jeszcze dwójka dzieci. 
Przypadek jest często cytowany jako przykład medycznej mistyfikacji, chociaż nie przesądzono jednoznacznie, aby autor celowo wprowadził czytelników w błąd. Faktem jest, że wysłał pracę do czasopisma anonimowo. Jednak redaktor „American Medical Weekly”, Edwin Samuel Gaillard, poznał pismo Capersa i zdecydował o publikacji, ale pod nazwiskiem autora. Niemal na pewno publikacja była żartem i miała na celu uczulenie czytelników na podobne opisy nieprawdopodobnych relacji. Dwa tygodnie po publikacji w komentarzu redakcyjnym rozwiano wątpliwości dotyczące fikcyjności tego zdarzenia. 
Kilka miesięcy później większe partie tekstu przedrukował „Lancet”, artykuł został też przedrukowany in extenso przez „Canada Medical Record” i „Atlanta Medical and Surgical Journal”. Przypadek był również cytowany w książce "Anomalies and Curiosities of Medicine" przez George’a M. Goulda i Waltera L. Pyle'a, jednak autorzy podkreślili jego nieprawdopodobieństwo. Natomiast w 1959 w artykule na temat ran postrzałowych macicy opublikowanym przez „New York State Journal of Medicine” przypadek był cytowany jako prawdziwy. W 1971 czasopismo „American Heritage” przypomniało historię opisaną przez Capersa. Dziesięć lat później obszerny artykuł na ten temat opublikowały „Military Affairs”. 
Na wystawie w Old Courthouse Museum w Vicksburgu znajduje się portret Capersa, artykuł z „American Medical Weekly” i pocisk, taki sam jak opisany.
Miejska legenda wiąże czasem przypadek Capersa z pochodzeniem angielskiego wyrażenia „son of a gun”.

</doc>
<doc id="1806856" url="https://pl.wikipedia.org/wiki?curid=1806856" title="August Giese">
August Giese

August Giese (ur. 1897, zm. ?) – zbrodniarz nazistowski, członek załogi niemieckiego obozu koncentracyjnego Buchenwald i SS-Unterscharführer.
Z zawodu malarz. W końcowym okresie II wojny światowej pełnił służbę przez półtora roku w podobozie KL Buchenwald - "Laura", gdzie kierował komandem więźniarskim. W procesie US vs. August Giese, który toczył się 22 września 1947 przed amerykańskim Trybunałem Wojskowym w Dachau skazany został na 4 lata pozbawienia wolności. Uznano go za winnego trzech z czterech stawianych mu zarzutów, tj. maltretowania więźniów podobozu "Laura" w lutym i marcu 1945 przez bicie ich gołymi rękoma i kijem oraz poprzez szczucie ich psem. Giese wydał również rozkaz postrzelenia więźnia narodowości francuskiej (otrzymał on następnie postrzał w stopę).

</doc>
<doc id="1806857" url="https://pl.wikipedia.org/wiki?curid=1806857" title="Dhimitër Xhuvani">
Dhimitër Xhuvani

Dhimitër Xhuvani – (ur. 23 maja 1934 w Pogradcu, zm. 19 października 2009 w Tiranie) – albański prozaik i scenarzysta filmowy. Syn nauczyciela Kostaqa Xhuvaniego, ojciec reżysera Gjergjego Xhuvaniego.
Życiorys.
Pod koniec II wojny światowej wraz z rodziną uciekł z Pogradeca i przeniósł się do wsi Mokër, a następnie do Elbasanu. W 1953 ukończył szkołę medyczną i przez rok pracował w szpitalach w Gramshu, Librazhdzie i w Cërriku. W tym czasie zaczął pisać pierwsze opowiadania, publikując je w prasie młodzieżowej. Po wydaniu w 1959 pierwszego zbioru opowiadań "Kambana e fundit" (Ostatni dzwon) rozpoczął naukę na Fakultecie Historyczno-Filologicznym w Tiranie, a następnie w Instytucie Gorkiego w Moskwie.
W efekcie kryzysu w stosunkach albańsko-radzieckich, w 1961 Xhuvani wrócił z Moskwy i podjął pracę dziennikarza w piśmie "Drita" (Światło). W 1966 wydał swoją pierwszą powieść "Tunel", za którą został skrytykowany przez władze partyjne i poddany represjom. Wyrzucony z redakcji przez kilka lat pracował jako robotnik budowlany w zakładach w Cërriku. „Zrehabilitował” się w 1970 kolejną powieścią "Përsëri në këmbë" (Znowu na nogach), która zdobyła pierwszą nagrodę w konkursie literackim. W tym samym roku rozpoczął współpracę ze Studiem Filmowym Nowa Albania (alb. Kinostudio Shqipëria e Re), dla którego pisał scenariusze. Na początku lat 90. XX w. objął funkcję dyrektora Teatru Narodowego w Tiranie (Teatri Kombetar). Był autorem 15 scenariuszy filmowych i ponad 50 utworów literackich (powieści, zbiorów opowiadań i dramatów).
Za swoją twórczość został uhonorowany Orderem Naima Frashëriego i nagrodą państwową.

</doc>
<doc id="1806858" url="https://pl.wikipedia.org/wiki?curid=1806858" title="Alex Teixeira">
Alex Teixeira

Alex Teixeira Santos lub po prostu Alex Teixeira (ur. 6 stycznia 1990 w Duque de Caxias) – brazylijski piłkarz występujący na pozycji napastnika w tureckim klubie Beşiktaş JK.
Kariera piłkarska.
Kariera klubowa.
Wychowanek CR Vasco da Gama, w którym rozpoczął piłkarską karierę w 2008. 21 grudnia 2009 podpisał kontrakt z ukraińskim Szachtarem Donieck. Na początku lutego 2016 przeszedł do Jiangsu Sainty.
Kariera reprezentacyjna.
Występował w swojej karierze w młodzieżowej reprezentacji Brazylii.

</doc>
<doc id="1806860" url="https://pl.wikipedia.org/wiki?curid=1806860" title="Ohman Chehaibi">
Ohman Chehaibi

Ohman Chehaibi (ur. 23 grudnia 1954 w Kairuanie) – tunezyjski piłkarz występujący na pozycji napastnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu JS Kairouan.
Kariera reprezentacyjna.
W reprezentacji Tunezji uczestniczył w Mistrzostwach Świata 1978. Na Mundialu był rezerwowym i nie zagrał w żadnym spotkaniu.

</doc>
<doc id="1806862" url="https://pl.wikipedia.org/wiki?curid=1806862" title="Katiuska Pérez">
Katiuska Pérez

Katiuska Pérez (ur. 21 grudnia 1975) - kubańska lekkoatletka specjalizująca się w skoku o tyczce.

</doc>
<doc id="1806867" url="https://pl.wikipedia.org/wiki?curid=1806867" title="Quirijn van Brekelenkam">
Quirijn van Brekelenkam

Quirijn lub Quiringh Gerritsz. van Brekelenkam (ur. po 1622 w Zwammerdam k. Lejdy, zm. ok. 1668 w Lejdzie) – holenderski malarz okresu baroku.
Niewiele wiadomo o jego życiu. Prawdopodobnie większą jego część spędził w Lejdzie. W 1648 był współzałożycielem cechu malarzy w Lejdzie.
Uprawiał malarstwo rodzajowe, przedstawiał rzemieślników przy pracy oraz wnętrza chłopskich i mieszczańskich domów. Uległ wpływom Gerarda Dou, który był prawdopodobnie jego nauczycielem, a w późniejszym okresie Gabriëla Metsu.
W Muzeum Narodowym w Warszawie znajdują się dwa obrazy przypisywane Brekelenkamowi, "Kobieta oprawiająca ryby" i "Scena rodzinna".

</doc>
<doc id="1806868" url="https://pl.wikipedia.org/wiki?curid=1806868" title="Alejandra Meza">
Alejandra Meza

Alejandra Meza (ur. 18 lipca 1978) – meksykańska lekkoatletka specjalizująca się w skoku o tyczce.

</doc>
<doc id="1806871" url="https://pl.wikipedia.org/wiki?curid=1806871" title="Ernst Döplitz">
Ernst Döplitz

Ernst Döplitz (ur. 1895, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Oberscharführer. 
Z zawodu urzędnik. Członek NSDAP (od 1937) i SS. Pełnił służbę w obozie Flossenbürg od sierpnia 1944 do 19 kwietnia 1945. Kierował jedną z kolumn ewakuacyjnych więźniów, która opuściła obóz 19 kwietnia 1945 i skierowana została do KL Dachau. 
Zasiadł na ławie oskarżonych w procesie US vs. Ferdinand Wilhelm i inni przed amerykańskim Trybunałem Wojskowym w Dachau. Ernst Döplitz skazany został na 10 lat pozbawienia wolności, został bowiem uznany za współodpowiedzialnego morderstw dokonywanych podczas marszu śmierci do Dachau. Z siedmiuset pięćdziesięciu więźniów ocalało wówczas niewielu ponad trzystu. 

</doc>
<doc id="1806872" url="https://pl.wikipedia.org/wiki?curid=1806872" title="2 Zabrski Pułk Piechoty im. Tadeusza Kościuszki">
2 Zabrski Pułk Piechoty im. Tadeusza Kościuszki

2 Zabrski Pułk Piechoty im. Tadeusza Kościuszki – pułk piechoty polskiej okresu III powstania śląskiego.
Historia.
Sformowany w pow. zabrskim i toszecko-gliwickim, jako grupa taktyczna w składzie 4 batalionów, licząca około 1600 żołnierzy. Po sformowaniu wyruszył w kierunku Odry osiągając ją w rejonie Bierawy w dniu 6 maja 1921 roku. Zajął tam pozycje obronne w rejonie Dziergowic, gdzie toczył walki obronne. W dniu 9 maja rozpoczął natarcie i dotarł do linii Brzeźce – Stare Koźle – Pogrzelec. 
W dniu 10 maja 1921 roku wszedł w skład Grupy „Wschód” i otrzymał numer 2. 19 maja pułk zajął pozycję obronne na odcinku Brzeźce – Januszkowice, gdzie 21 maja odpierał silne ataki wojsk niemieckich. W dniu 27 maja wsparty został przez katowicki pułk Rudolfa Niemczyka, co pozwolił na skrócenie linii obronnej do Łąki Kozielskiej. Na tym odcinku prowadził walki obronne do 2 czerwca 1921 roku, kiedy został zastąpiony przez królewskohucki pułk Karola Gajdzika.
Następnie do momentu likwidacji III powstania śląskiego pozostawał w odwodzie. W momencie likwidacji powstania pułk został przetransportowany na teren Wielkopolski i tam zdemobilizowany.

</doc>
<doc id="1806873" url="https://pl.wikipedia.org/wiki?curid=1806873" title="Ferdinand Wilhelm">
Ferdinand Wilhelm

Ferdinand Wilhelm (ur. 1907, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Unterscharführer.
Członek NSDAP (od 1933) i SS. Pełnił służbę w obozie Flossenbürg od marca 1939 do likwidacji obozu jako kierownik wydziału budowlanego. Zasiadł na ławie oskarżonych w procesie US vs. Ferdinand Wilhelm i inni przed amerykańskim Trybunałem Wojskowym w Dachau i skazany został za znęcanie się nad więźniami na 3 lata pozbawienia wolności.

</doc>
<doc id="1806874" url="https://pl.wikipedia.org/wiki?curid=1806874" title="Emil Weyrich">
Emil Weyrich

Emil Weyrich (ur. 1889, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Unterscharführer.
Z zawodu piekarz. Członek NSDAP (od 1932) i SS. Był przydzielony do obozu Flossenbürg od grudnia 1941 do likwidacji obozu. Pełnił tu między innymi służbę jako urzędnik administracji, odpowiedzialny za dostawy chleba dla więźniów (od wiosny 1944).
Zasiadł na ławie oskarżonych w procesie US vs. Ferdinand Wilhelm i inni przed amerykańskim Trybunałem Wojskowym w Dachau i skazany został za znęcanie się nad więźniami oraz składanie na nich karnych raportów na 2 lata pozbawienia wolności.

</doc>
<doc id="1806875" url="https://pl.wikipedia.org/wiki?curid=1806875" title="Hendrick Martensz. Sorgh">
Hendrick Martensz. Sorgh

Hendrick lub Hendrik Martensz. Sorgh (ur. ok. 1611 w Rotterdamie, zm. w 1670 tamże) – holenderski malarz okresu baroku.
Prawdopodobnie był uczniem Davida Teniersa II lub Willema Buytewecha. Na jego twórczość miał wpływ Willem de Poorter. Mieszkał stale w Rotterdamie. W 1636 lub 1637 został mistrzem w Gildii malarzy św. Łukasza.
Specjalizował się w malowaniu wnętrz chłopskich i kuchennych z rozbudowanymi martwymi naturami, scen targowych i muzykujących towarzystw. Tworzył też portrety, mariny i obrazy historyczne.
Jego uczniami byli Pieter Crijnsz. Volmarijn (ok. 1629-1679) i być może Abraham Diepraam (ok. 1622-1670).

</doc>
<doc id="1806876" url="https://pl.wikipedia.org/wiki?curid=1806876" title="Otto Rink">
Otto Rink

Otto Rink (ur. 1888, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Untersturmführer.
Z zawodu nauczyciel. Członek NSDAP (od 1938) i Waffen-SS. Pełnił służbę w obozie Flossenbürg od 1939 do 20 kwietnia 1945, początkowo jako sierżant kompanii wartowniczej, a następnie jako oficer informacyjny kompanii, odpowiedzialny za sprawy socjalne i edukację. Brał również w ewakuacji obozu do KL Dachau pod koniec kwietnia 1945.
Rink zasiadł na ławie oskarżonych w procesie US vs. Ewald Heerde i inni przed amerykańskim Trybunałem Wojskowym w Dachau i skazany został za udział w zbrodniach popełnionych podczas ewakuacji Flossenbürga na 3 lata więzienia.

</doc>
<doc id="1806877" url="https://pl.wikipedia.org/wiki?curid=1806877" title="Aleksander Jędrzejewski">
Aleksander Jędrzejewski

Aleksander Jędrzejewski (ur. 14 września 1903 w Żytomierzu, zm. 28 sierpnia 1974 we Wrocławiu) – polski scenograf, malarz, pedagog, członek Bractwa św. Łukasza. 
Życiorys.
Syn Piotra i Haliny z Piwockich. Studiował malarstwo w latach 1923–1929 w warszawskiej Szkole Sztuk Pięknych u Tadeusza Pruszkowskiego. Po studiach przystąpił do Bractwa św. Łukasza. Uczestniczył w krajowych i zagranicznych wystawach Bractwa. W latach 1931–1938 działał w Wołyńskim Teatrze Objazdowym w Łucku. W sezonie 1938/39 projektował scenografie dla Teatru Miejskiego w Bydgoszczy. W czasie II wojny światowej pracował jako malarz pokojowy. Po wojnie zamieszkał we Wrocławiu. Od sezonu teatralnego 1946/47 do przejścia na emeryturę w 1970 projektował scenografie dla wielu teatrów wrocławskich (Teatru Dolnośląskiego, Teatrów Dramatycznych, Teatru Polskiego, Opery Wrocławskiej), a także dla Teatru Nowego w Łodzi i Teatru Narodowego w Warszawie. Projektował scenografie również dla Teatru Telewizji.
Został profesorem Państwowej Wyższej Szkoły Sztuk Plastycznych we Wrocławiu.
Był od 1930 małżonkiem Jadwigi Przeradzkiej – scenografa i ojcem Michała Jędrzejewskiego – scenografa.

</doc>
<doc id="1806878" url="https://pl.wikipedia.org/wiki?curid=1806878" title="Ternana Terni">
Ternana Terni



</doc>
<doc id="1806879" url="https://pl.wikipedia.org/wiki?curid=1806879" title="Ewald Heerde">
Ewald Heerde

Ewald Reinhold Heerde (ur. 1889, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Rottenführer.
Członek NSDAP (od 1 września 1940) i Waffen-SS. Pełnił służbę w obozie Flossenbürg od 15 grudnia 1941 do 16 kwietnia 1945 jako wartownik, "Blockführer", członek sztabu komendantury i, od stycznia do kwietnia 1945, kierownik komanda więźniarskiego w podobozie "Altenhammer" (odpowiadał tu również za apele więźniów).
Zasiadł na ławie oskarżonych w procesie US vs. Ewald Heerde i inni przed amerykańskim Trybunałem Wojskowym w Dachau i skazany został za znęcanie się nad więźniami na 3 lata pozbawienia wolności.

</doc>
<doc id="1806880" url="https://pl.wikipedia.org/wiki?curid=1806880" title="Luis Antonio Jiménez">
Luis Antonio Jiménez



</doc>
<doc id="1806881" url="https://pl.wikipedia.org/wiki?curid=1806881" title="Cornelis de Man">
Cornelis de Man

Cornelis de Man (ur. 1 lipca 1621 w Delfcie, zm. 15 lutego 1706 tamże) – holenderski malarz i rysownik okresu baroku.
W 1642 wstąpił do cechu malarzy w Delfcie. Przed 1654 odbył podróż przez Paryż i Lyon do Włoch (Florencja, Rzym, Wenecja). Ok. 1700 przebywał w Hadze.
Tworzył portrety, sceny rodzajowe we wnętrzach i widoki wnętrz kościelnych. Początkowo pozostawał pod wpływem Jana Miense Molenaera, później Pietera de Hoocha, Jana Vermeera, Gerarda Dou i Jana Steena

</doc>
<doc id="1806882" url="https://pl.wikipedia.org/wiki?curid=1806882" title="Video nasty">
Video nasty

Video nasty (pol. nieprzyzwoite filmy) – termin ukuty w Wielkiej Brytanii w latach 80. minionego stulecia, odnoszący się do dystrybuowanych na wideokasetach filmów, krytykowanych przez prasę i organizacje religijne za brutalność oraz epatowanie seksem. Wprowadzenie listy wiązało się z brakiem regulacji ograniczeń wiekowych filmów trafiających na rynek domowy, w odróżnieniu od filmów wyświetlanych w kinach, które zawsze klasyfikowane były przez British Board of Film Censors. Brak odpowiednich regulacji powodował, że – na mocy "Obscene Publications Act" (tłum. "Ustawa o gorszących publikacjach") z 1959 roku – możliwe było pociągnięcie do odpowiedzialności karnej producentów, dystrybutorów i sprzedawców filmów, które przez lokalne władze uznane zostały za gorszące. Na początku lat 80. doprowadziło to do nalotów na brytyjskie wideowypożyczalnie, a ponieważ dobór „gorszących” tytułów był kompletnie przypadkowy, za takowy uznano m.in. komediowy musical Dolly Parton "Najlepszy mały burdelik w Teksasie". W roku 1983 brytyjska prokuratura opublikowała własną listę filmów, czyli właśnie "video nasties", które następnie – na mocy uchwalonej w 1984 roku "Video Recordings Act" (tłum. "Ustawa o wideonagraniach") – zostały zakazane.
Lista "video nasties".
Oprócz listy oficjalnej istnieje także tzw. „Sekcja 3 Video Nasties” zawierająca dodatkowo 82 filmy. Część z nich do dziś nie została wydana.
"Last House on Dead End Street", znany pod alternatywnym tytułem "The Fun House", został pomylony z "Lunaparkiem" ("The Funhouse") Tobe’a Hoopera, dzięki czemu uniknął trafienia na listę.

</doc>
<doc id="1806885" url="https://pl.wikipedia.org/wiki?curid=1806885" title="Jacob Toorenvliet">
Jacob Toorenvliet

Jacob Toorenvliet (ur. ok. 1640 w Lejdzie, zm. 3 stycznia 1719 w Oegstgeest) – holenderski malarz, rysownik i rytownik okresu baroku.
Pochodził z rodziny artystycznej. Uczył się w Lejdzie u swego ojca Abrahama Toorenvlieta – malarza na szkle i rysunku. W 1670 wyjechał do Rzymu, gdzie został członkiem stowarzyszenia malarzy Bent. Od ok. 1673 przebywał w Wenecji, a zapewne w latach 1676–1679 w Wiedniu. W 1682 powrócił do Lejdy. Ok. 1694 wraz z Willemem van Mierisem i Karelem de Moorem założył akademię rysunkową.
Malował sceny rodzajowe, portrety i sporadycznie dzieła historyczne.

</doc>
<doc id="1806888" url="https://pl.wikipedia.org/wiki?curid=1806888" title="Anna Łęcka">
Anna Łęcka



</doc>
<doc id="1806890" url="https://pl.wikipedia.org/wiki?curid=1806890" title="Ali Selmi">
Ali Selmi

Ali Selmi – tunezyjski trener piłkarski.
Podczas Mistrzostw Świata 1998 we Francji Ali Selmi pełnił funkcję asystenta selekcjonera, którym był Henryk Kasperczak.
Po przegranych reprezentacji Tunezji w dwóch pierwszych meczach grupowych z reprezentacją Anglii 0-2 i z reprezentacją Kolumbii 0-1, władze Tunezyjskiej Federacji Piłkarskiej zwolniły Kasperczaka i powierzyły funkcję tymczasowego selekcjonera Selmiemu. Poprowadził on reprezentację Tunezji w ostatnim meczu grupowym z reprezentacji Rumunii, który zakończył się remisem 1-1.
Wkrótce po zakończeniu Mundialu Selmi został zastąpiony na stanowisku selekcjonera przez Włocha Francesco Scoglio.
W późniejszych latach Ali Selmi pełnił funkcję trenera klubu AS Marsa.

</doc>
<doc id="1806893" url="https://pl.wikipedia.org/wiki?curid=1806893" title="Karen Forkel">
Karen Forkel

Karen Forkel (ur. 24 września 1970 w Bitterfeld-Wolfen) – niemiecka lekkoatletka specjalizująca się w rzucie oszczepem, która w pierwszych latach kariery broniła barw NRD.
Dwukrotnie startowała na igrzyskach olimpijskich - Barcelona 1992 (brązowy medal) oraz Atlanta 1996 (6. miejsce). Pierwsze sukcesy odnosiła na imprezach juniorskich zdobywając medale w tej kategorii wiekowej. Wicemistrzyni świata ze Stuttgartu (1993) oraz dwukrotna medalistka mistrzostw Europy. Wielokrotna reprezentantka Niemiec m.in. w pucharze Europy. Rekord życiowy: nowy model oszczepu - 62,35 (7 lipca 2000, Ratyzbona); stary model - 70,20 (1991).

</doc>
<doc id="1806895" url="https://pl.wikipedia.org/wiki?curid=1806895" title="Phobia (album)">
Phobia (album)

Phobia to trzeci album studyjny grupy Breaking Benjamin, wydany w 2006 roku. Album został nagrany w The Barbershop Studios w Hopatcong New Jersey a wydano go 8 sierpnia 2006. Wydawnictwo uplasowało się na pozycji 38 listy Billboard 100. W dniu 21 maja 2009, album zyskał tytuł platynowej płyty.
Spis utworów.
1wydanie CD dołączone do kolekcjonerskiego DVD także zawiera ten utwór.
Chinese Release.
This release features two bonus tracks previously released in America:
To wydawnie zawierało także inną okładkę.

</doc>
<doc id="1806898" url="https://pl.wikipedia.org/wiki?curid=1806898" title="Szabolcs">
Szabolcs



</doc>
<doc id="1806899" url="https://pl.wikipedia.org/wiki?curid=1806899" title="Parszywa dwunastka 2">
Parszywa dwunastka 2

Parszywa dwunastka 2 (oryg. "The Dirty Dozen: The Next Mission") – amerykański film wojenny z 1985 roku na podstawie powieści E.M. Nathansona.
Fabuła.
Akcja filmu rozgrywa się w 1944 roku. Po zamachu marcowym, grupa niemieckich oficerów pod wodzą generała Dietricha planuje kolejny zamach na Hitlera. Amerykański i brytyjski wywiad zamierza nie dopuścić do zamachu. W tym celu major Reisman z dwunastoma wyszkolonymi skazańcami, wyrusza na niebezpieczną misję.

</doc>
<doc id="1806903" url="https://pl.wikipedia.org/wiki?curid=1806903" title="Wołodymyr Biernacki">
Wołodymyr Biernacki

Wołodymyr Biernacki (ur. 8 czerwca 1938 w Sośnicy w obwodzie czernihowskim) – ukraiński artysta, malarz, graphic designer.
Życiorys.
Ukończył Ukraiński Instytut Poligraficzny Fiodorowa (1969, cl. A. Popov, J. Gapon).
W latach 1964-1974 artysta był projektantem NDIHimmash (Połtawa). Brał udział w lokalnych wystawach (od 1978) i oraz w wystawach na terenie Unii Europejskiej (od 1982). Personal - w Połtawa (1999, 2002). Pracuje w dziedzinie wykorzystania grafiki i architektury wnętrz. Maluje także portrety, martwe natury, pejzaże i gobeliny. Prace znajdują się w Połtawskim Muzeum Krajoznawczym oraz w zbiorach NUAU. Mieszka w Połtawie.
Twórczość.
Wnętrza portu lotniczego (1981) i dworca autobusowego (1982) w Połtawie, plakaty - "Balance", "Miasto - Clear Sky" (obie - 1978), "atmosfera jest czysta", "End of the Blitzkrieg (wszystkie - 1982), "jakości pracy Check", "liczba pierwsza - to siać", "zawsze pamiętać" (wszystkie -1985); Still Life - "Kwiaty" (1999), "Żółte tulipany" (2002).

</doc>
<doc id="1806908" url="https://pl.wikipedia.org/wiki?curid=1806908" title="Uładzimir Żyłka">
Uładzimir Żyłka

Uładzimier Żyłka (biał. Уладзі́мер Ада́мавіч Жы́лка, pseudonimy literackie: Вл.Ж., Вал.Жыл., Вл. Ж., І. Жылка, Л. Макашэвіч, Макашэвіч, Л. Макашэвіч, У.Ж., Ул.Ж., ur. 27 maja 1900 w Makaszach koło Nowogródka, zm. 1 marca 1933 w mieście Urżum w obwodzie kirowskim) – białoruski poeta (głównie symbolistyczna liryka miłosna i patriotyczno-niepodległościowa – zbiór wierszy "„Na rozstaju”"), krytyk literacki i tłumacz na język białoruski dzieł Adama Mickiewicza, Henryka Ibsena, Charlesa Baudelaire’a.
W 1926 wyemigrował z Polski do Białoruskiej Socjalistycznej Republiki Radzieckiej gdzie w 1930 został aresztowany przez NKWD i skazany na 5 lat łagrów w regionie Wiatka na terenie Rosji. Zmarł na zesłaniu w 1933. Pochowany w mieście Urżum (obecnie Obwód niżnonowogrodzki, Rosja).
Debiutował drukiem w roku 1920 wierszami wydawanymi w białoruskich czasopismach ukazujących na wschodnich terenach Polski zamieszkiwanych przez Białorusinów (obecnie obszar należy do państwa Białoruś): "Беларускія ведамасці", "Наша думка", "Наша будучыня", "Новае жыццё". Autor poematu "Ujaulennie" ("Уяўленне", Wilno, 1923), zbiorów wierszy "Na rozstaju" ("На ростані", Wilno, 1924), "Z pól Zachodniej Białorusi" ("З палёў Заходняй Беларусі", Mińsk, 1927), "Wiersze" ("Вершы", Mińsk, 1970), zbioru "Pożni" ("Пожні" – zbiór wierszy, przekładów i artykułów krytycznych, Mińsk, 1986).
Przekłady na język białoruski: "Słowa o Jakubie Szeli" (biał. "Слова пра Якуба Шэлю") Bruno Jasieńskiego (1932), pojedynczych prac Aleksandra Błoka, Adama Mickiewicza, Henryka Ibsena, Charlesa Baudelaire’a, I. Wolkera i innych.

</doc>
<doc id="1806909" url="https://pl.wikipedia.org/wiki?curid=1806909" title="Çaykur Rizespor Rize">
Çaykur Rizespor Rize



</doc>
<doc id="1806910" url="https://pl.wikipedia.org/wiki?curid=1806910" title="Doktor Freud">
Doktor Freud

Doktor Freud – amerykański film biograficzny z 1962 roku.
Opis fabuły.
Wiedeń, rok 1885. Młody neurolog, dr Zygmunt Freud, popada w konflikt ze swoimi kolegami z powodu innej oceny natury histerii. Wyjeżdża do Paryża, by tam kontynuować studia w tym kierunku pod wodzą prof. Charcota. Po zakończeniu badań wraca do Wiednia, gdzie kontynuuje metodę leczenia przez hipnozę. W trakcie badań odrzuca hipnozę na rzecz dotarcia do podświadomości. Bada w ten sposób także siebie. Formułuje teorię seksualizmu dziecięcego zwanego "kompleksem Edypa". Choć zostaje przyjęta z niedowierzaniem, Freud kontynuuje badania w tym kierunku.
Nagrody i nominacje.
Oscary za rok 1962
Złote Globy 1962
MFF w Berlinie 1963

</doc>
<doc id="1806912" url="https://pl.wikipedia.org/wiki?curid=1806912" title="Okno pasywne">
Okno pasywne

Okno pasywne – okno, które spełnia wymogi budownictwa pasywnego, czyli takiego, które dzięki wysokiej izolacyjności termicznej może być ogrzewane przez źródła ciepła wcześniej pomijane – promieniowanie cieplne Słońca oraz ciepło wydzielane przez mieszkańców i urządzenia domowe. Okno powinno charakteryzować się współczynnikiem przenikania ciepła dla całego okna Uw poniżej 0,8 W/(m2K). Mogą to być na przykład okna z pakietem trzyszybowym w konstrukcji drewnianej, drewniano-aluminiowej lub aluminiowej, często składową takiej konstrukcji jest specjalna pianka poliuretanowa. W odróżnieniu od standardowej głębokości ram okiennych (ok. 68 mm), okna pasywne mają od 88 do 120 mm głębokości. 
Najczęściej wybierane są jednak okna wykonane z PCV, ponieważ wyróżnia je niska cena przy porównywalnych parametrach cieplnych i akustycznych okna. Profil okien pasywnych z PCV podzielony jest wewnątrz przynajmniej na 6 komór, przez co między innymi konstrukcja zyskuje tak dobre parametry cieplne. 
Głównym zadaniem okien pasywnych jest zapewnienie wysokiej szczelności budynku i uniemożliwienie powstawania mostków termicznych.

</doc>
<doc id="1806916" url="https://pl.wikipedia.org/wiki?curid=1806916" title="Sharon Bruneau">
Sharon Bruneau

Sharon Leigh Bruneau (ur. 1 lutego 1964 r. w Timmins w prowincji Ontario, Kanada) – kanadyjska kulturystka, okazjonalnie aktorka i statystka. Uprawia także fitness. Jest frankokanadyjską Metyską.
Karierę rozpoczęła jako modelka. Sportowi kulturystycznemu dała się zasłużyć jako jedna z najpopularniejszych zawodniczek kobiecych w tej dziedzinie.

</doc>
<doc id="1806921" url="https://pl.wikipedia.org/wiki?curid=1806921" title="Skaara">
Skaara



</doc>
<doc id="1806922" url="https://pl.wikipedia.org/wiki?curid=1806922" title="Bobby Deerfield">
Bobby Deerfield

Bobby Deerfield – amerykański melodramat z 1977 roku na podstawie powieści Ericha Marii Remarque’a.
Fabuła.
Bobby Deerfield jest kierowcą wyścigowym. Podczas wyścigu w Europie jeden z kierowców ginie, a drugi zostaje ranny. Bobby próbuje dowiedzieć się, co się stało. Odwiedza rannego kierowcę w szpitalu i tam poznaje tajemniczą Lillian Morelli. Lillian prosi go o podwiezienie do domu. Później spotykają się parę razy, aż w końcu zakochują się w sobie. Ale Lillian jest śmiertelnie chora.
Nagrody i nominacje.
Złote Globy 1977

</doc>
<doc id="1806924" url="https://pl.wikipedia.org/wiki?curid=1806924" title="Bykow">
Bykow

Bykow, ros. Быков, Bykov - nazwisko rosyjskie, 141 w Rosji. Forma żeńska: Bykowa.
Osoby o tym nazwisku:

</doc>
<doc id="1806930" url="https://pl.wikipedia.org/wiki?curid=1806930" title="Heinrich Krauss">
Heinrich Krauss

Heinrich Krauss (ur. 1895, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Oberscharführer.
Z zawodu odźwierny. Członek NSDAP (od 1933 do 1940) i SS. Pełnił służbę w kompleksie obozowym Flossenbürg w marcu i kwietniu 1945 jako "Rapportführer" w podobozie "Ansbach". Zasiadł na ławie oskarżonych w procesie US vs. Ottokar Tuma i inni przed amerykańskim Trybunałem Wojskowym w Dachau. Krauss skazany został na 5 lat pozbawienia wolności za maltretowanie więźniów.

</doc>
<doc id="1806932" url="https://pl.wikipedia.org/wiki?curid=1806932" title="Fritz Schlundermann">
Fritz Schlundermann

Fritz Schlundermann (ur. 1909, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Mann.
Z zawodu urzędnik. Członek NSDAP (od 1 maja 1933) i SS. Pełnił służbę we Flossenbürgu w latach 1942–1944 jako członek obozowego gestapo. Należał do wydziału zajmującego się rejestracją nowo przybyłych więźniów. Zasiadł na ławie oskarżonych w procesie US vs. Karl Mayer i inni przed amerykańskim Trybunałem Wojskowym w Dachau. Schlundermann skazany został na 5 lat pozbawienia wolności za torturowanie więźniów podczas przesłuchiwań.

</doc>
<doc id="1806936" url="https://pl.wikipedia.org/wiki?curid=1806936" title="Amerykańska dziewczyna">
Amerykańska dziewczyna

Amerykańska dziewczyna – amerykański film obyczajowy z 2000 roku oparty na faktach.
Fabuła.
Mary Kay Letourneau pracuje jako nauczycielka. Jest mężatką i matką czworga dzieci, ale nie czuje się szczęśliwa w związku. Pewnego dnia poznaje 13-letniego ucznia, z którym zaczyna romansować. Zachodzi z nim w ciążę. Po urodzeniu dziecka trafia pod sąd jako oskarżona o uwiedzenie nieletniego. Ma zakaz spotykania się z uczniem, ale łamie go, mając z nim drugie dziecko. W końcu trafia do więzienia.

</doc>
<doc id="1806938" url="https://pl.wikipedia.org/wiki?curid=1806938" title="Normand Baron">
Normand Baron

Normand Baron (ur. 15 grudnia 1957 r. w Verdun w prowincji Quebec, Kanada) był profesjonalnym zawodnikiem hokeju na lodzie, a także – przez krótki okres – profesjonalnym kulturystą.
Drużyny hokejowe, do których przynależał:

</doc>
<doc id="1806939" url="https://pl.wikipedia.org/wiki?curid=1806939" title="Eduard Losch">
Eduard Losch

Eduard Losch (ur. 1886, zm. ?) – zbrodniarz nazistowski, esesman, członek załogi niemieckiego obozu koncentracyjnego Flossenbürg.
Pełnił służbę we Flossenbürgu od 1943 do kwietnia 1945 jako kierownik komanda więźniarskiego. Zasiadł na ławie oskarżonych w procesie US vs. Friedrich Becker i inni przed amerykańskim Trybunałem Wojskowym w Dachau. Losch skazany został na 20 lat pozbawienia wolności za wielokrotne bicie podległych mu więźniów. Niektórych z nich skatował tak poważnie, iż zabierano ich następnie do szpitala obozowego.

</doc>
<doc id="1806943" url="https://pl.wikipedia.org/wiki?curid=1806943" title="Karl Gräber">
Karl Gräber

Karl Gräber (ur. 1893, zm. ?) – zbrodniarz nazistowski, członek załogi niemieckiego obozu koncentracyjnego Flossenbürg i SS-Oberscharführer.
Członek SS od czerwca 1944. Pełnił służbę we Flossenbürgu od 27 lutego do kwietnia 1945 jako wartownik. Był również strażnikiem podczas ewakuacji obozu. Zasiadł na ławie oskarżonych w procesie US vs. Friedrich Becker i inni przed amerykańskim Trybunałem Wojskowym w Dachau. Gräber skazany został na 10 lat pozbawienia wolności za współudział w rozstrzeliwaniach więźniów w trakcie ewakuacji obozu.

</doc>
<doc id="1806945" url="https://pl.wikipedia.org/wiki?curid=1806945" title="Sceny zbrodni (2001)">
Sceny zbrodni (2001)

Sceny zbrodni – amerykańsko-niemiecki film kryminalny z 2001 roku.
Fabuła.
Młody chłopak Lenny wkrótce ma się ożenić. Ale nie bardzo go stać na ślub, dlatego szuka pracy. Podejmie się każdej, więc przyjmuje ofertę jako kierowca Jimmy'ego Berga - gangstera. Ale wszystko bierze w łeb, gdy jego szef zostaje zamordowany przez konkurenta. Ten zaczyna ścigać Lenny'ego, bo za dużo widział.

</doc>
<doc id="1806952" url="https://pl.wikipedia.org/wiki?curid=1806952" title="Kapitan Corelli">
Kapitan Corelli

Kapitan Corelli (ang. "Captain Corelli's Mandarin") – amerykańsko-brytyjsko-francuski melodramat z 2001 roku w reżyserii Johna Maddena, zrealizowany na podstawie powieści Louisa de Bernièresa.
Fabuła.
Wieś Argostolion na wyspie Kefalinia, rok 1940. Podczas corocznego święta Gerasimosa, siłacz Velisarios strzela z działa i niechcący trafia młodego rybaka Mandrasa. Ten trafia do dra Iannisa, który natychmiast się nim zajmuje. Po zabiegu lekarz udaje się do kawiarni, gdzie dyskutuje na temat wiadomości o wojnie. Jak na razie wojna wydaje się jeszcze odległa. Mandras poznaje córkę doktora Pelagię, z którą po kilku tygodniach się zaręcza. Po zaręczynach chłopak dostaje powołanie do front, gdzie ma walczyć z Włochami na granicy albańskiej.
Miesiące upływają, a o Mandrasie nie ma żadnych wiadomości. Nieoczekiwanie wojna w Albanii dobiega końca, ale nie na długo. Tym razem Włochów wspierają Niemcy. W kwietniu Grecja poddaje się, a Peloponez zostaje zajęty przez Niemców, Wyspy Jońskie przez Włochów. W maju pojawiają się we wsi włoskie wojska okupacyjne oraz niemieccy obserwatorzy pod dowództwem kapitana Webera. Doktor Iannis odmawia przyjęcia pod swój dach oficera włoskiego, ale pod groźbą pozbawienia praw wykonywania zawodu, w końcu godzi się. Tak pojawia się kapitan Antonio Corelli.
Nagrody i nominacje.
Europejskie Nagrody Filmowe 2001
Złota Malina 2001

</doc>
<doc id="1806954" url="https://pl.wikipedia.org/wiki?curid=1806954" title="Andrzej Jeż">
Andrzej Jeż

Andrzej Jeż (ur. 3 maja 1963 w Limanowej) – polski duchowny rzymskokatolicki, doktor nauk teologicznych, biskup pomocniczy tarnowski w latach 2009–2012, biskup diecezjalny tarnowski od 2012.
Życiorys.
Urodził się 3 maja 1963 w Limanowej. Kształcił się w miejscowym Liceum Ogólnokształcącym im. Władysława Orkana, w 1982 złożył egzamin dojrzałości. W latach 1982–1988 studiował w Wyższym Seminarium Duchownym w Tarnowie. 12 czerwca 1988 został wyświęcony na prezbitera przez arcybiskupa Jerzego Ablewicza, biskupa diecezjalnego tarnowskiego. W latach 1993–1995 odbył studia specjalistyczne w zakresie homiletyki na Akademii Teologii Katolickiej w Warszawie, które ukończył ze stopniem licencjata. Następnie przebywał na rocznym stypendium naukowym na Papieskim Uniwersytecie Gregoriańskim w Rzymie. W 2002 na Wydziale Teologicznym Papieskiej Akademii Teologicznej w Krakowie uzyskał doktorat z teologii dogmatycznej na podstawie dysertacji "Christus Communicator. Próba zbudowania modelu chrystologicznego w oparciu o teorię komunikacji interpersonalnej", napisanej pod kierunkiem Stanisława Budzika.
Pracował jako wikariusz w parafiach w Krościenku nad Dunajcem (1988–1991) i w Wierzchosławicach (1991–1993). W 2004 został proboszczem parafii Najświętszej Maryi Panny Królowej Polski w Tarnowie. W tym czasie objął funkcję dziekana dekanatu Tarnów – Zachód i wszedł w skład diecezjalnej rady ds. formacji duchowieństwa. W 2007 został przeniesiony na urząd proboszcza parafii św. Małgorzaty w Nowym Sączu. Na tym stanowisku został dziekanem dekanatu Nowy Sącz – Centrum, wszedł w skład diecezjalnej rady duszpasterskiej, a także został ustanowiony kanonikiem gremialnym i prepozytem kapituły kolegiackiej w Nowym Sączu.
W 1996 został ojcem duchownym w Wyższym Seminarium Duchownym w Tarnowie, w latach 1999–2007 wykładał w nim homiletykę.
20 października 2009 papież Benedykt XVI mianował go biskupem pomocniczym diecezji tarnowskiej ze stolicą tytularną Tigillava. Święcenia biskupie otrzymał 28 listopada 2009 w bazylice kolegiackiej św. Małgorzaty w Nowym Sączu. Głównym konsekratorem był biskup diecezjalny tarnowski Wiktor Skworc, a współkonsekratorami kardynał Stanisław Dziwisz, arcybiskup metropolita krakowski, i arcybiskup Józef Kowalczyk, nuncjusz apostolski w Polsce. Jako dewizę biskupią przyjął słowa „"Ad laudem Trinitatis et Deiparae"” ("Na chwałę Trójcy Świętej i Bogarodzicy"). Pełnił funkcję wikariusza generalnego diecezji i sprawował urząd moderatora kurii diecezjalnej.
12 maja 2012 papież Benedykt XVI mianował go biskupem diecezjalnym diecezji tarnowskiej. 15 czerwca 2012 kanonicznie objął diecezję, a następnie odbył ingres do tarnowskiej bazyliki katedralnej. W 2016 zwołał V synod diecezjalny.
W strukturach Konferencji Episkopatu Polski został członkiem Komisji Charytatywnej, Komisji ds. Misji i Komisji Maryjnej.
Konsekrował biskupów pomocniczych tarnowskich: Jana Piotrowskiego (2014), Stanisława Salaterskiego (2014), Leszka Leszkiewicza (2016) i Artura Ważnego (2021), a także asystował podczas sakry biskupa Bouar Mirosława Gucwy (2018).
Wyróżnienia.
W 2015 nadano mu honorowe obywatelstwo Limanowej.

</doc>
<doc id="1806956" url="https://pl.wikipedia.org/wiki?curid=1806956" title="Marian Hess">
Marian Hess

Marian Ryszard Hess (ur. 21 listopada 1941 w Polanie, zm. 10 września 2010 w Krefeld) – polski etnograf, rzeźbiarz, malarz, pasjonat miejscowych legend i zwyczajów. W latach 1968–1988 mieszkał i tworzył w Dwerniku.
Twórca regionalnej legendy o Biesie i Czadach. Stanowiła ona jego inspirację w dalszej twórczości. Wokół jego domu znajdowała się wystawa rzeźb, którą zwiedzali zarówno harcerze jak i turyści. Odwiedzającym Marian Hess opowiadał o kulturze regionu.
W 1997 roku przeprowadził się do Niemiec. W 2005 roku ukazała się jego pierwsza książka, w 2007 roku została przełożona na język niemiecki. Do ostatnich dni życia mieszkał w Krefeld w Westfalii i tworzył rzeźby inspirowane lokalnymi podaniami o Gnomach i Koboldach.
 Zmarł w szpitalu w Krefeld 10 września 2010.
Bies i Czady.
Bies - podobny do człowieka, rogaty stwór ze skrzydłami. Strzegł Bieszczadów i nie pozwalał nikomu dłużej się w nich zatrzymywać. Można go było pokonać tylko o świcie, kiedy odpinał skrzydła i kąpał się w rzece. Do walki z nim stanął San (przewodził plemieniu, które się tu osiedliło). Gdy Bies zorientował się, że może przegrać chciał sobie przypiąć skrzydła, ale jeden z Czadów wrzucił je do rzeki. Wówczas rzeka przejęła moc Biesa i jej nurt porwał obu przeciwników. Obaj zginęli. Współplemieńcy w hołdzie swojemu wodzowi nazwali rzekę jego imieniem. Zaś góry, przez które przepływa, nazwano Bies-Czadami.
Czady - duszki mieszkające w dziuplach starych drzew. Czuwające nad pięknem Bieszczadów - na przyjezdnych rzucają czar, wskutek którego nie mogą oni zapomnieć uroku tej krainy. Zostały stworzone przez Biesa jako ruchliwe, psotne i wesołe stworki. Przeszkadzały ludziom m.in. przez rozganianie bydła, niszczenie plonów, straszenie dzieci w kołyskach i sypanie piasku do zupy. Po tym jak San ocalił jednemu z nich życie, przestały przeszkadzać osadnikom (odtąd pomagały ludziom, m.in. zabawiały dzieci, rąbały drzewo, wskazywały drogę w lesie).
W 2008 roku Mennica Polska wydała 70 tys. monet o nominałach: 3 biesy i 3 czady (każda o równowartości 3 zł) o średnicy 22 mm. Wydano je jako rodzaj bonów towarowych ważnych na terenie Ustrzyk Dolnych. Wybito również srebrne monety kolekcjonerskie o wartości 150 zł.
Od 15 lipca 2014 roku na Cmentarzu w Lutowiskach znajduje się tablica pamiątkowa poświęcona Marianowi Hessowi ufundowana przez żonę artysty.

</doc>
<doc id="1806959" url="https://pl.wikipedia.org/wiki?curid=1806959" title="Kanał Zrzutowy">
Kanał Zrzutowy

Kanał Zrzutowy – obiekt hydrotechniczny zlokalizowany w północnej części Konina oraz na obszarze gminy Ślesin, element otwartego obiegu chłodzenia elektrowni Pątnów i Konin.
Ciepła woda z elektrowni jest odprowadzana kanałem do jezior Licheńskiego oraz Mikorzyńskiego skąd – wystudzając się – powraca do elektrowni przepływając przez jeziora Pątnowskie i Gosławskie. W okresie letnim zlokalizowana w miejscowości Piotrkowice pompownia tłoczy wody z Jeziora Licheńskiego do Jeziora Ślesińskiego. Dzięki temu możliwe jest zapewnienie właściwego wystudzenia wody w okresie zmniejszonej absorpcji ciepła przez atmosferę. Ujście kanału do Jeziora Ślesińskiego stanowi efektowna kaskada w formie wodospadu, będąca jedną z miejscowych atrakcji turystycznych.

</doc>
<doc id="1806962" url="https://pl.wikipedia.org/wiki?curid=1806962" title="Lovisa (królowa Danii)">
Lovisa (królowa Danii)



</doc>
<doc id="1806965" url="https://pl.wikipedia.org/wiki?curid=1806965" title="Fryderyk VIII Duński">
Fryderyk VIII Duński



</doc>
<doc id="1806966" url="https://pl.wikipedia.org/wiki?curid=1806966" title="Chrystian X Duński">
Chrystian X Duński



</doc>
<doc id="1806967" url="https://pl.wikipedia.org/wiki?curid=1806967" title="Chrystian IX Duński">
Chrystian IX Duński



</doc>
<doc id="1806968" url="https://pl.wikipedia.org/wiki?curid=1806968" title="Larsen">
Larsen

Larsen – popularne nazwisko norweskie (4 miejsce) i duńskie (7 miejsce), znaczy "syn Larsa" (tzn. Laurentego, Wawrzyńca). Szwedzkim odpowiednikiem jest Larsson.

</doc>
<doc id="1806970" url="https://pl.wikipedia.org/wiki?curid=1806970" title="FORTIS Championships Luxembourg 2009">
FORTIS Championships Luxembourg 2009

Tenisowy turniej WTA FORTIS Championships Luxembourg 2009 odbywał się od 17 do 25 października w Luksemburgu na kortach twardych. Pula nagród wyniosła 220 tysięcy dolarów amerykańskich.

</doc>
<doc id="1806974" url="https://pl.wikipedia.org/wiki?curid=1806974" title="Kazimierz Piotr Zaleski">
Kazimierz Piotr Zaleski

Kazimierz Piotr Zaleski (C. Pierre Zaleski; ur. 2 marca 1928 w Paryżu) – polski fizyk mieszkający we Francji, specjalista od spraw energii jądrowej, profesor uniwersytetów we Francji i USA. Obecnie jest także prezesem Polskiego Towarzystwa Historyczno-Literackiego we Francji zarządzającego Biblioteką Polską w Paryżu.
Życiorys.
Syn Zygmunta Lubicz-Zaleskiego (1882–1967) – historyka literatury, krytyka, poety i publicysty oraz Marii z domu Zdziarskiej (1898–1987), brat przedsiębiorcy Romana (Romaina) Zaleskiego.
Urodzony w Paryżu, spędzał co roku wakacje letnie w Polsce w posiadłościach rodzinnych. W 1939 wybuch II wojny światowej uniemożliwił mu powrót do Francji.
Uczęszczał na tajne komplety w liceach im. Stefana Batorego i Stanisława Staszica. W 1942 wstąpił do Związku Walki Zbrojnej – późniejszej Armii Krajowej. Po zdaniu tajnej matury wstąpił do partyzantki (30. dywizja poleska). Do sierpnia 1944 jego oddział brał udział w ciężkich walkach, przechodząc m.in. parokrotnie przez front niemiecko-sowiecki, by działać za niemiecką linią. Po rozbrojeniu dywizji przez wojsko sowieckie w sierpniu 1944 uciekł z Majdanka (gdzie Rosjanie zatrzymali żołnierzy i podoficerów 30. dywizji) i starał się przedostać do walczącej Warszawy. Został aresztowany przez NKWD koło Garwolina, a następnie był przesłuchiwany. Przekazany polskim władzom komunistycznym, został za przynależność do AK skazany na 10 lat więzienia na zamku w Lublinie, gdzie warunki podobne były do obozów niemieckich, jednakże potem został przeniesiony do więzienia we Wronkach (Sąd Warszawskiego Okręgu Wojskowego w Warszawie unieważnił ten wyrok w 1993).
Zwolniony warunkowo w lutym 1946 dostał się na Politechnikę Warszawską (siedziba w Łodzi). Wrócił następnie do Francji, gdzie studiował na Wydziale nauk ścisłych w Paryżu i w Instytucie Radu pod kierownictwem Ireny Joliot-Curie.
W listopadzie 1950 podjął pracę w Commissariat à l'energie atomique (CEA) przy reaktorze ZOE – pierwszym reaktorze francuskim zbudowanym w 1948. Rozpoczął studia z zakresu fizyki; studiował nową metodę mikrodystrybucji potoków neutronowych. Publikacje na ten temat wydał m.in. dla Francuskiej Akademii Nauk. Pracował w tym czasie nad nowym paliwem dla reaktora, który pozwoliłby zwiększyć dwudziestokrotnie moc ZOE.
W 1954 polecono mu założenie zespołu, który miał uruchomić pierwszą francuską centralę atomową wytwarzającą prąd i plutonium (G1). W tym okresie wielkie mocarstwa zachowywały w sprawach nuklearnych tajemnicę i Francja nie miała krytycznego eksperymentu mocy zerowej, potrzebnego przed konstrukcją reaktora dużej mocy.
W 1957 zorganizował w ramach CEA dział badawczo-naukowy rozwijający koncept reaktorów na szybkich neutronach i został mianowany jego kierownikiem. Był również głównym projektantem pierwszego reaktora tego typu we Francji. Kierował zespołem CEA Euratome prowadzącym w Centrum badawczym Cadarache doświadczenia dotyczące reaktorów na szybkich neutronach do regeneracji paliwa. Wydał liczne publikacje na ten temat. Był także delegatem francuskim na konferencje atomowe ONZ w Genewie (1955, 1958 i 1964).
Pod koniec lat 60. prowadził m.in. wykłady w Massachusetts Institute of Technology MIT (USA). Był konsultantem amerykańskich federalnych władz bezpieczeństwa atomowego NRC (Nuclear Regulation Commission) w Waszyngtonie. Pełnił przez 4 lata we funkcję doradcy do spraw atomowych w ambasadzie Francji w Waszyngtonie. Pracował przez wiele lat dla EDF (Electricité de France), kierując m.in. działem badawczo-naukowym pracującym nad centralami na szybkich neutronach. Był dyrektorem firmy Technicatome, odpowiedzialnej za koncepcję i zbudowanie reaktorów Phénix i Superphénix, jak również silników atomowych dla marynarki narodowej. Był przedstawicielem Francji w GBRA (Gaz Breeder Reactor Association) – europejskim stowarzyszeniu central na szybkich neutronach chłodzonych gazem.
W latach 80. XX w. był dyrektorem stowarzyszenia ANRT (Association Nationale des Recherches Techniques) – stowarzyszenie to było wówczas swego rodzaju akademią inżynieryjną we Francji, gdyż istniejące akademie nie obejmowały tej dziedziny. Stworzył firmę Europtica Service International Communication (ESIC). Równocześnie pomagał byłemu francuskiemu ministrowi przemysłu, André Giraud, stworzyć ośrodek geopolityki energii i surowców CGEMP (Centre de Geopolitique de l’Energie et des Matières Premières) na Uniwersytecie Paris IX Dauphine.
Obecnie jest prezesem Polskiego Towarzystwa Historyczno-Literackiego we Francji, mającego w swej pieczy Bibliotekę Polską w Paryżu. Jest Administratorem Generalnym Ośrodka Badawczego Geopolityki Energii i Surowców na Uniwersytecie Paris IX Dauphine i wykładowcą tej uczelni.
Członek Biura i były prezes Międzynarodowej Akademii Energii Jądrowej (INEA; USA). Członek Biura Global Foundation (Miami, USA), wiceprezes i członek-fundator Moscow International Energy Club. Dyrektor i administrator holdingu finansowego w Amsterdamie. Były prezes European Nuclear Society (ENS) – organizacji grupującej ok. 15 tysięcy uczonych inżynierów i technologów europejskich. Członek honorowy i fundator Société Française d’Energie Nucléaire (SFEN). Były dyrektor American Nuclear Society (USA). Mieszka w Paryżu.
Autor opracowania pt.: "Kryzys energetyczny. Zmiany klimatyczne – wyczerpywanie zasobów – ekonomia – polityka" (Instytut Europy Środkowo-Wschodniej, Lublin 2009, ; seria: „Analizy Instytutu Europy Środkowo-Wschodniej”)

</doc>
<doc id="1806977" url="https://pl.wikipedia.org/wiki?curid=1806977" title="Welcome to the Pleasuredome">
Welcome to the Pleasuredome

Welcome to the Pleasuredome – debiutancki album brytyjskiego zespołu Frankie Goes to Hollywood. Wydany został 20 października 1984, przez wytwórnię ZTT i Island. Producentem albumu był Trevor Horn. Płyta była nagrywana w Oksfordzie i Londynie. Single z płyty "Relax" i "Two Tribes" zajęły wysokie miejsca na listach przebojów w Wielkiej Brytanii, jednak największą popularność zdobyła ballada, "The Power of Love", uzyskując status płyty platynowej, stała się trzecim singlem 'numer 1'. Czwartym singlem została piosenka "Welcome to the Pleasuredome", która dotarła na 2 miejsce na liście przebojów.
Bonus.
Oba utwory znajdują się na zremasterowanej wersji albumu z 2000.
Kompozytorem wszystkich utworów jest sam zespół.

</doc>
<doc id="1806978" url="https://pl.wikipedia.org/wiki?curid=1806978" title="Maria Hiszpańska-Neumann">
Maria Hiszpańska-Neumann

Maria Zofia Janina Hiszpańska-Neumann (ur. 28 października 1917 w Warszawie, zm. 12 stycznia 1980 tamże) – polska artystka zajmująca się grafiką i malarstwem, a także ilustratorka książek; członkini Związku Polskich Artystów Plastyków.
Życiorys.
Urodziła się w rodzinie Stanisława Feliksa Hiszpańskiego, znanego warszawskiego mistrza szewskiego i Zofii Janiny z domu Kraków. Była najmłodszym dzieckiem; miała jeszcze dwóch starszych braci: Zdzisława i Stanisława, który również został artystą. 
Studiowała od roku 1935 na Akademii Sztuk Pięknych w Warszawie u profesorów Karola Tichego, E. Czerwińskiego, Stanisława Ostoi-Chrostowskiego i Wacława Waśkowskiego, wojna przerwała jej edukację. 
Ojciec Marii Hiszpańskiej zginął podczas bombardowania 25 września 1939. Podczas okupacji działała w Związku Walki Zbrojnej. 19 czerwca 1941 roku Maria została aresztowana wraz z rodziną profesora Józefa Jana Siemieńskiego i uwięziona w Radomiu, potem w Pińczowie. 10 kwietnia 1942 wywieziona do obozu Ravensbrück, gdzie otrzymała numer 10219. Podczas pobytu w obozie wykonała wiele rysunków. Pracowała przymusowo w zakładach zbrojeniowych w Neubrandenburgu, w kwietniu 1945 uciekła podczas ewakuacji i doczekała w lesie wyzwolenia. 
Latem 1945 roku Maria Hiszpańska powróciła do Warszawy. Zajęła się głównie grafiką książkową. Stworzyła wiele drzeworytów, głównie w technice sztorcowej. Współpracowała z wydawnictwem „Wiedza”, potem „Książka i Wiedza”. W latach pięćdziesiątych XX wieku współpracowała z „Tygodnikiem Powszechnym”. Stworzyła wiele rysunków poświęconych życiu w obozach koncentracyjnych, z których część znalazła się w zbiorach muzeum w Ravensbrück.
W latach 1954–1955 wyjeżdżała do Bułgarii. Z wykonanych tam szkiców powstał album drzeworytów „Tyrnowo”.
W roku 1960 w związku z wystawą indywidualna przebywała przez kilka miesięcy w Egipcie. Ponieważ w latach sześćdziesiątych brak było zainteresowania współpracą z Marią Hiszpańską-Neumann ze strony wydawnictw polskich, zdecydowała się na współpracę z wydawnictwami w NRD. Wydanie „Tristana i Izoldy” Gottfrieda von Strassburg w języku niemieckim z ilustracjami Hiszpańskiej zostało uznane w 1961 za najpiękniejszą książkę roku.
Począwszy od roku 1965 zajęła się malarstwem ściennym, zwłaszcza w obiektach sakralnych. Współpracowała z architektem Władysławem Pieńkowskim. 
Prace swoje sygnowała rysunkiem myszki – symbol pochodzi od jej pseudonimu „Mysz”.
Została pochowana na służewskim cmentarzu przy ul. Wałbrzyskiej w Warszawie.
W 2019 roku ukazała się biografia artystki autorstwa Marii Czarneckiej i Ewy Kiedio pod tytułem "Zostały mi słowa miłości. Maria Hiszpańska-Neumann: życia i twórczość".

</doc>
<doc id="1806979" url="https://pl.wikipedia.org/wiki?curid=1806979" title="Pożegnanie z bronią (film 1957)">
Pożegnanie z bronią (film 1957)

Pożegnanie z bronią (ang. "A Farewell to Arms") – amerykański film wojenny z 1957 roku, zrealizowany na podstawie powieści Ernesta Hemingwaya pod tym samym tytułem.
Fabuła.
Akcja toczy się w czasach I wojny światowej na froncie południowym. Porucznik Frederic Henry (Rock Hudson) jest Amerykaninem, służącym ochotniczo w szeregach armii włoskiej. Przypadkowo ranny trafia do szpitala, gdzie opiekuje się nim pielęgniarka Catherine Barkley, z pochodzenia Angielka. Młodzi zakochują się w sobie, jednak na drodze ich miłości stoi wojna...

</doc>
<doc id="1806980" url="https://pl.wikipedia.org/wiki?curid=1806980" title="Tsingtao (piwo)">
Tsingtao (piwo)

Tsingtao () – popularna marka chińskiego piwa, również nazwa największego w Chinach browaru (), posiadającego 15% udziałów w rynku chińskim. Browar został założony w roku 1903 przez niemieckich osadników związanych z bazą marynarki wojennej w Qingdao, po przekazaniu Niemcom koncesji Jiaozhou, zaś nazwa marki nawiązuje do nazwy miasta Qingdao w transkrypcji stosowanej niegdyś przez L’École Française d’Extrême-Orient.
Historia.
Browar został założony w 1903 roku, pierwotnie jako "Nordic Brewery Co Ltd", produkując tradycyjne niemieckie piwo dla Niemców i innych Europejczyków osiadłych w Chinach. W czasie okupacji japońskiej browar został skonfiskowany przez Japończyków. W latach 1945–1949 firma znajdowała się w rękach rodziny Tsui (pinyin: Cui), po czym została przejęta przez rząd komunistyczny. Na początku lat dziewięćdziesiątych browar został ponownie sprywatyzowany, zmieniono również nazwę na Tsingtao Brewery Company Limited. Obecnie firma posiada także kilka innych browarów na terenie Chin, również produkujących piwo pod marką Tsingtao.
Rodzaje piwa.
Głównym produktem firmy jest "Tsingtao Beer", pilzner o dużej zawartości chmielu i 4,7% alkoholu. Pierwotnie piwo Tsingtao było produkowane według niemieckich przepisów czystości "Reinheitsgebot" z 1516 roku, zgodnie z którymi jedynymi składnikami mogły być woda, jęczmień i chmiel, jednak po prywatyzacji piwo zawiera domieszkę tańszego ryżu dodawanego do słodu. Niepasteryzowana wersja tej marki nosi nazwę "Tsingtao Draft Beer".
Poza tym firma produkuje szereg innych rodzajów piwa, głównie na rynek krajowy, takich jak "Tsingtao Dark Beer" (zawartość alkoholu 5,2%) czy zawierające spirulinę "Tsingtao Spirulina Green Beer" (zawartość alkoholu 4,5%).
Międzynarodowy Festiwal Piwa.
Pierwszy Festiwal Piwa zorganizowano w roku 1991. Głównym sponsorem było miasto Qingdao. Od tej pory odbywa się corocznie, głównym jego celem jest popularyzacja marki na terenie ChRL.

</doc>
<doc id="1806982" url="https://pl.wikipedia.org/wiki?curid=1806982" title="Liverpool (album)">
Liverpool (album)

Liverpool – album zespołu Frankie Goes to Hollywood z 1986 roku.
Lista utworów.
Utwory "(Don't Lose What's Left) of Your Mind" i "Suffragette City" dostępne są tylko na kompaktowej reedycji albumu.

</doc>
<doc id="1806983" url="https://pl.wikipedia.org/wiki?curid=1806983" title="Przekładaniec (książka)">
Przekładaniec (książka)

Przekładaniec – zbiór scenariuszy spektakli telewizyjnych, filmowych i słuchowisk radiowych Stanisława Lema. Po raz pierwszy wydany nakładem Wydawnictwa Literackiego w roku 2000 jako 9. pozycja serii „Dzieł zebranych” autora. Posłowie napisał prof. Jerzy Jarzębski.
Antologia zawiera zgromadzone w jednym tomie wszystkie opublikowane dotąd scenariusze oraz dwa niepublikowane uprzednio scenariusze filmowe na podstawie wcześniejszych powieści Lema.

</doc>
<doc id="1806984" url="https://pl.wikipedia.org/wiki?curid=1806984" title="Álvaro Magalhães">
Álvaro Magalhães

Álvaro, właśc. Álvaro Monteiro de Magalhães (ur. 3 stycznia 1961 w Lamego) – portugalski piłkarz grający na pozycji lewego obrońcy.
Kariera klubowa.
Karierę piłkarską Álvaro rozpoczął w klubie Cracks Clube Lamego. Następnie trafił do Académiki Coimbra. W 1979 roku zadebiutował w jego barwach w drugiej lidze portugalskiej, a w sezonie 1980/1981 grał z nim w pierwszej lidze portugalskiej.
W 1981 roku Álvaro przeszedł do Benfiki Lizbona. Przez pierwsze dwa sezony był rezerwowym w Benfice. W 1983 roku osiągnął swoje pierwsze sukcesy z Benfiką. Wywalczył wówczas mistrzostwo Portugalii i Puchar Portugalii, a także wystąpił w finale Pucharu UEFA z Anderlechtem (0:1, 1:1). Kolejne tytuły mistrza kraju wywalczył w latach 1984, 1987 i 1989. W 1988 roku grał w finale Pucharu Europy z PSV Eindhoven (0:0, k. 5:6), a w 1989 roku nie znalazł się na składzie na kolejny finał tego pucharu, rozegrany z Milanem (0:1). W Benfice przez 9 sezonów rozegrał 263 mecze i zdobył 9 goli.
Latem 1990 roku Álvaro odszedł do Estreli Amadora, gdzie grał przez sezon. W 1991 roku trafił do Leixões S.C. Po dwóch latach gry w drugiej lidze zakończył karierę piłkarską.
Kariera reprezentacyjna.
W reprezentacji Portugalii Álvaro zadebiutował 16 grudnia 1981 roku w przegranym 2:5 towarzyskim meczu z Bułgarią. W 1984 roku został powołany przez selekcjonera Fernanda Cabritę do kadry na Euro 84. Na tym turnieju był rezerwowym i nie rozegrał żadnego spotkania. Z kolei w 1986 roku na mistrzostwach świata w Meksyku był podstawowym zawodnikiem i zagrał w trzech meczach: z Anglią (1:0), z Polską (0:1) i z Marokiem (1:3). Od 1981 do 1988 roku rozegrał w kadrze narodowej 20 meczów.
Kariera trenerska.
Po zakończeniu kariery piłkarskiej Álvaro został trenerem. Prowadził takie zespoły jak: Lusitânia FC, C.D. Santa Clara, G.D. Chaves, Gil Vicente, Naval 1º Maio, S.C. Olhanense, C.D. Feirense i rumuńską Glorię Buzău.

</doc>
<doc id="1806985" url="https://pl.wikipedia.org/wiki?curid=1806985" title="Alvaro Magalhaes">
Alvaro Magalhaes



</doc>
<doc id="1806986" url="https://pl.wikipedia.org/wiki?curid=1806986" title="Rejon zaliznyczny Lwowa">
Rejon zaliznyczny Lwowa



</doc>
<doc id="1806989" url="https://pl.wikipedia.org/wiki?curid=1806989" title="Sfond Sqnksa">
Sfond Sqnksa

Sfond Sqnksa – projekt muzyczny zawiązany w 2001 roku przez Łukasza Lulka (Lu) i Tomasza Jaroszewskiego (Roszja). Sfond stanowi ukłon w stronę mistrzów gatunku muzyki funk oraz jej gałęzi, czyli stylu P-Funk. Album promowano wideoklipami do utworów "Tyle spraff" i "Zabawna zbrodnia" – obydwa wyróżniono nominacjami do nagrody na festiwalu Yach Film. W 2006 roku już jako Roszja i Lu muzycy ponownie podjęli współpracę, co zaowocowało płytą o zupełnie innej stylistyce. W październiku 2011 na podwójnej płycie winylowej ukazała się płyta Sfondu Sqnksa "Obawa przed potem V.2". Jest to w znacznej części wznowienie albumu wydanego w 2001 roku. W mniejszej części na zawartość płyty składają się utwory z płyty Lu Night Moves oraz wcześniej niepublikowane piosenki.

</doc>
<doc id="1806992" url="https://pl.wikipedia.org/wiki?curid=1806992" title="Leonard Kaczanowski">
Leonard Kaczanowski

Leonard Kaczanowski (ur. 7 kwietnia 1949 w Nysie) – polski aranżer, kompozytor, pianista, wokalista jazzowy. W dorobku posiada ok. 780 aranżacji różnych gatunków muzyki, ok. 100 kompozycji instrumentalnych własnego autorstwa. Ponadto napisał muzykę do siedmiu sztuk teatralnych. 
Życiorys.
Średnią Szkołę Muzyczną ukończył w Opolu. Absolwent Akademii Muzycznej im. K. Szymanowskiego w Katowicach na Wydziale Jazzu i Muzyki Rozrywkowej. Wokalista w zespole Koman Band i Big Band PWSM w Katowicach. 
Występował na Jazz Jamboree '77, Pop-Session '77 w Sopocie i Ost-West Jazz Festival '78 w Norymberdze. W latach 1980–1996 grał i śpiewał w 14 krajach Europy i Ameryki Północnej. Współpracował z zespołami: Stalowy Bagaż (1982–1983), Tabu (1983–1984) i Ziyo (1986). 
Współpracował także przy produkcji płyt Maryli Rodowicz, Krystyny Prońko, Tomasza Szweda i innych artystów jak np. piosenka "Moja mała nostalgia" z płyty autorskiej K. Tomaszewskiego (1999). Od 2000 r. przebywa w Stanach Zjednoczonych, gdzie zajmuje się tworzeniem muzyki do teatru i pedagogiką muzyczną.
W USA napisał muzykę do takich sztuk teatralnych jak:
Twórczość.
Płyty w jakich m.in. brał udział jako muzyk lub solista:

</doc>
<doc id="1806994" url="https://pl.wikipedia.org/wiki?curid=1806994" title="Éric Sikora">
Éric Sikora

Éric Sikora (ur. 4 lutego 1968 w Courrières) – francuski piłkarz polskiego pochodzenia, całą karierę spędził w RC Lens.

</doc>
<doc id="1806996" url="https://pl.wikipedia.org/wiki?curid=1806996" title="Stanisław Ocic Pilecki">
Stanisław Ocic Pilecki

Stanisław Ocic Pilecki (herbu Leliwa) (zm. 13 kwietnia 1523) – podkomorzy przemyski 1510–1523, starosta zamechski 1509–1523 i sanocki 1516–1523. Dworzanin królewski przed 1509–1523, sekretarz królewski od 1512; poseł na sejmy piotrkowski 1509, krakowski 1515 i 1518, bydgoski 1520, piotrkowski 1522. Uczestnik bitew pod Wiśniowcem (1512), Orszą (1514) i Chojnicami (1520).
Syn podkomorzego lubelskiego Oty (Ottona) Pileckiego (zm. 1504) i Anny z Szamotulskich, a wnuk wojewody ruskiego Jana (zm. 1496). Młodszy brat Mikołaja i Andrzeja Ociców.
W rezultacie podziału dóbr ojcowskich przed 1508 otrzymał klucz sośnicki oraz klucz łańcucki, na którym dożywocie trzymała jego matka. Po śmierci brata Andrzeja w 1509 objął po nim tenutę zamechską. Między 1519 a 1521 przejął od kuzyna Stanisława, starosty gródeckiego, zarząd dóbr tyczyńskich. W 1518 i 1519 kupił place przed klasztorem św. Andrzeja i kościołem św. Marcina przy ul. Grodzkiej w Krakowie. W 1522 otrzymał od króla w dożywocie młyn słodowy w Krośnie.
Cieszył się szczególnymi względami Zygmunta I. Wziął z orszakiem udział w powitaniu Bony Sforzy pod Krakowem i w uroczystościach ślubnych pary królewskiej 18 kwietnia 1518. Zmarł bezpotomnie w wyniku obrażeń po upadku z konia na drodze z Tarnowa do Krakowa. Całość ojcowskiego majątku przejął wówczas jedyny pozostały przy życiu z braci Ociców Mikołaj.

</doc>
<doc id="1807006" url="https://pl.wikipedia.org/wiki?curid=1807006" title="Wiktoria (księżna Västergötland)">
Wiktoria (księżna Västergötland)



</doc>
<doc id="1807008" url="https://pl.wikipedia.org/wiki?curid=1807008" title="Wieloryb i piraci">
Wieloryb i piraci

Wieloryb i piraci (ang. "Jonah: A VeggieTales Movie", 2002) – amerykański film animowany wyprodukowany przez Artisan Entertainment.
Opis fabuły.
Akcja filmu rozpoczyna się w pewną księżycową noc, kiedy podróżujące samochodem, mówiące i śpiewające, warzywa napotykają na nieoczekiwane kłopoty – ich pojazd nie chce jechać dalej. Czekając na pomoc drogową, nieszczęśliwi podróżnicy spotykają hałaśliwych piratów, którzy zgadzają się opowiedzieć im pewną historię, w której Jonasz zostaje połknięty przez wieloryba.

</doc>
<doc id="1807009" url="https://pl.wikipedia.org/wiki?curid=1807009" title="Koncentracja Shapleya">
Koncentracja Shapleya



</doc>
<doc id="1807010" url="https://pl.wikipedia.org/wiki?curid=1807010" title="Papirus Bodmer VIII">
Papirus Bodmer VIII



</doc>
<doc id="1807011" url="https://pl.wikipedia.org/wiki?curid=1807011" title="Benedykcja">
Benedykcja



</doc>
<doc id="1807016" url="https://pl.wikipedia.org/wiki?curid=1807016" title="Wędrówka na Zachód">
Wędrówka na Zachód

Wędrówka na Zachód (chin. upr. 西游记, chin. trad. 西遊記, pinyin "Xīyóujì", Wade-Giles "Hsi-yu chi") – jedna z czterech klasycznych powieści chińskiej literatury, autorstwa Wu Cheng’ena.
Powieść oparta jest na autentycznej historii podróży buddyjskiego mnicha Xuanzanga, jednak niewiele jest w niej historycznych faktów. Ma ona charakter fantastyczno-przygodowy i oparta jest głównie na podaniach ludowych. Bohaterem powieści jest tangowski mnich Tripitaka, któremu towarzyszą w podróży: Sun Wukong, król małp zwany Wędrowcem, wieprzek Zhu Bajie, piaskowy mnich Sha Wujing oraz koń Tripitaki, który był kiedyś smokiem – synem Króla Smoków Zachodniego Morza.

</doc>
<doc id="1807019" url="https://pl.wikipedia.org/wiki?curid=1807019" title="Zatoka Kvarnerska">
Zatoka Kvarnerska



</doc>
<doc id="1807020" url="https://pl.wikipedia.org/wiki?curid=1807020" title="Anioł na prawym ramieniu">
Anioł na prawym ramieniu

Anioł na prawym ramieniu (tadż. "Fararishtay kifti rost") – tadżycki komediodramat z 2002 roku w reżyserii Dżamszeda Usmonowa, zrealizowany w koprodukcji z Włochami, Szwajcarią i Francją. W Polsce film był prezentowany podczas Warszawskiego Festiwalu Filmowego, a następnie na antenie telewizji Ale Kino!. Otrzymał nagrodę za reżyserię na MFF w Singapurze, jednej z najważniejszych imprez w świecie kina azjatyckiego.
Opis fabuły.
Halima, stara wieśniaczka z małej wioski w Tadżykistanie, nakłania swojego przebywającego od dawna w Rosji syna do powrotu w rodzinne strony. Pretekstem są zbyt wąskie drzwi - kobieta jest zdania, że gdy umrze, żałobnicy nie zdołają nawet przecisnąć przez nie trumny. Syn opłaca koszty podróży pieniędzmi pożyczonymi od przestępców, a następnie zmuszony jest sprzedać dom matki, aby spłacić dług.

</doc>
<doc id="1807022" url="https://pl.wikipedia.org/wiki?curid=1807022" title="Sotirios Kyriakos">
Sotirios Kyriakos



</doc>
<doc id="1807026" url="https://pl.wikipedia.org/wiki?curid=1807026" title="Barthel Weihner">
Barthel Weihner

Barthel Weihner (także w pisowni: Bartel Weyhner, w polskiej bibliografii spotykane czasami imię spolszczone do formy Bartłomiej) – żyjący w wieku XVI grafik i malarz krajobrazów. Z jego prac znany jest aksonometryczny plan Wrocławia z roku 1562 ("Contrafactur der Stadt Breslau") sygnowany wspólnie z Georgiem Weihnerem, wykonany jako obraz na płótnie (186×187 cm) dla Maksymiliana II Habsburga i podarowany mu w związku z jego koronacją na króla Czech. W 1563 Barthel Weihner otrzymał obywatelstwo Wrocławia.

</doc>
<doc id="1807027" url="https://pl.wikipedia.org/wiki?curid=1807027" title="Haakon VII Norweski">
Haakon VII Norweski



</doc>
<doc id="1807028" url="https://pl.wikipedia.org/wiki?curid=1807028" title="Sirajeddine Chihi">
Sirajeddine Chihi

Sirajeddine Chihi (arab. سراج الدين شيحي) (ur. 16 kwietnia 1970
roku w Hammam-Lif) – były tunezyjski piłkarz występujący na pozycji pomocnika.
Kariera klubowa.
Sirajeddine Chihi zawodową karierę rozpoczynał w 1990 roku w CS Hammam-Lif. W zespole tym występował przez kolejne trzy lata. W 1993 przeszedł do najlepszego tunezyjskiego klubu Espérance Tunis, w którym grał do 2001 roku. Z klubem z Tunisu pięciokrotnie zdobył mistrzostwo Tunezji w 1994, 1998, 1999, 2000, 2001, dwa razy puchar Tunezji 1997 i 1999, Afrykańską Ligę Mistrzów 1994, Puchar Zdobywców Pucharów Afryki 1998, Puchar CAF 1997 oraz Superpuchar Afryki 1995. W 2001 wyjechał do Zjednoczonych Emiratów Arabskich, do klubu Al-Ahli Dubaj, z którym zdobył Puchar ZEA w 2002 roku. Po powrocie do ojczyzny ponownie grał w CS Hammam-Lif. Ostatni rok kariery spędził EGS Gafsa, gdzie zakończył karierę w 2006 roku.
Kariera reprezentacyjna.
W reprezentacji Tunezji Sirajeddine Chihi zadebiutował w 1991 roku. W następym roku uczestniczył w przegranych eliminacjach Mistrzostw Świata 1994. W 1992 po raz pierwszy uczestniczył w Puchar Narodów Afryki. Ogółem wystąpił w pięciu edycjach Pucharu Narodów Afryki w: 1994, 1996, 1998, 2000 i 2002. Największy sukces osiągnął w tej imprezie w 1996 roku w Południowej Afryce, gdzie Tunezja przegrała dopiero w finale z gospodarzami imprezy. W 1998 Sirajeddine Chihi wystąpił na Mistrzostwach Świata, na których zespół prowadzony przez Henryka Kasperczaka nie wyszedł z grupy i odpadł z turnieju. Na imprezie tej Sirajeddine Chihi zagrał we wszystkich trzech meczach w pełnym wymiarze czasowym. Uczestniczył w eliminacjach następnych Mistrzostw Świata, jednak na finały już nie pojechał.

</doc>
<doc id="1807031" url="https://pl.wikipedia.org/wiki?curid=1807031" title="Fryderyk IX Duński">
Fryderyk IX Duński



</doc>
<doc id="1807033" url="https://pl.wikipedia.org/wiki?curid=1807033" title="Gottfried August Bürger">
Gottfried August Bürger

Gottfried August Bürger (ur. 31 grudnia 1747 w Molmerswende w powiecie Halberstadt, zm. 8 czerwca 1794 w Getyndze) − niemiecki pisarz związany z okresem Sturm und Drang.
Życiorys.
Bürger był synem luterańskiego pastora, któremu nie zależało na kształceniu syna, jednak w wieku 12 lat chłopiec został adoptowany przez dziadka ze strony matki, który wysłał go do szkoły w Aschersleben a następnie w Halle i umożliwił mu studia wyższe. Dziadek kilkakrotnie wycofywał swoje wsparcie wskutek konfliktów z nieustatkowanym młodzieńcem, jednak zawsze dochodziło do pojednania.
W 1764 pod presją dziadka Bürger rozpoczął studia teologiczne, które jednak szybko porzucił by podjąć studia prawnicze na uniwersytecie w Getyndze. W tym okresie zawarł bliską przyjaźń z wieloma młodymi ludźmi z kręgów literackich. Jednym z jego przyjaciół był Johann Erich Biester. Pierwsze wiersze Bürgera ukazały się w czasopiśmie "Almanach Muz" ("Musenalmanach"), wydawanym przez Heinricha Christiana Boie i Friedricha Wilhelma Gottera. W 1772, dzięki wpływom Boie, Bürger otrzymał stanowisko państwowe w Altengleichen niedaleko Getyngi.
Jednocześnie pozostawał w kontakcie z przyjaciółmi z Getyngi. Współpracował z grupą Göttinger Hainbund, choć sam nie był jej członkiem. W 1773 w "Almanachu Muz" opublikowana została ballada "Lenora", jeden z najsłynniejszych utworów Bürgera.
Jesienią 1774 poślubił Dorette Leonhart, jednak prawdziwą miłością jego życia była młodsza siostra żony, Auguste (występująca w jego twórczości pod imieniem "Molly"), toteż małżeństwo nie układało się szczęśliwie.
W 1778 Bürger został wydawcą "Almanachu Muz", w tym samym roku ukazał się pierwszy zbiór jego wierszy z ilustracjami Daniela Chodowieckiego.
Trapiony problemami finansowymi i oskarżony o zaniedbywanie obowiązków służbowych złożył stanowisko i w 1784 przeprowadził się z powrotem do Getyngi, gdzie zaczął prowadzić wykłady z estetyki jako "Privatdozent". Niedługo przed powrotem do Getyngi jego żona zmarła (30 lipca 1784) i 29 czerwca następnego roku Burger mógł poślubić swoją szwagierkę. Jej przedwczesna śmierć przy porodzie 9 stycznia 1786 wstrząsnęła nim głęboko i spowodowała długotrwały kryzys twórczy. Burzliwe przeżycia osobiste pisarza związane z postacią '"Molly" stały się przedmiotem kilku dziewiętnastowiecznych utworów literackich.
W 1787 uzyskał tytuł doktora filozofii, a w 1789 został mianowany profesorem nadzwyczajnym. Rok później ożenił się po raz trzeci z miłośniczką jego twórczości, Elise Hahn. Już po kilku tygodniach małżeńskiego życia zdał sobie sprawę ze swojej pomyłki, dwa i pół roku później doszło do rozwodu. Głęboko zraniony krytyką drugiego wydania jego wierszy autorstwa Schillera w "Allgemeine Literaturzeitung" z 1791, rozczarowany, podupadły na zdrowiu, Bürger prowadził skromne życie nauczyciela i tłumacza w Getyndze. Zmarł na gruźlicę 8 czerwca 1794.
Twórczość.
Znany przede wszystkim jako autor ballad. Obok najsłynniejszej ' rozgłosem i uznaniem cieszyły się utwory "Das Lied vom braven Manne", "Die Kuh", "Der Kaiser und der Abt" i ' (na podstawie tej ostatniej César Franck skomponował poemat symfoniczny "Le Chasseur maudit"). Bürger pisał również wiersze o tematyce społeczno-politycznej, sonety i liryki miłosne. Opracował jedną z wersji przygód barona Münchhausena.

</doc>
<doc id="1807037" url="https://pl.wikipedia.org/wiki?curid=1807037" title="Khaled Gasmi">
Khaled Gasmi

Khaled Gasmi (ur. 8 kwietnia 1953 w Bizercie) - tunezyjski piłkarz występujący na pozycji pomocnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu CA Bizertin. Grał też w klubie AS Ariana.
Kariera reprezentacyjna.
Z reprezentacją Tunezji uczestniczył w przegranych eliminacjach Mistrzostw Świata 1974. Cztery lata później uczestniczył w zakończonych sukcesem eliminacjach Mistrzostw Świata 1978. Na mundialu wystąpił we dwóch meczach grupowych z: reprezentacją RFN i reprezentacją Polski.

</doc>
<doc id="1807038" url="https://pl.wikipedia.org/wiki?curid=1807038" title="Amoral">
Amoral

Amoral – fiński zespół muzyczny, założony w 1997 roku w Helsinkach. Formacja początkowo tworzyła w stylistyce technicznego death metalu. Po 2004 roku zespół zwrócił się w stronę death metalu z wpływami thrash metalu. Z kolei od 2009 roku grupa tworzy muzykę power metalową.
Historia.
Zespół utworzyli w 1997 roku wówczas nastoletni perkusista Juhana Karlsson i gitarzysta Ben Varon, wkrótce potem dołączył drugi gitarzysta Silver Ots. W 2000 roku do grupy dołączył wokalista Matti Pitkänen. W czteroosobowym składzie formacja nagrała pierwsze demo, które ukazało się rok później. W trakcie prac w studiu partie gitary basowej nagrał Silver Ots. Jeszcze w 2001 roku skład uzupełnił członek zespołu Moonsorrow – Ville Sorvali, który objął funkcję basisty.
Po wydaniu drugiego dema ("Demo II") skład opuścił wokalista Matti Pitkänen, którego zastąpił Niko Kalliojärvi, mający w dorobku współpracę z lokalnym death-thrash metalowym zespołem Paingrin. W odnowionym składzie grupa nagrała demo pt. "Other Flesh". Debiutancki album zespołu zatytułowany "Wound Creations" ukazał się 17 maja 2004 roku nakładem wytwórni muzycznej Rage of Achilles. Debiut był promowany podczas europejskiej trasy koncertowej w ramach której Amoral poprzedzał występy zespołów Finntroll i Naglfar. W międzyczasie z zespołu odszedł Ville Sorvali, którego zastąpił Erkki Silvennoinen.
4 października 2005 roku nakładem Spikefarm Records do sprzedaży trafił drugi album studyjny Amoral pt. "Decrowning". Nagrania były promowane wideoklipem do piosenki "Lacrimal Gland". Rok później grupa dała szereg koncertów w Europie w ramach trasy wraz z Dark Funeral, Naglfar i Endstille. Muzycy wystąpili ponadto po raz pierwszy w Japonii.
15 sierpnia 2007 roku ukazała się trzecia płyta grupy pt. "Reptile Ride". Wydawnictwo przysporzyło zespołowi pierwszy sukces komercyjny w rodzimej Finlandii, gdzie dotarło do 3. miejsca tamtejszej listy przebojów – Suomen virallinen lista. W ramach promocji do pochodzącego z albumu utworu "Leave Your Dead Behind" został zrealizowany teledysk. Po premierze skład Amoral opuścił Erkki Silvennoinen, w jego miejsce, w 2008 roku oficjalnie został przyjęty Pekka Johansson, który wspierał zespół wcześniej podczas koncertów. Zespół opuścił ponadto Niko Kalliojärvi, na rzecz death metalowego zespołu Lithuria. Również w 2008 roku do grupy dołączył wokalista Ari Koivunen – laureat fińskiej adaptacji talent show "Idol", który poświęcił karierę solową na rzecz występów w Amoral.
Czwarty album studyjny zespołu zatytułowany "Show Your Colors" ukazał się 6 maja 2009 roku nakładem wytwórni muzycznej Spinefarm Records. Promowana teledyskami do utworów "Gave Up Easy" i "Year Of The Suckerpunch" płyta uplasowała się na 19. miejscu fińskiej listy przebojów. Ponadto piosenka "Year of the Suckerpunch" dotarła do 19. miejsca listy najpopularniejszych singli w Finlandii. Rok później z zespołu odszedł Silver Ots. Jego następca Masi Hukari został przyjęty do zespołu dopiero w 2011 roku.
W nowym składzie Amoral nagrał piąty album studyjny pt. "Beneath", który ukazał się 26 października 2011 roku nakładem Imperial Cassette. Płyta uplasowała się na 30. miejscu fińskiej listy przebojów. W ramach promocji do pochodzących z wydawnictwa piosenek "Silhouette" i "Wrapped In Barbwire" zostały zrealizowane teledyski. Rok później zespół po raz pierwszy zagrał w Stanach Zjednoczonych i Chinach. Natomiast jesienią muzycy dali szereg koncertów w Europie wraz z folk metalową formacją Ensiferum. Szósty album zespołu pt. "Fallen Leaves &amp; Dead Sparrows" został wydany 14 lutego 2014 roku. Album uplasował się na 18. miejscu fińskiej listy przebojów. Nagrania były promowane teledyskiem do utworu "Blueprints". Pod koniec roku grupa udała się w europejską trasę koncertową poprzedzając występy szwedzkiej formacji Dark Tranquillity. W 2015 roku do zespołu powrócił Niko Kalliojärvi obejmując stanowisko trzeciego gitarzysty, a także wokalisty. W 2016 zespół wydał siódmy album pt. "In Sequence". Pierwszy singel "Rude Awakening" został opublikowany w grudniu 2015 na łamach serwisu YouTube, natomiast drugi "The Next One To Go" pod koniec stycznia 2016. 
27 lipca 2016 zespół ogłosił rozwiązanie zespołu z początkiem roku 2017. Zespół był w trakcie trasy "Old School Tour" w Finlandii, gdzie grał tylko utwory z pierwszych trzech płyt. Trasa była zamknięciem kariery zespołu, a ostatni koncert ze wszystkimi obecnymi członkami zespołu odbył się 5 stycznia 2017 roku w klubie Tavastia w Helsinkach.

</doc>
<doc id="1807039" url="https://pl.wikipedia.org/wiki?curid=1807039" title="Autostrada A12 (Chorwacja)">
Autostrada A12 (Chorwacja)

Autostrada A12 () – zaniechany projekt autostrady w Chorwacji. W 2008 roku została zaplanowana jako arteria będąca przedłużeniem drogi ekspresowej w kierunku Križevci, Koprivnicy i przejścia granicznego Gola na granicy z Węgrami.
Historia.
Razem z niedoszłą autostradą A13 miały tworzyć korytarz drogowy „Podravina Y”. Trasa ta miała odchodzić od A12 na węźle "Vrbovec 2". Podczas gdy planowano przedłużenie arterii w stronę miejscowości Koprivnica i granicy chorwacko-węgierskiej, istniejący odcinek o długości 23 km miał zostać rozbudowany i dostosowany do parametrów autostrady. W następnej kolejności przewidziano powstanie odcinka 20-kilometrowego węzeł "Gradec" (razem z węzłem) – Kloštar Vojakovački, gdzie trasa przechodziłaby w drogę krajową D41. Założono wybudowanie następujących węzłów drogowych: "Gradec" z drogą krajową D28 w kierunku Bjelovaru i Vrbovca, "Križevci" z drogą D22 i "Lemeš" obsługującego park przemysłowy w pobliżu Križevci. W 2009 roku oficjalnie zapowiedziano rozpoczęcie budowy, jednak przez ponad rok nie wykonano żadnych prac. W maju 2010 roku ponownie ogłoszono rozpoczęcie prac, które tym razem miało wydarzyć się jesienią tego roku. Zakładano oddanie do użytku autostrady do 2013 roku.
Planowano także budowę dalszych odcinków, jednak nigdy nie określono harmonogramu prac. Droga miała ominąć Koprivnicę od wschodu i zakończyć swój przebieg w miejscowości Gola.
Krytyka i zaniechanie.
Pomimo ogłoszenia w maju 2009 roku powstania autostrady faktyczne działania związane z wytyczeniem drogi, wydawaniem zezwolenia na budowę oraz prac budowlanych zostały odłożone w czasie na bliżej nieokreślony termin, co spotkało się z wyrazem krytyki i przyrównania projektu do „kiełbasy wyborczej” związanej ze zbliżającymi się wyborami samorządowymi.
2 maja 2012 roku zarząd agencji Hrvatske autoceste, odpowiedzialnej za autostrady w Chorwacji, zapowiedział zaniechanie realizacji trasy, oczekując na akceptację ze strony rady nadzorczej. Zdaniem agencji nigdy nie zarezerwowano żadnych środków na powstanie arterii, ponadto odmówiła ona udzielenia komentarza w sprawie wypłaty odszkodowań dla firm mających wybudować drogę.
W maju 2012 roku europejska spółka Strabag zażądała 30 milionów kun (około 4 mln €) rekompensaty z powodu opóźnienia budowy na co nie zgodziło się Hrvatske autoceste, argumentując to nie dopełnieniem warunków umowy przez firmę.
Ostatecznie 20 czerwca 2012 roku rząd Chorwacji zrezygnował z realizacji projektu.

</doc>
<doc id="1807043" url="https://pl.wikipedia.org/wiki?curid=1807043" title="Czas religii">
Czas religii

Czas religii ("L'ora di religione (Il sorriso di mia madre)") – włoski film obyczajowy z 2002 roku w reżyserii Marco Bellocchio. Był nagradzany m.in. Europejską Nagrodą Filmową oraz najwyższym laurem kina włoskiego – nagrodą David di Donatello.
Opis fabuły.
Głównym bohaterem jest Ernesto, zdeklarowany ateista otwarcie mówiący o swoich poglądach, co nie jest łatwe w tak głęboko katolickim społeczeństwie (przynajmniej werbalnie) jak włoskie. Przeżywa związane z tym dylematy, np. czy wbrew swoim przekonaniom posyłać swojego syna na lekcje religii czy też narazić go na wytykanie palcami przez kolegów, bo we Włoszech na katechezy chodzą praktycznie wszyscy. Dodatkowo rozpoczyna się proces beatyfikacyjny jego zmarłej matki, za życia osoby wpływowej w kręgach kościelnych. Ernesto nie uważa jej za godną wyniesienia na ołtarze i sam nie wie, jak ma się zachować. 
Obsada.
i inni

</doc>
<doc id="1807045" url="https://pl.wikipedia.org/wiki?curid=1807045" title="Mike Barson">
Mike Barson

Mike Barson (Michael Wilson Barson ur. 21 kwietnia 1958 roku w Londynie) – brytyjski muzyk, kompozytor, klawiszowiec angielskiego zespołu ska-poprockowego Madness. Znany jest też pod pseudonimem 'Monsieur Barso'.
W 1976 roku wraz z Chris Foreman (Chrissie Boy) Foremanem na gitarze, Lee (Kix) Thompsonem na saksofonie i wokalu, Johnem Haslerem na perkusji oraz Cathalem (Chas Smash) Smyth'em na basie założyli zespół The Invaders (The North London Invaders), który z czasem, po różnych roszadach personalnych w latach 1976 – 78 przekształcił się w Madness. Razem z grupą odnosi spory sukces komercyjny. Jako kompozytor i autor tekstów odpowiedzialny jest za większość przebojów zespołu.
Nagrywa z nim płyty "One Step Beyond..." (1979), "Absolutely" (1980), " 7" (1981), "The Rise and Fall" (1982), "Keep Moving" (1984), " Wonderful" (1999), "The Dangermen Sessions Vol. 1" (2005) oraz "The Liberty of Norton Folgate" (2009).
Wkrótce po nagraniu "Keep Moving" opuścił szeregi zespołu. Niedługo potem zespół rozpadł się.
W 1992 roku Madness zebrali się z Barsonem w składzie z okazji koncertu nazwanego "Madstock" "(album Madstock!)". W 1995 roku uczestniczył w nagraniach pierwszego solowego albumu kolegi z macierzystej grupy Grahama "Suggsa" McPhersona – "The Lone Ranger".
Zespół (z Barsonem w składzie) gra i nagrywa do dzisiaj. Można go było zobaczyć 4 sierpnia 2009 na Open'er Festival w Gdyni.

</doc>
<doc id="1807046" url="https://pl.wikipedia.org/wiki?curid=1807046" title="Rusłan i Ludmiła (film)">
Rusłan i Ludmiła (film)

Rusłan i Ludmiła (ros. "Руслан и Людмила") – radziecki film fantasy z 1972 roku, nakręcony na podstawie poematu Aleksandra Puszkina o tym samym tytule.
Treść.
Akcja toczy się na średniowiecznej Rusi. Piękna księżniczka Ludmiła zostaje uprowadzona przez złego czarnoksiężnika Czernomora. Na ratunek wyrusza młody rycerz Rusłan...

</doc>
<doc id="1807048" url="https://pl.wikipedia.org/wiki?curid=1807048" title="Jan Pilecki (wojewoda ruski)">
Jan Pilecki (wojewoda ruski)

Jan Pilecki, Jan z Pilczy herbu Leliwa (ur. ok. 1450, zm. między 2 sierpnia a 13 grudnia 1496 roku) – kasztelan biecki 1476–1479, kasztelan sądecki 1479–1484, kasztelan wiślicki 1484–1485, wojewoda ruski 1485–1496, starosta przemyski 1494–1496, wojewoda sandomierski 1496.
Syn kasztelana krakowskiego Jana Pileckiego (Granowskiego) i Jadwigi, córki Piotra Kurowskiego kasztelana sądeckiego. Wnuk Wincentego Granowskiego (Pileckiego) i jego drugiej żony Elżbiety z Pilczy, która po śmierci Wincentego została w 1417 trzecią żoną króla Władysława Jagiełły. 
Właściciel miast Pilica i Mrzygłód (od 1478) oraz zamków Smoleń (od 1478) i zamku Ogrodzieniec (od 1492) w woj. krakowskim, klucza wojciechowskiego (poprzez pierwszą żonę) w woj. lubelskim, a także miast Tyczyn (z kluczem, od 1478) i Kańczuga (z kluczem, od 1493) w woj. ruskim. Wraz z bratem Ottonem płacił także do śmierci matki bratu Stanisławowi 100 grzywien rocznie z tytułu użytkowania dóbr łańcuckich. 
Odziedziczył księgozbiór zgromadzony przez ojca na zamku pileckim w Smoleniu.
Był świadkiem wydania przywileju piotrkowskiego w 1496. 
Z pierwszą żoną Zofią herbu Topór (poświadczoną 1481) miał trzech synów:
Jego drugą żoną ok. 1492 była Barbara.

</doc>
<doc id="1807049" url="https://pl.wikipedia.org/wiki?curid=1807049" title="Mauricio Macri">
Mauricio Macri

Mauricio Macri (ur. 8 lutego 1959 w Tandil) − argentyński polityk, przedsiębiorca i działacz sportowy, prezes CA Boca Juniors w latach 1995−2007, burmistrz Buenos Aires od 10 grudnia 2007 do 10 grudnia 2015, prezydent Argentyny od 10 grudnia 2015 do 10 grudnia 2019.
Edukacja i kariera zawodowa.
Mauricio Macri urodził się w 1959 w Tandil w prowincji Buenos Aires w jednej z najbogatszych rodzin w kraju. Ukończył inżynierię lądową na Pontificia Universidad Católica Argentina w Buenos Aires. Następnie studiował na Columbia Business School w Nowym Jorku oraz na Wharton Business School.
Pracę zawodową rozpoczął jako analityk w firmie budowlanej "Siceco Americana S.A.". W 1984 pracował w Departamencie Kredytowym "Citibanku" w Buenos Aires. W tym samym roku zaczął pracę w firmie budowlanej SOCMA należącej do jego rodzinnej spółki "Grupo Macri". W 1985 został je sekretarzem generalnym. W latach 1986-1992 pełnił funkcję wiceprezesa, a następnie prezesa firmy "Sideco". W 1992 został wicedyrektorem firmy "Sevel", zajmującej się produkcją samochodów, a dwa lata później stanął na jej czele.
W 1995 został prezesem klubu piłkarskiego CA Boca Juniors. W 1999 oraz w 2003 był powtórnie wybierany na to stanowisko, które zajmował do 2007.
Kariera polityczna.
Na scenie politycznej zaistniał w 2003, kiedy utworzył centroprawicową partię "Compromiso para el Cambio". Pod jej szyldem w tym samym roku wziął udział w wyborach na burmistrza Buenos Aires. Uzyskał zwycięstwo w pierwszej turze głosowania, jednak w drugiej zdobył 47% głosów i przegrał z kandydatem lewicy Aníbalem Ibarrą.
W 2005 jego partia weszła w skład koalicji "Propuesta Republicana" (Propozycja Republikańska). Z jej ramienia uzyskał mandat w Izbie Deputowanych w wyborach parlamentarnych w październiku 2005.
W lutym 2007 ogłosił zamiar startu w kolejnych wyborach lokalnych na urząd burmistrza stolicy. W pierwszej turze głosowania z 2 czerwca 2007, zwyciężył z wynikiem 45,6% głosów. W drugiej turze z 24 czerwca 2007, pokonał swojego rywala Daniela Filmusa, zdobywając 60,96% głosów. Urząd burmistrza miasta ("Jefe de Gobierno de la Ciudad de Buenos Aires") objął 10 grudnia 2007 na okres 4-letniej kadencji.
Wybory prezydenckie.
W 2015 zdecydował się startować w wyborach prezydenckich w Argentynie. W I turze, która odbyła się 25 października 2015, zdobył 34.15% przechodząc do II tury razem z Danielem Scioli byłym wiceprezydentem Argentyny, który zdobył 37.08%, popieranym przez odchodzącą prezydent Cristiną Fernández de Kirchner. W wyniku pierwszej w historii drugiej tury wyborów z 22 listopada 2015 został wybrany na urząd prezydenta Argentyny uzyskując 51,44% głosów ważnych (12 903 301 głosów), pokonując w głosowaniu Daniela Scioli, kandydata popieranego przez ustępującą prezydent Argentyny.
Prezydentura (2015-2019).
Urząd prezydenta objął oficjalnie 10 grudnia 2015. Na jego inauguracji nie uczestniczyła ustępująca prezydent, gdyż jego zwycięstwo określiła jako „zamach stanu”. Po uroczystym zaprzysiężeniu, spotkał się z prezydentami państw Ameryki Południowej:  Dilmą Rousseff z Brazylii,  Michelle Bachelet z Chile,  Evo Moralesem Ayma z Boliwii,  Horacio Cartesem z Paragwaju,  Juanem Manuelem Santosem z Kolumbii,  Rafaelem Correą z Ekwadoru oraz z byłym królem Hiszpanii Janem Karolem.
W wyborach prezydenckich w których ubiegał się o reelekcję poniósł porażkę już w pierwszej turze ze swoim rywalem Alberto Fernándezem. Urząd prezydenta Argentyny zakończył 10 grudnia 2019.
Brydż.
Macri gra w brydża, reprezentował argentyńską drużynę narodową w 45 Mistrzostwach Świata w Brydżu 2022.

</doc>
<doc id="1807050" url="https://pl.wikipedia.org/wiki?curid=1807050" title="New Model Army (ujednoznacznienie)">
New Model Army (ujednoznacznienie)



</doc>
<doc id="1807052" url="https://pl.wikipedia.org/wiki?curid=1807052" title="Pieczarka słomkowa">
Pieczarka słomkowa



</doc>
<doc id="1807053" url="https://pl.wikipedia.org/wiki?curid=1807053" title="Thomas Vogtherr">
Thomas Vogtherr

Thomas Vogtherr (ur. 19 sierpnia 1955 w Berlinie-Steglitz) - niemiecki historyk, mediewista. W latach 1991-2001 wykładał na Uniwersytecie w Lipsku, od 2001 roku jest profesorem na Universität Osnabrück.

</doc>
<doc id="1807057" url="https://pl.wikipedia.org/wiki?curid=1807057" title="Fanellis">
Fanellis

Fanellis ("Fanelli") – polski herb szlachecki z nobilitacji.
Opis herbu.
Tarcza dzielona w pas, pole górne w słup, gdzie w polu prawym, czerwonym orzeł srebrny o orężu i koronie złotej.
W polu lewym, srebrnym, wąż zielony, zwinięty w ósemkę, pożerający dziecię barwy cielistej.
W polu dolnym, wypełnionym futrem gronostajowym, gwiazda złota nad którą dwie rzeki błękitne jedna nad drugą.
Najwcześniejsze wzmianki.
Nadany 20 maja 1545 Zygmuntowi de Fanellis – kuchmistrzowi królewskiemu, oraz Piotrowi de Fanellis z Bari. Herb powstał przez udostojnienie herbu rodowego herbem Polski i królowej Bony.
Herbowni.
Fanellis – Fanelli, Fanuel.

</doc>
<doc id="1807058" url="https://pl.wikipedia.org/wiki?curid=1807058" title="Gwarancja ubezpieczeniowa">
Gwarancja ubezpieczeniowa

Gwarancja ubezpieczeniowa – jedna z czynności ubezpieczeniowych. Stanowi pisemne zobowiązanie zakładu ubezpieczeń (gwaranta) do wypłaty na rzecz beneficjenta (podmiotu, na rzecz którego została wystawiona gwarancja) określonej sumy pieniężnej, na jego żądanie i oświadczenie, w sytuacji, w której dłużnik (wnioskodawca gwarancji) nie realizuje swoich zobowiązań (określonych w gwarancji) wobec beneficjenta. 
W praktyce gwarancje ubezpieczeniowe służą głównie jako zabezpieczenie inwestora w procesie inwestycji na wypadek wystąpienia określonego w umowie gwarancyjnej zdarzenia losowego. Stosowane w większości metod realizacji przedsięwzięcia budowlanego. Na rynku nie funkcjonuje jeden ustandaryzowany wzór gwarancji – każdy ubezpieczyciel/bank posiada swoje wzory dedykowane dla gwarancji jednostkowych czy w ramach limitu, jednak aktualnie przy wielu kontraktach bardzo często wzór i treść gwarancji jest narzucana przez inwestora
Istota umowy gwarancyjnej.
Umowa gwarancyjna zawierana jest pomiędzy gwarantem (zakładem ubezpieczeń) a beneficjentem (wierzycielem). Pomiędzy gwarantem (zakładem ubezpieczeń) a dłużnikiem (zleceniodawcą) jest zawierana dodatkowa umowa o udzielenie gwarancji. Jest umową nienazwaną. Posiada oparcie prawne przede wszystkim w zasadzie swobody zawierania umów, zatem w dużej mierze ukształtowana została przez praktykę.
 zakład ubezpieczeń (gwarant)
 umowa gwarancji / \ "umowa o udzielenie gwarancji" 
 / \
 wierzyciel -------------------- dłużnik
 (beneficjent) "kontrakt" (zleceniodawca)
Rodzaje gwarancji ubezpieczeniowych.
W praktyce obrotu gwarancja ubezpieczeniowa ma szerokie zastosowanie, aczkolwiek przepisy prawa wzmiankują o niej tylko w kilku sytuacjach. W szczególności wyróżnić można następujące rodzaje gwarancji:

</doc>
<doc id="1807060" url="https://pl.wikipedia.org/wiki?curid=1807060" title="Bracia Karamazow (ujednoznacznienie)">
Bracia Karamazow (ujednoznacznienie)



</doc>
<doc id="1807061" url="https://pl.wikipedia.org/wiki?curid=1807061" title="Autostrada A1 (Szwajcaria)">
Autostrada A1 (Szwajcaria)

Autostrada A1 – autostrada prowadząca przez Szwajcarię. Biegnie od granicy francuskiej w Saint-Julien-en-Genevois, przez Genewę, Nyon, Yverdon-les-Bains, Berno, Aarau, Zurych, Winterthur, Wil, a potem łączy się z autostradą A13.
Historia.
Dawniej oznaczana była jako droga N1.
Arterię budowano etapami – pierwszy odcinek otwarto w 1962 roku, ostatni w 2001.
Trasy europejskie.
Przebieg autostrady A1 stanowi fragment tras europejskich E23, E25, E27, E60 oraz E62.

</doc>
<doc id="1807062" url="https://pl.wikipedia.org/wiki?curid=1807062" title="Główny Dworzec Kolejowy w Bydgoszczy">
Główny Dworzec Kolejowy w Bydgoszczy



</doc>
<doc id="1807063" url="https://pl.wikipedia.org/wiki?curid=1807063" title="Prevail">
Prevail

Prevail – dziewiąty album studyjny kanadyjskiej grupy muzycznej Kataklysm. Wydawnictwo ukazało się 23 maja 2008 roku nakładem wytwórni muzycznej Nuclear Blast.
Nagrania zostały zarejestrowane w JFD Studio w Sainte-Marthe-sur-le-Lac w Quebecu. Miksowanie odbyło się w Audiohammer Studio w Sanford w stanie Floryda. Natomiast mastering został przeprowadzony w West West Side Music w New Windsor w stanie Nowy Jork w Stanach Zjednoczonych.
Twórcy.
Opracowano na podstawie materiału źródłowego.

</doc>
<doc id="1807069" url="https://pl.wikipedia.org/wiki?curid=1807069" title="Deska">
Deska

Deska – drewniany element w kształcie płaskiego i silnie wydłużonego prostopadłościanu, wykorzystywany głównie jako materiał budowlany, półprodukt stolarski do wykonywania mebli lub materiał wykończeniowy w architekturze wnętrz, wykorzystywany na przykład do układania boazerii.
Według PN-75D/96000 Tarcica iglasta ogólnego przeznaczenia deska jest jednym z sortymentów tarcicy, wyróżniającym się grubością w przedziale 19-45 mm, szerokością 75-250 mm i długością od 0,9-6,3 m.
Według PN-72D/96002 Tarcica liściasta ogólnego przeznaczenia deska jest jednym z sortymentów tarcicy, wyróżniającym się grubością w przedziale 16-45 mm, szerokości 80-100 mm i długości powyżej 1 m.
W Szymbarku znajduje się najdłuższa deska świata wycięta ze 120-letniej daglezji zielonej o długości 46 metrów 53 centymetrów posiadająca wpis do Księgi rekordów Guinnessa.

</doc>
<doc id="1807070" url="https://pl.wikipedia.org/wiki?curid=1807070" title="Kazimierz Władysław Wóycicki">
Kazimierz Władysław Wóycicki

Kazimierz Władysław Wóycicki (ur. 3 marca 1807 w Warszawie, zm. 2 sierpnia 1879 tam że) – polski literat i wydawca, historyk Warszawy.
Życiorys.
Był synem Jana (1764-1840), przybocznego lekarza króla Stanisława Augusta Poniatowskiego (król zmarł na jego rękach) i Zofii z Zienkiewiczów. Pierwsze nauki pobierał u pijarów, w latach 1826–1827 studiował na wydziale chemicznym Szkoły Przygotowawczej do Instytutu Politechnicznego w Warszawie; uczęszczał także na kursy prawa i literatury w Uniwersytecie Warszawskim (m.in. wykłady Ludwika Osińskiego i Kazimierza Brodzińskiego), poświęcając czas wolny od nauki na podróże po kraju, zbieranie i zgłębianie literatury ludowej. Nie ukończył formalnych studiów wyższych, już w 1827 rozpoczynając pracę dziennikarską (w „Dzienniku Warszawskim”).
W latach 1827–1830 odbył wiele podróży krajoznawczo-folklorystycznych. Wziął udział w konkursie ogłoszonym przez Warszawskie Towarzystwo Przyjaciół Nauk na „rozprawę o zwyczajach, obyczajach, podaniach i pieśniach i przysłowiach ludowych” (1828); zgromadził bogaty materiał, ale ostatecznie konkurs anulowano – praca Wójcickiego była jedyną zgłoszoną. W 1830, wykorzystując swoje badania, ogłosił 3-tomowe "Przysłowia narodowe".
Uczestniczył jako żołnierz w powstaniu listopadowym, pod Grochowem odniósł rany, służbę ukończył w stopniu majora. Wydał w tym czasie "Pamiętnik Kilińskiego", a także śpiewniki patriotyczne. Po upadku powstania schronił się w Prusach Wschodnich wraz z korpusem gen. Rybińskiego. Potem osiadł w Galicji, gdzie nawiązał kontakt z lwowskimi literatami i brał udział w przygotowywaniu "Ziewonii". Jako czytelnik Ossolineum we Lwowie, wykorzystując życzliwość pracowników wypożyczał do domu książki, a następnie rozpruwał współoprawne starodruki i przywłaszczał sobie najrzadsze egzemplarze. Między listopadem 1833 r. a lutym 1834 r. ukradł w ten sposób 187 wydawnictw, nieraz unikatów (kradzież wykrył Żegota Pauli). Wyzyskiwał je do własnych publikacji, a następnie sprzedawał, fałszując stemple. Próby policyjnego lub prywatnego odzyskania skradzionych druków nie przyniosły rezultatu, a Wóycicki zrzucił winę na nieporządek w zbiorach Ossolineum.
W 1834 powrócił do Królestwa Polskiego, był krótko więziony, następnie pracował jako dzierżawca dóbr ziemskich. Po poniesieniu dużych strat w efekcie wylewu Wisły osiadł na stałe w Warszawie w 1845. Utrzymanie zapewniał sobie dochodami z posad rządowych – głównego archiwisty i bibliotekarza Senatu, następnie dyrektora Drukarni Komisji Rządowej Sprawiedliwości i redaktora „Dziennika Praw”. Zajęcia te pozostawiały mu sporo czasu, który pożytkował na pracę wydawniczą i literacką. W 1848 został członkiem Towarzystwa Naukowego Krakowskiego, zaś w 1860 Poznańskiego Towarzystwa Przyjaciół Nauk. W 1859 wszedł do redakcji "Encyklopedii powszechnej" Orgelbranda. Jego nazwisko wymienione jest w I tomie z 1859 roku na liście twórców zawartości tej encyklopedii. 15 maja 1876 obchodził jubileusz 50-lecia działalności literackiej. Zmarł w 1879. Został pochowany na cmentarzu Powązkowskim (kwatera 199-4-1/2/3).
Twórczość literacka.
Wóycicki debiutował w 1826 w „Rozmaitościach Warszawskich” objaśnieniami przysłów polskich. Był członkiem redakcji (potem redaktorem naczelnym) „Biblioteki Warszawskiej”, inicjatorem wydawania czasopisma „Kłosy”, współpracownikiem czasopism „Przegląd Naukowy”, „Bluszcz”, „Tygodnik Ilustrowany”, redaktorem i autorem wielu haseł w "Encyklopedii powszechnej" Samuela Orgelbranda. Wydawał znane pisma zbiorowe – "Album warszawskie" i "Album literackie". Zainicjował "Bibliotekę Starożytnych Pisarzy Polskich", zawierającą dokumenty, listy, pamiętniki i utwory z XVI-XVII w. W swoich pracach historyczno-etnograficznych często kompilował teksty staropolskie (również ukradzione); posuwał się niekiedy do plagiatów – "Pieśni ludu" z 1836 r. zawierają fragmenty autorskiej pracy Żegoty Pauliego, którą ten dawał Wóycickiemu do oceny. Ocena jego pracy jako historyka i wydawcy wypada negatywnie. Jerzy Maternicki wypunktował w niej „przypadkowość w doborze materiału źródłowego, całkowity brak krytycyzmu, wypełnianie luk w źródłach własnymi domysłami oraz pochopność sądów”.
W swoich pamiętnikach utrwalał zachowania określonych grup społecznych (mieszkańcy Warszawy, artyści, studenci, literaci). Publikował je pod koniec życia, jednak dotyczyły głównie czasów przed powstaniem listopadowym. Oprócz własnych wspomnień korzystał z innych źródeł, zbliżając się miejscami do eseju socjologicznego lub gawędy historycznej. W pamiętnikach skupiał się bardziej na wielostronnym obrazie rodzinnego miasta niż na jednostkowym punkcie widzenia.
Najbardziej znanymi dziełami Wójcickiego były:
Był – wraz z żoną Anną z Magnuszewskich – aktywnym uczestnikiem życia towarzyskiego Warszawy. Spotkał się z życzliwością warszawskiego środowiska literackiego, kiedy w 1861 po konflikcie z margrabią Wielopolskim utracił posady rządowe i źródła dochodu. Literaci ofiarowali Wójcickiemu "Księgę zbiorową", wydaną bezpłatnie przez drukarzy i sprzedawaną przez księgarzy bez marży w kilku tysiącach egzemplarzy. Wydarzenie to było rzadkim przykładem solidarności środowiska literackiego w Królestwie Kongresowym. Wkrótce pisarz odzyskał równowagę finansową dzięki stanowisku prezesa Komitetu Właścicieli Listów Zastawnych przy Towarzystwie Kredytowym Ziemskim.
W jego salonie spotykali się przedstawiciele środowisk kulturalnych, literackich i naukowych. Spotkania te Paulina Wilkońska, autorka pamiętników obejmujących lata 40. XIX wieku, wspomina następująco:
Prace.
Oprócz licznych prac rozproszonych po rozmaitych czasopismach i wydawnictwach zbiorowych warszawskich, krakowskich, lwowskich, wileńskich i poznańskich, wydał oddzielnie:
Upamiętnienie.
31 stycznia 1979 w Warszawie jednej z ulic na terenie obecnej dzielnicy Bielany zostało nadanie imię Kazimierza Wóycickiego.

</doc>
<doc id="1807073" url="https://pl.wikipedia.org/wiki?curid=1807073" title="Nadzwyczajna forma rytu rzymskiego">
Nadzwyczajna forma rytu rzymskiego

Nadzwyczajna forma rytu rzymskiego (łac. "Forma extraordinaria", pot. "msza trydencka") – w Kościele katolickim porządek celebrowania mszy obrządku łacińskiego, promulgowany w 1570 przez Piusa V po soborze trydenckim konstytucją apostolską "Quo primum". Obecnie podstawą celebracji mszy w tej formie jest "Mszał rzymski" w wydaniu Jana XXIII z 1962, jednak używa się również mszałów sprzed 1955 r.
Nazwa.
Od czasów reformy liturgicznej, przeprowadzonej na II soborze watykańskim, utarło się kilka potocznych określeń, odróżniających liturgię w rycie rzymskim w wersji sprzed reformy liturgicznej od liturgii w wersji po II soborze watykańskim. I tak mszę w wersji sprzed II soboru watykańskiego określa się potocznie mianem "starej", "trydenckiej", "przedsoborowej", "wszech czasów", "klasycznej" (lub "w klasycznym rycie rzymskim").
Za oficjalną przyjmuje się nazwę używaną w dokumentach papieskich: "nadzwyczajna forma rytu rzymskiego". W liście do biskupów motu proprio "Summorum Pontificum" Benedykt XVI zwraca uwagę, że niewłaściwe jest używanie wobec tego porządku mszy rzeczownika "ryt" lub "obrządek", ponieważ takie określenie sugeruje w sposób mylący różnicę pomiędzy dwiema "formami" ("zwyczajną" i "nadzwyczajną") jednego i tego samego "rytu" rzymskiego.
Historia.
Nadzwyczajna forma rytu rzymskiego wyłoniła się z długiej historii przemian, które zachodziły w liturgii Eucharystii, poczynając od starożytności i średniowiecza.
Podstawowe księgi liturgiczne tej wersji rytu rzymskiego opublikowane zostały w wyniku reformy po soborze trydenckim za pontyfikatu i z inicjatywy papieża św. Piusa V: brewiarz ("Breviarium Romanum") w 1568, mszał ("Missale Romanum") w 1570 roku. Brewiarz promulgowany został bullą "Quod a nobis", mszał zaś bullą "Quo primum". Sobór Trydencki zakazał bowiem używania języków narodowych we mszy.
Wersja rytu rzymskiego, zwana potocznie trydencką, obowiązywała powszechnie w całym Kościele aż do przeprowadzenia na soborze watykańskim II reformy liturgicznej w roku 1965, kiedy to Paweł VI wprowadził nowy mszał rzymski. Nie był on jednak w użyciu długo; kolejna wersja pojawiła się w roku 1967 (w Polsce nie zdążyła wejść w życie), ostateczna zaś – tzw. "Novus Ordo Missae" (NOM) – została ogłoszona w 1969.
Ostatnie korekty do formy mszy przedsoborowej wprowadził 6 lutego 2008 Benedykt XVI, zmieniając w niej formuły liturgii Wielkiego Piątku.
Po reformie liturgicznej w roku 1969 stara forma sprawowana jest tylko w nielicznych miejscach. Jednak mszał z 1570 roku w wersji wydanej przez Jana XXIII w 1962 nie został nigdy zniesiony lub wręcz zakazany (co podkreślił Benedykt XVI w motu proprio "Summorum Pontificum").
Porządkiem tym posługuje się m.in. Bractwo Świętego Piotra, Instytut Dobrego Pasterza, Instytut Chrystusa Króla, Bractwo św. Piusa X oraz niektórzy księża diecezjalni i zakonnicy, zgodnie z motu proprio "Summorum Pontificum", a także sedewakantyści.
W Polsce nieco zmodyfikowana forma rytu trydenckiego i przy użyciu języka narodowego obowiązuje również w Kościele Starokatolickim Mariawitów i Kościele Katolickim Mariawitów. Duchowni mariawiccy jako pierwsi w historii odprawili na ziemiach polskich mszę w języku polskim – była to pasterka w 1907 roku.
Status kanoniczny.
Pomimo reformy liturgii katolickiej, dokonanej po II soborze watykańskim (m.in. wprowadzenie Novus Ordo Missae) przez papieża Pawła VI, forma trydencka jest nadal uważana przez Kościół katolicki za godziwą i ważną.
16 października 1982 roku na polecenie papieża Jana Pawła II zwołano zebranie kardynałów pod przewodnictwem kardynała Josepha Ratzingera, wtedy prefekta Kongregacji Nauki Wiary, w którym wzięli udział kardynałowie: Sebastiano Baggio (wówczas prefekt Kongregacji ds. Biskupów), William Baum (prefekt Kongregacji ds. Edukacji Katolickiej), Agostino Casaroli (sekretarz stanu Stolicy Apostolskiej), Silvio Oddi (prefekt Kongregacji ds. Duchowieństwa) i arcybiskup Giuseppe Casoria (proprefekt Kongregacji ds. Kultu Bożego i Dyscypliny Sakramentów). Ustanowienie tej komisji nie było wtedy jeszcze związane z osobą arcybiskupa Marcela Lefebvre’a. Kardynałowie ustalili, że Mszał rzymski w swej formie sprzed roku 1969 powinien zostać dopuszczony do użytku w mszach wymagających użycia języka łacińskiego, pod warunkiem, że nie będzie to prowadzić do odrzucania norm liturgicznych ustalonych po II soborze watykańskim oraz wyrażania opinii, że nowy mszał jest „heretycki lub nieważny”. Zdecydowano też, że nowy kalendarz liturgiczny powinien być zachowany. Wszyscy kardynałowie jednogłośnie stwierdzili, że msza w starym rycie pozostaje ważna. Kardynałowie doszli także do wniosku, że należy przygotować dokument dotyczący nadużyć liturgicznych, które uznano za jeden z powodów kryzysu w Kościele. Na spotkaniu rozpatrywano także potencjalne współistnienie obydwu form rytu rzymskiego w przyszłości.
W 1986 roku Jan Paweł II jeszcze raz zwrócił się z pytaniem do wybranych kardynałów w sprawie mszy trydenckiej. Komisja dziewięciu kardynałów rozpoczęła swe prace w składzie: Joseph Ratzinger, Paul Augustin Mayer (prefekt Kongregacji ds. Kultu Bożego i Dyscypliny Sakramentów), Silvio Oddi, Alfons Maria Stickler (Archiwista i Bibliotekarz Świętego Kościoła Rzymskiego), Agostino Casaroli, kardynał Bernardin Gantin (prefekt Kongregacji ds. Biskupów), Antonio Innocenti, Pietro Palazzini (prefekt Kongregacji Spraw Kanonizacyjnych) oraz Jozef Tomko (proprefekt Kongregacji Rozkrzewiania Wiary). Mieli oni za zadanie odpowiedzieć na dwa pytania papieża:
Według opinii 9 kardynałów msza trydencka nigdy nie została zakazana i żaden biskup nie może zabronić żadnemu katolickiemu księdzu jej odprawiania. Komisja uznała też, że żaden duchowny nie może być zmuszany do celebrowania zreformowanej mszy oraz nie może być karany za przywiązanie do starego rytu. Komisja zarekomendowała papieżowi opublikowanie wniosków z jej prac w formie oficjalnego dokumentu.
Jan Paweł II w swoim motu proprio "Ecclesia Dei" z 1988 roku polecił biskupom ułatwiać wiernym przywiązanym do rytu trydenckiego pielęgnowanie tej tradycji liturgicznej. Także i w tym celu została powołana specjalna Papieska Komisja Ecclesia Dei, roztaczająca opiekę nad klerem i wiernymi przywiązanymi do formy trydenckiej oraz zajmująca się dialogiem z Bractwem św. Piusa X, mającym nieuregulowany status kanoniczny. 7 lipca 2007 papież Benedykt XVI w motu proprio "Summorum Pontificum" zezwolił na odprawianie mszy trydenckiej każdemu kapłanowi bez konieczności zgody biskupa od 14 września 2007 roku. 
16 lipca 2021 papież Franciszek w motu proprio "Traditionis custodes" zniósł wszystkie dotychczas obowiązujące zezwolenia, normy i zwyczaje związane z mszą trydencką. Otąd jedyną formą rytu rzymskiego stała się liturgia odnowiona po Soborze Watykańskim II – nie ma więc już podziału na formę zwyczajną i nadzwyczajną. Decyzja ta została podjęta po przeprowadzeniu ankiety wśród biskupów, której wyniki – zdaniem papieża – wykazały, że równoległe istnienie dwóch form liturgii rzymskiej przyczyniało się do pogłębiania rozłamów pomiędzy wiernymi jednego Kościoła. Biskupi mogą nadal udzielać w swoich diecezjach zezwoleń na sprawowanie liturgii w nadzwyczajnej formie dla tych, którzy już się z nią związali, ale bez możliwości tworzenia nowych grup. Zgodnie z decyzją papieża msze trydenckie nie mogą być odprawiane w kościołach parafialnych. Biskup, w którego diecezji istnieją grupy wiernych sprawujące liturgię według mszału z 1962 r., ma obowiązek wyznaczyć jedno lub więcej miejsc, w których będzie ona celebrowana. Ponadto kapłani, którzy do tej pory odprawiali mszę trydencką, winni zwrócić się do biskupa o zezwolenie na kontynuację tej działalności. Ci zaś kapłani, którzy chcieliby dopiero zacząć ją sprawować, nie tylko muszą wnioskować o zgodę biskupa na odprawianie mszy trydenckiej, ale biskup przed podjęciem decyzji musi ją skonsultować ze Stolicą Apostolską.
Spośród stowarzyszeń katolickich, powołanych do sprawowania liturgii w tej formie, najstarsze jest Bractwo Kapłańskie Świętego Piotra. Wydzieliło się ono z Bractwa św. Piusa X w 1988 po tym, jak zwierzchnik Bractwa, arcybiskup Marcel Lefebvre, wyświęcił bez zgody Stolicy Apostolskiej czterech kapłanów na biskupów. Inne wspólnoty używające mszału przedsoborowego, znajdujące się w pełnej łączności ze Stolicą Apostolską, to: Instytut Chrystusa Króla, Instytut Dobrego Pasterza, Bractwo Świętego Wincentego Ferrera i Apostolska administratura personalna Świętego Jana Marii Vianneya.
Porządek mszy świętej.
Przed mszą niedzielną, zwłaszcza uroczystą, może nastąpić pokropienie wodą święconą, zwane też aspersją – od słów śpiewanej przy tym antyfony "Asperges me, Domine, hyssopo et mundabor, lavabis me et super nivem dealbabor" ("Pokrop mnie, Panie hyzopem, a stanę się czysty, obmyj mnie, a nad śnieg wybieleję") z wersetem z Psalmu 51 "Miserere mei, Deus, secundum magnam Misericordiam Tuam" (Zmiłuj się nade mną, Boże, według wielkiego Miłosierdzia Twego). W niedziele okresu Wielkanocnego zamiast antyfony Asperges Me wykonuje się antyfonę Vidi Aquam. Celebrans ubrany w kapę dokonuje pokropienia zebranych wiernych, dopiero po tym ubiera się w ornat.
Msza rozpoczyna się modlitwami u stopni ołtarza. Kapłan z ministrantami klęczącymi u stopni ołtarza (w tzw. mszy solennej (uroczystej) z diakonem i subdiakonem) odmawia fragmenty psalmu 42 (43) oraz spowiedź powszechną (Confiteor), zakończoną odpuszczeniem zebranym grzechów powszednich. Spowiedź jest odmawiana osobno przez kapłana, osobno przez asystę. Dopiero wtedy kapłan wstępuje po stopniach do ołtarza.Po odmówieniu modlitwy "Aufer a nobis" oraz introitu następuje prośba w języku greckim "Kyrie eleison" (Panie, zmiłuj się), śpiewana trzy razy po trzy wezwania (po trzykroć do każdej z trzech Osób Trójcy Przenajświętszej), a następnie hymn "Gloria in excelsis Deo" (Chwała na wysokości Bogu). Podczas mszy uroczystej po modlitwie Aufer a nobis następuje okadzenie ołtarza, a dopiero później kapłan odczytuje Introit i odmawia Kyrie. Po nim odczytywana lub śpiewana jest Lekcja (czyli wyjątek ze Starego Testamentu, z listów, Dziejów Apostolskich lub z Apokalipsy św. Jana), następnie graduał lub tractus, a po nim fragment Ewangelii.
Po odczytaniu Ewangelii następuje przerwa we mszy świętej. Kapłan zdejmuje manipularz, ornat (tylko wówczas, gdy ambona znajduje się poza prezbiterium), zakłada biret i wchodzi na ambonę, skąd głosi kazanie. Kazanie może być wygłoszone także przed mszą lub po niej.
Następnie kapłan powraca do ołtarza i kontynuuje celebrację mszy świętej. Podczas wyznania wiary ("Credo") wszyscy przyklękają w trakcie wypowiadania słów dotyczących wcielenia Chrystusa ("Et incarnatus est de Spiritu Sancto ex Maria Virgine, et homo factus est").
Po wyznaniu wiary następuje "offertorium" (ofiarowanie), w trakcie którego kapłan prosi Boga Ojca o przyjęcie ofiary mszy świętej, składanej jako wynagrodzenie grzechów (modlitwa "Suscipe, Sancte Pater"). Następnie kapłan dolewa wody do wina i jeszcze raz prosi Boga o przyjęcie ofiary. W modlitwie "Veni, Sanctificator" następuje prośba do Ducha Świętego o pobłogosławienie ofiary. Kapłan umywa ręce ("Lavabo"), odmawiając fragmenty psalmu 26, po czym prosi Trójcę Świętą o przyjęcie ofiary (sekreta).
Następuje wezwanie "Sursum corda" (w górę serca), a po nim prefacja, czyli modlitwa dziękczynna odpowiednia do charakteru uroczystości, zakończona przez "Sanctus" (Święty), czyli hymn śpiewany Bogu przez wszystkie chóry anielskie.
Po "Sanctus" rozpoczyna się najistotniejsza część mszy, czyli kanon (po reformie – I Modlitwa Eucharystyczna). Odmawiany jest przyciszonym głosem. Zaczyna się on od trzech wspomnień: całego Kościoła, Przyjaciół i Parafian oraz Wszystkich Świętych. Następnie kapłan prosi Boga o przyjęcie ofiary, po czym następuje konsekracja chleba, czyli sakramentalna przemiana jego substancji w Ciało Chrystusa, w chwili wypowiedzenia przez kapłana słów "Hoc est enim Corpus Meum" (to jest bowiem Ciało Moje). Konsekracja wina, czyli sakramentalna przemiana jego substancji w Krew Chrystusa, następuje wraz ze słowami kapłana "Hic est enim calix Sanguinis Mei, novi et aeterni testamenti, mysterium fidei, qui pro vobis et pro multis effundetur in remissionem peccatorum" (To jest bowiem kielich Krwi Mojej, nowego i wiecznego przymierza, tajemnica wiary, która za was i za wielu będzie wylana na odpuszczenie grzechów). Słowa konsekracji wypowiadane są powoli i wyraźnie, ale szeptem.
Po konsekracji chleba i wina następuje każdorazowo przyklęknięcie kapłana, podniesienie postaci konsekrowanej i ponowne przyklęknięcie. Następnie kapłan wspomina mękę Pańską, nawiązuje do ofiar Abla, Abrahama i Melchizedeka oraz prosi Anioła Pańskiego o zaniesienie ofiary na najwyższy ołtarz w niebie. Następują kolejne wspomnienia: dusz w czyśćcu, grzeszników i całego stworzenia. Kanon kończy się tzw. "małym podniesieniem" i doksologią, wychwalającą Trójcę Świętą.
Modlitwa Ojcze nasz odmawiana jest przez samego kapłana, wierni dołączają się dopiero pod koniec, wypowiadając słowa "sed libera nos a malo" ("ale uwolnij/zbaw nas od złego"), po czym następują trzy modlitwy poprzedzające Komunię kapłańską. W tym czasie śpiewane jest "Agnus Dei" (Baranku Boży). Następnie kapłan pokazuje wiernym konsekrowaną hostię, będącą zgodnie z nauczaniem Kościoła katolickiego i Kościołów Apostolskich (mających sukcesję apostolską) Ciałem Chrystusa, mówiąc "Ecce Agnus Dei" (Oto Baranek Boży) i następuje Komunia wiernych, przyjmowana przy balaskach, wyłącznie w pozycji klęczącej i do ust. Komunia święta w pozycji stojącej lub na rękę nie jest dozwolona, nawet w przypadku mszy św. „polowych”.
Msza kończy się słowami "Ite, missa est" (Idźcie, ofiara spełniona) i błogosławieństwem, jednak po nich kapłan odczytuje dodatkowo tzw. Ostatnią Ewangelię. Jest to początek Ewangelii Jana mówiący o wcieleniu Słowa Bożego.
Jeżeli odprawiana Msza była recytowana, to odmawia się po niej trzy "Zdrowaś Maryjo," antyfonę "Salve Regina" wraz z egzorcyzmem do św. Michała, jeśli zaś była to Msza śpiewana lub solenna, to śpiewa się po niej antyfonę maryjną adekwatną do okresu liturgicznego.
Porównanie form rytu rzymskiego.
Po II soborze watykańskim zaczęto wprowadzać liczne zmiany w liturgii rzymskiej. Ich efektem było między innymi gruntowne zreformowanie mszału. Nowa liturgia mszy świętej różni się od dotychczasowej między innymi:

</doc>
<doc id="1807075" url="https://pl.wikipedia.org/wiki?curid=1807075" title="In the Arms of Devastation">
In the Arms of Devastation

In the Arms of Devastation – ósmy album studyjny kanadyjskiej grupy muzycznej Kataklysm. Wydawnictwo ukazało się 21 lutego 2006 roku nakładem wytwórni muzycznej Nuclear Blast. W ramach promocji do pochodzących z płyty utworów "Crippled &amp; Broken" i "To Reign Again" zostały zrealizowane teledyski, które wyreżyserował Maurice Swinkels.
Nagrania zostały zarejestrowane w Mixart Studio w lipcu 2005 roku oraz w JFD Studio w Laval pomiędzy sierpniem a wrześniem 2005 roku. Miksowanie i mastering odbyło się w Antfarm Studio w Danii w październiku 2005 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1807076" url="https://pl.wikipedia.org/wiki?curid=1807076" title="Anatolia">
Anatolia

Anatolia (tur. "Anadolu") – kraina historyczna w Turcji. Obejmuje cały półwysep Azji Mniejszej oraz część terenów na wschód od niego. Jej powierzchnia stanowi w zaokrągleniu 2/3 całego państwa.
Pochodzenie nazwy.
Nazwa Anatolia pochodzi od greckiego słowa "Ἀνατολή" (anatolē) – „wschód ("słońca" lub "geogr.")” lub "Anatolía" – „1. (kraj) wschodu (słońca); 2. "geogr." Wschód” i powstała w czasach starożytnych. Przejęli ją Turcy osmańscy jako określenie dla prowincji obejmujących Azję Mniejszą. Jako termin geograficzno-historyczny obejmuje całą azjatycką część Turcji. Nazwa ta w brzmieniu tureckim "Anadolu" została poprzez etymologię ludową błędnie zinterpretowana jako rzekomo „(kraina) pełna matek” od tur. "ana" – „matka” i "dolu" – „pełen”.
Historia.
Obszary Azji Mniejszej były zasiedlane już od paleolitu. W neolicie, w południowej Anatolii rozwijała się osada w Çatalhöyük. W okresach późniejszych osadnictwo przyciągały żyzne aluwialne równiny nadmorskie: Cylicja i Pamfilia oraz wybrzeża i doliny anatolijskie. W Azji Mniejszej swe kultury i państwa rozwijali: Hetyci, Huryci, Luwijczycy, Frygowie, Lidyjczycy, Persowie, Celtowie, Pelazgowie, Grecy, Ormianie, Rzymianie, Bizantyjczycy, Kurdowie, Turcy seldżuccy i Turcy osmańscy.
Anatolia w czasach rzymskich była prowincją o nazwie Azja (łac. "Asia"). Z czasem jednak na jej terenie ustanowiono następujące prowincje: Bitynia, Cylicja, Kapadocja, Galacja, Licja, Pont (tylko tymczasowo).

</doc>
<doc id="1807078" url="https://pl.wikipedia.org/wiki?curid=1807078" title="WWE Women’s Championship (1956–2010)">
WWE Women’s Championship (1956–2010)

WWE Women’s Championship było tytułem mistrzowskim profesjonalnego wrestlingu promowanym przez federację World Wrestling Entertainment. Stworzony w 1956, był to najstarszy aktywny tytuł mistrzowski w historii WWE dopóki nie został zdezaktywowany w 2010 na rzecz WWE Divas Championship. Nowy WWE Women’s Championship został utworzony w 2016 i pomimo tej samej nazwy, nowsza wersja nie kontynuuje życiorysu oryginalnego.
Historia.
WWE Women’s Championship było oryginalnie znane jako NWA World Women’s Championship z National Wrestling Alliance (NWA). W 1956, The Fabulous Moolah stała się pierwszą mistrzynią zdobywając go 18 września, jako data uznawana przez World Wrestling Entertainment. WWE Women’s Championship było zastępcą NWA World Women’s Championship (które jest aktywne do dziś). W 1983, World Wrestling Federation (WWF) zakończyło współpracę z NWA i uznało posiadaczkę World Women’s Championship The Fabulous Moolah jako własną mistrzynię. Według WWF, panowanie Moolah trwało niespełna 28 lat. WWF później zmieniło nazwę tytułu na World Wrestling Federation (WWF) Women’s Championship.
W 1990, tytuł stał się nieaktywny po tym jak Rockin' Robin zwakowała tytuł odchodząc z federacji. W grudniu 1993, mistrzostwo reaktywowano gdzie Alundra Blayze wygrała turniej o zwakowany Women’s Championship, jednakże tytuł ponownie stał się nieaktywny, kiedy to Blayze zaskakująco podpisała kontrakt z World Championship Wrestling. Będąc wciąż mistrzynią, wyrzuciła pas mistrzowski do kosza na śmieci podczas jednego z odcinków "WCW Monday Nitro". Mistrzostwo raz jeszcze zostało reaktywowane we wrześniu 1998, kiedy to Jacqueline pokonała Sable wygrywając tytuł.
Po zmianie nazwy WWF na WWE w 2002, nazwa tytułu również została zmieniona na WWE Women’s Championship. Przez pewien moment, WWE Undisputed Championship i WWE Women’s Championship były jedynymi tytułami bronionymi na Raw i SmackDown, podczas gdy wszystkie inne tytuły należały do jednego z brandów. W rezultacie podzielenia rosteru na dwa brandy, Women’s Championship trafiło ekskluzywnie dla brandu Raw.
24 czerwca 2007, Candice Michelle stała się pierwszą zwyciężczynią WWE Diva Search, które zdobyła mistrzostwo, a pokonała ona Melinę na . Tytuł był jedynym dla kobiecych wrestlerek do 4 lipca 2008, kiedy to utworzono WWE Divas Championship dla brandu SmackDown.
13 kwietnia 2009, Women’s Championship stało się ekskluzywne dla brandu SmackDown, gdyż panująca mistrzyni Melina została przeniesiona z Raw do Smackdown podczas Draftu 2009. 28 czerwca na The Bash, Michelle McCool stała się pierwszą Divą posiadającą w karierze Divas i Women’s Championship. W historii, oba tytuły do swoich osiągnięć mogą zaliczać Mickie James, Melina, Beth Phoenix i Layla. Michelle McCool i Melina są jedynymi kobietami w historii WWE, które kilkukrotnie posiadały obydwa mistrzostwa.
30 sierpnia 2010 na "Raw" zostało ogłoszone, że mistrzostwo zostanie zunifikowane z Divas Championship na gali Night of Champions. Mecz został wygrany przez Michelle McCool, a tytuły zunifikowane tworząc Unified WWE Divas Championship, dezaktywując Women’s Championship i kontynuując żywot Divas Championship.
Przynależność mistrzostwa.
Wraz z podzieleniem rosteru na dwa brandy 25 marca 2002, wszystkie tytuły stały się ekskluzywne dla brandu "Raw" i "SmackDown". Poniżej znajduje się tabelka przedstawiająca historię przenosin tytułu:
Panowania.
Pierwszą mistrzynią była The Fabulous Moolah, która pokonała Judy Grable 18 września 1956. Moolah posiadała tytuł rekordowo, nieprzerwanie przez 10 lat, podczas gdy WWE uznaje jej panowanie za 27-letnie. Dodatkowo posiadała pas najwięcej, aż 8 razy, podczas gdy WWE uznaje Trish Stratus za rekordzistkę, która miała tytuł 7 razy. Mickie James miała mistrzostwo najkrócej. 24 kwietnia 2007, James pokonała mistrzynię Melinę i Victorię w triple threat matchu. Jednakże Jonathan Coachman, Generalny Menadżer Raw, stwierdził, że skoro Mickie przypięła Victorię, to Melinie należy się rewanż, który po chwili wygrała i odzyskała pas.
Jedynym mężczyzną, który zdobył owo mistrzostwo był Karvey Wippleman. 30 stycznia 2000, Wippleman wygrał WWF Women’s Championship od The Cat w „Lumberjill Snow Bunny” matchu, podczas gdy występował jako „Hervina”.
Kobieca dywizja zaczęła powoli znikać w 1990 podczas panowania Robin. Alundra Blayze wygrała Women’s Championship po tym, jak została ona reaktywowana w 1993, lecz dwa lata później ponownie zdezaktywowano po tym, jak opuściła federację i dołączyła do World Championship Wrestling. Chyna opuściła federację podczas jej panowania. Trish Stratus posiada rekord posiadania tytułu, który zdobyła siedem razy, ostatni raz na Unforgiven w 2006 przeciwko Licie, po czym tej samej nocy odeszła na wrestlingową emeryturę, wakatując tytuł dzień później. Michelle McCool zunifikowała Women’s i Divas Championship na rzecz Layli, zostając ostatnią niekwestionowaną mistrzynią. Layla pokonała Beth Phoenix w two-on-one handicap matchu na "SmackDown" 11 maja 2010, które zostało nadane 14 maja. Podczas jej panowania, ona i McCool razem mogły bronić tytułu przeciwko pretendentkom. Łącznie w historii było 29 mistrzyń wraz z 59 różnymi panowaniami.
28 marca 2015, Debra Miceli (znana jako Madusa i Alundra Blayze) wyjęła pas WWF Women’s Championship z kosza na śmieci podczas jej przemowy w WWE Hall of Fame, mówiąc, że „tytuł wrócił z powrotem do domu” po dwudziestu latach. Podkreśliła, że jest to pas „wrestlingowych kobiet” i wyzwała jakąkolwiek „Divę” aby jej ten pas zabrała, lecz po chwili powiedziała, że jest ona przecież emerytowaną zapaśniczką i tylko żartowała. Na końcu wypowiedzi uznała siebie jako „panującą WWF Women’s Champion”, trzymając pas mistrzowski na ramieniu. Jako, iż był to kolejny żart, WWE rzecz jasna nie uznaje tego „panowania”.

</doc>
<doc id="1807081" url="https://pl.wikipedia.org/wiki?curid=1807081" title="Mulat">
Mulat

Mulat – termin określający potomka mężczyzny rasy białej i kobiety rasy czarnej lub kobiety rasy białej i mężczyzny rasy czarnej.

</doc>
<doc id="1807084" url="https://pl.wikipedia.org/wiki?curid=1807084" title="Serenity in Fire">
Serenity in Fire

Serenity in Fire – siódmy album studyjny kanadyjskiej grupy muzycznej Kataklysm. Wydawnictwo ukazało się 9 marca 2004 roku nakładem wytwórni muzycznej Nuclear Blast. W ramach promocji do pochodzącego z płyty utworu "As I Slither" został zrealizowany teledysk, który wyreżyserował Joe Lynch.
Nagrania zostały zarejestrowane w listopadzie 2003 roku w Victor Studio w Montrealu. Miksowanie odbyło się w Wildsound Studio w St. Zenon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1807085" url="https://pl.wikipedia.org/wiki?curid=1807085" title="Bon skarbowy">
Bon skarbowy

Bon skarbowy (ang. "treasury security") – krótkoterminowy papier dłużny emitowany przez rząd.
Podstawową cechą bonów skarbowych jest bardzo niski stopień ryzyka, co sprawia, że są atrakcyjnym papierem lokacyjnym. Za zerowe ryzyko nabywca płaci koszt w postaci niskiego oprocentowania.
Bony skarbowe w Polsce.
W Polsce bony skarbowe emituje Minister Finansów. Bony są papierami wartościowymi na okaziciela o wartości nominalnej 10 tys. PLN, emitowanymi na okres 1 do 90 dni lub 1 do 52 tygodni. Oprocentowanie bonów jest stałe. Bony mają charakter dyskontowy (dochodem jest różnica pomiędzy ceną zakupu a wartością nominalną bonu).
Emisja.
W Polsce emitentem bonów skarbowych jest Ministerstwo Finansów, a agentem emisji, odpowiedzialnym za organizację emisji oraz dokonywanie rozliczeń, Narodowy Bank Polski (NBP). Celem emisji jest finansowanie potrzeb płynnościowych budżetu państwa. Polskie bony skarbowe emitowane są w postaci zdematerializowanej, czyli w formie elektronicznego zapisu w Rejestrze Papierów Wartościowych dokonywanego przez agenta, który rejestruje zmiany stanu posiadania wynikające z obrotu.
Rynek pierwotny.
Rynek pierwotny tworzą przetargi organizowane przez agenta emisji – NBP. Oferty na zakup bonów składać mogą jedynie podmioty mające status dilera skarbowych papierów wartościowych (DSPW). Są nimi banki, z którymi minister finansów zawarł umowę przyznającą im prawo składania ofert przetargowych. Uczestnicy przetargu są zobowiązani do określenia liczby bonów, którą chcą nabyć oraz ceny przetargowej. Przedstawiona przez uczestnika przetargu wartość nominalna oferty z daną ceną przetargową nie może być niższa od minimalnej wartości nominalnej oferty określonej w liście emisyjnym, podawanym do publicznej wiadomości przez ministra finansów przed pierwszym w danym miesiącu przetargiem. Podczas przetargu przyjmuje się jedynie oferty zakupu po cenie wyższej od najniższej przyjętej ceny przetargowej.
Warunkiem nabycia bonu przez uczestnika przetargu jest posiadanie przez niego konta depozytowego w Rejestrze Papierów Wartościowych NBP oraz rachunku bieżącego w centrali Narodowego Banku Polskiego.
Rynek wtórny.
Rynek wtórny jest tworzony przez oferty kupna i sprzedaży składane przez podmioty chcące nabyć bądź sprzedać bony skarbowe między przetargami. Stopy oprocentowania bonów na rynku wtórnym kształtują się pod wpływem gry rynkowej. Dilerzy skarbowych papierów wartościowych na rynku wtórnym kwotują bony w postaci oferowanej ceny kupna i sprzedaży za 10 000 jednostek nominalnych w dniu wykupu. Cenę kupna oraz sprzedaży określa wzór:
gdzie:
Przykład.
Zgłoszono ofertę kupna bonu z terminem zapadalności 25 dni z rentownością 10%, zaś ofertę sprzedaży z rentownością 9,5%. Oznacza to, iż bank jest gotów kupić bon za taką cenę, która przyniosłaby mu 10% stopę zwrotu w skali roku lub sprzedać po cenie, która przyniosłaby mu 9,5% stopę zwrotu w skali roku. Ceny te wynoszą:
1. W przypadku kupna:
2. W przypadku sprzedaży:
Bony skarbowe jako instrumenty dyskontowe.
Bony skarbowe są sprzedawane z dyskontem. Ich cena zawsze jest niższa od wartości nominalnej i jest określana przez ich potencjalnych nabywców. Dyskontem bonu skarbowego nazywamy różnicę między wartością nominalną bonu (10 000 PLN), a bieżącą wartością rynkową, czyli ceną bieżącą.
gdzie:
Roczną stopę dyskonta liczymy ze wzoru:
gdzie:
Kwota dyskonta przedstawia koszt jaki ponosi emitent. Dla nabywcy istotna jest stopa zwrotu uzyskiwana z zainwestowanego kapitału. Roczną stopę zwrotu zwaną również stopą rentowności bonu liczymy według wzoru:
gdzie:
Odkupowanie bonów.
Emitent może odkupić bony skarbowe przed okresem zapadalności. Odkup następuje w drodze przetargu organizowanego przez agenta emisji na zasadzie dyskonta. Uczestnicy przetargu podają nominalną wartość bonów, które chcą sprzedać, oraz cenę jaką chcieliby uzyskać za każde 10 000 PLN wartości nominalnej. Następnie emitent określa dla danego przetargu najwyższą przyjętą cenę przetargową.

</doc>
<doc id="1807086" url="https://pl.wikipedia.org/wiki?curid=1807086" title="Bang! (album Frankie Goes to Hollywood)">
Bang! (album Frankie Goes to Hollywood)

Bang! – kompilacja zespołu Frankie Goes to Hollywood z 1985 roku.

</doc>
<doc id="1807089" url="https://pl.wikipedia.org/wiki?curid=1807089" title="Sobór trydencki">
Sobór trydencki

Sobór trydencki – sobór powszechny Kościoła katolickiego, który miał miejsce w latach 1545–1563.
Sobór był odpowiedzią na narastającą potrzebę reform w Kościele katolickim, wynikającą z reformacji. Jest uznawany za początek kontrreformacji. Odbył się w Trydencie, mieście w północnych Włoszech.
Zwołanie soboru.
Wołania o sobór powszechny zaczęły rozlegać się coraz głośniej od wystąpienia Lutra w roku 1517 oraz 1520. Pierwszą próbę zwołania soboru w Trydencie podjął cesarz Karol V w roku 1524, jednak polityka papiestwa (przede wszystkim Klemensa VII) polegała w tym okresie na zwlekaniu i powoływaniu się na niektóre obiektywne trudności, co w efekcie prowadziło do trwającego ponad dwa dziesięciolecia impasu.
Impas ten postanowił przerwać Paweł III, zwołując początkowo sobór w Mantui w 1537 r., jednak ustawiczne przeciąganie oficjalnego otwarcia soboru spowodowało, iż w roku 1539 odłożono sobór na czas nieokreślony.
Następnie Paweł III bullą z dnia 22 maja 1542 r. zwołał sobór do Trydentu, dokąd też wysłał swych legatów: kardynała Parisio oraz proreformatorskich kardynałów: Morone i Reginalda Pole. Legaci czekali w Trydencie sześć miesięcy, aż w końcu papież musiał ich odwołać bullą z dnia 6 lipca 1543, ponownie odraczającą sobór. Odroczenie spowodowane było działaniami cesarza Karola V, który toczył wojnę z Francją wspieraną przez Turków. Nie otrzymawszy od papieża oczekiwanej pomocy, cesarz zwrócił się o nią do protestantów, obiecując im na sejmie w Spirze w 1544 r. zwołanie synodu "powszechnego, wolnego i chrześcijańskiego" i uporządkowania spraw religijnych w Niemczech. Kiedy we wrześniu cesarz odniósł zwycięstwo nad wojskami króla francuskiego i zawarł pokój w Crespy, papież wobec groźby schizmy oraz w obliczu szerzenia się protestantyzmu w północnych okręgach Włoch, postanowił za wszelką cenę pozyskać cesarza i wysłał do Niemiec swego wnuka, kardynała-nepota Aleksandra Farnese, z obietnicą pomocy cesarzowi w zdławieniu protestantów, nawet za cenę sprzedaży swej tiary, gdyby zaszła taka potrzeba. Dzięki temu sojuszowi możliwe stało się ponowne zwołanie soboru powszechnego.
Sobór zapowiedziany został bullą Pawła III "Laetare Ierusalem" (łac. Raduj się Jerozolimo!) z 19 listopada 1544 r., określającą następujące cele przyszłego soboru:
Przebieg obrad.
Obrady rozpoczęto dopiero 13 grudnia odczytaniem przez legatów papieskich napomnienia i egzorty do ojców soborowych, na koniec przedstawiając zwięźle sytuację Kościoła i cele soboru.
Udział wzięło początkowo 66 uczestników, w tym 25 arcybiskupów i 6 generałów zakonnych. Bardzo mała liczba ojców soboru w jego pierwszej, najważniejszej fazie, reprezentujących prawie wyłącznie Włochy i Hiszpanię, brak reprezentacji krajów takich jak Francja czy Polska, przy jednocześnie nikłej reprezentacji Niemiec, były podstawą do kwestionowania jego ekumeniczności. Jednak Kościół rzymskokatolicki uważa ten sobór za dziewiętnasty sobór powszechny.
Szczególne znaczenie miała na tym soborze teologia. Podczas dyskusji teologicznych, ojcowie soborowi prezentowali poglądy różnych szkół teologicznych (np. augustianów, dominikanów i franciszkanów, kilku duchownych sympatyzowało z niektórymi poglądami protestantów odnośnie do usprawiedliwienia). Poglądy tych szkół na niektóre kwestie były ze sobą sprzeczne (kwestia natury konkupiscencji, bezgrzeszności Maryi, natury usprawiedliwienia, etc.), dlatego też obrady bywały burzliwe i legaci musieli często upominać obradujących. Podczas obrad nad dekretem o usprawiedliwieniu doszło do rękoczynów, kiedy to bp Tommaso Sanfelice został nazwany przez bp. Dionisia de Zanettiniego "oszustem albo idiotą". Sanfelice złapał go za brodę i gwałtownie potrząsnął. Adwersarze zostali rozdzieleni, a pierwszy z nich spędził tydzień w klasztorze, po czym opuścił obrady.
Sobór odbywał się na przestrzeni 18 lat w kilku miejscach (w marcu 1547 przeniesiono obrady do Bolonii, a następnie zawieszono obrady na czas nieokreślony, by ponownie podjąć je w roku 1551). Jego przebieg dzieli się zasadniczo na trzy etapy:
I faza (13 grudnia 1545 – 11 marca 1547).
Sesje od pierwszej do ósmej, za pontyfikatu Pawła III. Omawiano zagadnienia zaatakowane przez reformację, ale napięcie między cesarzem Karolem V a papieżem Pawłem III doprowadziło do zawieszenia obrad. W okresie tym obradom przewodniczyli trzej legaci papiescy, posiadający godność kardynalską: Jan Maria del Monte, późniejszy papież Juliusz III, Marceli Cervini, późniejszy papież Marceli II, oraz Reginald Pole, ostatni rzymskokatolicki arcybiskup Canterbury. Podczas tych sesji uchwalono najważniejsze założenia doktrynalne Kościoła rzymskokatolickiego: dekret wyjaśniający, że Tradycja jest równorzędnym z Biblią źródłem wiary oraz dekret o usprawiedliwieniu.
Najważniejsze dekrety:
Faza bolońska (21 kwietnia 1547 – 17 września 1549).
Sesja dziewiąta i dziesiąta. Rzekoma epidemia panująca w Trydencie spowodowała błyskawiczną decyzję o przeniesieniu obrad do Bolonii. Stało się tak na podstawie szczególnych uprawnień nadanych legatom przez Pawła III. Z powodu sporu między papieżem i cesarzem biskupi pozostawali bezczynni przez 19 miesięcy. Nie odbyła się żadna kongregacja generalna, a na przeprowadzonych sesjach uchwalono tylko dekrety o odłożeniu obrad. Osiemnastu obradującym biskupom pozwolono ostatecznie na powrót do swych diecezji.
II faza (1 maja 1551 – 28 kwietnia 1552).
Sesje od jedenastej do szesnastej, za papieża Juliusza III. Obradom przewodniczył tylko jeden legat, kard. Marcello Crescenzi. Ogłoszono dekrety o Eucharystii, o sakramencie pokuty i namaszczenia chorych. Również te obrady soboru trydenckiego musiały zostać zawieszone wskutek buntu wielmożów przeciw Karolowi V (II wojna szmalkaldzka).
Najważniejsze dekrety:
Podczas obrad dwukrotnie udzielono protestantom niemieckim listów żelaznych.
III faza (18 stycznia 1562 – 4 grudnia 1563).
Sesje od siedemnastej do dwudziestej piątej, za pontyfikatu papieża Piusa IV. Legaci (wszyscy byli kardynałami): Ercole Gonzaga (przewodniczący delegacji, do śmierci 2 marca 1563), Girolamo Seripando OSA (do śmierci 17 marca 1563), Ludovico Simonetta, Stanisław Hozjusz, Markus Sitticus von Hohenems, Giovanni Girolamo Morone (przewodniczący od 7 marca 1563, zastąpił kard. Gonzagę), Bernardo Navagero (zastąpił kard. Seripando). Zdefiniowano pojęcie Eucharystii, sakrament kapłaństwa i małżeństwa oraz czyściec. Stwierdzono konieczność sporządzenia indeksu ksiąg zakazanych oraz postanowiono szereg reform Kościoła. Dekrety soboru trydenckiego zostały zatwierdzone przez Piusa IV (1564) i dały podstawę dla rozwoju późniejszej katolickiej nauki i teologii.
Najważniejsze dekrety:
Z powodu informacji o chorobie papieża postanowiono przyśpieszyć zakończenie obrad, stąd dekrety ostatniej 25. sesji tworzono pośpiesznie i bez przedyskutowania na kongregacjach generalnych. Poddano je bezpośrednio pod głosowanie na sesji, bez możliwości komentarza.
Postanowienia soborowe.
Zmianom zapoczątkowanym przez Sobór Trydencki towarzyszył wewnętrzny ruch naprawy i odnowy Kościoła. Zmiany te trwały blisko dwa stulecia i obejmowały stopniowo biskupów, księży, zakonników, a także poszczególnych władców i ludność krajów.
W 1559 ogłoszony został Indeks ksiąg zakazanych (łac. "Index Librorum prohibitorum").
Lista dekretów.
Na pozostałych sesjach uchwalano najczęściej sprawy dyscypliny kościelnej i reformy obyczajów.
Dekrety te są obecnie najczęściej pomijane w opracowaniach dotyczących dekretów Soboru Trydenckiego (nie zawiera ich "Enchiridion Symbolorum" H. Denzingera, ani "Breviarium Fidei").
Opracowania krytyczne i komentarze.
Pierwszym standardowym opracowaniem naukowym wszystkich dekretów Soboru Trydenckiego było wydane w roku 1585 czterotomowe dzieło Martina Chemnitza "Examinis Concilii Tridentini", nad którym autor pracował ok. 10 lat.
Do dekretów pierwszych siedmiu sesji Soboru trydenckiego odniósł się krytycznie jeden z duchowych i doktrynalnych przywódców reformacji Jan Kalwin. Wkrótce po ich uchwaleniu opublikował ich tekst wraz z krytyczną analizą ("Acta synodi Tridentini cum antidote").
Wydanie polsko-łacińskie dokumentów Soboru ukazało się w 2005 r.
Przyjęcie postanowień Soboru Trydenckiego w Polsce.
Król Zygmunt II August wraz z Senatem przyjął z rąk nuncjusza Giovanniego Francesca Commendonego księgę ustaw soboru trydenckiego na sejmie w Parczewie 7 sierpnia 1564 roku.

</doc>
<doc id="1807096" url="https://pl.wikipedia.org/wiki?curid=1807096" title="Antoni Amilkar Kosiński">
Antoni Amilkar Kosiński

Antoni Amilkar Kosiński herbu Rawicz (ur. 16 grudnia 1769 na Podlasiu, zm. 10 marca 1823 w Targowej Górce) – generał polski, uczestnik insurekcji kościuszkowskiej i wojen napoleońskich, współtwórca Legionów Polskich we Włoszech.
Życiorys.
Urodził się 16 grudnia 1769 r., w ziemi drohickiej. Był synem Józefa i Reginy z domu Korsak. Pochodził z rodziny szlacheckiej, pieczętującej się herbem Rawicz. W młodości wstąpił do zakonu pijarów, opuścił zakon w 1790 r. i poświęcił się karierze wojskowej. Od 1792 roku służył w wojsku. Po II rozbiorze uczestniczył w spisku przygotowującym powstanie na terenach Ukrainy, ale będąc ścigany uciekł do Tadeusza Kościuszki. Podczas insurekcji kościuszkowskiej walczył w randze kapitana (otrzymał w lipcu 1794) w obronie Warszawy, gdzie został ranny. Po upadku insurekcji wyemigrował przez Włochy do Francji. Nie mogąc dostać się w szeregi armii francuskiej wyruszył do Nicei, w celu zdobycia obywatelstwa tego kraju przez pięć miesięcy służył na szebece korsarskiej „Le Pierre” wtedy też przyjął pseudonim „Amilkar”. Gdy zdobył obywatelstwo Francji mógł zaciągnąć się do wojska francuskiego. Odbył kampanie włoskie w 1795 i 1796 r.
Wsparł gen. Dąbrowskiego w tworzeniu Legionów Polskich (od 1797 był dowódcą batalionu) obiecując mu poparcie w mediolańskich klubach patriotycznych a niedługo później pozyskując Gazzariego sekretarza generalnego, Visscontiego członka tymczasowego rządu lombardzkiego oraz oficerów sztabu francuskiego. 4 stycznia 1797 r. Bonaparte zgodził się na propozycje utworzenia Legionów Polskich przy boku Republiki Lombardzkiej.
W tym czasie Kosiński zyskał przydomek „pierwszego legionisty”. W 1798 r. został awansowany na pułkownika. Po kapitulacji Mantui w 1799 r. dostał się do niewoli austriackiej, został uwolniony w 1800 r. Pełnił od 1802 funkcję szefa sztabu w Generalnym Inspektoracie w Mediolanie.
Dowiedziawszy się o wysłaniu Legionów Polskich na San Domingo, zbuntował się przeciwko Napoleonowi i złożył za pośrednictwem księcia Adama Czartoryskiego propozycję służby carowi Aleksandrowi I, co jednak nie doszło do skutku. Straciwszy nadzieję, że dalsza służba legionów pomoże sprawie polskiej w 1803 r. podał się do dymisji w stopniu generała brygady i powrócił do kraju. Przebywał w Warszawie i na Litwie.
W 1806 r. powrócił do służby u boku Dąbrowskiego, organizował departamenty bydgoski i kwidzyński. Uczestniczył w wyzwalaniu Torunia, a później dowodził przednią strażą legii Dąbrowskiego w marszu na Pomorze. W 1807 r. na czele pierwszych sformowanych oddziałów wojska polskiego walczył z Prusakami, uczestniczył w ofensywie na Gdańsk i zdobyciu Tczewa. Zastąpił rannego Dąbrowskiego i poprowadził jego dywizje na Gdańsk, brał także udział w oblężeniu miasta. Jeszcze w tym samym roku został odznaczony za kampanię Krzyżem Kawalerskim Orderu Virtuti Militari. W 1808 pominięty przez księcia Józefa Poniatowskiego w awansach złożył dymisję. Rada Stanu Księstwa Warszawskiego powierzyła mu funkcję komisarza w ustalaniu granicy z Prusami. Podczas kampanii w 1809 r. zajmował stanowisko gubernatora Warszawy, następnie dowódcy oddziałów polskich, z którymi brał udział w bitwach pod Szczekocinami i Żarnowcem. Raz jeszcze zażądał dymisji, kiedy powtórnie został pominięty przy awansach. W tym czasie otrzymał w długoletnią dzierżawę dobra starołęckie koło Poznania. Od 1811 r. był generałem dywizji. W 1812 roku przystąpił do Konfederacji Generalnej Królestwa Polskiego. W 1812 roku organizował obronę na linii Bugu przed Rosjanami, a następnie został mianowany komendantem departamentów lubelskiego oraz siedleckiego. W tym samym roku został odznaczony Krzyżem Komandorskim Virtuti Militari, po czym złożył dymisję.
Po tym jak kampania się zakończyła i Księstwo Warszawskie zostało zajęte dostał propozycję przejścia na służbę pruską i organizowania polskiej obrony krajowej w Wielkim Księstwie Poznańskim. Propozycję przyjął, jednak gdy przekonał się o dwulicowości poczynań pruskich natychmiast złożył dymisję. Zmarł w 1823 r. w Targowej Górce.
W niedzielę 14 października 1923 roku prochy generała Kosińskiego oraz generała Józefa Wybickiego i pułkownika Andrzeja Niegolewskiego zostały uroczyście złożone w Krypcie Zasłużonych Wielkopolan w kościele św. Wojciecha.
Kosiński był od 1807 r. członkiem i jednym z zarządców loży Français et Polonais Réunis (Bracia Francuzi i Polacy Zjednoczeni), oraz od 1810 r. członkiem założycielem loży św. Jana w Poznaniu. Działał na rzecz rozwoju polskiej gospodarki w Wielkopolsce. Zostawił pamiętnik o legionach włoskich oraz bogaty zbiór korespondencji i zapisków, wydany przez syna pt. "Amilkar Kosiński we Włoszech".

</doc>
<doc id="1807097" url="https://pl.wikipedia.org/wiki?curid=1807097" title="Arché">
Arché

Arché, zasada, prazasada (gr. etymologicznie oznacza zasadę, przyczynę, władzę) – w filozofii przedsokratejskiej termin oznaczający praprzyczynę wszystkich bytów, zasadę oraz najbardziej zasadnicze tworzywo, prasubstancję, z której powstały wszystkie rzeczy i zarazem podstawowy składnik rzeczywistości.
Pierwotna zasada kierująca światem (gr. ), wszechświatem. Istnienie tej zasady postulowała jońska filozofia przyrody. Dla Talesa "arché" to woda, dla Anaksymandra (który jako pierwszy użył tego terminu) "arché" jest bezkresem ("apeiron"), dla Anaksymenesa – powietrzem, dla Pitagorasa – liczbą.
Arché według różnych filozofów to:
Pierwsi filozofowie nazywani byli fizykami, czyli badaczami "physis" (przyrody). Pierwsze teorie filozoficzne charakteryzował właśnie pogląd, że wszystko, co istnieje, posiada wspólną prazasadę, arché.
Arché w filozofii Talesa.
Tales był inicjatorem filozofii przyrody – jako pierwszy mówił o istnieniu jedynej zasady – przyczyny wszystkich istniejących rzeczy, uznając, że jest nią woda. Według Talesa zasada źródłem (początkiem) rzeczy, jak zarówno ich ujściem (końcem). Zasadą było to, z czego powstały rzeczy, dzięki czemu są i na co się rozpadną. Tales uznał, że prazasadą jest woda, gdyż jest ona niezbędna do istnienia życia. Zauważył, że zawiera się we wszystkim co żywe, wysychając z tego co martwe. Ponadto woda nieustannie się zmienia, zarówno pod względem stanu skupienia jak i kształtu (przybiera kształt naczynia w którym się znajduje).
Arché w filozofii Anaksymandra.
Anaksymander najprawdopodobniej wprowadził termin arché na oznaczenie pierwszej i ostatecznej zasady rzeczywistości. Anaksymander inaczej niż Tales twierdził, że zasadą nie jest woda, lecz "bezkres" (ἄπειρον, "apeiron"). Termin "apeiron" oznaczał nieskończoną zasadę świata. Owa nieskończoność była powodem, dla którego Anaksymander dopuszczał istnienie wielu światów, równolegle wyłaniających się z apeironu. Filozof zakładał nieskończone istnienie apeironu, gdyż był on zasadą odwieczną i ostateczną. Powstawały i ginęły w nim kolejne światy, jednak on sam istnieje wiecznie. Z apeironu wszystko powstawało na zasadzie rozłączenia przeciwieństw (twarde miękkie, suche mokre itd.), a ginęło ponownie w apeironie łącząc się. Apeiron nie był postrzegalny zmysłowo, nie zależał od czasu, przestrzeni i jakości – była to koncepcja czysto abstrakcyjna, ale rozumiana jako substancja materialna.
Arché w filozofii Anaksymenesa.
Anaksymenes wprowadził zmiany do teorii swojego mistrza, które mówiły o tym, że zasada wprawdzie jest nieskończona co do wielkości i ilości, lecz nie jest nieokreślona, gdyż jest (nieskończonym) powietrzem. Uważał powietrze jako element wszechobecny o różnych stopniach rozrzedzenia (para, woda, mgła itp.). Anaksymenes nie rozumiał, w jaki sposób przeciwieństwa oddzielając się od siebie miały tworzyć różne rzeczy. Dlatego uznał, że musi znaleźć inne rozwiązanie. Przyjął pogląd, że powietrze najłatwiej ze wszystkich rzeczy poddaje się przemianom, dzięki czemu najlepiej nadaje się do tworzenia rzeczy. Wnioski te wyprowadzał z obserwacji bytu ożywionego, który żył dopóty, dopóki oddychał, a gdy nie oddychał, nie żył. Tak jak dla ludzi do życia niezbędne jest powietrze, tak było niezbędne dla wszystkich rzeczy i całego kosmosu, który Anaksymander uważał za ożywiony. Uważał, że w wyniku ruchu powietrza powstają rzeczy poprzez zagęszczenie i rozszerzenie. Anaksymenesa uważa się za pierwszego w dziejach ludzkości meteorologa.
Arché w filozofii Heraklita.
Heraklit podkreślał, że warunkiem istnienia rzeczy jest ich ruch (zasada powszechnej zmienności "panta rhei" – wszystko płynie). Zauważył, że jedyną niezmienną rzeczą jest zmienność. Uważał, że nic nie trwa w stanie bezruchu, ale wszystko się porusza i ciągle przekształca. Filozof uważał, że zasada polega na jedności przeciwieństw. Rozumienie arché u Heraklita znacznie różni się od jej rozumienia u wcześniejszych filozofów przyrody – Heraklit za arché uważał ogień, mówił, że wszystko jest przekształceniem ognia. Nie traktował tego jednak dosłownie, ale jedynie widział w ogniu symbol wiecznej zmienności, konfliktu i harmonii. Dla Heraklita ogień był życiem, które żyje śmiercią tego, co spala, był nieustanną przemianą w dym i popiół. Heraklit jako pierwszy przypisał arché inteligencję, co zawiera się w jego słowach: "Natura ludzka jest pozbawiona rozumu, lecz nie boska".
Arché w filozofii Ksenofanesa.
Ksenofanes za "arché" uznawał ziemię (a w części fragmentów także wodę), ale samo pojęcie "arché" rozumiał inaczej niż jońscy filozofowie przyrody. Pisał:
Wydaje się więc, że Ksenofanes nie rozumiał przez "arché" naczelnej zasady kosmosu i całej rzeczywistości, ale jedynie byty ziemskie – to właśnie odróżnia jego koncepcję od koncepcji filozofów jońskich. Zarazem jednak koncepcja ta wydaje się być różna od poglądów eleatów, gdyż trudno ją – mimo wysiłków uczonych – powiązać z jego koncepcją niezmiennego Boga oraz mimo tego, że Ksenofanes zaprzeczał zmienności i ruchowi całego kosmosu, wyraźnie nie zaprzeczał zmienności i ruchowi poszczególnych rzeczy w kosmosie, co jest skrajnie odmienne od fizyki eleackiej. Mario Untersteiner w "Senofane. Testimonianze e frammenti" sądzi nawet, że koncepcja zasady u Ksenofanesa jest po prostu nie w pełni przekształconą w filozoficzną mitologiczno-religijną koncepcją Gai, ziemi-matki.
Arché w filozofii Empedoklesa.
Empedokles zerwał z monistycznym tłumaczeniem świata swych poprzedników, wchodząc na drogę pluralizmu. Zamiast doszukiwać się nowej zasady, połączył istniejące już teorie i za "arché" przyjął wodę, powietrze, ogień i ziemię, nazywając je "korzeniami wszechrzeczy". Głosił, iż z owych składników składa się wszelka materia, a poszczególne jej rodzaje różnią się tylko proporcjami w jakich są one weń zawarte. Pod wpływem eleatów postrzegał żywioły jako bezwładną materię, jął tedy szukać czegoś, co mogłoby je poruszyć. Doprowadziło go to do podziału materii i siły. Rezultatem dalszych jego rozważań była wizja zasady świata stawiająca cztery żywioły na filarach dwóch sił: miłości i niezgody.
Arché w filozofii pitagorejczyków.
Pitagorejczycy odrzucili wszystkie wcześniejsze próby definicji zasady i uznali, że jest nią liczba, a dokładniej tzw. „jedno” zwane monadą. Z monady powstawała dwójka, którą nazywano dyadą. Dyada z kolei przemieniała się w liczbę, liczba w linie, linie w płaszczyzny, płaszczyzny w bryły, aż wreszcie bryły stają się ciałami podlegającymi czterem żywiołom: ognia, wody, ziemi oraz powietrza. Elementy te podlegają ciągłej przemianie, przez co stwarza się świat ożywiony, rozumny oraz kulisty, gdzie Ziemia znajduje się w jego centrum. Pitagorejczycy jako pierwsi zauważyli, że wiele zjawisk przyrodniczych można wyrazić w relacjach liczbowych, i przejęci tym odkryciem, poszukiwali ich w całym świecie. Ponadto liczby podzielono na dziesięć grup:
Dużą rolę odgrywała liczba 10, która stanowiła w filozofii pitagorejskiej symbol całkowitej harmonii i połączenia tego, co jest nieograniczone oraz tego, co jest ograniczone.

</doc>
<doc id="1807098" url="https://pl.wikipedia.org/wiki?curid=1807098" title="Podróż na Zachód">
Podróż na Zachód



</doc>
<doc id="1807100" url="https://pl.wikipedia.org/wiki?curid=1807100" title="Wędrówka na zachód">
Wędrówka na zachód



</doc>
<doc id="1807102" url="https://pl.wikipedia.org/wiki?curid=1807102" title="Oliwa (Gdańsk)">
Oliwa (Gdańsk)

Oliwa (kaszb. "Òlëwa" lub też "Òléwa", łac. i niem.: "Oliva") – dzielnica Gdańska, graniczy od północy z Sopotem.
Po raz pierwszy była wzmiankowana w 1186. Przez wieki była wsią klasztorną opactwa cystersów. Od 1874 była miastem, a od 1926 jest dzielnicą Gdańska. W obecnym kształcie administracyjnym graniczy od wschodu z Przymorzem Małym i Żabianką, od północy – z Sopotem, od południa – z dzielnicami Strzyża, VII Dwór i Brętowo, od zachodu z Matarnią i Osową. Jest otoczona od zachodu wzgórzami morenowymi porośniętymi Lasami Oliwskimi, tworzącymi Trójmiejski Park Krajobrazowy. Obszar Oliwy, w większej części odwadniany jest przez Potok Oliwski i jego dopływy.
Etymologia nazwy.
Istnieją dwie hipotezy dotyczące pochodzenia nazwy. Pierwsza z nich (wysunięta niedawno przez polskich językoznawców) wskazuje na "Oławę" – hipotetyczną i niewystępującą w żadnych źródłach słowiańską nazwę przepływającego przez Oliwę potoku. Druga (przez wieki istnienia klasztoru oliwskiego uznawana za jedyną) wywodzi jej pochodzenie od drzewka oliwnego ("łac.: oliva") – biblijnego symbolu, do którego mieliby odwołać się cystersi nadając nazwę klasztorowi i miejscowości. Bezspornym faktem jest, że po raz pierwszy nazwę w formie "Olyva" wymienia dokument z 1188.
Historia.
Nie wiadomo, kiedy powstała Oliwa, choć badania archeologiczne wskazują na osadnictwo na tym terenie już we wczesnej epoce żelaza, a tradycja cysterska (niepotwierdzona przez inne źródła) wspomina o istniejącej w Oliwie siedzibie książąt pomorskich.
Odkryte zostały cmentarzyska z grobami, z okresu wpływów rzymskich, u stóp Wzgórza Pachołek i w okolicy VII Dworu.
Pierwsza wzmianka o Oliwie dotyczy fundacji klasztoru cystersów w 1186. Zakonnicy uzyskali wtedy od pomorskiego księcia Sambora I (akt nadania z 18 marca 1188) kilka osad – w tym Oliwę, która na długie wieki stała się wsią klasztorną, a jej historia związała się bezpośrednio z historią opactwa cysterskiego. Pierwotny konwent liczył zaledwie 12 zakonników. Dlatego wzniesiono jedynie romańskie oratorium oraz drewniane zabudowania mieszkalne. W pierwszej połowie XIII wieku oratorium zaadaptowano na prezbiterium, dobudowano kaplice, zbudowano transept i zasadniczy korpus kościoła.
Około 1660 został zbudowany nakryty wysokim, czterospadowym dachem parterowy szpitalik św. Łazarza (został rozebrany w lutym 1963). Do jego budowy wykorzystano cegły uzyskane z rozbiórki poprzedniego przytułku, stojącego w tym miejscu od końca średniowiecza.
Ulica Polanki przez długie wieki była głównym traktem prowadzącym z Gdańska, przez Wrzeszcz, do Oliwy. W XVII wieku, po zachodniej stronie traktu, posadowiono osiem rezydencji zamożnych Gdańszczan: I Dwór, II Dwór, III Dwór, IV Dwór, V Dwór, VI Dwór, VII Dwór, VIII Dwór.
Potok Oliwski, dysponując znaczną ilością wód, był w przeszłości zagospodarowany poprzez wykorzystanie energii spadku. Na jego drodze (aż niemal po same ujście) wybudowanych zostało szereg urządzeń z których najbardziej znane są młyny oraz Kuźnia Wodna w Oliwie.
Pod koniec XVII wieku powstał klasycystyczny "Dwór Ernsttal" przy ul. Bytowskiej 1 (rozbudowany został w XIX i XX wieku).
9 listopada 1697 miał miejsce atak wojsk wiernych Augustowi II, które zmusiły francuskiego księcia Conti do opuszczenia jego kwatery w Oliwie i ostatecznego wycofania się z Rzeczypospolitej.
W 1709 Gdańsk zaatakowała dżuma. Początkowo chorych próbowano hospitalizować, jednak było ich tak wielu, że później nie było już miejsca. Z tego czasu pochodzi nazwa "Dom Zarazy", gdy w "Domu Bramnym" urządzono szpital dla mieszkańców okolicy. W latach 1709–1710 podczas epidemii zmarła niemal jedna czwarta część ludności Oliwy.
W latach 1733–1734 Oliwa doznała zniszczeń podczas wojny sukcesyjnej.
Około 1760 wzniesiony został dom przy ul. Opackiej 12, przeznaczony dla ogrodnika Kazimierza Dębińskiego (który zaprojektował m.in. południowo-zachodnią część Parku Oliwskiego). Dworek został przebudowany przez kolejnego ogrodnika – Jerzego Saltzmanna, dlatego zwany jest "dworkiem Saltzmanna".
W wyniku I rozbioru Polski, Oliwa (licząca około 70 zabudowań) w 1772 znalazła się w państwie pruskim. Pruskie władze skonfiskowały cały majątek cystersów, opatowi oliwskiemu przyznając pensję, a klasztorowi odszkodowanie. Oliwa składała się wówczas głównie z zabudowań przy Starym Rynku Oliwskim i ul. Kwietnej. Powstało sołectwo oliwskie. Do połowy XIX wieku Oliwa nie posiadała żadnego przedstawicielstwa, a sołtys sprawował zarząd samodzielnie.
W 1794 przybył do Oliwy ogrodnik Jan Jerzy Saltzmann.
W 1798 na zlecenie opata komendatariusza oliwskiego klasztoru Karola von Hohenzollern-Hechingen na szczycie Wzgórza Pachołek pawilon powstał widokowy, który w 1882 zastąpiono murowaną wieżą widokową o konstrukcji z żelaza.
Od 1804 siedzibą oliwskiego sołtysa stał się "Dom Bramny" (dawna wielka brama opactwa).
W 1807 Oliwę zajęły wojska napoleońskie, które w klasztorze urządziły lazaret. Oliwa znajdowała się w obrębie Wolnego Miasta Gdańska – w praktyce do 1813, kiedy do Oliwy wkroczyły wojska rosyjskie. W trakcie oblężenia Gdańska w 1813 przez Rosjan, w Oliwie został założony rosyjski lazaret.
W 1815 Oliwa, wraz z Gdańskiem, została ponownie przyłączona do Królestwa Prus. Nastąpił okres względnego spokoju i duży napływ ludności: okolicznych Kaszubów i gdańszczan&lt;ref name="gdansk.pl/turystyka"&gt;"Gdańska Oliwa".&lt;/ref&gt;.
W 1822 została zbudowana bita droga, łącząca Gdańsk z Oliwą. W pierwszej połowie XIX wieku przy tej drodze powstały osiedla robotnicze o wiejskim charakterze. Podobna zabudowa zaczęła powstawać wzdłuż ul. Polanki i ul. Rybińskiego.
W 1831 zostało ostatecznie zlikwidowane opactwo cysterskie. Kościół klasztorny stał się katolickim kościołem parafialnym, a dotychczasowy kościół parafialny (pod wezwaniem św. Jakuba) został oddany na użytek gminy ewangelickiej. Parafia oliwska obejmowała wówczas swym zasięgiem obszar kilkunastu miejscowości m.in.: Sopot, Wrzeszcz, Zaspa, Nowy Port, Wysoka i Rynarzewo.
W 1832 został zamknięty (nieistniejący obecnie) cmentarz przy kościele św. Jakuba. W 1832 został założony cmentarz, który dał początek obecnemu Cmentarzowi Oliwskiemu.
W 1832 przebudowano wnętrze "Domu Bramnego". Budynek, w którym urzędował sołtys wymagał przystosowania do celów administracyjnych. W 1852 powstała rada reprezentująca Oliwę. Pierwszym wójtem Oliwy został mianowany w 1852 Gustaw Schilling.
W 1864 przedsiębiorstwo Thiel, Goldweid und Hadlich uruchomiło linię konnych omnibusów, łączącą Gdańsk z Oliwą i Sopotem.
W 1864 do Oliwy przyłączono Polanki i Dolinę Schwabego, czyli część dzisiejszej Doliny Radości. W 1907 przyłączono do Oliwy gminę Jelitkowo i osady: Żabiankę oraz „Kuźnię Konrada” (w obrębie obecnego Przymorza).
W 1867 rozpoczęła się budowa nowej drogi z Oliwy do położonej za lasami Osowej (dzisiejsza ul. Spacerowa).
W 1870 wybudowano połączenie kolejowe z Gdańskiem i Koszalinem. Dworzec Gdańsk Oliwa został zbudowany i otwarty w 1870. Po doprowadzeniu do Oliwy kolei, konkurencji z koleją nie wytrzymała linia omnibusów. Omnibusy najpierw skróciły trasę, aż ostatecznie cała linia została zlikwidowana.
W 1870 zbudowana została fabryka mydła (al. Grunwaldzka 535-537), która później pełniła funkcję zajezdni tramwajowej.
21 czerwca 1873 uruchomiona została pierwsza linia tramwaju konnego w Gdańsku, łącząca Oliwę z Gdańskiem przez Wrzeszcz. Przedsiębiorstwo "Deutsche Pferdeeisenbahn Gesellschaft", które było właścicielem linii, w 1879 zdemontowało tory na odcinku z Wrzeszcza do Oliwy, z powodu niskiej rentowności.
Rozwój Oliwy przyspieszyło oddanie do użytku kolei i tramwaju. W tym czasie wybrukowano pierwszą ulicę – ul. Rybińskiego. W 1875 powstał pierwszy chodnik w Oliwie. W 1878 utwardzona została droga do Jelitkowa (ul. Pomorska), a w 1879 część ul. Cystersów (od "Domu Bramnego" do kościoła). Budynek stajni zlikwidowanej linii tramwaju konnego, został zaadaptowany na areszt dla włóczęgów i żebraków. Na Polankach powstało ujęcie wody zaopatrujące Wrzeszcz i Oliwę.
U stóp Pachołka (u zbiegu ul. Opackiej i ul. Spacerowej), w neogotyckim dworku powstałym na miejscu dawnego dworu "Totenhof", otworzony został hotelik "Karlshof".
W 1889 na jednej z trzech kulminacji wzniesienia Pachołek zbudowany został kamienny pomnik upamiętniający Luizę Pruską (będącą symbolem walki Niemców przeciw agresji napoleońskiej).
Pod koniec XIX wieku została zabudowana północna część Polanek, ul. Rybińskiego i ul. Obrońców Westerplatte. Zaczęły powstawać budynki po wschodniej stronie ul. Grunwaldzkiej.
Królewski Urząd Telegraficzny rozpoczął instalowanie telefonów w Gdańsku i Oliwie. Oddano do eksploatacji drugi tor kolei na odcinku z Gdańska do Sopotu.
Wybudowanie linii tramwajów elektrycznych do Wrzeszcza – linia nr 2 (1901) oraz drugiej linii – linia nr 10, do Jelitkowa (1908) przyczyniło się do dalszej rozbudowy Oliwy, głównie w kierunku południowym. Obie linie były obsługiwane przez wozy dwukierunkowe (bez pętli). Linie nie były połączone ze sobą. Linia do Wrzeszcza zaczynała się przed głównym wejściem do Parku Oliwskiego. Linia do Jelitkowa zaczynała się przy "Domu Bramnym".
W 1904 zbudowana została szkoła ewangelicka przy ul. Opackiej 7, tzw. "czerwona szkoła" (szkoła została rozbudowana w 1930). W 1907 powstała oliwska gazownia ("Gasanstalt"), po wschodniej stronie torów kolejowych.
W 1907 do Oliwy włączono obszary dzisiejszego Jelitkowa, Przymorza i Żabianki.
W 1909 zbudowano nowy dom zdrojowy i molo w Jelitkowie. W 1910 zbudowany został ratusz (przy skrzyżowaniu ul. Rybińskiego i ul. Schopenhauera, obecnie nieistniejący), do którego przeniesiona została z "Domu Bramnego" siedziba władz gminy. W 1911 do Oliwy doprowadzono bieżącą wodę, choć kanalizacja pojawiła się dopiero w 1921. W 1911 powstała szkoła katolicka przy ul. Cystersów 13, tzw. "biała szkoła" (z unikatowym zegarem wieżowym firmy "ED Korfhage"). W 1912 założono w parku oliwskim ogród botaniczny. 6 sierpnia 1913 oddano do użytku gmach szkoły przy ul. Polanki 130 (obecnie budynek V LO w Gdańsku). Powstawały pensjonaty i hotele, m.in. zbudowany w 1915 hotel "Deutscher Hof" z 33 pokojami i z 80 łóżkami (po 1945 przychodnia zdrowia, w 2016 zaplanowano modernizację na hotel Hampton by Hilton ze 100 pokojami; ostatecznie budynek został rozebrany i zrekonstruowany w dawnym kształcie). Przy ul. Liczmańskiego powstał ośrodek sportowy. Południowa część Oliwy nabrała charakteru podmiejskiego osiedla willowego.
Zbudowanie w 1914 linii kolejowej Gdańsk Wrzeszcz – Stara Piła ostatecznie wyznaczyło południową granicę Oliwy.
Po wybuchu I wojny światowej dla celów szpitalnych przystosowano m.in. IV Dwór, "Dom św. Bernarda" pod Pachołkiem (zbudowany w 1912), oliwskie hotele, dom zdrojowy. W tym samym czasie naczelnik gminy został mianowany burmistrzem.
Granice utworzonego postanowieniem traktatu wersalskiego z 1919 (wszedł w życie w 1920) Wolnego Miasta objęły Oliwę.
W 1920 zakończono budowę (rozpoczętą w 1900) ewangelickiego, neogotyckiego Kościoła "Pojednania" (obecnie – "pw. Matki Bożej Królowej Korony Polskiej", w 1945 przejęty przez cystersów).
Lata 20. przyniosły dalszą rozbudowę Oliwy, w tym zakładów przemysłowych. Powstały m.in.: fabryka farb i lakierów „Daol”, fabryka czekolady „Anglas” (do dziś istnieją budynki fabryki) oraz fabryka i willa należące do wytwórni środków spożywczych „Dr. Oetker” przy obecnej ul. Dickmana (w 1922, po 1945 państwowe „Gdańskie Zakłady Środków Odżywczych”, od 1991 funkcjonuje pod pierwotną nazwą produkując ciasta w proszku, słodkie dekoracje, desery, dekoracje do ciast i środki żelujące).
W 1921 burmistrzem Oliwy został Herbert Creutzburg. Planował on otworzenie w Pałacu Opatów kasyna – na wzór sopockiego. Doprowadził do ruiny oliwską Kasę Oszczędnościową (straty wyniosły 400 000 guldenów). Straty pokryło miasto Gdańsk i od 1 lipca 1926, na mocy decyzji rady gminy z 4 listopada 1925, Oliwa stała się dzielnicą tego miasta, pomimo próby odłączenia po II wojnie światowej.
W 1922 kościół oliwski stał się siedzibą biskupa Edwarda O’Rourke – najpierw administratora apostolskiego dla Wolnego Miasta Gdańsk, a potem pierwszego ordynariusza utworzonej w 1925 diecezji gdańskiej.
W 1924 Senat WMG nadal Herb Oliwy, przedstawiający drzewo oliwne z tarczą z herbem Gdańska.
24 października 1926 poświęcona została kaplica w Jelitkowie.
W 1927 w pałacu opatów zostało utworzone muzeum ("Staatliches Landesmuseum für Danziger Geschichte"). Dyrektorem muzeum został mianowany Erich Keyser.
W 1932 w pobliżu Doliny Radości została zbudowana skocznia narciarska.
W 1939 w Oliwie istniały trzy kina: "Park-Lichtspiele" przy dzisiejszej al. Grunwaldzkiej 521, a "Roxy" przy ul. Rybińskiego 11.
W 1939 na placu przed katedrą położono granitowe płyty.
1 września 1939 wybuchła II wojna światowa. Wolne Miasto Gdańsk (w tym Oliwa) oraz polskie województwo pomorskie zostały włączone do III Rzeszy jako Okręg Rzeszy Gdańsk-Prusy Zachodnie. W "białej szkole" umieszczono lazaret dla żołnierzy niemieckich. W marcu 1945, w ramach operacji pomorskiej, 2 Front Białoruski nacierał na Gdańsk przez Oliwę z północy i zachodu. Po południu 23 marca 1945 niemieccy saperzy wysadzili wieżę na Pachołku, w obawie użycia jej przez czerwonoarmistów jako punktu obserwacyjnego pola walki na terenie miasta. 23 marca zostały zajęte wzgórza oliwskie, z których zaczął się bezpośredni ostrzał miasta. Oliwa została zajęta, z niewielkimi zniszczeniami, przez wojska radzieckie 25 marca 1945; razem z Gdańskiem wróciła do Polski. Rosyjscy żołnierze podpalali niektóre budynki już po zdobyciu Oliwy. Po wkroczeniu Sowietów spalony został, nieodbudowany później, "Kurhaus Oliva" (Dom Zdrojowy) przy ul. Podhalańskiej. W szpitaliku św. Łazarza znajdowali się ranni żołnierze niemieccy, którzy zostali zamordowani 25 marca. Oliwa była samodzielną jednostką administracyjną na prawach miasta, lecz wkrótce została ponownie włączona do Gdańska.
"Roxy" było pierwszym kinem w powojennym Gdańsku, przemianowane na kino "Polonia". Pierwszy seans odbył się 6 lipca 1945. Później nazwę kina zmieniono na "Delfin". Kino obecnie jest nieczynne.
Uruchomiona została linia autobusowa łącząca Gdańsk z Gdynią, z przystankiem w Oliwie. Do końca 1946 uruchomiono także linie tramwajowe z Oliwy do Jelitkowa (linia nr 4), do Gdańska (linia nr 2), a także zlikwidowaną później linię z Oliwy do Sopotu (linia nr 7). W 1948 w pobliżu ul. Grunwaldzkiej zbudowano pętlę tramwajową (została przebudowana w 1963).
W 1947 powstała Publiczna Szkoła Podstawowa nr 35, od 1950 mieszcząca się przy ul. Wita Stwosza 23 (w gmachu przedwojennego domu emerytowanych nauczycielek niemieckich), w 1968 przeniesiona ostatecznie do nowego gmachu przy ul. Wąsowicza 30.
W 1951 został oddany do użytku przystanek Szybkiej Kolei Miejskiej Gdańsk Polanki, którego aktualna nazwa to Gdańsk Przymorze-Uniwersytet.
1 maja 1954 otwarte zostało oliwskie zoo.
W 1955 (w 100. rocznicę śmierci) odsłonięty został pomnik Adama Mickiewicza w Parku Oliwskim, a park został nazwany jego imieniem.
26 kwietnia 1957 zostało wystosowane ogłoszenie o rozpoczęciu naboru kandydatów do Biskupiego Seminarium Duchownego z siedzibą w Gdańsku Oliwie i tym samym zostało ono erygowane. Obecnie funkcjonuje ono pod nazwą Gdańskie Seminarium Duchowne.
W 1957 do Oliwy przeniesiono Technikum Wychowania Fizycznego, na bazie którego utworzono Studium Nauczycielskie Wychowania Fizycznego, a 12 lat później Wyższą Szkołę Wychowania Fizycznego, przemianowaną w 1981 na Akademię Wychowania Fizycznego. Obecnie funkcjonuje pod nazwą Akademia Wychowania Fizycznego i Sportu.
Na początku lat 60. poszerzona została ul. Grunwaldzka, przy czym w 1963 zburzono zabytkowy szpitalik św. Łazarza z 1660.
W 1967 odsłonięte zostały w Parku Oliwskim pomniki Mściwoja II i Świętopełka II Wielkiego.
16 grudnia 1972 została przekazana do użytkowania Hala Olivia.
Po utworzeniu Uniwersytetu Gdańskiego (skr.: UG) na jego potrzeby, na początku lat siedemdziesiątych w Oliwie powstały dwa nowe budynki – dla Wydziału Humanistycznego i Wydziału Matematyki i Fizyki; wkrótce zbudowano też rektorat, domy studenckie, hotel asystencki i stołówkę, będące zalążkiem uniwersyteckiego miasteczka.
Po zbudowaniu w latach 70. XX wieku nowego osiedla, powstał przystanek SKM Gdańsk Żabianka, którego obecna nazwa to Gdańsk Żabianka-AWFiS.
W 1977, z okazji 350. rocznicy bitwy pod Oliwą, zostały odsłonięte dwie tablice pamiątkowe: na ścianie Pałacu Opatów i na cokole pomnika królowej Luizy (na wzgórzu Pachołek).
Dwukrotnie w czasie pobytu w Gdańsku, w czerwcu 1987 oraz w czerwcu 1999, Jan Paweł II zamieszkał w specjalnie przygotowanym apartamencie nieopodal oliwskiej archikatedry.
Gdański ośrodek regionalny Telewizji Polskiej (TVP Gdańsk) 18 grudnia 1996 rozpoczął nadawanie programu telewizyjnego ze studia w Oliwie usytuowanego przy ul. Józefa Czyżewskiego 42 (już w 1987 z poprzedniego ośrodka we Wrzeszczu przeniosła się część służb technicznych).
Współczesność.
XXI wiek Oliwa rozpoczęła otwarciem nowego budynku Wydziału Prawa i Administracji UG oraz planami dalszej rozbudowy kampusu uniwersyteckiego.
W 2005 zostało ukończone osiedle Wita Stwosza, przy ulicy Wita Stwosza (3 budynki wielorodzinne z podziemną halą garażową).
14 kwietnia 2008 podczas spotkania z mieszkańcami w sali gimnazjum nr 23 w Oliwie grupa inicjatywna powołania Rady Osiedla w Oliwie "Rada Oliwy" uhonorowała najsłynniejszego mieszkańca dzielnicy Prezydenta Lecha Wałęsę "Oliwskim Paszportem".
W maju 2011 wybrano pierwszą Radę Osiedla Oliwa.
Od 2011 Fundacja Wspólnota Gdańska organizuje "Święto Oliwy – Viva Oliva".
20 stycznia 2013 uroczyście została otwarta siedziba Rady Osiedla Oliwa przy ulicy Opata Jacka Rybińskiego 10.
Od lutego 2013 9 tablic drogowych wyznacza granice Oliwy.
Od 1 czerwca 2014 Oliwa jest dzielnicą.
17 czerwca 2016 w V LO w Gdańsku odbyła się uroczysta sesja Rady Miasta Gdańska z okazji 90. rocznicy włączenia Oliwy do Gdańska.
9 lipca 2017 uroczyście otwarto ogród z elementami sensorycznymi.
W sierpniu 2017 zamknięto funkcjonujący najdłużej w historii dzielnicy bar mleczny (al. Grunwaldzka 503 – działał od 1950).
We wrześniu 2017 działalność rozpoczął Oliwski Ratusz Kultury. W tym samym miesiącu rozpoczęła się budowa nowej rotundy Palmiarni w Parku Oliwskim.
12 września 2018 skwerowi znajdującemu się u zbiegu ulic Żeromskiego, Grottgera i Wita Stwosza nadano imię Ireny Jarockiej.
W 2019 zakończyła się trwająca od 2009 budowa kompleksu biurowego "Alchemia". W tym samym roku rozpoczęto z kolei stawianie 14-kondygnacyjnego biurowca Wave przedsiębiorstwa Skanska (48 tys. metrów kw. powierzchni biurowej) w postaci dwóch 55-metrowych wież połączonych przeszklonym łącznikiem między trzecim a dziewiątym piętrem, z dwukondygnacyjnym parkingiem podziemnym na 330 samochodów i 400 rowerów. Pierwszy z biurowców ukończono w 2020.
27 lutego 2020 skwerowi pomiędzy restauracją McDonald’s, a Potokiem Oliwskim i Stawem Młyńskim przy al. Grunwaldzkiej nadano imię Stefana Eleka.
26 listopada 2020 skwerowi między ulicami Obrońców Westerplatte i Kaprów, z pominięciem Rady Dzielnicy Oliwa, nadano imię generała Marka Bezruczki.
Od 3 maja 2021 o godzinie 17:00 z gotyckiego Domu Bramnego, zwanego Domem Zarazy, przy ul. Stary Rynek Oliwski rozbrzmiewa "Oliwski Hejnał Pokoju". Pomysłodawczynią i autorką tegoż była Jadwiga Możdżer.
9 maja 2021 odbyła się uroczystość odsłonięcia tablicy z nazwą skweru im. gen. Marka Bezruczki u zbiegu ulic Kaprów i Obrońców Westerplatte.
21 maja 2021 odbyła się uroczystość odsłonięcia tablicy, na kamienicy przy ulicy Podhalańskiej 16, upamiętniającej Annę Fiszer, Władysława Lama i Kazimierza Śramkiewicza.
18 października 2021 odbyła się uroczystość odsłonięcia na kamienicy przy ulicy Wita Stwosza 38 tablicy upamiętniającej profesora Mariana Osińskiego.
20 października 2021 na skwerze imienia artystki u zbiegu ulic Grottgera, Wita Stwosza i Żeromskiego, odsłonięto pomnik Ireny Jarockiej autorstwa Macieja Jagodzińskiego-Jagenmeera.
W październiku 2021 poinformowano, że w listopadzie tegoż roku Palma znajdująca się w nowej rotundzie Palmiarni w Parku Oliwskim zostanie wycięta i zastąpiona innymi okazami roślin. Również w październiku tegoż roku Zarząd Dzielnicy Oliwa złożył zawiadomienie do prokuratury w sprawie obumarcia 180-letniego daktylowca w Parku Oliwskim; w listopadzie tegoż roku zawiadomienie w tej sprawie złożył również Pomorski Wojewódzki Konserwator Zabytków. W grudniu 2021 daktylowca wycięto. 19 marca 2022 odbyło się uroczyste otwarcie Palmiarni.
20 stycznia 2022 zmarła Danuta Rolke-Poczman – w latach 1997–2022 prezes Stowarzyszenia „Stara Oliwa”, które od 2002 działa w Domu Zarazy przy ul. Stary Rynek Oliwski. Została pochowana na Cmentarzu Oliwskim.
W maju 2022 na terenie pomiędzy ulicami Opacką i Cystersów powstał nowy teren zielony, którego elementem jest odtworzona oś widokowa na Katedrę Oliwską. Z tej okazji odbył się również piknik sąsiedzki. Park został udostępniony we wrześniu tego samego roku. W marcu 2023 otwarto wejście od strony ulicy Cystersów. 
W czerwcu 2022 podczas uroczystości 75-lecia Szkoły Podstawowej nr 35 w Oliwie przygotowano kapsułę czasu, która ma zostać otwarta za ćwierć wieku – w jej setne urodziny.
Od czerwca 2022 na ścianie kamienicy przy ulicy Opata Jacka Rybińskiego znajduje się mural, jest to inicjatywa muralisty Marcina Budzińskiego spełniona z udziałem mecenasa – firmy Moderna Holding.
W sierpniu 2022 podczas remontu tunelu Dworca PKP Gdańsk Oliwa zniszczono zabytkowe kafle. Mimo wielu interwencji remont wraz ze skuwaniem zabytkowych kafli był kontynuowany. W październiku tegoż roku Pomorski Wojewódzki Konserwator Zabytków rozpoczął procedurę wpisania Dworca PKP Gdańsk Oliwa do Rejestru Zabytków Województwa Pomorskiego.
22 września 2022 odbyła się uroczystość odsłonięcia tablic upamiętniających Władysława Dobruckiego (na kamienicy przy ulicy Obrońców Westerplatte 35), Zofii Janukowicz-Pobłockiej i Huberta Pobłockiego (na kamienicy przy ulicy Kwietnej 3), Franciszka Mamuszki (na kamienicy przy ulicy Kaprów 11) oraz Kazimierza Kopeckiego (na kamienicy przy ulicy Derdowskiego 28).
Od listopada 2022 w Domu Zarazy działa Dom Sąsiedzki.
Zabytki i atrakcje turystyczne.
Pomniki przyrody.
Na terenie dzielnicy znajduje się 61 pomników przyrody: 43 pojedynczych drzew, 12 grup drzew, 1 aleja parkowa, 4 głazy narzutowe i 1 powierzchniowy (stanowisko podgrzybka pasożytniczego na torfowisku przejściowym). Jest to największa liczba pomników wśród gdańskich dzielnic.
Komunikacja.
Komunikację zapewnia stacja kolejowa i przystanek SKM obsługująca zarówno połączenia podmiejskie (SKM), jak i liczne połączenia dalekobieżne.
Wezłem perzesiadkowym jest pętla tramwajowa oraz autobusowa przy alei Grunwaldzkiej. Zatrzymują się na niej tramwaje linii 2, 5. 6, 12 oraz autobusy linii 117, 122, 169. 171, 179 oraz nocne N1, N4.
Przez dzielnicę przechodzi droga wojewódzka nr 468.
Rada Dzielnicy.
W Radzie Dzielnicy zasiada 15 radnych. Siedziba Rady Dzielnicy mieści się w budynku przy ulicy Opata Jacka Rybińskiego 10.
Kadencja 2011–2015.
"(do 1 czerwca 2014 jako Rada Osiedla)" 

</doc>
<doc id="1807103" url="https://pl.wikipedia.org/wiki?curid=1807103" title="Anne Holmlund">
Anne Holmlund

Anne Elisabeth Holmlund (ur. 18 kwietnia 1964 w Pori) – fińska polityk, deputowana i od 2007 do 2011 minister spraw wewnętrznych.
Życiorys.
W 1983 zdała egzamin maturalny. W 1987 ukończyła kształcenie zawodowe w zakresie zarządzania w biznesie. Pracowała do 2002 w branży handlowej i finansowej. W 1989 została członkinią rady miejskiej w Ulvili. Wchodziła w skład zarządu miasta, była też przewodniczącą rady. W 2002 objęła mandat posłanki do Eduskunty z ramienia Koalicji Narodowej. W wyborach parlamentarnych w 2003, 2007 i 2011 uzyskiwała reelekcję w okręgu Satakunta.
19 kwietnia 2007 objęła urząd ministra spraw wewnętrznych w drugim rządzie Mattiego Vanhanena. Utrzymała zajmowane stanowisko również w powołanym 22 czerwca 2010 rządzie Mari Kiviniemi. 22 czerwca 2011 została zastąpiona przez Päivi Räsänen.

</doc>
<doc id="1807106" url="https://pl.wikipedia.org/wiki?curid=1807106" title="Praca domowa">
Praca domowa

Praca domowa – jedna z form organizacji procesu kształcenia, szeroko stosowana zarówno w lekcji problemowej, jak i lekcji podającej. Polega na wykonywaniu w domu zajęć, które zleca uczniowi nauczyciel w toku trwającej lekcji.
Służy wdrożeniu wychowanków do samokształcenia poprzez samodzielną analizę treści zawartych w podręcznikach i encyklopediach, jak również zrozumienie, utrwalenie i pogłębienie wiedzy, oraz samodzielnością myślenia w posługiwaniu się nią.
Praca domowa tylko wówczas spełnia swoje zadanie, gdy:
Nadmiar pracy domowej może prowadzić do przeciążenia co działa niekorzystnie na zdrowie i motywację do nauki.
Krytyka.
Zadawanie prac domowych krytykowane jest przez m.in. uczniów. Ponadto w Polsce, w 2007 roku zadawaniu obowiązkowych prac domowych przez nauczycieli sprzeciwiał się także Rzecznik Praw Ucznia i Rodzica Krzysztof Olędzki. Twierdził, że przymusowe odrabianie prac domowych przez uczniów jest sprzeczne z Konstytucją. Jednakże jego działania zmierzające do usunięcia obowiązkowych prac domowych z systemu oświatowego nie przyniosły oczekiwanego efektu.

</doc>
<doc id="1807108" url="https://pl.wikipedia.org/wiki?curid=1807108" title="Wilga Garwolin (piłka siatkowa)">
Wilga Garwolin (piłka siatkowa)



</doc>
<doc id="1807110" url="https://pl.wikipedia.org/wiki?curid=1807110" title="Chaim Hanft">
Chaim Hanft

Chaim Hanft, notowana również forma Hanoft (jid. חיים האנפט; ur. 15 maja 1899 w Jedlińsku, zm. 14 maja 1951 w Krakowie) – polski rzeźbiarz żydowskiego pochodzenia, malarz, metaloplastyk i ilustrator książek. 
Działał od 1918 w Polsce. W latach dwudziestych przebywał w Moskwie i Taszkencie. Był współtwórcą polichromii w synagodze w Będzinie (1926).
Pochowany jest w alei głównej nowego cmentarza żydowskiego przy ulicy Miodowej w Krakowie.

</doc>
<doc id="1807113" url="https://pl.wikipedia.org/wiki?curid=1807113" title="ASPS NET Ostrołęka">
ASPS NET Ostrołęka



</doc>
<doc id="1807116" url="https://pl.wikipedia.org/wiki?curid=1807116" title="Wyżnie Gerlachowskie Wrótka">
Wyżnie Gerlachowskie Wrótka

Wyżnie Gerlachowskie Wrótka, także Wyżnie Gierlachowskie Wrótka (słow. "Batizovská priehyba") – przełęcz znajdująca się w masywie Gerlacha w słowackiej części Tatr Wysokich. Oddziela ona główny wierzchołek Gerlacha (2655 m) od wierzchołka Pośredniego Gerlacha (2642 m). Na Wyżnie Gerlachowskie Wrótka nie prowadzą żadne znakowane szlaki turystyczne, siodło tej przełęczy jest dostępne jedynie dla taterników.
Spod Wyżnich Gerlachowskich Wrótek w kierunku Doliny Batyżowieckiej opada duży żleb zwany Batyżowieckim Żlebem, którym wiedzie jedna ze zwykłych dróg na wierzchołek Gerlacha.
Pierwsze wejścia na tę przełączkę nie są dokładnie odnotowane, ale zapewne miały miejsce podczas pierwszych wejść na Gerlach.

</doc>
<doc id="1807119" url="https://pl.wikipedia.org/wiki?curid=1807119" title="Kim Yoo-Suk">
Kim Yoo-Suk



</doc>
<doc id="1807121" url="https://pl.wikipedia.org/wiki?curid=1807121" title="Kościół św. Antoniego Padewskiego w Warszawie (Stara Miłosna)">
Kościół św. Antoniego Padewskiego w Warszawie (Stara Miłosna)

Kościół św. Antoniego Padewskiego w Warszawie – kościół filialny parafii rzymskokatolickiej Najświętszego Serca Pana Jezusa w Warszawie
Historia.
Kościół św. Antoniego Padewskiego w Starej Miłośnie został pierwotnie wybudowany w 1916 jako drewniana kaplica w Rokitnie. Służył tam jako miejsce kultu w okresie odbudowy ze zniszczeń wojennych barokowego kościoła Wniebowzięcia Najświętszej Maryi Panny.
Po II wojnie światowej został rozebrany i przewieziony do Starej Miłosny. Tutaj został ponownie zmontowany i stał się kościołem parafialnym Starej Miłosny. W pierwszym okresie kościół był wewnątrz tynkowany, na ścianie prezbiterium miał bogatą polichromię, której centrum zajmowała postać Zbawiciela z otwartym sercem, zgodnie z wezwaniem parafii.
22 stycznia 2006 roku wnętrze kościoła uległo poważnemu zniszczeniu na skutek pożaru.
W ostatnich latach zostało wyremontowane.
Po zbudowaniu w latach 2000-16 nowego kościoła parafialnego Najświętszego Serca Pana Jezusa stał się kościołem filialnym.

</doc>
<doc id="1807122" url="https://pl.wikipedia.org/wiki?curid=1807122" title="Manfred Reyes Villa">
Manfred Reyes Villa

Manfred Reyes Villa (ur. 12 kwietnia 1955 w La Paz) – boliwijski polityk, alkad miasta Cochabamba w latach 1993–2001, prefekt departamentu Cochabamba w latach 2006–2008. Kandydat w wyborach prezydenckich w 2002 oraz w 2009.
Życiorys.
Manfred Reyes Villa swoją karierę rozpoczynał w wojsku, w którym zdobył stopień kapitana. W tym czasie przeszedł kurs w "School of the Americas" w Stanach Zjednoczonych. W latach 90. XX w. założył partię polityczną Nowa Siła Republikańska (NFR, "Nueva Fuerza Republicana"). Od 1993 do 2001 zajmował stanowisko burmistrza Cochabamby. Jako burmistrz wprowadził szereg programów robót publicznych.
Reyes Villa wziął udział w wyborach prezydenckich 30 czerwca 2002. Na kilka miesięcy przed wyborami był faworytem wyścigu do prezydentury. Sondaże przedwyborcze z maja 2002 dawały mu 40% poparcie. W czasie kampanii obiecywał zerwanie z dotychczasowym establishmentem politycznym i wprowadzenie „pozytywnej zmiany” ("un cambio positivo"). W wyborach zajął jednak trzecie miejsce z wynikiem 20,9%, za Gonzalo Sánchezem de Lozadą (22,5%) oraz Evo Moralesem (20,9%), z którym przegrał różnicą zaledwie 721 głosów. Ponieważ żaden z kandydatów nie zdobył ponad 50% głosów, wyboru prezydenta musiał dokonać Kongres spośród dwóch kandydatów z największą liczbą głosów. 4 sierpnia 2002 Kongres na stanowisko nowego szefa państwa wybrał Sáncheza de Lozadę.
Od 2006 do 2008 zajmował urząd gubernatora departamentu Cochabamba. 12 sierpnia 2008 zrezygnował z urzędu, po tym jak przegrał referendum zatwierdzające go na tym stanowisku, przeprowadzone w ramach ogólnokrajowego referendum będącego wotum zaufania dla administracji prezydenta Moralesa oraz gubernatorów poszczególnych departamentów. W głosowaniu uzyskał 35% głosów poparcia, wobec wymaganych co najmniej 50% głosów.
W maju 2009 Manfred Reyes Villa zadeklarował swój udział w wyborach prezydenckich w Boliwii 6 grudnia 2009. Z wynikiem 26,46% zajął w nich drugie miejsce, przegrywając z urzędującym prezydentem Moralesem.

</doc>
<doc id="1807123" url="https://pl.wikipedia.org/wiki?curid=1807123" title="Imię teoforyczne">
Imię teoforyczne

Imię teoforyczne (z "theoforētos", „niosący bóstwo”) – imię odnoszące się do bóstwa, zawierające w sobie człon „bóg” lub imię własne boga. Przykładem może być grecki Apollo i pochodzące od niego imiona „Apoloniusz”, „Apolinary”, czy „Apolonia”. Powodem nadawania takich imion była prawdopodobnie wiara, że przyniosą one osobie tak nazwanej przychylność ze strony danego bóstwa.

</doc>
<doc id="1807124" url="https://pl.wikipedia.org/wiki?curid=1807124" title="Olaf">
Olaf

Olaf – imię męskie pochodzenia skandynawskiego. Pierwotna forma brzmiała Aslaf. Wywodzi się od słów "As" (bóg – zobacz Asowie) i "laf" (słowo, które przeszło w ang. "love"), czyli "umiłowany przez bogów", Bogumił. Inna wersja etymologii głosi, że imię ma znaczenie "syn starego człowieka".
Olaf imieniny obchodzi 10 lipca i 29 lipca.
Znane osoby noszące imię "Olaf":

</doc>
<doc id="1807126" url="https://pl.wikipedia.org/wiki?curid=1807126" title="Karbon">
Karbon

Karbon
System karboński wydzielili William Conybeare i William Phillips w 1822 roku na podstawie badań osadów Anglii i Walii. Nazwa pochodzi od łacińskiej nazwy węgla – "carbo", ze względu na występowanie najbardziej charakterystycznego osadu w tym systemie – węgla kamiennego.
Podział karbonu.
Współczesny podział standardowy karbonu, zatwierdzony przez ICS, jest kompromisem między dwudzielnym podziałem amerykańskim a trójdzielnym podziałem rosyjskim. Ze względu na specyfikę osadów amerykańscy geolodzy traktowali missisip (który tworzą przeważnie wapienie pochodzenia morskiego) i pensylwan jako oddzielne systemy (okresy). W regionie europejskim stosowano dwudzielny podział (ale odmienny od amerykańskiego) systemu karbońskiego na przeważnie morski dinant (turnej i wizen) oraz przeważnie lądowy silez, (namur, westfal i stefan).
Sugerowany przez ICS podział wprowadza „podsystem” i „podokres”, jednostki niezdefiniowane dla żadnego innego okresu dziejów Ziemi: karbon jest dzielony na dwa podsystemy: missisip i pensylwan, z których każdy jest dzielony na trzy oddziały. Struktura oddziałów/epok praktycznie dubluje podział na piętra/wieki, gdyż każdy oddział, z wyjątkiem górnego pensylwanu, zawiera tylko jedno piętro.
Klimat.
Na półkuli południowej, na lądzie Gondwana w późnym karbonie nastąpiło zlodowacenie obejmujące Antarktydę oraz przylegające duże fragmenty Afryki południowej, Ameryki Południowej, Australii oraz Indii. W strefie równikowej w warunkach gorącego i wilgotnego klimatu rozwijały się bujne lasy tropikalne, które dały początek licznym złożom węgla kamiennego. Według wielu naukowców w karbonie raptownie wzrosła ilość tlenu w atmosferze z 15% do ponad 30% pod koniec okresu. Jednocześnie bardzo spadł udział dwutlenku węgla.
Geologia.
Stratygrafia karbonu opiera się na konodontach i amonitowatych, a pomocniczo także na otwornicach wapiennych (w późnym karbonie). Dewon, karbon i perm składają się na młodszy paleozoik. Według teorii tektoniki płyt na początku starszego paleozoiku (kambr, ordowik, sylur) jednolity dotąd kontynent Pannocja rozdzielił się na kilka mniejszych bloków (Baltika, Laurencja, Syberia i Gondwana). W tym okresie Europa znajdowała się pod wodami morza wypełnionego osadami o miąższości kilku kilometrów. Pod koniec syluru osady te uległy wypiętrzeniu (orogeneza hercyńska). W karbonie zaczął się na nowo proces zespalania lądów i ostatecznie w permie wszystkie kontynenty połączyły się w superkontynent Pangeę. W całym karbonie, a zwłaszcza na granicy wczesnego i późnego miały miejsce główne fazy waryscyjskich ruchów górotwórczych, skutkujące powstaniem wielkich pasm górskich (Ural, Sajany, Appalachy, Góry Świętokrzyskie, Sudety) oraz rozwój magmatyzmu, w tym powstawanie granitów. Poziom oceanów po szybkim podniesieniu się we wczesnym karbonie, później bardzo powoli spadał.
Bogactwa naturalne.
Największym bogactwem związanym z karbonem są złoża węgli kamiennych na półkuli północnej. Istotne są także liczne i wielkie złoża granitów.
Fauna.
Amonitowate były pospolite w całym okresie, przy czym dotyczy to goniatytów. Klymenie, reprezentowane przez jeden znany rodzaj, przetrwały z dewonu, wymarły na samym początku okresu, a inne rzędy amonitowatych były nieliczne. Doszło do bardzo intensywnego rozwoju otwornic, zwłaszcza wapiennych, w tym form dużych, np. z rodzajów "Fusulina". W wielu miejscach masowe nagromadzenia skorupek otwornic skutkowały powstaniem wapieni fusulinowych. Bardzo pospolite były ramienionogi zawiasowe (zwłaszcza rzędy Spiriferida i Strophomenida) i małżoraczki, kontynuując szczyt rozwoju zapoczątkowany w dewonie. W dalszym ciągu pospolite były także wielkoraki, ślimaki, gąbki i łodzikowate. Doszło do wielkiego rozkwitu liliowców, które w tym okresie przeżywały szczyt rozwoju. We wczesnym karbonie zachodził szybki rozwój i radiacja koralowców Rugosa (powszechnie, ale nieprawidłowo zwanych czteropromiennymi). Jednak na początku późnego karbonu ta grupa mocno podupadła i stała się marginalna. W karbonie po raz pierwszy zaczęły się szybko rozwijać małże morskie. Trylobity i koralowce z grupy Tabulata były w karbonie sporadyczne, a ostatnie graptolity wymarły we wczesnym karbonie.
Jednocześnie w karbonie bardzo wzrosła kolonizacja wód słodkich przez bezkręgowce. Pojawiły się pierwsze słodkowodne małże, ślimaki i skorupiaki, w porównaniu do dewonu wzrosła ilość małżoraczków słodkowodnych. Bardzo wzrósł także udział przedstawicieli tych grup zwierząt żyjących w wodach półsłodkich.
W związku z wilgotnym i gorącym klimatem oraz rozwojem lasów nastąpił eksplozywny rozwój fauny lądowej, a zwłaszcza owadów i pajęczaków. Tradycyjnie pisze się o wielkich rozmiarach karbońskich stawonogów, ale olbrzymia większość owadów i pajęczaków nie odbiegała wielkością od dzisiejszych form. Tylko nieliczne rodzaje stawonogów cechowały się gigantyzmem (pojedyncze gatunki osiągały wśród: krocionogów do 1 m, wielkoraków 1,5 m, skorpionów blisko 1 m, ważek 0,5 m rozpiętości skrzydeł). Natomiast rodzaj "Megarachne", uznawany niegdyś za największego (36 cm) pająka, okazał się wielkorakiem. Z karbonu pochodzą pierwsze skrzydlate owady, które były pierwszymi zwierzętami latającymi, oraz pierwsze lądowe ślimaki.
Kręgowce.
W związku z wymarciem pod koniec dewonu ryb pancernych we wczesnym karbonie doszło do nagłego i dużego wzrostu liczebności i zróżnicowania rekinów, które stały się główną grupą ryb, chociaż w późnym karbonie ich rozwój się trochę zmniejszył. Inne grupy ryb – dwudyszne, trzonopłetwe, kostołuskie i fałdopłetwe – były znacznie rzadsze, choć dwie pierwsze grupy dobrze rozwinęły się w wodach słodkich. Przez cały karbon trwał intensywny rozwój i radiacja płazów, w zdecydowanej większości labiryntodontów, z których największe mierzyły prawie 2 m. Na początku późnego karbonu z labiryntodontów powstały pierwsze prymitywne, niewielkie gady, określane jako kotylozaury, które bardzo szybko stały się liczne i zróżnicowane. Pod sam koniec okresu wyodrębniły się z nich gady ssakokształtne.
Flora.
W morzach, podobnie jak w dewonie, rozwijały się glony, głównie zielenice, ramienice i krasnorosty. Na lądach dominowały widłaki, skrzypy, paprocie zarodnikowe i nasienne (często o pokrojach drzewiastych), które znane pojawiły się już w dewonie. Występowały również mszaki oraz grzyby (np. sprzężniaki, workowce, pojawiły się po raz pierwszy, podstawczaki). Widłaki jednozarodnikowe (np. "Eleutherophyllum"), częste jeszcze we wczesnym karbonie, w późnym karbonie stały się grupą reliktową, zastępowaną przez widłaki różnozarodnikowe ("Lepidodendron", "Sigillaria", "Bothrodendron"). Wśród skrzypów dominowały drzewiaste kalamity ("Calamites") oraz klinolisty ("Sphenophyllum"). Rozwijały się paprocie zarodnikowe (np. "Pecopteris"). Nastąpiła ekspansja pierwszych roślin nasiennych – paproci nasiennych ("Neuropteris", "Mariopteris", "Alethopteris", "Sphenopteris"), także w klimacie chłodniejszym (flora glossopterisowa). We wczesnym karbonie pojawiły się pierwsze nagonasienne drobnolistne – kordaity (np. "Cordaites"), a pod koniec karbonu – pierwsze iglaste (np. "Lebachia"). W późnym karbonie pojawiły się również problematyczne sagowce.
Duże nagromadzenia szczątków tych roślin, rosnących w bagniskach w klimacie tropikalnym na przedpolach tworzących się hercynidów, utworzyły pokłady węgla kamiennego.

</doc>
<doc id="1807127" url="https://pl.wikipedia.org/wiki?curid=1807127" title="Teatronam">
Teatronam

Theatron

</doc>
<doc id="1807128" url="https://pl.wikipedia.org/wiki?curid=1807128" title="Polowanie na Czerwony Październik (film)">
Polowanie na Czerwony Październik (film)

Polowanie na Czerwony Październik (ang. "The Hunt for Red October") – amerykański film sensacyjny z 1990 roku w reżyserii Johna McTiernana. Ekranizacja powieści o tym samym tytule autorstwa Toma Clancy’ego.
W filmie poza odtwarzającymi główne postaci Seanem Connerym i Alekiem Baldwinem występują m.in., Sam Neill (jako kapitan Wasilij Borodin), Scott Glenn (jako kpt. Bart Mancuso, dowódca USS „Dallas”), Stellan Skarsgård (jako kpt. Tupolew, dowódca „Konowałowa”) oraz Krzysztof Janczar (jako Andriej Bonowia, zastępca kapitana Tupolewa).
Fabuła.
Zimna wojna. Z radzieckiej bazy wojennej (Polarnyj niedaleko portu Murmańsk) wypływa okręt podwodny typu "Typhoon" (pol. "Tajfun"), tytułowy „Czerwony Październik” (pierwowzór to okręt podwodny TK-210 projektu 941). Dowodzi nim Marko Ramius (Sean Connery), wybitny strateg i oficer floty ZSRR. W mniej więcej tym samym czasie w bazie CIA Jack Ryan, analityk Centralnej Agencji Wywiadowczej (w tej roli Alec Baldwin) odkrywa różnice pomiędzy zdjęciami „Czerwonego Października” a innymi radzieckimi podwodnymi okrętami atomowymi – dodatkowe otwory na dziobie i rufie okrętu.
Jack Ryan przedstawia swoje odkrycie znajomemu zajmującemu się modernizacją amerykańskich okrętów podwodnych. Jak się okazuje jest to prawdopodobnie „gąsienicowy” napęd magnetohydrodynamiczny, którego charakterystyka dźwiękowa jest tak niewielka, że praktycznie niezauważalna dla aktualnie stosowanych sonarów na amerykańskich okrętach podwodnych – co oznacza to, że okręt może podpłynąć praktycznie niezauważenie do brzegów dowolnego państwa na świecie i wystrzelić rakiety z głowicami atomowymi, w które jest wyposażony. Amerykański okręt podwodny „Dallas” otrzymuje rozkaz dyskretnego śledzenia „Czerwonego Października”, na którego pokładzie dochodzi do dramatycznych wypadków. Kapitan Marko Ramius zabija oficera politycznego i podmienia rozkazy – według nowych okręt ma płynąć do brzegów Stanów Zjednoczonych, korzystając z nowego napędu w celu przeprowadzenia manewrów ćwiczebnych z rakietami. Faktycznym celem kapitana i grupy jego najbliższych oficerów jest przekazanie okrętu Amerykanom i chęć poproszenia o azyl polityczny.
Kapitan „Czerwonego Października” wysłał do dowódcy floty ZSRR list, w którym podziękował za powierzenie tak nowego okrętu podwodnego, a jednocześnie poinformował o swoim planie dezercji razem z tym okrętem. Strona radziecka wysyła w pogoń za swoim okrętem całą flotę atlantycką. Większość osób uważa fakt wysłania listu za „spalenie za sobą mostów”, akt desperacji, czy nawet szaleństwa ze strony kapitana Ramiusa. Faktycznie jest to niezwykle sprytny wybieg strategiczny, doskonałego stratega, jakim jest Marko Ramius. Gdyby Czerwona Flota nie ruszyła w pościg za „Październikiem”, jego przypadkowe wykrycie przez Amerykanów na wodach USA spowodowałoby prawdopodobną reakcję w postaci natychmiastowego zatopienia okrętu. Zaś pogoń większości floty ZSRR za jednym okrętem, wraz z rozkazami zatopienia go, powoduje, że Amerykanie zaczynają podejrzewać, iż nie wszystko w tej grze jest tak oczywiste, jak to na pierwszy rzut oka wygląda. Tymczasem na pokładzie okrętu podwodnego dochodzi do sabotażu. Uszkodzony zostaje napęd „gąsienicowy” i okręt traci swoją przewagę, będąc zmuszonym do używania konwencjonalnego napędu śrubowego – jednocześnie staje się słyszalny dla sonarów. Zarówno amerykańskich, jak i radzieckich.

</doc>
<doc id="1807129" url="https://pl.wikipedia.org/wiki?curid=1807129" title="Kiwi">
Kiwi

Kiwi – monotypowy rząd Apterygiformes z podgromady ptaków nowoczesnych Neornithes. Obejmuje rodzinę Apterygidae z dwoma rodzajami: "Proapteryx", obejmującym jeden wymarły gatunek, oraz "Apteryx", obejmującym pięć współcześnie żyjących gatunków.
Systematyka.
W rzędzie Apterygiformes wyróżniana jest jedna rodzina (Apterygidae), do której należą dwa rodzaje i następujące gatunki:
W niektórych klasyfikacjach nie wydziela się odrębnego rzędu Apterygiformes, a rodzina Apterygidae jest umieszczana w rzędzie strusi (Struthioniformes).
Charakterystyka.
Współcześnie żyjący przedstawiciele grupy to nielotne gatunki lądowe, zamieszkujące wyłącznie Nową Zelandię. Ptaki te mają następujące cechy:
Żyjący we wczesnym miocenie (ok. 16–19 mln lat temu) gatunek "Proapteryx micromeros" znany jest tylko z prawej kości udowej oraz lewej kości kwadratowej odkrytych w osadach formacji Bannockburn na terytorium Nowej Zelandii. Zachowane kości wskazują, że "P. micromeros" był mniejszy od współczesnych kiwi; jego masę autorzy jego opisu szacują na od 234,1 do 377 gramów, czyli kilkakrotnie mniej niż wynosi masa najmniejszego współczesnego kiwi, kiwi małego. Rozmiary kości kwadratowej "P. micromeros" były porównywalne z rozmiarami kości kwadratowych u kiwi małych, co sugeruje, że oba gatunki miały porównywalne rozmiary głowy; natomiast kość udowa "P. micromeros" była mniejsza i cieńsza od kości udowych kiwi małego (średnica trzonu kości udowej "P. micromeros" wynosiła około połowy średnicy trzonu kości udowych kiwi małego), co wskazuje, że gatunek ten miał proporcjonalnie mniejsze kończyny tylne niż współczesne kiwi. Autorzy opisu "P. micromeros" zwracają uwagę, że w większości przypadków ptaki z gatunków zdolnych do lotu są mniejsze i mają proporcjonalnie mniejsze tylne kończyny od spokrewnionych z nimi gatunków nielotnych; zdaniem autorów sugeruje to, że "Proapteryx micromeros", inaczej niż współczesne kiwi, mógł być zdolny do lotu.
Współcześnie żyjący przedstawiciele grupy żywią się zarówno bezkręgowcami, jak i pokarmem roślinnym. Prowadzą nocny tryb życia. Składają jedno do dwóch jaj, które przez 75 do 80 dni wysiaduje samiec, który również opiekuje się młodymi (zachowuje się podobnie jak kura domowa, czyli wskazuje miejsca do żerowania, rozgrzebuje ściółkę itp.). Dojrzewają długo, co najmniej dwa lata.
Wbrew łagodnemu wyglądowi potrafią zaatakować intruza na swoim terytorium, nawet pazurami. Zdarza się to rzadko, bo swoją obecność oznajmiają donośnymi okrzykami. Gdy śpią, trzymają głowę przy swoim szczątkowym skrzydle. Spadek populacji wynosi około 5% rocznie. Niszczą ją ssaki przywiezione tu przez człowieka.
Rozmnażanie.
Kiwi dobierają się w zależności od dostępności partnera do rozrodu ze względu na ograniczające bądź korzystne proporcje płci. Dobór ten jest uwarunkowany kosztami i korzyściami płynącymi z odejścia od modelu opieki nad posiadanym potomstwem (szczególnym ograniczeniem jest w tym przypadku wysoka inwestycja przedkopulacyjna). Większość kiwi pozostaje wiernie w długotrwałych związkach. Jednocześnie, w jednej populacji, co roku, połowa wszystkich par rozstaje się. Populacje kiwi są w większości zwarte, z przewagą samic i kompletnym brakiem behawioru terytorialnego.
Kiwi są świetnym przykładem osobników o ogromnej inwestycji rodzicielskiej, z samicami produkującymi duże i wysoko białkowe, kosztowne energetycznie jaja, które wysiadywane są wyłącznie przez samce przez okres 3 miesięcy.
Kiwi uważane były za gatunki żyjące samotnie i prowadzące wyłącznie długo trwające monogamiczne związki. Jednak ostatnie badania odkryły różnorodność w parowaniu i systemach społecznych, a także odchylenia od wysiadywania jaj przez jednego rodzica (wyłącznie samca).
W związku z ich dużym wkładem w rodzicielstwo, kiwi oferują rozpatrywanie przed- i pokopulacyjne jako decydujące w ich systemie doboru. Istnieją przede wszystkim dwie, niewykluczające się drogi wyjaśniające ewolucję systemu doboru u kiwi.
Konieczność wychowywania potomstwa przez jednego lub oboje rodziców, alternatywni partnerzy pojawiający się w wypadku opuszczenia, oraz czas (zgranie czasowe) wkładu rodzicielskiego wpływają na dostosowanie skuteczności rodzicielskiej – stąd ewolucja strategii seksualnych. Dodatkowo, stopień w jakim zaangażowanie prekopulacyjne jednej płci (np. produkcja gamet) ogranicza możliwości wylęgowe, może wpływać na to czy opiekę rodzicielską będzie wykazywał osobnik tej, czy drugiej płci.
Jeśli produkcja partnerów jest głównym czynnikiem kształtującym strategie reprodukcyjne kiwi spodziewalibyśmy się, że system parowania kiwi zmienia się wraz z danymi stosunkami płci w populacji. W populacjach z przewagą samic, stosunek płciowy powinien kierować się w stronę poligynii, która w takiej populacji powinna się pojawić. Podczas gdy w populacjach z przewagą samców, powinna się pojawić poliandria. W zbalansowanej proporcjonalnie płciowo populacji, monogamia powinna być preferowana.
Alternatywnie do powyższych założeń powinniśmy się spodziewać, że systemy parowania mogą być zależne tylko i wyłącznie od względnych ograniczeń obu płci w związku z ich rodzicielskim wkładem. Na przykład, wśród ptaków u których tylko jeden rodzic wykazuje opiekę nad potomstwem, najczęściej występuje poliandria, z racji tego, że samice mogą wówczas składać jaja dla kolejnych partnerów (poprzedni wysiadują poprzednio złożone). Jeśli samica jest silnie zaangażowana w pojedynczy lęg, może zrezygnować z opieki rodzicielskiej ze względu na ograniczenia energetyczne. Samica musi odpocząć i odzyskać siły, podczas gdy jej partner wysiaduje złożone jaja. W takiej sytuacji również monogamia powinna być preferowana. Wśród gatunków wykazujących długo trwające związki, wskaźnik rozstań jest bardzo ważnym elementem systemu parowania, z silnym wpływem na dostosowanie jednego lub obojga rodziców.

</doc>
<doc id="1807131" url="https://pl.wikipedia.org/wiki?curid=1807131" title="Oratorium">
Oratorium

Oratorium – wielka forma muzyczna wokalno-instrumentalna, wykonywana początkowo w kościele, a obecnie zazwyczaj na estradzie koncertowej.
W wykonaniach oratorium biorą udział śpiewacy-soliści, chór i orkiestra. Epickie fragmenty recytuje narrator ("testo, historicus"), czasem rolę tę przejmuje chór. Oratorium zbliżone jest do opery, lecz pozbawione jest akcji scenicznej, a jego tematyka najczęściej jest religijna: kompozytorzy katoliccy zazwyczaj wybierali tematy z życia świętych, natomiast w krajach protestanckich treścią librett oratoriów zazwyczaj były motywy biblijne. U schyłku XVIII w. pojawiać zaczęły się też tematy świeckie, choć należą one do rzadkości. Szczególnym gatunkiem oratorium jest pasja – forma przedstawiająca mękę Chrystusa i wydarzenia ją poprzedzające.
Dzieje oratorium.
Oratorium wywodzi się ze średniowiecznych dramatów liturgicznych i misteriów związanych z Bożym Narodzeniem i Wielkanocą. W okresie Wielkiego postu Kościół nie zezwalał na wystawianie oper, więc oratoria pozwalały publiczności na słuchanie podobnej muzyki, tyle że z przesłaniem religijnym. Powstanie oratorium datuje się na połowę XVI w. i związane jest z działalnością św. Filipa Nereusza (Filippo Neri), który to w domach modlitwy ("oratorio") organizował nabożeństwa połączone z dialogowanym śpiewem pochwalnych pieśni religijnych ("laudes"). Początkowo oratoria były jednogłosowe, następnie motetowe.
W niemieckich krajach protestanckich dominowała pasja – szczególna odmiana oratorium, mniej dramatyczna i niepoddająca się wpływom opery.
Następnie do oratorium włączone zostały elementy kantaty i opery, jednak bez akcji scenicznej, charakteryzacji, kostiumów i scenografii.
Najwybitniejszym kompozytorem oratoryjnym był Georg Friedrich Händel. Za najwspanialsze jego dzieło uchodzi oratorium "Mesjasz" (zawiera trzy części i 52 ogniwa), skomponowane w 1742. Zawiera ono słynne "Alleluja".
Inne oratoria Händla również odznaczają się wybitnymi walorami artystycznymi: "Saul", "Baltazar", "Izrael w Egipcie", "Samson", "Juda Machabeusz", "Jefta".
Oratoria dzielimy na:
Oratorium w Polsce.
Za pierwsze oratorium skomponowane przez polskiego kompozytora uważane jest "Audite mortales" Bartłomieja Pękiela, powstałe w połowie XVII w. Pod koniec XVIII w. oratorium stało się gatunkiem dość popularnym, pisał je m.in. Jan Dawid Holland. W XIX w. oratoria komponował m.in. Józef Elsner (pasja "Męka Chrystusa Pana)". Europejską popularność zyskało oratorium "Quo vadis" na podstawie powieści Henryka Sienkiewicza, skomponowane w 1907 przez Feliksa Nowowiejskiego i wielokrotnie wykonywane w wielu krajach, w tym w Watykanie.
W połowie XX wieku oratorium przeżyło pewną popularność; w czasach stalinowskich powstawały oratoria socrealistyczne. Po 1956 roku ich tematyka bywała już różnorodna: np. "Odys płaczący" (1962) T. Szeligowskiego, "Dies irae" K. Pendereckiego (1962), poświęcone ofiarom Auschwitz, które po premierze wzbudziło wielkie kontrowersje właśnie z powodu tematyki. K. Penderecki jest autorem największej ilości utworów zaliczanych do tego gatunku. Największą popularność wśród nich zyskała "Pasja według św. Łukasza" (1966). Do gatunku oratorium zaliczany bywa też utwór na głosy i orkiestrę "Siedem bram Jerozolimy" (1996).
Również poza Polską powstawały oratoria polskich kompozytorów. Aleksander Tansman skomponował "Isaïe le prophète" (Prorok Izajasz; 1950), Krzysztof Meyer "Schöpfung" (Stworzenie; 1999).
Oratorium w kulturze masowej.
Oratorium – obok opery czy symfonii stanowiące jeden z gatunków muzyki poważnej, przeniknęło, przynajmniej w nazwie, do kultury masowej. Przykładami prób przeniesienia oratorium na grunt muzyki rozrywkowej są:
Pierwsze polskie awangardowe oratorium „Terrarium” powstało na przełomie 2011/2012 r. Autorami są Jarosław Pijarowski i Józef Skrzek. Premiera odbyła się 30.06.2012 w Kościele św. Andrzeja Boboli w Bydgoszczy. Materiał muzyczny z tego wydarzenia został opublikowany na płycie .

</doc>
<doc id="1807132" url="https://pl.wikipedia.org/wiki?curid=1807132" title="Samuel Doria Medina">
Samuel Doria Medina

Samuel Doria Medina Auza (ur. 4 grudnia 1958 w La Paz) − boliwijski polityk i przedsiębiorca, minister planowania w latach 1989-1993, kandydat w wyborach prezydenckich w 2005 oraz w 2009. 
Życiorys.
Samuel Doria Medina urodził się w 1958 w La Paz. Jego ojciec Samuel pochodził z departamentu Chuquisaca, a matka Yolanda z miasta Potosí. Wychował się razem z 6 siostrami w Oruro.
W 1987 rozpoczął studia na "Universidad Católica Boliviana San Pablo" w La Paz, jednak w 1980 musiał je przerwać i wyjechał do Stanów Zjednoczonych, gdzie kontynuował naukę. W 1982 wyjechał do Wielkiej Brytanii, gdzie w roku następnym ukończył studia w dziedzinie rozwoju gospodarczego i finansów publicznych na London School of Economics. 
W 1989 założył firmę SOBOCE, zajmującą się produkcją cementu. Od tego momentu rozpoczął działalność biznesową, stając się również właścicielem boliwijskiej sieci sklepów Burger King i jednym z najbogatszych ludzi w kraju. 
W latach 1989-1993 zajmował stanowisko ministra planowania w rządzie prezydenta Jaime Paz Zamory. Stanął na czele Frontu Jedności Narodowej ("Frente de Unidad Nacional"). Z jego ramienia wziął udział w wyborach prezydenckich 18 grudnia 2005. Zajął w nich trzecie miejsce z wynikiem 7,8% głosów poparcia, za Evo Moralesem oraz Jorge Quirogą. 
W 2009 ponownie zdecydował się na udział w wyścigu prezydenckim i został jednym z kandydatów w wyborach prezydenckich 6 grudnia 2009. Zdobył w nich 5,65% głosów poparcia, zajmując trzecie miejsce.

</doc>
<doc id="1807133" url="https://pl.wikipedia.org/wiki?curid=1807133" title="II liga polska w piłce siatkowej mężczyzn (2009/2010)/Grupa III">
II liga polska w piłce siatkowej mężczyzn (2009/2010)/Grupa III

Rozgrywki grupy III, II ligi w sezonie 2009/10 rozpoczęły się 26 września 2009, a do rywalizacji zgłoszono 10 zespołów. Cztery pierwsze drużyny po rundzie zasadniczej zagrają w finałach play-off, których zwycięzca weźmie udział w zmaganiach z mistrzami pozostałych grup o awans do I ligi.
W klasyfikacji końcowej I rundy fazy zasadniczej 1. miejsce zajął Pekpol Ostrołęka (20 pkt.), za nim uplasowała się Ósemka Siedlce z takim samym dorobkiem punktowym. Na 3. pozycji ulokowali się Czarni Radom, tracąc do prowadzących zespołów 2 „oczka”.
Uczestnicy.
Przed sezonem 2009/10 doszło kilku zmian w składzie grupy III. Grupę opuścili: Ślepsk Augustów (awans do I ligi) i GTS Gdańsk (spadek do III ligi). Do grupy dołączyli beniaminkowie: Lechia Tomaszów Mazowiecki i AZS UW Warszawa oraz Czarni Radom (zespół przeniesiony z grupy IV) w miejsce MKS Pruszcz Gdański (przeniesiony do grupy I). Miejsce warszawskiego MOS Wola zajął AS Białołęka, który przejął jego drużynę seniorów.
Do zmagań zostało dopuszczonych 10 zespołów z województw:

</doc>
<doc id="1807134" url="https://pl.wikipedia.org/wiki?curid=1807134" title="Okręg wyborczy Mashonaland">
Okręg wyborczy Mashonaland

Okręg wyborczy Mashonaland powstał w 1899 i był jednym z dwóch pierwszych okręgów wyborczych do południoworodezyjskiej Rady Ustawodawczej. Wysyłał do niej dwóch przedstawicieli. W 1905 r. został zlikwidowany i włączono go do okręgu Północ.

</doc>
<doc id="1807136" url="https://pl.wikipedia.org/wiki?curid=1807136" title="Casperius Aelianus">
Casperius Aelianus

Casperius Aelianus (zm. po 98) – prefekt pretorianów, pełniący tę funkcję dwukrotnie.
Po raz pierwszy pełnił tę funkcję w latach 83 – 94 z woli cesarza Domicjana, którego był doradcą. Po zamordowaniu Domicjana we wrześniu 96 (w zamachu brał udział Petroniusz Secundus, który zastąpił Aelianusa) nowy cesarz Marek Kokcejusz Nerwa ponownie powołał Aelianusa na stanowisko prefekta pretorianów.
W 97 Casperius Aelianus wraz z pretorianami zajął pałac Nerwy i aresztował cesarza, żądając ukarania winnych śmierci Domicjana. Nerwa przystał na żądania Aelianusa. W 98 nowy cesarz, Trajan, w niejasnych okolicznościach odwołał go z funkcji prefekta.

</doc>
<doc id="1807139" url="https://pl.wikipedia.org/wiki?curid=1807139" title="Feminists for Life of America">
Feminists for Life of America



</doc>
<doc id="1807140" url="https://pl.wikipedia.org/wiki?curid=1807140" title="Jan Vapaavuori">
Jan Vapaavuori

Jan Pellervo Vapaavuori (ur. 3 kwietnia 1965 w Helsinkach) – fiński prawnik i polityk, deputowany, w latach 2007–2011 minister mieszkalnictwa, od 2012 do 2015 minister spraw gospodarczych, w latach 2017–2021 burmistrz Helsinek.
Życiorys.
Jest synem fińskiego prawnika Panu Vapaavuoriego i szwedzkiej nauczycielki Gun. W 1989 ukończył studia prawnicze na Uniwersytecie Helsińskim. Na początku lat 90. pracował na tej uczelni jako asystent, zajmując się prawem porównawczym i finansowym. W różnych okresach był zatrudniony w administracji frakcji parlamentarnej Partii Koalicji Narodowej. Pełnił funkcję asystenta konserwatywnych ministrów, Perttiego Salolainena, Sauliego Niinistö i Kimmo Sasiego. Od 2001 do 2003 był dyrektorem w prywatnym przedsiębiorstwie.
W 1997 został radnym Helsinek, od 2005 do 2007 stał na jej czele. W 2003 po raz pierwszy dostał się do parlamentu z ramienia Partii Koalicji Narodowej. W wyborach parlamentarnych w 2007 i 2011 uzyskiwał reelekcję w Helsinkach. 19 kwietnia tego samego roku objął urząd ministra mieszkalnictwa w drugim rządzie Mattiego Vanhanena. Utrzymał zajmowane stanowisko również w powołanym 22 czerwca 2010 rządzie Mari Kiviniemi (do 22 czerwca 2011). W obu rządach był także ministrem w resorcie spraw zagranicznych (od 1 czerwca 2007), a od 30 marca 2010 również w kancelarii premiera.
16 listopada 2012 powrócił do administracji rządowej jako minister spraw gospodarczych w gabinecie Jyrkiego Katainena. Pozostał na tym stanowisku również w utworzonym w 2014 gabinecie Alexandra Stubba, przegrywając wcześniej z nowym premierem wybory na przewodniczącego Partii Koalicji Narodowej. W 2015 nie kandydował w wyborach parlamentarnych, a 29 maja 2015 zakończył urzędowanie na stanowisku ministra. Pełnił następnie funkcję wiceprezesa Europejskiego Banku Inwestycyjnego.
W 2017 był kandydatem Partii Koalicji Narodowej na zreorganizowane stanowisko burmistrza Helsinek. Urzędowanie rozpoczął w czerwcu tegoż roku, a zakończył w sierpniu 2021.

</doc>
<doc id="1807141" url="https://pl.wikipedia.org/wiki?curid=1807141" title="FFL">
FFL



</doc>
<doc id="1807142" url="https://pl.wikipedia.org/wiki?curid=1807142" title="Wyższa liga białoruska w piłce siatkowej mężczyzn (2009/2010)">
Wyższa liga białoruska w piłce siatkowej mężczyzn (2009/2010)

Białoruska Liga Siatkówki 2009/2010 – rozgrywki o mistrzostwo Białorusi. Zainaugurowane zostały 26 września 2009 roku i trwały do wiosny 2010 roku.
W fazie zasadniczej 8 zespołów rozegrało po dwa mecze system każdy z każdym, mecz i rewanż (razem po 4 mecze).
W sezonie 2009/2010 w Pucharze Challenge Białoruś reprezentował Stroitel Mińsk, oraz Metallurg Żłobin.

</doc>
<doc id="1807147" url="https://pl.wikipedia.org/wiki?curid=1807147" title="The Brooklyn Brawler">
The Brooklyn Brawler



</doc>
<doc id="1807148" url="https://pl.wikipedia.org/wiki?curid=1807148" title="Julie i Julia">
Julie i Julia

Julie i Julia (oryg. "Julie &amp; Julia") – amerykański film biograficzny oparty na książce Julie Powell "Julie and Julia: 365 days, 524 recipes, 1 Tiny Apartament Kitchen". Przedstawia życie amerykańskiej kucharki Julii Child (Meryl Streep) oraz niespełnionej pisarki Julie Powell (Amy Adams), która postanawia zmienić swoje życie i w jeden rok przygotować wszystkie 524 potrawy z książki Julii Child.

</doc>
<doc id="1807152" url="https://pl.wikipedia.org/wiki?curid=1807152" title="Brazylia na Letnich Igrzyskach Olimpijskich 2008">
Brazylia na Letnich Igrzyskach Olimpijskich 2008

Brazylię na XXIX Letnich Igrzyskach Olimpijskich w Pekinie reprezentowało 277 sportowców (145 mężczyzn i 132 kobiet) w 24 dyscyplinach. Był to 20 start Brazylijczyków na letnich igrzyskach olimpijskich. Rezultat 15 zdobytych medali jest wyrównaniem wyniku Brazylii z 1996 roku.

</doc>
<doc id="1807162" url="https://pl.wikipedia.org/wiki?curid=1807162" title="Maurycy Apfelbaum">
Maurycy Apfelbaum

Maurycy (Mojżesz, Mosze) Apfelbaum (także Appelbaum, ur. 1887 w Mszczonowie, zm. 3 stycznia 1931 w Katowicach) – polski artysta malarz pochodzenia żydowskiego. Był członkiem stowarzyszenia Jung Idysz.
W wieku 15 lat pracował w Kaliszu jako malarz szyldów i projektant wzorów tkanin.
Studiował malarstwo w Warszawie, Wiedniu oraz w Niemczech, Holandii i Wielkiej Brytanii. Był głównym autorem żydowskich scen i dekoracji w Wielkiej Synagodze w Będzinie i Łowiczu oraz Grodzisku Mazowieckim, gdzie wykonał zdobienia znakami zodiaku. Pracował także jako dekorator w teatrze żydowskim w Warszawie. Bywał w Kazimierzu Dolnym, gdzie w Galerii Letniej w 2007 r. jego prace zostały wystawione wśród innych prac malarzy żydowskich.
Jeden z jego obrazów – „Na targu” – znajduje się na ekspozycji stałej w kolekcji malarstwa o tematyce wiejskiej w Muzeum Okręgowym w Lesznie, w dawnej Wielkiej Synagodze.

</doc>
<doc id="1807166" url="https://pl.wikipedia.org/wiki?curid=1807166" title="Lauren Mitchell">
Lauren Mitchell

Lauren Mitchell (ur. 23 lipca 1991 w Subiaco) – australijska gimnastyczka, mistrzyni świata, olimpijka.
Największym sukcesem zawodniczki jest złoty medal mistrzostw świata w Rotterdamie w konkurencji ćwiczeń wolnych.

</doc>
<doc id="1807169" url="https://pl.wikipedia.org/wiki?curid=1807169" title="Heimdall (gra komputerowa)">
Heimdall (gra komputerowa)

Heimdall – pierwsza z serii dwóch gier opowiadających historię wikinga o imieniu Heimdall, mieszkającego w mitycznej krainie Valhalla. Obie pozycje stanowią oryginalne połączenie gry zręcznościowej z drobnymi elementami cRPG i przygodowymi. Sposób rozgrywki jest bardzo zbliżony do takich pozycji jak Darkmere, lecz zastosowano wiele dosyć innowacyjnych rozwiązań.
Pierwsza część gry miała swoją premierę w 1992 roku. Grupa The 8th Day pod skrzydłami Core Design stworzyła tytuł, który zaskakiwał intrem wykonanym z dużym rozmachem. Opowiada ono historię podstępnej kradzieży magicznego miecza Odyna, młota Thora i włóczni Freya dokonanej przez Lokiego – boga Zła. Loki umieścił te przedmioty na Ziemi – miejscu, po którym nie mogli stąpać bogowie bez utraty swoich nadludzkim zdolności. Plan był taki, aby zesłać na Ziemię ochotnika, który przyniósłby ich skradzione dobra. Wybór padł na pewną wioskę, w której z niepokalanego poczęcia narodził się Heimdall. 
Grafika w grze utrzymana jest w konwencji izometrycznej.

</doc>
<doc id="1807173" url="https://pl.wikipedia.org/wiki?curid=1807173" title="Jovan Aćimović">
Jovan Aćimović

Jovan Aćimović (ur. 21 czerwca 1948 w Belgradzie) – serbski piłkarz, pomocnik. Srebrny medalista ME 68.
Początkowo występował w OFK Beograd (1964-1965), jednak najlepszy okres kariery spędził w Crvena Zvezda Belgrad, gdzie grał ponad 10 lat (1965-1976). Z Crveną zdobywał tytuły mistrza Jugosławii (1968, 1969, 1970, 1973) oraz puchar tego kraju. W latach 1976-1978 był zawodnikiem niemieckiego 1. FC Saarbrücken. W reprezentacji Jugosławii zagrał 55 razy (3 gole). Debiutował w 1968, ostatni raz zagrał w 1976. Brał udział w MŚ 74, wystąpił we wszystkich sześciu spotkaniach Jugosławii w turnieju, oraz ME 76.

</doc>
<doc id="1807174" url="https://pl.wikipedia.org/wiki?curid=1807174" title="Heimdall 2">
Heimdall 2

Heimdall 2: Into The Hall Worlds – kontynuacja gry Heimdall wydanej trzy lata wcześniej. Autorzy posłuchali słów krytyki pierwowzoru i wyeliminowali irytujące elementy. Zaliczał się do nich system walki, jak również ograniczona kieszeń. Zaimplementowano też nowy system generowania i rzucania czarów. Wszystko to z korzyścią dla samej gry.
Fabuła.
Heimdall, strażnik tęczowego mostu, zyskał status boga po swoich czynach w części pierwszej. Niestety nasz bohater swymi uczynkami zyskał również śmiertelnego wroga – Lokiego, który poprzysiągł pomścić swą zniewagę. Dwieście lat błogiej sielanki było wystarczającym czasem, aby Loki wymyślił chytry plan. Dziwne wydarzenia w krainach Asgard i Midgard nie dawały zbytnio złudzeń kto za nimi stoi. Bogowie zdecydowali się działać. Postanowili znaleźć sposób na uwięzienie Lokiego. Uwięzienie w taki sposób, aby nie istniało niebezpieczeństwo, że w przyszłości ponownie sprawi im problem. Od dawna krążyła opowieść o amulecie, który miał moc obezwładnienia boga. Amulet został połamany na cztery części, a każda z części wrzucona do innego portalu w Hallu Światów. Należało je odnaleźć i złożyć z nich pełny amulet. Z racji, że Heimdall nie należał do zbyt młodych wiekiem, zdecydowano się wysłać w tę misję Baldura. Niestety siła Lokiego była wielka. Baldur nie był wystarczająco doświadczony i poległ. Heimdall zgłosił się na ochotnika, lecz bogowie nie zgodzili się puścić go samego. Postanowili dać mu kogoś, kto będzie nad nim czuwał. Wybór padł na walkirię Urshę.
Grafika, podobnie jak w poprzedniej części, utrzymana jest w konwencji izometrycznej. Zrezygnowano z elementu zarządzania drużyną oraz generowania atrybutów. Wprowadzono możliwość przełączania się między męską (Heimdall) a żeńską (Ursha) postacią.

</doc>
<doc id="1807177" url="https://pl.wikipedia.org/wiki?curid=1807177" title="Miasto i psy (film)">
Miasto i psy (film)

Miasto i psy – peruwiański film fabularny w reżyserii Francisco J. Lombardiego z 1985 roku, zrealizowany na podstawie powieści pod tym samym tytułem peruwiańskiego pisarza Mario Vargasa Llosy, który był współautorem scenariusza.
Treść.
Film opowiada o kadetach ze szkoły wojskowej w Limie, będących tytułowymi "psami".
Nagrody.
Film nagrodzono podczas Międzynarodowego Festiwalu Filmowego w Mannheim-Heidelberg (1985) i Międzynarodowego Festiwalu Filmowego w San Sebastián (1985).

</doc>
<doc id="1807181" url="https://pl.wikipedia.org/wiki?curid=1807181" title="Darkmere">
Darkmere

Darkmere: The Nightmare's Begun – to gra zręcznościowo-przygodowa, zaprojektowana przez grafika Marka Jonesa. 
Fabuła.
Na krainę ludzi i elfów rzucono klątwę w postaci Darkmere – czaru, który spowił cała krainę chmurą ciemności. Ciemność sprzyja złym uczynków, które w tym przypadku występują pod postacią orków, ogrów i smoków, porywających ludzi i składających ich w ofierze smokowi Enywasowi. Klątwa ma związek z królem Gildornem, który swego czasu sprzeciwił się Radzie Elfów i pomógł ludziom pokonać podobnego do Enywasa smoka. Został za to wygnany z elfiego świata i zamieszkał wśród ludzi, gdzie w tajemniczych okolicznościach poznał elfkę Berengarię, która dała mu potomka – niejakiego Ebryna. Narodziny jak i dalsze losy matki Ebryna pozostają zagadką.
Gracz wciela się w postać Ebryna, syna króla Gildorna, który poprzysiągł ojcu pokonanie zła i rozpędzenie Darkmere. Do przejścia są trzy etapy: miasto elfów, las oraz jaskinie.
Grafika utrzymana jest w konwencji izometrycznej, bogata w dużą liczbę szczegółów.

</doc>
<doc id="1807187" url="https://pl.wikipedia.org/wiki?curid=1807187" title="Gaap">
Gaap

Gaap – w tradycji okultystycznej demon, upadły anioł, przywódca i prałat piekła, a według "Dictionnaire Infernal" król demonów południa świata i piekła. Znany również pod imionami Goap i Tap. Rozporządza 66 legionami duchów. W "Sztuce Goecji" jest trzydziestym trzecim, a w "Pseudomonarchii Daemonum" trzydziestym szóstym duchem. Przed upadkiem przynależał do Chóru Mocy i Potęg.
W demonologii.
By go przywołać i podporządkować, potrzebna jest jego pieczęć, która według "Sztuki Goecji" powinna być zrobiona z cyny albo z rtęci. Pojawia się gdy Słońce znajduje się w którymś z południowych znaków. Przywołać go można między trzecią w nocy a południem i między dziewiątą wieczorem a północą.
Sprawia, że ludzie pogrążają się w stanie niewiedzy i nieprzytomności. Naucza filozofii i nauk wyzwolonych, potrafi wywołać miłość i nienawiść. Uczy metod konsekracji swojego pana Amaymona. Może pomóc zabrać innym magom ich duchy opiekuńcze. Zna się na przeszłości, teraźniejszości i przyszłości, na rozkaz przyzywającego może przenieść w dowolne miejsce.
Wezwany, ukazuje się pod ludzką postacią. Kroczy przed czterema potężnymi królami, tak jakby będąc ich przewodnikiem.

</doc>
<doc id="1807193" url="https://pl.wikipedia.org/wiki?curid=1807193" title="Rooster (gra komputerowa)">
Rooster (gra komputerowa)

Rooster – polska gra zręcznościowa. Zadaniem gracza wcielającego się w postać komandosa jest unicestwienie terrorystów z Marsa, którzy opanowali bazę naukową na Księżycu, gdzie najlepsi ziemscy naukowcy prowadzili badania nad nowymi rodzajami broni. Systemy obronne stacji kosmicznej w postaci robotów traktują komandosa jak zagrożenie. Nie ma ich zbyt wielu, lecz są dosyć wytrzymałe i wystarczająco inteligentne, aby skutecznie utrudnić rozgrywkę.
Zadaniem gracza jest przebrnięcie przez cztery, dosyć rozbudowane etapy. Wiele przeszkód nie daje się zniszczyć ani przy pomocy karabinu, który gracz posiada, ani przy pomocy mobilnych rakiet, które można znaleźć w korytarzach. W labiryntach znajdują się przełączniki w ścianach, które otwierają zamknięte drzwi lub aktywują pewne urządzenia oraz teleporty, które przemieszczają gracza w inną część etapu. Na swojej drodze napotyka on również komputery, do których należy włożyć odpowiednią dyskietkę, aby otworzyć drzwi lub aktywować jakiś mechanizm. Dodatkowo natrafia też na różnego rodzaju urządzenia, które trzeba po prostu uaktywnić.
Graficzna realizacja gry przypomina serię Alien Breed – widok pionowy z góry, komandos, broń.

</doc>
<doc id="1807195" url="https://pl.wikipedia.org/wiki?curid=1807195" title="Goap">
Goap



</doc>
<doc id="1807197" url="https://pl.wikipedia.org/wiki?curid=1807197" title="Jordan Jowczew">
Jordan Jowczew

Jordan Jowczew (bułg. Йордан Йовчев; ur. 24 lutego 1973 w Płowdiwie) – bułgarski gimnastyk, czterokrotny medalista olimpijski, wielokrotny medalista mistrzostw świata oraz mistrzostw Europy. W roku 2012 zakończył karierę sportową. Obecnie piastuje funkcję prezesa krajowego związku gimnastycznego.
Specjalizuje się w ćwiczeniach na kółkach i ćwiczeniach wolnych.

</doc>
<doc id="1807200" url="https://pl.wikipedia.org/wiki?curid=1807200" title="Horace Silver">
Horace Silver

Horace Silver, właśc. Horace Ward Martin Tavares Silva (ur. 2 września 1928 w Norwalk, zm. 18 czerwca 2014 w New Rochelle) – amerykański pianista jazzowy i kompozytor, jeden z pionierów hard bopu. Laureat NEA Jazz Masters Award 1995.
Jego ojciec, John Tavares Silva, pochodził z wyspy Maio w Republice Zielonego Przylądka.
Silver zaczynał jako saksofonista, ale szybko zdecydował się na fortepian. Początkowo występował w klubach, dla szerokiej publiczności odkrył go w 1950 Stan Getz. W 1951 Silver przeniósł się do Nowego Jorku, gdzie pracował w jazzowym klubie "Birdland". W tym czasie poznał wykonawców grających dla Blue Note i zaczął występować w składzie różnych zespołów jako sideman. W latach 1952 i 1953 zaczął nagrywać z własnym zespołem, do którego należeli Gene Ramey, Curly Russell i Percy Heath.
Od 1956 miał podpisany kontrakt na wyłączność z Blue Note. W czasie tego okresu stał się także jednym z pionierów tworzącego się wówczas stylu hard bop, który łączył rhythm and blues i gospel z jazzem.
Dyskografia.
Występy gościnne.
Silver brał udział w nagraniach towarzysząc wielu innym artystom, pojawił się na płytach takich wykonawców jak Nat Adderley, Art Blakey, Dee Dee Bridgewater, Kenny Burrell, Donald Byrd, Paul Chambers, Kenny Clarke, Al Cohn, Miles Davis, Kenny Dorham, Lou Donaldson, Art Farmer, Stan Getz, Terry Gibbs, Gigi Gryce, Coleman Hawkins, J.J. Johnson, Milt Jackson, Howard McGhee, Hank Mobley, J.R. Monterose, Lee Morgan, Clifford Jordan, John Gilmore, Rita Reys, Sonny Rollins, Sonny Stitt, Clark Terry, Phil Urso i Lester Young.

</doc>
<doc id="1807214" url="https://pl.wikipedia.org/wiki?curid=1807214" title="202 Pułk Artylerii Ciężkiej">
202 Pułk Artylerii Ciężkiej



</doc>
<doc id="1807217" url="https://pl.wikipedia.org/wiki?curid=1807217" title="Autosan A844MN Stokrotka">
Autosan A844MN Stokrotka

Autosan A844MN Stokrotka – prototypowy niskopodłogowy autobus miejski klasy maxi, skonstruowany i wyprodukowany w 2001 roku przez firmę Autosan.
Historia modelu.
W 2001 roku na targach Poznań Motor Show zaprezentowano pierwszy niskopodłogowy autobus marki Autosan o oznaczeniu A844MN Stokrotka.
Model ten zbudowany został w oparciu o kratownicowe podwozie typu "Csepel 844.50" (stąd oznaczenie autobusu) produkcji węgierskiej, na które osadzone zostało nadwozie wykonane z kwadratowych i prostokątnych rur stalowych łączonych ze sobą poprzez spawanie. Konstrukcja ta została zabezpieczona antykorozyjnie. Ściana czołowa oraz tylna z tworzywa sztucznego wzmacnianego włóknem szklanym nawiązywały swoją stylistyką do produkowanego od 1995 roku mniejszego modelu Autosan A1010M Medium. Dach i boczne poszycie zewnętrzne wykonane zostało z blachy aluminiowej i połączone z kratownicą nadwozia poprzez metodę klejenia. Ściany boczne oraz sufit wnętrza pojazdu przeznaczonego do przewozu 100 pasażerów z czego 27 na miejscach siedzących, wykończone zostały płytami laminowanymi oraz elementami wykonanymi z ABS-u. Podłoga wykonana ze sklejki wodoodpornej pokryta została antypoślizgową wykładziną z PCW.
Do napędu "Stokrotki" zastosowano 6-cylindrowy silnik wysokoprężny MAN D0826 LOH18 o pojemności skokowej 6,87 dm³ i mocy maksymalnej 191 kW (260 KM). Jednostka napędowa zblokowana została z 5-biegową automatyczną skrzynią biegów ZF 5HP500 zintegrowaną ze zwalniaczem (retarderem). Zastosowany w tym pojeździe silnik spełniał wymagania normy czystości spalin Euro 2. W układzie jezdnym zastosowano przednią oś portalową oraz most napędowy produkcji węgierskiej firmy Rába. Elementy te zawieszone zostały na miechach pneumatycznych. W układzie hamulcowym zastosowano na osi przedniej hamulce tarczowe, natomiast na tylnej hamulce bębnowe oraz system ABS.
Produkcji seryjnej modelu A844MN Stokrotka nie podjęto ze względu na konkurencyjny charakter tego modelu wobec produkowanego w ramach jednego koncernu autobusu Jelcz M125M Vecto.
Od 6 stycznia 2004 roku jedyny wyprodukowany egzemplarz Autosana A844MN Stokrotka eksploatowany jest przez przedsiębiorstwo komunikacyjne MPK Rzeszów.
W lipcu 2017 roku, został on wycofany z eksploatacji liniowej, lecz pozostał w MPK.
W maju 2021 roku autobus zakupiony przez Autosan w celu odrestaurowania.

</doc>
<doc id="1807218" url="https://pl.wikipedia.org/wiki?curid=1807218" title="Centrum Szkolenia Artylerii i Uzbrojenia im. gen. Józefa Bema">
Centrum Szkolenia Artylerii i Uzbrojenia im. gen. Józefa Bema

Centrum Szkolenia Artylerii i Uzbrojenia im. gen. Józefa Bema (CSAiU) – jednostka szkolnictwa Wojska Polskiego, znajdująca się w Toruniu.
Lokalizacja.
Centrum znajduje się we wschodniej części miasta, w dzielnicy Jakubskie Przedmieście, przy ul. Jana Sobieskiego 36.
Historia.
Centrum powołano na mocy Decyzji Ministra Obrony Narodowej Nr 105 z 22 kwietnia 2002 roku oraz Rozkazem Dowódcy Wojsk Lądowych Nr PF-157 z 13 sierpnia 2002 roku. Rozlokowano je w koszarach byłej Wyższej Szkoły Oficerskiej im. gen. J. Bema przy ul. Sobieskiego 36 w Toruniu. CSAiU przejęło zadania Centrum Szkolenia Uzbrojenia i Elektroniki w Olsztynie oraz 8 Ośrodka Szkolenia Specjalistów Czołgowych, które rozformowano. Centrum kontynuuje tradycje bojowe oraz historyczne 22 jednostek i instytucji związanych ze szkolnictwem artylerii i uzbrojenia. Od listopada 2019 roku komendantem CSAiU jest płk Remigiusz Zieliński.
Zadania.
Do zadań CSAiU należą: szkolenie rezerw osobowych, kandydatów na podoficerów wojsk lądowych, prowadzenie kursów specjalistycznych dla podoficerów oraz szkolenie specjalistów Wojsk Lądowych.
Insygnia.
Na podstawie Decyzji Nr 74/MON z 30 marca 2017 roku w Centrum została wprowadzona odznaka pamiątkowa, oznaka rozpoznawcza oraz proporczyk na beret.
Decyzją Nr 142/MON z 10 października 2018 roku, został wprowadzony proporzec rozpoznawczy Komendanta Centrum Szkolenia Artylerii 
i Uzbrojenia.
Struktura organizacyjna.
Organizacją kieruje komendant CSAiU, mający do pomocy zastępcę komendanta. Instytucja podzielona jest na trzy typy komórek organizacyjnych:
Nauka i szkolenie w CSAiU.
W ramach struktur naukowych i szkoleniowych CSAiU funkcjonują następujące szczeble:

</doc>
<doc id="1807219" url="https://pl.wikipedia.org/wiki?curid=1807219" title="Niżnie Gerlachowskie Wrótka">
Niżnie Gerlachowskie Wrótka

Niżnie Gerlachowskie Wrótka, także Niżnie Gierlachowskie Wrótka (słow. "Štrbina za Kotlovým štítom") – przełączka znajdująca się w masywie Gerlacha w słowackiej części Tatr Wysokich. Oddziela ona Pośredni Gerlach (dokładnie mało wybitną Gerlachowską Czubę) od wierzchołka Małego Gerlacha. Północno-wschodnie stoki opadają do Żlebu Karczmarza w Dolinie Wielickiej, południowo-zachodnie do Batyżowieckiego Żlebu. 
Podobnie jak na okoliczne obiekty, i na nią nie prowadzą żadne znakowane szlaki turystyczne. Jest dostępna jedynie dla taterników.
Polska nazwa Niżnich Gerlachowskich Wrótek pochodzi od Gerlacha i położenia najniżej z trzech Gerlachowskich Wrótek. Nazwa słowacka wywodzi się natomiast od sąsiedniego Małego Gerlacha ("Kotlový štít").
Pierwsze wejścia na siodło Niżnich Gerlachowskich Wrótek nie są udokumentowane, zapewne miały miejsce podczas pierwszych wejść na Gerlach.

</doc>
<doc id="1807221" url="https://pl.wikipedia.org/wiki?curid=1807221" title="Okręg wyborczy Matabeleland">
Okręg wyborczy Matabeleland

Okręg wyborczy Matabeleland powstał w 1899 i był jednym z dwóch pierwszych okręgów wyborczych do południoworodezyjskiej Rady Ustawodawczej. Wysyłał do niej dwóch przedstawicieli. W 1905 r. został włączony do okręgu Zachód.

</doc>
<doc id="1807227" url="https://pl.wikipedia.org/wiki?curid=1807227" title="Vugi">
Vugi

Vugi – jeden z typów morfologicznych porów w meteorytach kamiennych. Vugi tworzą sieć nieregularnych wolnych przestrzeni powstałych wyniku intensywnego wydzielania się gazów podczas procesów udarowych (zderzeń). Powierzchnie komór i kanalików pokrywają często produkty wtórnej krystalizacji przemieszczających się tam aerozoli. Vugi występujące w meteorytach związane są często z krystalizacja troilitu.

</doc>
<doc id="1807232" url="https://pl.wikipedia.org/wiki?curid=1807232" title="ImageShack">
ImageShack

ImageShack – strona internetowa oferująca niegdyś darmowy, a od 17 stycznia 2014 płatny hosting grafiki. Serwis został uruchomiony w listopadzie 2003 roku.

</doc>
<doc id="1807235" url="https://pl.wikipedia.org/wiki?curid=1807235" title="Friedrich von Amerling">
Friedrich von Amerling

Friedrich von Amerling (ur. 14 kwietnia 1803 w Wiedniu, zm. 14 stycznia 1887 tamże) – austriacki malarz portrecista.
Życie i twórczość.
Urodził się w rodzinie rzemieślniczej, jego ojciec był złotnikiem. Studiował na wiedeńskiej Akademii Sztuk Pięknych w latach 1815 – 1824, początkowo pod kierunkiem konserwatywnego malarza historycznego Huberta Maurera (1738-1818). Kolejne dwa lata kontynuował naukę w Pradze, w 1827 wyjechał do Londynu, gdzie znalazł się pod wpływem twórczości Thomasa Lawrence`a. W kolejnych latach odwiedził Paryż i Rzym, by w 1828 na stałe osiedlić się w Wiedniu.
Jego pierwszym poważnym zleceniem był reprezentacyjny portret cesarza Franciszka II Habsburga. Praca została dobrze przyjęta, a artysta na kolejne 20. lat stał się czołowym portrecistą wiedeńskim. Malował władców, arystokrację, bogate mieszczaństwo i artystów. O jego popularności świadczy fakt, że posiadanie portretu wykonanego przez niego uważane było w połowie XIX w. za oznakę przynależności do elity towarzyskiej. Artysta malował również sceny rodzajowe, najczęściej z udziałem młodych kobiet i dzieci, chętnie nawiązywał do motywów orientalnych. Krytycy zwracali uwagę na ponadczasowość jego przedstawień i indywidualne traktowanie portretowanych osób. Malarz pozostawił po sobie ponad 1000 dzieł, które stanowią obecnie cenny materiał ikonograficzny epoki.
Friedrich von Amerling był w latach 1835-1880 malarzem nadwornym Habsburgów, wśród licznych odznaczeń i wyróżnień otrzymał m.in. Order Żelaznej Korony, a w 1878 tytuł szlachecki. Był człowiekiem majętnym, posiadał m.in. pałac Gumpendorf przy Mollardgasse w Wiedniu i kolekcję dzieł sztuki. Czterokrotnie zawierał związek małżeński, dwie żony mu zmarły, z jedną wziął rozwód, a ostatnia go przeżyła. Jego córka Wilhelmina w 1892 wyszła za mąż za znanego polityka staroruskiego Ksenofonta Ochrynowycza. Po śmierci został pochowany w grobie honorowym w sektorze 14 A na Cmentarzu Centralnym w Wiedniu, nagrobek i umieszczony w parku miejskim pomnik zaprojektował Johannes Benk. 
W 1887 jedną z wiedeńskich ulic nazwano jego imieniem (Amerlingstraße). W 1948 i 2008 austriacka poczta wydała znaczki pocztowe upamiętniające twórczość Amerlinga. Na licytacji w 2008 obraz "Mädchen mit Strohhut" ("Dziewczyna w słomkowym kapeluszu") został sprzedany za 1 502 300 euro

</doc>
<doc id="1807236" url="https://pl.wikipedia.org/wiki?curid=1807236" title="Toporzyk (przystanek kolejowy)">
Toporzyk (przystanek kolejowy)

Toporzyk – nieistniejący przystanek osobowy w Toporzyku w Polsce, w województwie zachodniopomorskim, w powiecie świdwińskim, w gminie Połczyn-Zdrój.

</doc>
<doc id="1807238" url="https://pl.wikipedia.org/wiki?curid=1807238" title="Koalicja AWS-UW">
Koalicja AWS-UW

Koalicja AWS-UW – centroprawicowa koalicja rządowa powstała po zwycięskich dla Akcji Wyborczej „Solidarność” wyborach parlamentarnych z dnia 21 września 1997. Formalnym początkiem współpracy AWS z Unią Wolności było podpisanie umowy koalicyjnej w dniu 11 listopada 1997. Koalicja nie dotrwała jednak do wyborów w 2001 roku – zakończenie współpracy nastąpiło 6 czerwca 2000.
Utworzenie rządu koalicyjnego.
Utworzenie rządu centroprawicowego wydawało się prawdopodobne już bezpośrednio po wyborach, zważywszy na dobry wynik Unii Wolności i słabą pozycję ROP. Koalicja AWS z UW gwarantować miała większość parlamentarną opartą na współpracy sił postsolidarnościowych, nie byłaby jednak w stanie odrzucać weta prezydenckiego. Na początku października rozpoczęły się rokowania liderów AWS i UW, a w połowie miesiąca na kandydata na premiera wyznaczono Jerzego Buzka. 20 października Marszałkiem Sejmu został Maciej Płażyński (AWS), a 21 października na stanowisko Marszałka Senatu powołano Alicję Grześkowiak (AWS). 31 października zaprzysiężony został rząd Jerzego Buzka. Funkcje wicepremierów przypadły Januszowi Tomaszewskiemu z AWS oraz Leszkowi Balcerowiczowi z UW. 11 listopada nastąpiło podpisanie ostatecznej wersji umowy koalicyjnej. W tym samym dniu Sejm wyraził wotum zaufania wobec nowej Rady Ministrów. "Za" głosowali niemal wszyscy posłowie AWS i UW oraz dwóch posłów SLD i dwóch niezrzeszonych. "Przeciw" zagłosowało 147 posłów z SLD i 26 z PSL. Posłowie ROP nie głosowali.
Funkcjonowanie koalicji.
Jeden z pierwszych sporów związanych z koalicją dotyczył powołania Hanny Suchockiej z UW na stanowisko ministra sprawiedliwości}. Spotkało się to z protestami Jarosława Kaczyńskiego (PC/AWS), który postanowił odejść z kierownictwa AWS i pozostał posłem niezależnym. Kolejne spory wiązały się z brakiem spójności koalicjantów podczas głosowań, m.in. przy próbie odrzucenia weta Aleksandra Kwaśniewskiego wobec nowelizacji prawa dotyczącego tzw. wychowania seksualnego. Odrębne od koalicyjnego okazało się także stanowisko części posłów UW w przypadku ustawy antyaborcyjnej. M.in. Jacek Kuroń i Władysław Frasyniuk opowiedzieli się przeciwko przyjęciu przez Sejm orzeczenia Trybunału Konstytucyjnego z maja 1997, uznającego uprzednią liberalizację ustawy za sprzeczną z konstytucją. Osobny spór powstał również przy okazji reformy administracyjnej, gdy koalicjanci spierali się o liczbę województw. Sukcesem AWS-UW okazało się jednak przeprowadzenie przez Sejm ustawy o Instytucie Pamięci Narodowej, gdy zyskując poparcie PSL odrzucono kolejne weto prezydenckie. Sukcesem rządu koalicyjnego okazało się również doprowadzenie do włączenia Polski w struktury NATO oraz rozpoczęcie negocjacji związanych z przystąpieniem do Unii Europejskiej.
1 stycznia 1999 weszły w życie trzy spośród czterech reform systemowych przeprowadzonych przez rząd AWS-UW. Oprócz podziału administracyjnego zreorganizowano także system ubezpieczeń społecznych oraz służbę zdrowia. We wrześniu tego samego roku rozpoczęła się realizacja reformy systemu oświaty. Początkowe trudności z wprowadzeniem zmian oraz jednoczesna radykalizacja nastrojów na wsi przyczyniły się do spadku popularności rządzących. Dochodziło też do publicznej wzajemnej krytyki ze strony koalicjantów. Do szczególnego napięcia doszło na wiosnę 1999, gdy przy okazji zmian w składzie Rady Ministrów UW oskarżyła AWS o złamanie umowy koalicyjnej i próbę osłabienia pozycji UW. Powodem konfliktu było przede wszystkim zastąpienie Joanny Wnuk-Nazarowej z UW przez Andrzeja Zakrzewskiego (AWS). Ponadto przewodniczący klubu parlamentarnego UW zapowiedział, że jego ugrupowanie nie poprze kandydatury Mariana Krzaklewskiego w nadchodzących wyborach prezydenckich. Dodatkowo dochodziło do konfliktów między AWS i UW na szczeblu samorządowym, gdzie rozpadały się lokalne koalicje. Z kolei w październiku 1999 UW głosowała przeciwko ustawie dekomunizacyjnej forsowanej przez AWS.
Rozpad koalicji.
Kolejny kryzys w koalicji dał o sobie znać w 2000 roku, w związku z sytuacją w samorządzie warszawskim. Od marca 1999 prezydentem stolicy był wybrany głosami UW, AWS i SLD Paweł Piskorski. Próba jego reelekcji w lutym 2000 nie powiodła się, w związku z brakiem jednego głosu ze strony AWS. Następnie doszło do zawarcia porozumienia SLD-UW, które ponownie wybrało Piskorskiego, a także przegłosowało wybór nowego burmistrza gminy Warszawa-Centrum. Spotkało się to z reakcją wojewody mazowieckiego z AWS, który zaskarżył decyzję o wyborze burmistrza do NSA. W tej sytuacji premier postanowił wyznaczyć zarządcę komisarycznego, ale nie uratowało to koalicji, gdyż 27 maja 2000 ministrowie z Unii Wolności opuścili rząd. Fiaskiem zakończyły się rozmowy o odnowieniu porozumienia AWS-UW i wspólnej kandydaturze Krzaklewskiego na prezydenta i ostatecznie 6 czerwca 2000 koalicja zakończyła swoje funkcjonowanie.

</doc>
<doc id="1807239" url="https://pl.wikipedia.org/wiki?curid=1807239" title="Gostomysł">
Gostomysł



</doc>
<doc id="1807240" url="https://pl.wikipedia.org/wiki?curid=1807240" title="ﷴ">
ﷴ



</doc>
<doc id="1807243" url="https://pl.wikipedia.org/wiki?curid=1807243" title="Dobino Białogardzkie">
Dobino Białogardzkie

Dobino Białogardzkie – nieistniejący przystanek osobowy w Dobinie w Polsce, w województwie zachodniopomorskim, w powiecie świdwińskim, w gminie Połczyn-Zdrój.

</doc>
<doc id="1807248" url="https://pl.wikipedia.org/wiki?curid=1807248" title="Gostomysł (namiestnik Nowogrodu)">
Gostomysł (namiestnik Nowogrodu)

Gostomysł – półlegendarny namiestnik (posadnik) Nowogrodu z połowy IX wieku.
Nieznany źródłom staroruskim, wspomniany po raz pierwszy dopiero w XV-wiecznym latopisie sofijskim. Według pochodzącego z początku XVI wieku "Posłania" mnicha Spirydona Gostomysł w 842 roku miał zaprosić Ruryka do objęcia władzy w Nowogrodzie. Późniejsza tradycja przydała mu ojca Burywoja i uczyniła z niego dziadka Ruryka po kądzieli.
Historyczność Gostomysła jest kwestionowana. Nie wspomina o takiej postaci "Powieść minionych lat". Możliwe jednak, że był to jakiś wódz Słowienów nowogrodzkich w okresie formowania się wspólnoty plemiennej pod koniec IX wieku. Zdaniem Henryka Łowmiańskiego historyczny Gostomysł był namiestnikiem Nowogrodu około 990 roku i rządził w imieniu małoletniego Wyszesława Włodzimierzowicza.

</doc>
<doc id="1807250" url="https://pl.wikipedia.org/wiki?curid=1807250" title="Lwowska Narodowa Akademia Muzyczna">
Lwowska Narodowa Akademia Muzyczna

Lwowska Narodowa Akademia Muzyczna (ukr. Львівська національна музична академія імені Миколи Лисенка, przed wrześniem 1939 r. – Polskie Towarzystwo Muzyczne we Lwowie) – uczelnia muzyczna we Lwowie założona w 1838 roku.
Podczas okupacji Lwowa przez sowietów w 1939 r. władze radzieckie połączyły Wyższy Instytut Muzyczny im. Mykoły Łysenki, Konserwatorium Polskiego (wcześniej Galicyjskiego) Towarzystwa Muzycznego, Konserwatorium im. Karola Szymanowskiego, oraz Zakład Muzykologii Uniwersytetu Lwowskiego (rozwiązany 31 grudnia 1939 roku), tworząc Lwowskie Konserwatorium Państwowe im. Mykoły Łysenki.
Od 2007 Lwowska Narodowa Akademia Muzyczna im. Mykoły Łysenki.
Absolwenci i studenci uczelni.
Polacy:
Rosjanie:
Ukraińcy:
Żydzi:

</doc>
<doc id="1807251" url="https://pl.wikipedia.org/wiki?curid=1807251" title="Zajączkowo Połczyńskie">
Zajączkowo Połczyńskie

Zajączkowo Połczyńskie – nieistniejący przystanek osobowy w Zajączkowie w Polsce, w województwie zachodniopomorskim, w powiecie świdwińskim, w gminie Połczyn-Zdrój.

</doc>
<doc id="1807256" url="https://pl.wikipedia.org/wiki?curid=1807256" title="Joana Costa">
Joana Costa

Joana Costa (ur. 15 maja 1981 w São Paulo) – brazylijska lekkoatletka specjalizująca się w skoku o tyczce.

</doc>
<doc id="1807259" url="https://pl.wikipedia.org/wiki?curid=1807259" title="Abdelmajid Chetali">
Abdelmajid Chetali

Abdelmajid Chetali (ur. 4 lipca 1939) – tunezyjski piłkarz, a po zakończeniu kariery piłkarskiej trener.
Kariera klubowa.
Podczas kariery reprezentował barwy klubu Étoile Sportive du Sahel.
Kariera reprezentacyjna.
W 1960 Abdelmajid Chetali uczestniczył z reprezentacją Tunezji w Igrzyskach olimpijskich w Rzymie. Chetali wystąpił we wszystkich trzech, przegranych meczach grupowych z:reprezentacją Polski 1-6, reprezentacją Argentyny 1-2 i reprezentacją Danii 1-3.
Z reprezentacją Tunezji uczestniczył w przegranych eliminacjach do Mistrzostw Świata 1962.
Kariera trenerska.
Po zakończeniu kariery piłkarskiej został trenerem. W latach 1970-1975 prowadził Étoile Sportive du Sahel. Z Etoile zdobył Mistrzostwo Tunezji 1972 oraz dwukrotnie Puchar Tunezji w 1974 i 1975 roku.
Te sukcesy zaowocowały objęciem przez Chetaliego funkcji selekcjonera reprezentacji Tunezji. W 1977 awansował, po raz pierwszy w historii z Tunezją do Finałów Mistrzostw Świata 1978. Na turnieju w Argentynie Tunezyjczycy pokazali się z bardzo dobrej strony wygrywając z reprezentacją Meksyku 3-1, co było pierwszym zwycięstwem drużyny z Afryki w Mistrzostwach Świata, zremisowali z ówczesnymi mistrzami świata, z reprezentacją RFN 0-0 oraz minimalnie przegrali z ówczesnymi brązowymi medalistami MŚ, z reprezentacją Polski 0-1.

</doc>
<doc id="1807260" url="https://pl.wikipedia.org/wiki?curid=1807260" title="Odruch Landau">
Odruch Landau



</doc>
<doc id="1807263" url="https://pl.wikipedia.org/wiki?curid=1807263" title="Marcus Aurelius Cleander">
Marcus Aurelius Cleander

Marcus Aurelius Cleander (z gr. "Κλέανδρος" 'sławny mąż'; ur.?, zm. 190, Rzym) – niewolnik, następnie wyzwoleniec cesarski, z pochodzenia Frygijczyk, wpierw pokojowiec (łac. "cubicularius"), później prefekt pretorianów.
Odgrywał decydującą rolę na dworze Kommodusa od śmierci oskarżonego o spisek prefekta pretorianów Perennisa (185), do którego obalenia w znacznej mierze się przyczynił. Kolejnych prefektów zmieniano zgodnie z jego życzeniem.
W 188 po zgładzeniu prefekta pretorianów Ebutianusa sam zajął jego miejsce lub przejął jego wpływy, a prefektem pretorian został Niger.
Wykorzystując wielkie zaufanie cesarza, zbyt zajętego walkami gladiatorskimi by kierować państwem, Kleander sprzedawał stanowiska i urzędy, zaś zostawszy prefektem mianował jeszcze dwóch innych na to samo stanowisko; w ten sposób pierwszy raz w historii Imperium Rzymskiego było trzech prefektów pretoriańskich jednocześnie.
W 190 w czasie rozruchów jakie wybuchły w Rzymie na tle głodu – spowodowanego według jednych źródeł przez samego Kleandra dążącego jakoby do objęcia tronu, według innych przez jego rywala, ministra aprowizacji ("praefectus annonae") Papiriusza Dionizjusza – cesarz, aby uspokoić wzburzone tłumy, poświęcił swego faworyta i wydał go (wraz z jego rodziną i przyjaciółmi) na śmierć.

</doc>
<doc id="1807264" url="https://pl.wikipedia.org/wiki?curid=1807264" title="Suburban Tribe">
Suburban Tribe

Suburban Tribe – fiński zespół grający nu metal/metal alternatywny założony w 1994 r. Zespół składa się członków dwóch znanych fińskich zespołów thrash metalowych: Stone i Airdash. Początkowo nazwa zespołu zapisywana była „Sub-Urban Tribe”, ale w 2001 r. przybrała obecny kształt. Zespół zyskał na popularności gdy piosenka Suburban Tribe – „While The World Awaits” została wykorzystana w reality show Big Brother w 2006 r. Inny utwór – „Swallow” często pojawia się w fińskim programie Dudesons.

</doc>
<doc id="1807265" url="https://pl.wikipedia.org/wiki?curid=1807265" title="Odruch spadochronowy">
Odruch spadochronowy



</doc>
<doc id="1807280" url="https://pl.wikipedia.org/wiki?curid=1807280" title="Autosan Stokrotka">
Autosan Stokrotka



</doc>
<doc id="1807283" url="https://pl.wikipedia.org/wiki?curid=1807283" title="Błąd gruby">
Błąd gruby



</doc>
<doc id="1807284" url="https://pl.wikipedia.org/wiki?curid=1807284" title="15 Brygada Artylerii Armat">
15 Brygada Artylerii Armat



</doc>
<doc id="1807288" url="https://pl.wikipedia.org/wiki?curid=1807288" title="Danijar Üsönow">
Danijar Üsönow

Danijar Törökułowicz Üsönow, kirg. "Данияр Төрөкулович Үсөнов" (Danijar Toktogułowicz Usenow; ur. 9 marca 1960 we Frunze) – kirgiski polityk, wicepremier w latach 2005–2007, burmistrz Biszkeku w latach 2007–2008. Premier Kirgistanu od 21 października 2009 do 7 kwietnia 2010, zrezygnował ze stanowiska w czasie antyrządowej rewolucji w 2010.
Życiorys.
Danijar Üsönow urodził się w 1960 we Frunze (ob. Biszkek). W 1982 ukończył Politechnikę we Frunze. Od 1982 do 1984 odbywał służbę wojskową w armii radzieckiej. W latach 1984–1990 pracował jako inżynier na wydziale mechanizacji i automatyzacji w zakładzie przemysłowym w Karabałcie.
Na początku lat 90. XX w. rozpoczął karierę polityczną. W latach 1990–1992 był pierwszym wiceprzewodniczącym rady wykonawczej Karabałty. Jednocześnie, od 1990 do 1995 pełnił funkcję deputowanego Rady Miejskiej Karabałty oraz Rady Obwodu Czujskiego. W latach 1992–1993 był asystentem szefa administracji obwodu czujskiego oraz dyrektorem kirgisko-brytyjskiej spółki inwestycyjnej. Od 1994 do 1995 zajmował stanowisko dyrektora generalnego korporacji finansowo-przemysłowej "Eridan".
W latach 1995–2000 Üsönow wchodził w skład Zgromadzenia Legislacyjnego Kirgistanu. W styczniu 2000 został skazany wyrokiem sądu za naruszenie cielesności fizycznej. W marcu 2000 Sąd Najwyższy zakazał mu udziału w drugiej turze wyborów parlamentarnych. W tym samym miesiącu komisja wyborcza zakazała mu startu w wyborach prezydenckich z powodu nieprawidłowości w złożonym przez niego oświadczeniu majątkowym i podatkowym.
W czasie tulipanowej rewolucji Danijar Üsönow poparł Kurmanbeka Bakijewa. Od marca 2005 pełnił funkcję tymczasowego wicepremiera. 28 czerwca 2006 objął stanowisko wicepremiera ds. gospodarczych w rządzie premiera Feliksa Kułowa. Zajmował je do końca kadencji rządu w dniu 30 marca 2007. 10 października 2007 został mianowany przez prezydenta Kurmanbeka Bakijewa burmistrzem Biszkeku. Funkcję tę zajmował do 7 lipca 2008. 13 stycznia 2009 Üsönow objął stanowisko szefa administracji prezydenta Bakijewa.
Premier.
20 października 2009, po rezygnacji ze stanowiska premiera przez Igora Czudinowa z powodu prezydenckiego planu reformy strukturalnej administracji, rządząca partia Ak Dżoł nominowała Üsönowa na stanowisko nowego szefa rządu. Decyzję partii zaakceptował prezydent Bakijew. 21 października 2009 oficjalnie mianował Üsönowa na stanowisko premiera, a parlament zatwierdził tę kandydaturę.
6 kwietnia 2010 z powodu społecznego niezadowolenia polityką prezydenta Bakijewa doszło w Kirgistanie antyrządowych zamieszek pod przewodnictwem opozycji. 7 kwietnia 2010 demonstrujący rozpoczęli szturm siedziby prezydenta oraz zdobyli inne budynki administracji państwowej. Wojsko i służby bezpieczeństwa otworzyły ogień do protestujących, w wyniku czego zginęło co najmniej 75 osób, a ponad 1,5 tys. zostało rannych. Wieczorem, po zdobyciu pałacu prezydenckiego przez protestujących, premier Üsönow podał swój gabinet do dymisji. Władzę w państwie przejęła opozycja, która powołała rząd tymczasowy na czele Rozą Otunbajewą. Rząd ogłosił rozwiązanie parlamentu i przejęcie obowiązków prezydenta. Prezydent Bakijew zmuszony był uciekać na południe kraju, odmówił jednak rezygnacji z urzędu, oskarżając odpowiedzialnością za przemoc i śmierć obywateli opozycję.

</doc>
<doc id="1807290" url="https://pl.wikipedia.org/wiki?curid=1807290" title="Manikuagan">
Manikuagan



</doc>
<doc id="1807294" url="https://pl.wikipedia.org/wiki?curid=1807294" title="Granica Azja-Europa">
Granica Azja-Europa



</doc>
<doc id="1807297" url="https://pl.wikipedia.org/wiki?curid=1807297" title="Adolf Hölzel">
Adolf Hölzel

Adolf Hölzel (ur. 13 maja 1853 w Ołomuńcu, zm. 17 października 1934 w Stuttgarcie) – niemiecki malarz, impresjonista oraz abstrakcjonista.
Hölzel urodził się w rodzinie księgarskiej. Jego ojciec nie tylko handlował książkami, ale także zajmował się ich produkcją i zdobieniem. Młody Adolf miał w przyszłości odziedziczyć ten interes i poprowadzić go dalej. Dlatego też w wieku 15 lat rozpoczął terminowanie w zakładzie zecerskim w Gocie. Jednocześnie pobierał nauki w zakresie rysunku i malarstwa. Z biegiem czasu to właśnie sztuka bardziej go zajmowała niż przemysł drukarski.
W latach 1872–1873 studiował w Akademii Sztuk Pięknych w Wiedniu, a następnie w Monachium.
Po ukończeniu studiów wyjechał do Paryża, gdzie wielkie wrażenie wywarło na nim malarstwo impresjonistyczne, w tym też nurcie tworzył przez wiele lat.
W 1888 wraz z Ludwikiem Dillem, Arthurem Langhammerem oraz Fritzem von Uhde tworzyli kolonię artystyczną w Dachau.
Kolejne lata życia artysta poświęcił karierze naukowej. W 1906 został dziekanem Wydziału Kompozycji w Akademii Sztuk Pięknych w Stuttgarcie, a w latach 1916–1919 był rektorem tejże uczelni. Lata spędzone na uczelni poświęcił nie tylko pracy administracyjnej czy dydaktycznej, w tym czasie stale pracował nad „teorią koloru”. Prace te prowadziły go coraz bardziej w kierunku bezprzedmiotowej kompozycji barwnej. Od 1917 Hölzel tworzył już tylko abstrakcyjne obrazy złożone z barwnych plam, które nazywał „barwnymi dźwiękami”.
W efekcie swojej twórczości Adolf Hölzel uchodzi za jednego z prekursorów malarstwa abstrakcjonistycznego.

</doc>
<doc id="1807299" url="https://pl.wikipedia.org/wiki?curid=1807299" title="Jan Kubit">
Jan Kubit

Jan Kubit (ur. 21 listopada 1933 w Głowience, zm. 8 września 2014 w Warszawie) – polski polityk, poseł na Sejm PRL VII i VIII kadencji.
Życiorys.
Syn Jana i Stefanii. W 1956 uzyskał tytuł zawodowy inżyniera mechanika na Wydziale Budowy Maszyn Energetycznych Politechniki Charkowskiej. Był dyrektorem Elbląskiego Kombinatu Budowlanego.
W 1952 wstąpił do Polskiej Zjednoczonej Partii Robotniczej. Był sekretarzem oddziałowej organizacji partyjnej, podstawowej organizacji partyjnej i Komitetu Zakładowego PZPR w Zakładach Mechanicznych w Elblągu. Od 1978 zasiadał w Komitecie Wojewódzkim PZPR w Elblągu. W latach 1976–1985 pełnił mandat posła na Sejm PRL VII i VIII kadencji w okręgu elbląskim, zasiadając w Komisji Budownictwa i Przemysłu Materiałów Budowlanych oraz w Komisji Górnictwa, Energetyki i Chemii, a ponadto w VII kadencji Komisji Przemysłu Ciężkiego, Maszynowego i Hutnictwa, a w VIII kadencji w Komisji Planu Gospodarczego, Budżetu i Finansów.
Pochowany wraz z żoną Janiną z domu Chlebnikową (1925–2011) na cmentarzu komunalnym południowym w Warszawie.

</doc>
<doc id="1807300" url="https://pl.wikipedia.org/wiki?curid=1807300" title="Sobór św. Aleksandra Newskiego w Baku">
Sobór św. Aleksandra Newskiego w Baku

Sobór św. Aleksandra Newskiego w Baku – katedra Rosyjskiego Kościoła Prawosławnego w Baku wzniesiona w 1898 i zburzona przez władze stalinowskie w 1936. Była to największa świątynia prawosławna na terenie południowego Kaukazu wzniesiona w Imperium Rosyjskim.
Historia.
W 1878 gubernator Baku Walerian Pozen zwrócił się do Świętego Synodu z prośbą o wydzielenie środków na budowę nowego soboru prawosławnego w tym mieście. Jako lokalizację świątyni zaproponował plac po dawnym cmentarzu muzułmańskim. Wywołało to trwającą 10 lat debatę między władzami miejskimi i miejscową społecznością muzułmańską, po której wyznawcy islamu ostatecznie ustąpili. 8 października 1888 w obecności cara Aleksandra III i jego rodziny został położony kamień węgielny. Cerkwi nadano – podobnie jak wielu innym wznoszonym w tym okresie świątyniom w Rosji – wezwanie św. Aleksandra Newskiego. Autorami projektu budynku byli Robert Marfeld i Józef Gosławski. Wnętrze soboru było wzorowane na wystroju cerkwi na Placu Czerwonym w Moskwie oraz soboru Chrystusa Zbawiciela w tym mieście. Chociaż car przekazał znaczną sumę na budowę soboru, niezbędne było uzyskanie dodatkowych środków finansowych poprzez zbiórkę pośród mieszkańców Baku, którzy łącznie zebrali 200 tys. 10 tys. rubli przekazała również żydowska społeczność miasta. 
Po rewolucji październikowej cerkiew pozostawała ważnym ośrodkiem kultury rosyjskiej w mieście. Chcąc zredukować wpływ prawosławnego duchowieństwa na życie lokalnych Rosjan, władze radzieckie poleciły w 1936 wysadzić sobór w powietrze z użyciem dynamitu. Zniszczono również prawosławną kaplicę św. Bartłomieja. Na miejscu cerkwi znajduje się dziś szkoła muzyczna. 
Sobór miał 85 metrów długości, 55 – wysokości i 44 metry szerokości.

</doc>
<doc id="1807301" url="https://pl.wikipedia.org/wiki?curid=1807301" title="AWS-UW">
AWS-UW



</doc>
<doc id="1807307" url="https://pl.wikipedia.org/wiki?curid=1807307" title="Dobromiła Kulińska">
Dobromiła Kulińska

Dobromiła Kulińska (ur. 29 sierpnia 1934 w Sosnowcu) – polska polityk, posłanka na Sejm PRL VII i VIII kadencji.
Życiorys.
W 1956 uzyskała tytuł zawodowy inżyniera włókiennika na Politechnice Częstochowskiej. W 1961 wstąpiła do Polskiej Zjednoczonej Partii Robotniczej. Od 1969 zasiadała w egzekutywie Komitetu Powiatowego partii (do 1970) i w plenum Komitetu Miejskiego. W 1971 została sekretarzem ekonomicznym Komitetu Powiatowego. W latach 1974–1976 była radną Wojewódzkiej Rady Narodowej w Katowicach. W 1976 uzyskała mandat posłanki na Sejm PRL VII kadencji w okręgu Dąbrowa Górnicza. Zasiadała w Komisji Przemysłu Lekkiego. W 1980 uzyskała reelekcję w tym samym okręgu. Zasiadała w Komisji Przemysłu Lekkiego oraz w Komisji Przemysłu. Była posłanką do końca kadencji w 1985. Pracowała jako kierownik Wydziału Przędzalni w Zawierciańskich Zakładach Przemysłu Bawełnianego.

</doc>
<doc id="1807308" url="https://pl.wikipedia.org/wiki?curid=1807308" title="Neutralino">
Neutralino

Neutralino – nazwa dla supersymetrycznych fermionowych cząstek elementarnych, pozbawionych ładunku elektrycznego i silnego i będących w przybliżeniu stanami własnymi operatora masy, czyli względnie stabilnych.
W MSMS istnieją 4 supersymetryczne fermiony neutralne elektrycznie: bino, neutralne wino oraz dwa neutralne higsina&lt;ref name="hep-ph/9709356"&gt;&lt;/ref&gt; (w innych teoriach supersymetrycznych ich liczba może być inna). Cząstki te nie są jednak stanami własnymi masy, co oznacza, że podlegają ciągłym oscylacjom kwantowym przemieniając się w inne cząstki i nie ma większego sensu poszukiwać ich metodami eksperymentalnymi. Używa się ich zatem wyłącznie w rozważaniach teoretycznych.
W fizyce eksperymentalnej definiuje się natomiast odpowiednie superpozycje gaugin i higsin, które bardziej przypominają cząstkę w potocznym znaczeniu tego słowa. Neutralne elektrycznie cząstki tego rodzaju nazywa się neutralinami, natomiast cząstki naładowane to chargina.
Rodzaje neutralin.
W MSMS istnieją 4 rodzaje neutralin. Są one oznaczane literą chi: formula_1 (gdzie formula_2 przebiega wartości od 1 do 4).
Najlżejszym neutralinem w MSMS może być dla określonych parametrów niemal czyste fotino, bino, wino (winami byłyby też najlżejsze chargina.) lub higsino.
Istnienie neutralin mogą potwierdzić eksperymenty, które przygotowywane są w akceleratorze LHC oraz planowanym TESL. Przekroje czynne na produkcję neutralin dla energii progowej są jednak bardzo małe, takie jak dla oddziaływań słabych, czyli rzędu 0,01-0,1 pb.
Kosmologia.
Uważa się, że właśnie z neutralin składa się zimna ciemna materia, czyli materia, której składniki poruszają się wolno (mała energia kinetyczna oznacza niską temperaturę cząstki). Neutralino mogło powstać w czasie Wielkiego Wybuchu. Kandydatem na składnik ciemnej materii jest najlżejsze neutralino, które powinno być najlżejszą cząstką supersymetryczną i, jeśli parzystość R jest dokładną symetrią przyrody, być trwałe.
Wydanie internetowe PDG z 2013 roku podaje, że wykazano eksperymentalnie, że jeśli trwałe neutralino istnieje, to jego masa przekracza 46 GeV.

</doc>
<doc id="1807309" url="https://pl.wikipedia.org/wiki?curid=1807309" title="Romet">
Romet

Romet sp. z o.o., poprzednio Arkus &amp; Romet Group – polskie przedsiębiorstwo produkujące rowery marek Arkus, Delta, Romet i Univega. Kontynuator firmy i marki dawnych Zakładów Rowerowych „Romet”. Dział tej firmy, pod nazwą Romet Motors zajmuje się produkcją i sprzedażą w Polsce motorowerów, skuterów i motocykli marki Romet. Firma ze 100% polskim kapitałem. To aktualnie największy producent rowerów w Polsce, należy też do grona najważniejszych producentów rowerów w Europie. W swoich fabrykach produkuje rocznie ok. 400 tys. sztuk rowerów, co stanowi ⅓ całej produkcji w Polsce. Fabryki Romet zlokalizowane są w siedzibie głównej w Podgrodziu koło Dębicy oraz Jastrowiu na północy Polski wraz z centrum logistycznym w Kowalewie. Łączna ich powierzchnia to 65 tys. m². Znaczną część całej produkcji stanowi eksport rowerów na rynki Europy Zachodniej, między innymi do takich krajów jak: Niemcy, Wielka Brytania, Austria, Belgia, Szwecja, Hiszpania, Czechy. Aktualnie rowery z fabryki Romet sprzedawane są na 32 rynkach na świecie.
Historia.
1991 – 2005.
Początki Arkus &amp; Romet Group Sp. z o.o. sięgają 1991 roku. W tym czasie Wiesław Grzyb, przedsiębiorca związany z branżą rowerową, założył spółkę cywilną Arkus S.C. Początkowo działalność spółki obejmowała import rowerów ze Wschodu, głównie z Ukrainy. Spółka Arkus S.C stała się właścicielem terenu w Podgrodziu k. Dębicy, gdzie powstała pierwsza fabryka, w której pod koniec 1995 roku zaczęto produkować rowery. W 1999 roku Wiesław Grzyb kupił upadającą wtedy fabrykę Romet w Jastrowiu, specjalizującą się w produkcji rowerów dziecięcych i młodzieżowych, a rok później stał się właścicielem zakładów Romet w Kowalewie Wielkopolskim. Wiesław Grzyb zakupił również w tym czasie prawa do marki Romet oraz nazw modeli Jubilat i Wigry. W 2001 roku powstała spółka z ograniczoną odpowiedzialnością Arkus
2005 – 2011.
W 2005 roku prawa do znaków towarowych Romet, Jubilat i Wigry przejęła nowo założona spółka Arkus &amp; Romet Group sp. z.o.o., powstała z połączenia Arkus Sp. z o.o. i Fabryki Rowerów Romet – Jastrowie Sp. z o.o. Dwa lata później w Podgrodziu k. Dębicy otwarto sąsiadującą z fabryką rowerów, fabrykę produkującą skutery i motocykle marki Romet, działającą w ramach wyodrębnionej grupy Romet Motors. Pod koniec 2008 roku wznowiono sprzedaż rowerów pod marką Romet. W 2009 roku Arkus &amp; Romet Group sp. z.o.o. wprowadziła na rynek kolekcję rowerów Romet Bikes. Oznaczało to powrót na rynek rowerów ze znakiem pegaza. 2011 rok uznawany jest za symboliczną datę odrodzenia marki Romet. To wtedy w ofercie znalazło się najwięcej modeli rowerów od czasu powstania marki. Z kolei w 2010 roku zaprezentowano prototyp mikrosamochodu Romet 4E o napędzie elektrycznym, którego produkcja seryjna miała być rozpoczęta w 2011 roku.
2011 – obecnie.
Obecnie roczna produkcja Rometa ok. 400 tys. sztuk rowerów, co stanowi 1/3 całej produkcji w Polsce. Produkcja odbywa się na trzech niezależnych liniach montażowych przystosowanych do szerokiego asortymentu modeli i dodatkowej do produkcji specjalistycznych rowerów. Rowery produkowane są w Polsce – fabryki zlokalizowane są w siedzibie głównej w Podgrodziu k/Dębicy oraz Romet-Jastrowie na północy Polski wraz z centrum logistycznym w Kowalewie, łączna ich powierzchnia to 65 tys. m². Wcześniej ramy używane przez większość producentów rowerowych produkowane były poza Europą.
W 2022 roku Romet kupił sieć 45 wielkopowierzchniowych sklepów rowerowych Prorowery.pl. Firma otworzyła też przedstawicielstwo na Litwę, Łotwę i Estonię. 

</doc>
<doc id="1807310" url="https://pl.wikipedia.org/wiki?curid=1807310" title="Karla da Silva">
Karla da Silva

Karla da Silva (ur. 12 listopada 1984 w Osasco) – brazylijska lekkoatletka specjalizująca się w skoku o tyczce.

</doc>
<doc id="1807316" url="https://pl.wikipedia.org/wiki?curid=1807316" title="Zenona Kuranda">
Zenona Kuranda

Zenona Teofila Kuranda (ur. 20 grudnia 1939 w Strumianach, zm. 6 listopada 2022 w Busku-Zdroju) – polska pielęgniarka, posłanka na Sejm PRL VII i VIII kadencji.
Życiorys.
W 1957 podjęła pracę w zawodzie pielęgniarki. Rozpoczęła studia matematyczne na Uniwersytecie Warszawskim, które przerwała. W 1966 wstąpiła do Polskiej Zjednoczonej Partii Robotniczej. W 1976 uzyskała mandat posłanki na Sejm PRL VII kadencji z okręgu Kielce. Zasiadała w Komisji Administracji, Gospodarki Terenowej i Ochrony Środowiska oraz w Komisji Zdrowia i Kultury Fizycznej. W 1980 uzyskała reelekcję w tym samym okręgu. Zasiadała w Komisji Administracji, Gospodarki Terenowej i Ochrony Środowiska, Komisji Zdrowia i Kultury Fizycznej, Komisji Polityki Społecznej, Zdrowia i Kultury Fizycznej oraz w Komisji Administracji, Gospodarki Przestrzennej i Ochrony Środowiska. W trakcie wykonywania mandatu posła ukończyła studia pielęgniarskie. Była przełożoną pielęgniarek w Zespole Opieki Zdrowotnej w Busku-Zdroju oraz pielęgniarką Terenowego Zespołu Opieki Paliatywnej w Busku.
Odznaczona Srebrnym Krzyżem Zasługi. W lipcu 2009 otrzymała Medal 90-lecia Polskiego Czerwonego Krzyża, a w 2019 nagrodę dla zasłużonej pielęgniarki.

</doc>
<doc id="1807319" url="https://pl.wikipedia.org/wiki?curid=1807319" title="Kościół św. Anny w Gibach">
Kościół św. Anny w Gibach

Kościół św. Anny w Gibach – pierwotnie molenna bezpopowców wzniesiona w 1912 w miejscowości Pogorzelec. Wieżę dobudowano w 1930. W latach 1913–1941 obiekt służył jako dom modlitwy staroobrzędowców. W czasie II wojny światowej uszkodzony; po wojnie odbudowany. Od 1982 po przeniesieniu na obecne miejsce i dostosowaniu do funkcji sakralnych pełni funkcję rzymskokatolickiego kościoła parafialnego.

</doc>
<doc id="1807321" url="https://pl.wikipedia.org/wiki?curid=1807321" title="Duwag">
Duwag



</doc>
<doc id="1807323" url="https://pl.wikipedia.org/wiki?curid=1807323" title="Sobór Świętych Niewiast Niosących Wonności w Baku">
Sobór Świętych Niewiast Niosących Wonności w Baku

Sobór Świętych Niewiast Niosących Wonności – prawosławny sobór w Baku, katedra eparchii bakijskiej Rosyjskiego Kościoła Prawosławnego.
Pierwsza cerkiew na miejscu soboru została wzniesiona w 1909. Budynek był drewniany i szybko został zastąpiony świątynią murowaną, na której budowę złożyli się prawosławni wierni z Baku. Cerkiew została zamknięta na początku lat 20. i zaadaptowana na magazyn, a następnie halę sportową. W styczniu 1990 w dzwonnicę świątyni uderzyły dwa pociski. Uszkodzony obiekt został w roku następnym zwrócony Rosyjskiemu Kościołowi Prawosławnemu. 
Po reaktywacji eparchii bakijskiej cerkiew została podniesiona do rangi jej katedry. Po zakończeniu prac remontowych patriarcha moskiewski Aleksy II uczynił świątynię soborem. Na początku XXI w. był ponownie odnawiany. 

</doc>
<doc id="1807329" url="https://pl.wikipedia.org/wiki?curid=1807329" title="Mariana McCarthy">
Mariana McCarthy

Mariana McCarthy (ur. 26 maja 1980) – kubańska lekkoatletka specjalizująca się w skoku o tyczce. Wielokrotna mistrzyni i rekordzistka kraju.

</doc>
<doc id="1807332" url="https://pl.wikipedia.org/wiki?curid=1807332" title="Qatar Athletic Super Grand Prix 2009">
Qatar Athletic Super Grand Prix 2009

Qatar Athletic Super Grand Prix 2009 – mityng lekkoatletyczny, który został rozegrany 8 maja na stadionie w stolicy Kataru – Dosze. Zawody były zaliczane do cyklu World Athletics Tour i posiadały rangę Super Grand Prix IAAF.

</doc>
<doc id="1807334" url="https://pl.wikipedia.org/wiki?curid=1807334" title="Skander Souayah">
Skander Souayah

Skander Souayah (arab. سكندر سويح) (ur. 20 listopada 1972
roku w Sfaxie) – były tunezyjski piłkarz występujący na pozycji pomocnika.
Kariera klubowa.
Skander Souayah zawodową karierę rozpoczynał w 1992 roku w CS Sfaxien. W zespole tym występował przez kolejne dziewięć lat. Z klubem ze Sfaxu zdobył mistrzostwo Tunezji w 1995, puchar Tunezji 1995, Puchar CAF 1998. W 2001 przeszedł do najlepszego tunezyjskiego klubu Espérance Tunis, w którym grał do 2005 roku. Z klubem z Tunisu trzykrotnie zdobył mistrzostwo Tunezji w 2002, 2003 i 2004. Karierę zakończył w 2005 roku.
W marcu 2002 Souayah został zdyskwalifikowany przez FIFA na sześć miesięcy za stosowanie dopingu.
Kariera reprezentacyjna.
W reprezentacji Tunezji Skander Souayah zadebiutował w 1994 roku. W tym samym roku uczestniczył w Pucharze Narodów Afryki.
W 1998 Skander Souayah wystąpił na Mistrzostwach Świata, na których zespół prowadzony przez Henryka Kasperczaka nie wyszedł z grupy i odpadł z turnieju. Na imprezie tej Souayah zagrał we wszystkich trzech meczach grupowych. W spotkaniu z reprezentacją Rumunii zdobył jedyną bramkę dla Tunezji w Mundialu.

</doc>
<doc id="1807335" url="https://pl.wikipedia.org/wiki?curid=1807335" title="Gościeradowiec">
Gościeradowiec

Gościeradowiec ("Równica", "Gościradowiec") – bystry potok w masywie Równicy w Beskidzie Śląskim, prawobrzeżny dopływ Wisły. Długość 2,8 km, średni spadek ok. 15%. Źródła na zachodnich stokach Równicy na wysokości 810 m n.p.m., tuż pod grzbietem opadającym od szczytu Równicy ku Lipowskiemu Groniowi. Spływa ku zachodowi przez dzielnicę Ustronia Zawodzie i uchodzi do Wisły tuż powyżej mostu w centrum Ustronia.
W dolinie potoku znajdują się dwa źródła wód żelazistych.
Doliną Gościeradowca biegnie czerwony szlak turystyczny z Ustronia na Równicę (fragment Głównego Szlaku Beskidzkiego).

</doc>
<doc id="1807336" url="https://pl.wikipedia.org/wiki?curid=1807336" title="Reprezentacja Tunezji w piłce siatkowej mężczyzn">
Reprezentacja Tunezji w piłce siatkowej mężczyzn

Reprezentacja Tunezji – narodowa reprezentacja tego kraju, reprezentująca go na arenie międzynarodowej. Trenerem kadry jest Włoch Antonio Giacobbe.
Skład reprezentacji na Mistrzostwa Świata w Piłce Siatkowej Mężczyzn 2022.
Trener: Antonio Giacobbe
Sukcesy.
Mistrzostwa Afryki:
Igrzyska Afrykańskie:

</doc>
<doc id="1807338" url="https://pl.wikipedia.org/wiki?curid=1807338" title="Trajan Decjusz">
Trajan Decjusz



</doc>
<doc id="1807339" url="https://pl.wikipedia.org/wiki?curid=1807339" title="Pierre Vaultier">
Pierre Vaultier

Pierre Vaultier (ur. 24 czerwca 1987 w Briançon) − francuski snowboardzista, dwukrotny mistrz olimpijski, mistrz świata.
Kariera.
Na arenie międzynarodowej zadebiutował 23 marca 2001 roku podczas konkursu Pucharu FIS w Tignes, zajmując 60. miejsce w snowcrosie. W 2005 roku wystartował na mistrzostwach świata juniorów w Zermatt, zdobywając brązowy medal w tej konkurencji. Podczas rozgrywanych dwa lata później mistrzostw świata juniorów w Bad Gastein zajął ósmą pozycję.
W zawodach Pucharu Świata zadebiutował 17 września 2005 roku w Valle Nevado, zajmując 14. miejsce w snowcrosie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 9 grudnia 2005 roku w Whistler, kończąc rywalizację na drugiej pozycji. W zawodach tych rozdzielił Kanadyjczyka Jaseya-Jaya Andersona i Setha Wescotta z USA. Najlepsze wyniki osiągnął w sezonach 2007/2008, 2009/2010, 2011/2012, 2015/2016, 2016/2017 i 2017/2018, kiedy zwyciężał w klasyfikacji snowcrossu. W tej samej klasyfikacji był też drugi w sezonie 2010/2011 oraz trzeci w sezonie 2006/2007. Ponadto w sezonie 2009/2010 był drugi w klasyfikacji generalnej, a w sezonie 2007/2008 był trzeci.
Podczas igrzysk olimpijskich w Turynie wystartował w snowcrossie, zajmując 35. miejsce. Na rozgrywanych cztery lata później igrzyskach w Vancouver był dziewiąty, a podczas igrzysk w Soczi w 2014 roku zdobył złoty medal. W zawodach tych wyprzedził Rosjanina Nikołaja Olunina i Alexa Deibolda z USA. Zwyciężył także na mistrzostwach świata w Sierra Nevada w 2017 roku, pokonując Hiszpana Lucasa Eguibara i Alexa Pullina z Australii. Podczas rozgrywanych cztery lata wcześniej mistrzostw świata w Stoneham był czwarty, przegrywając walkę o podium ze Stianem Sivertzenem z Norwegii. Był też między innymi piąty na mistrzostwach świata w La Molina w 2011 roku. W 2018 obronił tytuł mistrza olimpijskiego. Wielokrotnie zwyciężał w zawodach Pucharu Świata. Jest też czterokrotnym mistrzem Francji w snowcrossie (2005, 2007, 2010 i 2016). W grudniu 2020 roku ogłosił zakończenie sportowej kariery.

</doc>
<doc id="1807347" url="https://pl.wikipedia.org/wiki?curid=1807347" title="Stanisław Mniszek">
Stanisław Mniszek

Stanisław Mniszek z Burzenina herbu Ogończyk (zm. ok. 1679) – jezuita, filozof, teolog, pedagog, misjonarz w Persji, wykładowca, wicerektor i rektor Kolegium Jezuickiego w Barze 1647-1657, pierwszy rektor Kolegium Jezuickiego w Krośnie do 1679.
Życiorys.
Przodkowie jego rodu zostali nobilitowani w Polsce w 1598, za męstwo w walcem z wrogiem, jakim wykazał się m.in. Piotr Mniszek, prawdopodobnie ojciec Stanisława Mniszka.
Stanisław Mniszek wstąpił do zakonu jezuitów i otrzymał święcenia kapłańskie. Wiele podróżował. Był misjonarzem w Persji i w Turcji.
Po powrocie do Polski, pracował w szkolnictwie jezuickim. Był wicerektorem i rektorem Kolegium Jezuickiego w Barze w latach 1647-1657. Po wybudowaniu Kolegium Jezuickiego w Krośnie w latach 1660 - 1667, został rektorem i wykładowcą. Funkcję zarządzania uczelnią z przerwami sprawował do 1679. W 1664 był też kapelanem u hetmana wielkiego koronnego Stanisława Rewery-Potockiego.

</doc>
<doc id="1807350" url="https://pl.wikipedia.org/wiki?curid=1807350" title="201 Pułk Artylerii Ciężkiej">
201 Pułk Artylerii Ciężkiej



</doc>
<doc id="1807353" url="https://pl.wikipedia.org/wiki?curid=1807353" title="Joonas Kylmakorpi">
Joonas Kylmakorpi



</doc>
<doc id="1807357" url="https://pl.wikipedia.org/wiki?curid=1807357" title="Fiodor Bruni">
Fiodor Bruni

Fiodor Antonowicz Bruni, ros. Фёдор Антонович Бруни, wł. Fidelio Bruni (ur. 10 czerwca 1799 w Mediolanie, zm. 11 września 1875 w Petersburgu) – rosyjski malarz pochodzenia włoskiego.
Urodził się w Mediolanie w rodzinie szwajcarskich Włochów. Jego ojciec, Antonio Bruni, był malarzem i konserwatorem fresków. W 1807 przybył do Rosji. Wykonywał prace w Pałacu Michajłowskim w Sankt Petersburgu, aby następnie przenieść się do Moskwy, gdzie wykonywał liczne prace na zlecenie kniazia Kurakina. Młody Fidelio za namową ojca w wieku zaledwie 10 lat zaczął pobierać lekcje malarstwa pod okiem wybitnych akademików w Akademii Sztuk Pięknych w Sankt Petersburgu. Z czasem zaczął używać rosyjskiego imienia Fiodor.
Był reprezentantem akademizmu. Do jego najbardziej znanych prac należą: „Śmierć Kamili, siostry Horacjusza” (1824), „Wąż miedziany” (1827–1841), Chrystus w Ogrodzie Getsemani. W latach 1841–1845 namalował 25 obrazów dla Soboru św. Izaaka (obecnie znajdują się w Muzeum Rosyjskim w Sankt Petersburgu).
W 1855 został mianowany rektorem Akademii Sztuk Pięknych w Petersburgu na Wydziale Malarstwa i Rzeźby. Funkcję tę sprawował do 1871. Do końca życia piastował stanowisko honorowego członka Akademii Sztuk w Mediolanie i Bolonii oraz profesora honorowego Akademii Sztuk Pięknych we Florencji i Akademii św. Łukasza w Rzymie.
Zmarł 11 września 1875 w Sankt Petersburgu. Pozostawił po sobie córkę Heloizę.

</doc>
<doc id="1807361" url="https://pl.wikipedia.org/wiki?curid=1807361" title="Elizaweta Tiszczenko">
Elizaweta Tiszczenko



</doc>
<doc id="1807362" url="https://pl.wikipedia.org/wiki?curid=1807362" title="Obrona Hajnówki">
Obrona Hajnówki

Obrona Hajnówki – potyczka 3 pułku strzelców konnych im. Stefana Czarnieckiego z niemieckimi oddziałami pancernymi i piechoty III Korpusu Pancernego, która miała miejsce 17 września 1939 r.
Przebieg bitwy.
16 września.
We wsi Lipiny zatrzymał się 3 pułk strzelców konnych im. Hetmana Stefana Czarnieckiego. Od zachodniego krańca Hajnówki pułk osłaniał oddział rtm. Mieczysława Pająka. Linia obrony ciągnęła się od ul. Targowej (Wierobieja) do dzielnicy Placówka (ok. 1 km). W osłonie brały udział załogi trzech ciężkich karabinów maszynowych dowodzonych przez kaprali Bolesława Bierwiaczonka, Adama Gryko i Kazimierza Ładę oraz działka p.panc dowodzonego przez kpr. Rydzewskiego oraz strzelcy konni.
17 września.
Wczesnym ranem czołgi i piechota III Korpusu Pancernego przypuścili szturm na umocnienia wojska polskiego. Na ul. Lipowej kpr. B. Bierwiaczonek z załogą działka p.panc. zniszczył dwa czołgi niemieckie. Następne dwa na skrzyżowaniu ulic Lipowej i St. Batorego. Kapral Bierwiaczonek zostaje ciężko ranny. Strzelcy konni wycofali się z dzielnicy Placówka w kierunku wsi Lipiny. Niemcy zajęli Hajnówkę i rozpoczęli ostrzał artyleryjski miejsca postoju 3 pułku strzelców konnych w Lipinach.

</doc>
<doc id="1807363" url="https://pl.wikipedia.org/wiki?curid=1807363" title="Aparat Kocha">
Aparat Kocha

Aparat Kocha - kocioł o podwójnym dnie, zamknięty pokrywą. Służy do przeprowadzania pasteryzacji i tyndalizacji, a także do dezynfekcji za pomocą pary wodnej przy normalnym ciśnieniu w temperaturze 100 °C. Źródłem pary jest woda znajdująca się na dnie kotła, podgrzewana przez system grzewczy. 

</doc>
<doc id="1807365" url="https://pl.wikipedia.org/wiki?curid=1807365" title="Mistrzostwa Europy w Piłce Siatkowej Mężczyzn 1971">
Mistrzostwa Europy w Piłce Siatkowej Mężczyzn 1971

VIII Mistrzostwa Europy w piłce siatkowej mężczyzn 1971 odbyły się we Włoszech między 23 września a 1 października 1971 roku. Mecze rozgrywane były w Ankonie, Bergamo, Bolonii, Imolii, Turynie, Modenie oraz w Mediolanie .
Tytuł sprzed czterech lat broniła reprezentacja Związku Radzieckiego, która ponownie wywalczyła mistrzostwo.
System rozgrywek.
Do turnieju zgłoszono 24 drużyny, lecz wzięło udział 22 (reprezentacja Albanii wycofała się po tym, jak okazało się, że będzie w grupie z reprezentacją ZSRR, natomiast reprezentacja Anglii nie przyjechała). Zespoły zostały rozdzielone na 6 grup. Do grupy finałowej awansowały zespoły, które wygrały swoje grupy. Najlepsza drużyna grupy zwycięzców zdobywała mistrzostwo. Zespoły z miejsc 2 walczyły ze sobą o miejsca od 7 do 12, zespoły z miejsc 3 o 13-17, natomiast zespoły z ostatnich miejsc walczyły ze sobą o miejsca od 18-22.
Faza kwalifikacyjna.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki
Grupa F.
Tabela
Wyniki
Faza finałowa.
Grupa dla miejsc 18-22.
Tabela
Wyniki
Grupa dla miejsc 13-17.
Tabela
Wyniki
Grupa dla miejsc 7-12.
Tabela
Wyniki
Grupa mistrzowska.
Tabela
Wyniki

</doc>
<doc id="1807366" url="https://pl.wikipedia.org/wiki?curid=1807366" title="Lille Metropole 2009">
Lille Metropole 2009

Lille Metropole 2009 – mityng lekkoatletyczny, który odbył się 30 czerwca we francuskim mieście Villeneuve-d’Ascq. Zawody zaliczane były do cyklu World Athletics Tour i posiadały rangę Area Permit Meetings.

</doc>
<doc id="1807367" url="https://pl.wikipedia.org/wiki?curid=1807367" title="Quelle">
Quelle



</doc>
<doc id="1807369" url="https://pl.wikipedia.org/wiki?curid=1807369" title="Rated R (album Rihanny)">
Rated R (album Rihanny)

Rated R – czwarty album studyjny barbadoskiej piosenkarki Rihanny. Został wydany 23 listopada 2009 roku przez wytwórnię Def Jam Recordings. Datę wydania albumu artystka umieściła na swoim oficjalnym blogu pisząc: „Koniec czekania. 23 listopada 09”. Sesje nagraniowe rozpoczęły się w kwietniu 2009 roku i odbywały się w wielu studiach nagraniowych w Stanach Zjednoczonych, jak i w Europie. Rihanna, jako producent wykonawczy, wspólnie z Jayem-Z i Antonim „L.A.” Reidem podjęli się pracy m.in. z takimi osobami jak: Chase &amp; Status, StarGate, The-Dream, Ne-Yo i Brian Kennedy. Album zawiera duety z Jeezym, will.i.am’em, Timberlakiem, a Slash zagrał na gitarze „Rockstar 101”.
Muzycznie "Rated R "różni się od wydanego w 2007 roku "Good Girl Gone Bad, "zawierając zwolnione tempo i więcej ballad. Stworzony po napaści przez Browna album, tworzy ciemną atmosferę na płycie oraz zawiera mroczniejszy ton i teksty. Ponadto zawiera elementy hip hopu, rocka i dubstepu. Posiada również takie gatunki jak: dancehall w „Rude Boy” i muzykę latynoską w „Te Amo”. "Rated R "otrzymał bardzo pozytywne recenzje od krytyków muzycznych, którzy pochwalili dojrzałość Rihanny, nazywając album najbardziej warstwowym i emocjonalnym albumem jaki kiedykolwiek stworzyła. Płyta zadebiutowała na pozycji czwartej "Billboard 200", ze sprzedażą 181 tys. kopii w pierwszym tygodniu.
Z albumu pochodzi sześć singli. Tzw. „prowadzącym” został utwór „Russian Roulette”, który osiągnął pozycję w pierwszej dziesiątce w siedemnastu krajach świata, w tym pierwszą w Norwegii i Szwajcarii. Drugi singiel, „Hard” znalazł się na miejscu dziewiątym Billboard Hot 100, stając się jednocześnie trzynastym utworem Rihanny w pierwszej dziesiątce w Stanach Zjednoczonych. Trzecim singlem został „Wait Your Turn”, który nie osiągnął znaczących pozycji na listach przebojów, ale za to „Rude Boy”, czwarty singiel to najlepiej notowany singiel z płyty, dotarł do miejsca pierwszego w USA i w Australii. Ostatnie dwa single to „Rockstar 101” i „Te Amo”. W celu promocji albumu, Rihanna rozpoczęła swoją trzecią światową trasę koncertową, Last Girl on Earth Tour.
Tło.
Poprzedni album Rihanny "Good Girl Gone Bad" (2007) odniósł znaczący sukces i otrzymał ogólnie pochlebne recenzje. Album pojawił się pięć razy w pierwszej dziesiątce hitów, oraz zawiera trzy amerykańskie numery jeden. Utwór „Umbrella” okrzyknięto międzynarodowym singlem. W lutym 2009 roku Rihanna miała wystąpić na gali Grammy Awards 2009, ale jej występ został odwołany. Rihanna brała udział w sprzeczce z ówczesnym chłopakiem, wokalistą Chrisem Brownem, który został aresztowany pod zarzutem dokonania uszczerbku na zdrowiu Rihanny. W następnym miesiącu Brown został oskarżony o napaść. W czerwcu 2009 roku, po rozprawie sądowej, która miała miejsce 22 czerwca 2009 roku w Los Angeles Browna uznano za winnego. Otrzymał on pięć lat nadzoru kuratoryjnego. Po ataku tym, było wiele spekulacji czy nowy album będzie o nim. W wywiadzie dla MTV, Ne-Yo, który wielokrotnie współpracował z Rihanną wyjawił, że nie pisze piosenek o Brownie, gdyż uważa to za zbędne. Z kolei jeden z producentów, Chuck Harmony, powiedział, że nieważne jaki singiel wyda Rihanna, to i tak trzeba spojrzeć na niego, jak na piosenkę o Brownie.
Podczas wywiadu z Markiem Malkinem, podczas gali MTV Video Music Awards, Ne-Yo powiedział, że słuchacze powinni spodziewać się bardziej wściekłej Rihanny, niż na poprzednich albumach. Następnie w "In Touch Weekly" zdradził, że album jest zdecydowanie bardziej groźny, a całą produkcję opisał jako „wyzwolenie”. Z kolei Akon starał się powstrzymać Rihannę, próbując „rozjaśnić” krążek, twierdząc, że nie chce aby Rihanna stała się zła. Po osiągnięciu sukcesu przez "Good Girl Gone Bad, "Barbadoska chciała spróbować nowych brzmień, by nie zaliczano jej tylko do jednego gatunku muzycznego. Podczas jednego ze swoich koncertów Justin Timberlake powiedział, że "Rated R "to mikstura zupełnie nowych dźwięków i brzmień. „Złamała scenę muzyczną, dzięki ostatniej produkcji, to imponujące, że większość piosenek z płyty znalazła się na listach przebojów. I myślę, że najmądrzejszą rzeczą jaką teraz robi jest to, że nie stara się naśladować tego, co już zrobiła, ale robi krok do przodu”, wyjawił Timberlake.
Po wydaniu „Russian Roulette” reakcje fanów były mieszane. Harmony wyjawił, że piosenka ta nie odzwierciedla albumu, ale tylko wzrost Rihanny, jako artystki. W wywiadzie dla "Rap-Up", Tricky Stewart wyjawił, że współpracował z artystą o pseudonimie The-Dream nad produkcją albumu. Opisując album jako „ostry i o zwolnionym tempie muzycznym”, stwierdzając, że album w zupełności różni się od poprzednich. W lutym 2010 roku Rihanna pochwaliła swoją pracę, zapewniając, że „naprawdę lubię głębię tego albumu i jego brudy, a gdyby połączyć to z bardziej energiczną muzyką myślę, że powstałoby naprawdę udane małżeństwo. I sądzę, że to będziemy robić prawdopodobnie następnym razem”. Zapytana o najbardziej istotne piosenki dla niej powiedziała, że są to „Fire Bomb” i „Cold Case Love”.
Nagrywanie i produkcja.
Nagrania na płytę rozpoczęły się w kwietniu 2009 roku. Współpracowali z nią m.in. Chuck Harmony, The-Dream, Christopher „Tricky” Stewart, Chase &amp; Status, Demo, Stargate i Justin Timberlake. Rihanna chciałaby album zawierał mniej synthpopu i komercyjnego popu, który dostrzegalny jest na poprzednich albumach. W ten sposób wprowadzono więcej basu i gotyckiego stylu. We wczesnej fazie produkcji, piosenkarka rozpoczęła pracę z Adonisem Shropshirem, który stwierdził, że Barbadoska ma bardzo dużo pomysłów w ciągu kilku tygodni. Podjęła się także pracy z norweską grupą producencką o pseudonimie artystycznym Stargate, której członek wyraził, że „praca była bardzo cenna i inspirująca dla nas i nie sądzę, że powinniśmy mówić jeszcze o tytułach, które trafią na album, bo sami nie wiemy co jeszcze wybierzemy. To takie ekscytujące!” Ujawniono później, że grupa ta stworzyła duet Rihanny z kanadyjskim raperem Drakiem, jednak piosenka ta nie trafiła ostatecznie na album.
Rihanna pisała większość piosenek wspólnie z Timberlakiem i artystą o pseudonimie Ne-Yo, którzy pomogli jej przelać emocje na papier. W październiku 2009 roku Ne-Yo powiedział w imieniu Rihanny, że piosenkarka ma dużo rzeczy do powiedzenia na temat albumu, ale zachowa je w tajemnicy do czasu pojawienia się na rynku. Pracując razem, czuł, że Rihanna nie była tą samą dziewczyną, którą poznał wcześniej, komplementując jej wzrost jako artystki. Rihanna w doborze piosenek na płytę była bardzo surowa i perfekcyjna, miała wielką swobodę w wybieraniu kawałków, wybierając bardziej ponure piosenki. Ne-Yo i Harmony stworzyli singiel prowadzący z płyty, „Russian Roulette”, dodając do niego bardziej ciemniejszą i chorobliwą estetykę, na co Rihanna odpowiedziała pozytywnie, chcąc powielać taki styl na całym albumie.
Po przesłuchaniu „Saxon” w wykonaniu Nicki Minaj, a wyprodukowanego przez grupę Chase &amp; Status Rihanna wyraziła chęć na współpracę z nimi. Chase &amp; Status wspólnie z piosenkarką mieli kilkanaście sesji w studio w nieznanym miejscu. Grupa tworzyła utwory w klimacie dubstep, jednak pracę przerwano z powodu konfliktu, który stworzył się między duetem a Rihanną. W październiku 2009 roku piosenkarka zaczęła nagrywać z The-Dreamem i Stewartem, w wyniku współpracy wylecieli do Paryża by dokończyć nagrywanie. Trio stworzyło „Hard” i „Rockstar 101”. Jednak to „Hard” wyróżniał się z wszystkich utworów, bo zawierał w sobie „arogancję”. W utworze „Rockstar 101” Slash użyczył swoich umiejętności gitarowych, a w „Photographs” will.i.am umiejętności wokalnych. Ester Dean pomogła pisać czwarty singiel, „Rude Boy”. „The Last Song” było jedną z ostatnich piosenek tworzonych na album. Rihanna nagrała piosenkę w ciągu ostatnich dwunastu godzin od zakończenia pracy nad płytą. Wyjaśniła: „Dobra muszę to zrobić. Mam na to ostatnie dwanaście godzin. Właśnie wypiłam trochę czerwonego wina, przygaście światła w kabinie [nagraniowej] i zaśpiewam to!”
Muzyka i teksty.
"Rated R" posiada bardziej ciemną stronę i głębszy ton, niż poprzednie albumy Rihanny. Album jest głównie połączeniem pop i R&amp;B, ale zawiera także elementy rocka, hip hopu i dancehallu. Produkcję cechuje elegancki dźwięk w połączeniu z syntezatorami, solówkami gitarowymi, ciężkim beatem i harmonią wokalu. Utwory takie jak „G4L”, „Mad House” i „Wait Your Turn” zawierają dubstepowe wstawki, dudnienie basu i syntezatory w tle. Wydawnictwo posiada także inne gatunki muzyczne, jak jamajski dancehall w „Rude Boy” i muzykę latynoską w „Te Amo”. Rihanna omówiła produkcję albumu w magazynie "Glamour, "stwierdzając, że: „Piosenki są bardzo osobiste. To jest rock ‘n’ roll, ale naprawdę hip hop. I jeżeli Lil Wayne i Kings of Leon lubią mój album, to ja czuję się dobrze”.
Lirycznie wydawnictwo opowiada o ponurym widoku na miłość i dumie, dotyczącej wytrwałości i pokonywaniu przeciwności. Teksty są ponure, surowe i wściekłe, a piosenki poruszają temat wytrwałości, przeplatający się obrazami przemocy i brutalności. Liryka wyróżnia się także wulgaryzmami. Wielu dziennikarzy postrzega teksty jako aluzję do napaści na Rihannę, przez Chrisa Browna. Dziennikarz, Jon Parales napisał, że produkcja jednoznacznie nie opowiada o tym wydarzeniu, ale trudno to zignorować. Według pisarki Ann Powers, żal jest znaczącym tematem na płycie: „Piosenki na "Rated R" nie mają przepraszać za człowieka, który skrzywdził ją na poważnie, ale uznają inne emocje, które pochodzą z separacji nawet do partnera, który okazał się sprawcą. Uczucia te obejmują żal, tkliwość i głęboki smutek”.
Zdjęcia.
8 października 2009 roku Rihanna pozowała do zdjęć, które miały być wykorzystane do tworzenia okładki nowej płyty. Fotografie były robione w Berlinie pod okiem Ellen Von Unwerth. Piosenkarka była ubrana w obcisłe body w kolorze nude i wielkie białe futro. Fotografka stwierdziła, że piosenkarka chce zrobić „coś nowego dla wyglądu albumu” Ellen, która znana jest z wykonywania zdjęć do płyt: Janet Jackson "The Velvet Rope" (1997), Christiny Aguilery "Back to Basics" (2006) i Britney Spears "Blackout" (2007) powiedziała, że Rihanna była zaangażowana w sesję i była chętna pokonywać swoje granice. Okładka płyty została ujawniona w Internecie 27 października 2009 roku, na amerykańskiej stronie programu MTV. Rihanna na tym zdjęciu jest umalowana w stylu sado-maso, włosy ma uniesione do góry, a ubrana jest w skórę. Zdjęcie jest czarno-białe i zostało porównane do okładki Grace Jones z 1980 roku.
Stylizację do sesji zostały opracowane przez Simona Henwooda, który to był również dyrektorem kreatywnym kampanii promocyjnej. Simon wyjawił w wywiadzie dla MuuMse: „spędziliśmy dużo czasu na rozwijaniu pomysłów, udaliśmy się do Paryża na Paris for Fashion Week, spotkaliśmy się z projektantami, a tam usiadłem i wykonałem rysunki oraz kawałki strojów. Wszystko pochodzi z muzyki i jest to najbardziej osobisty album, który został wydany do tej pory i musi wyglądać tak, a nie inaczej”. Inspiracją do tworzenia stylizacji był film "The Omega Man" i książka "The Lathe of Heaven"". "„Chcieliśmy stworzyć jej osobisty świat, aby wszystko było ciemne jak sen, który byłby szansą na wyrażenie tych wszystkich emocji, bez niczego konkretnego”, wyjawił Henwood. Simon odpowiada także na grafikę, teledyski, spoty telewizyjne, a także przyczynił się do tworzenia kostiumów, scenografii i wizualizacji, podczas trasy, Last Girl on Earth Tour
Krytyka.
"Rated R" otrzymało generalnie pozytywne recenzje od krytyków muzycznych. Metacritic przydzielił notę 75 na 100 możliwych, na podstawie 21 recenzji. Ed Potton z The Times pochwalił album, oceniając go jako najlepszy, który dotychczas wydała, a Jody Rosen, z Rolling Stone, nazwał go jednym z najlepszych, które ukazały się w 2009 roku. Andy Kellman, dziennikarz z AllMusic powiedział, że "Rated R" to mocno przesadzony album, ale i „przekonujący” i wykonywany przekonująco przez Rihannę, która śpiewa o „wielu pamiętnych zdarzeniach”. Greg Kot z Chicago Tribune nazwał wydawnictwo „potężną, przenośną sztuką” i zapewnił, że Rihanna personalizuje się w sposób sugerujący, że miała bardziej kreatywne życie, niż na poprzednich płytach. Jon Pareles z The New York Times powiedział że, chociaż ta osobista płyta jest odważna, nie zagraża twórczości muzyki.
Ann Powers z Los Angeles Times' nazwała album „złożonym i fascynującym portretem”, który nadużywa kobiecej determinacji i emocji. Alex Macpherson z brytyjskiego magazynu Fact powiedział, że oprócz ciekawej muzyki, "Rated R", jako album, jest ważny dla Rihanny, która „chwyciła z powrotem kontrolę nad swoim publicznym życiem”. Sarah Rodman z The Boston Globe chwaliła płytę za krótkie spojrzenie zarówno na rozwój Rihanny jako artystki, jak i za „zbieg kultury ze sztuką pop”. Robert Christgau z MSN Music przyznał płycie dwugwiazdkowe wyróżnienie, chwaląc ją za „sympatyczny wysiłek konsumencki dostosowany do nadrzędnej estetyki lub indywidualnej wizji, który może dobrze się zjeść”. Przytoczył utwory „Hard” i „Rude Boy” podkreślając, że „dobro Rihanny skończyło się na rzecz wulkanu złej energii”.
Mieszanych recenzję przyznał Sean Fennessey z magazynu Spin, który czuł, że album nie pasuje do mocnych ballad opartych na bemolu, a gniew piosenek nie jest wystarczająco ukazany przez zbyt niski głos Rihanny. Ryan Dombal z Pitchfork Media powiedział, że jej „artystyczny aspiracje są obecnie na wyższym poziomie, niż jej zdolności”. Michaelangelo Matos z The A.V. Club opisał muzykę z płyty jako nadętą, a teksty przyrównał do „fragmentów sesji terapeutycznej”. Alexis Petridis z The Guardian skrytykowała aluzje, których można się doszukać, do napaści przez Chrisa Browna pisząc, że album nie oferuje niczego poza „wglądu w jej życie prywatne”.
Wyróżnienia.
Album znalazł się w pierwszej trójce najlepiej zrecenzowanych albumów 2009 roku. Leah Greenblatt, dziennikarka magazynu Entertainment Weekly w swojej liście najbardziej perfekcyjnych albumów 2009 roku, ogłosiła "Rated R" najlepszym. Greg Kot z Chicago Tribune umieścił produkcję na miejscu ósmym najlepszych płyt 2009 roku. Jonah Weiner ze Slate umieścił wydawnictwo na dziesiątym miejscu swojego notowania, nazywając Rihannę „jedyną kobietą, która ma kontrolę nad swoim popowym duchem”.
Promocja.
15 października 2009 roku na swojej oficjalnej stronie Rihanna oznajmiła premierę swojej płyty, obok tej notatki znajdowało się zdjęcie. Fotografia przedstawiała jedynie metalową literkę ‘R’, która to znajduje się na płycie Rihanny i na jej pierwszym oficjalnym singlu promującym. 20 października 2009 roku Barbadoska wykonała w radiu pierwszy singel z płyty.
Trasa.
Rihanna potwierdziła trasę Last Girl on Earth Tour dnia 3 grudnia w MTV News zapowiedziała, że trasa rozpocznie się w kwietniu 2010 roku. Bilety na trasę będą w sprzedaży od połowy grudnia 2009 roku. Wyznała na planie teledysku do „Hard”, że „to będzie światowa trasa... więc będzie to długa wycieczka”. 9 grudnia Rihanna zapowiedziała nowe daty na tournée.
Personel.
Źródło: AllMusic

</doc>
<doc id="1807371" url="https://pl.wikipedia.org/wiki?curid=1807371" title="FIS Cup w skokach narciarskich 2009/2010">
FIS Cup w skokach narciarskich 2009/2010

FIS Cup w skokach narciarskich 2009/2010 – 5. edycja FIS Cupu, która rozpoczęła się 10 lipca 2009 roku w Villach, a zakończyła 7 marca 2010 w Courchevel. W styczniu zostały rozegrane dwa konkursy w Szczyrku.
Klasyfikacja generalna.
"Stan po zakończeniu sezonu 2009/2010"

</doc>
<doc id="1807375" url="https://pl.wikipedia.org/wiki?curid=1807375" title="RevueFlex">
RevueFlex



</doc>
<doc id="1807379" url="https://pl.wikipedia.org/wiki?curid=1807379" title="Wiktor Lezerkiewicz">
Wiktor Lezerkiewicz

Wiktor Lezerkiewicz, po 1949 Victor Lewis (ur. 25 sierpnia 1919 w Krakowie, zm. 16 października 2009 w Nowym Jorku) – ocalony z Holocaustu przez Oskara Schindlera.
Życiorys.
Urodził się w Krakowie w rodzinie żydowskiej, jako syn Abrahama i Berty Lezerkiewiczów. Mieszkali przy ulicy Targowej 1, a ojciec Wiktora miał sklep z tekstyliami przy ulicy Rejtana 5. Miał czworo rodzeństwa. Był piłkarzem żydowskiego klubu Makkabi Kraków.
Podczas II wojny światowej został przesiedlony wraz z rodziną do krakowskiego getta. Podczas deportacji w październiku 1942 zostali wysłani do obozu zagłady w Bełżcu. Wiktor po przepiłowaniu metalowych krat pilnikiem, który miał ukryty w podeszwie, zdołał razem z bratem Leszkiem wyskoczyć przez okienko w wagonie. W obozie zginęli jego rodzice i 25-letnia siostra Greta. Następnie wrócił pieszo do getta w Krakowie. Po jego likwidacji w marcu 1943 trafił do obozu w Płaszowie. 
W październiku 1944 przy pomocy Oskara Schindlera został przetransportowany do obozu w Brunnlitz na Morawach. Pracował tam jako elektryk, mimo iż nigdy nim nie był. Należał do liczącej około 30 osób konspiracyjnej antynazistowskiej grupy zbrojnej, stworzonej z obawy, że wraz z nadejściem frontu wschodniego hitlerowcy mogą zwiększyć swą aktywność ludobójczą w obozach koncentracyjnych. Grupa była podzielona na pięć podgrup. Do grupy Lezerkiewicza należeli: Józef Lipschutz, Michał Medziuch, Szlomo Poźniak, Eli Dubnikow i Józef Jonas. Członkowie grupy przechodzili wewnątrz obozu przeszkolenie wojskowe w pełnej konspiracji oraz utrzymywali kontakt z czeską partyzantką. Oskar Schindler opuszczając obóz dostarczył grupie 9 karabinów i 10 pistoletów. 
Wiktor Lezerkiewicz wraz z innymi zatrudnionymi w fabryce doczekał wyzwolenia w maju 1945. Po zakończeniu wojny wrócił do Krakowa, gdzie w lipcu 1945 wziął ślub z Reginą Steiner, którego udzielił rabin Menasze Lewartow. W 1949 wraz z żoną wyemigrował do Stanów Zjednoczonych i założył VR Precision Corporation produkującą części do samolotów.
Zmarł w Nowym Jorku.

</doc>
<doc id="1807382" url="https://pl.wikipedia.org/wiki?curid=1807382" title="Victor Lewis">
Victor Lewis



</doc>
<doc id="1807383" url="https://pl.wikipedia.org/wiki?curid=1807383" title="Spiridon Danelis">
Spiridon Danelis

Spiridon (Spiros) Danelis, gr. Σπύρος Δανέλλης (ur. 28 stycznia 1955 w Heraklionie) – grecki polityk i samorządowiec, deputowany krajowy, poseł do Parlamentu Europejskiego VII kadencji.
Życiorys.
W 1979 ukończył studia z zakresu architektury na Uniwersytecie Florenckim. Pracował w zawodzie architekta, był członkiem samorządu zawodowego. Od 1988 do 1990 pełnił funkcję wiceprezydenta greckiej izby technicznej. W latach 1990–1996 zajmował różne stanowiska w administracji terytorialnej.
W latach 1996–2000 zasiadał w Parlamencie Hellenów, reprezentując radykalnie lewicowe ugrupowanie Sinaspismos. Później do 2002 był wiceprzewodniczącym rady nadzorczej stowarzyszenia na rzecz nowoczesnego społeczeństwa. W 2002 został burmistrzem Limin Chersonisu, w 2006 uzyskał reelekcję na to stanowisko.
W wyborach w czerwcu 2009 kandydował bez powodzenia do Parlamentu Europejskiego z ramienia Panhelleńskiego Ruchu Socjalistycznego (PASOK). Mandat objął jednak w październiku tego samego roku po rezygnacji powołanego w skład rządu Jorgosa Papakonstandinu. Przystąpił do grupy socjalistycznej.
W styczniu 2015 uzyskał mandat posła do Parlamentu Hellenów z ramienia To Potami, utrzymał go także we wrześniu tego samego roku.

</doc>
<doc id="1807386" url="https://pl.wikipedia.org/wiki?curid=1807386" title="Pośrednie Gerlachowskie Wrótka">
Pośrednie Gerlachowskie Wrótka

Pośrednie Gerlachowskie Wrótka, także Pośrednie Gierlachowskie Wrótka (słow. "Gerlachovská priehyba") – przełączka znajdująca się w masywie Gerlacha w słowackich Tatrach Wysokich. Jest ona jedną z dwóch przełączek odgraniczających Pośredni Gerlach od Małego Gerlacha (drugą przełączką są Niżnie Gerlachowskie Wrótka). Dokładnie oddziela ona Pośredni Gerlach od mało znaczącej Gerlachowskiej Czuby. Północno-wschodnie stoki opadają do Żlebu Karczmarza w Dolinie Wielickiej, południowo-zachodnie do Batyżowieckiego Żlebu.
Na siodło tejże przełączki nie prowadzą żadne znakowane szlaki turystyczne, jest ona dostępna jedynie dla taterników.
Pierwsze wejścia na Pośrednie Gerlachowskie Wrótka miały miejsce zapewne podczas pierwszych wejść na główny wierzchołek Gerlacha.

</doc>
<doc id="1807389" url="https://pl.wikipedia.org/wiki?curid=1807389" title="Pikobarn">
Pikobarn



</doc>
<doc id="1807401" url="https://pl.wikipedia.org/wiki?curid=1807401" title="Jefferson Medical College">
Jefferson Medical College



</doc>
<doc id="1807402" url="https://pl.wikipedia.org/wiki?curid=1807402" title="Capers">
Capers

Nazwisko Capers może odnosić się do:

</doc>
<doc id="1807413" url="https://pl.wikipedia.org/wiki?curid=1807413" title="Stadion Shafa">
Stadion Shafa



</doc>
<doc id="1807416" url="https://pl.wikipedia.org/wiki?curid=1807416" title="Nikolaos Salawrakos">
Nikolaos Salawrakos

Nikolaos Salawrakos, gr. Νικόλαος Σαλαβράκος (ur. 15 lutego 1946 w Kalamacie) – grecki polityk i prawnik, poseł do Parlamentu Europejskiego VII kadencji.
Życiorys.
Z wykształcenia prawnik, absolwent Uniwersytetu Narodowego im. Kapodistriasa w Atenach (1968). Zajął się prowadzeniem działalności zawodowej jako radca prawny w Atenach. Był m.in. dyrektorem w greckim narodowym banku hipotecznym. Pracował na kierowniczych stanowiskach w przedsiębiorstwie stoczniowym i branży hotelowej. Objął też funkcję wiceprezesa zarządu fundacji im. Jona Dragumisa.
W wyborach w czerwcu 2009 kandydował bez powodzenia do Parlamentu Europejskiego z ramienia Ludowego Zgromadzenia Prawosławnego (LAOS). Mandat objął jednak w październiku tego samego roku po rezygnacji wybranego do Parlamentu Hellenów Atanasiosa Plewrisa. Przystąpił do grupy Europa Wolności i Demokracji. W PE zasiadał do 2014. W 2019 został nowym przewodniczącym partii LAOS.

</doc>
<doc id="1807418" url="https://pl.wikipedia.org/wiki?curid=1807418" title="Nieśplik japoński">
Nieśplik japoński

Nieśplik japoński ("Eriobotrya japonica" (Thunb.) Lindl.) – gatunek drzew z rodziny różowatych ("Rosaceae") rosnący naturalnie w południowo-wschodnich Chinach. W polskiej literaturze określany również nazwami: miszpelnik japoński, groniweł japoński i kosmatka japońska. W handlu czasem znany pod nazwą lokwat lub szesek. W przeszłości utożsamiany z gatunkami z rodzaju "Mespilus", szczególnie z "Mespilus japonica". W Polsce nie jest uprawiany, sporadycznie można spotkać przetwory z owoców i preparaty lecznicze.
Odmiany uprawne.
W uprawie występuje bardzo wiele odmian, szacunkowo około 800, które podzielone są na dwie główne grupy: Grupa Chińska i Grupa Japońska, ale spotyka się także mniejsze grupy powstałe w innych krajach (np. Libańska lub Algierska). W Japonii znaczenie gospodarcze ma około 50 odmian. Do najczęściej spotykanych należą:

</doc>
<doc id="1807420" url="https://pl.wikipedia.org/wiki?curid=1807420" title="Charalambos Angurakis">
Charalambos Angurakis

Charalambos (Babis) Angurakis, gr. Χαράλαμπος (Μπάμπης) Αγγουράκης (ur. 19 stycznia 1951 w Bukareszcie, zm. 12 maja 2014) – grecki polityk i inżynier, działacz partyjny, poseł do Parlamentu Europejskiego VII kadencji.
Życiorys.
Urodził się w Rumunii w rodzinie uchodźców politycznych. Ukończył w 1973 studia na Uniwersytecie Technicznym w Dreźnie. Pracował na tej uczelni jako badacz do 1979, uzyskał tam stopień naukowy doktora. Po powrocie do kraju zaangażował się w działalność Komunistycznej Partii Grecji, wybierany do jej komitetu centralnego. W latach 1997–2000 reprezentował to ugrupowanie w Parlamencie Hellenów.
W wyborach w czerwcu 2009 kandydował bez powodzenia do Parlamentu Europejskiego z ramienia KKE. Mandat objął jednak w październiku tego samego roku po rezygnacji Athanasiosa Pafilisa. Przystąpił do grupy Zjednoczonej Lewicy Europejskiej i Nordyckiej Zielonej Lewicy.

</doc>
<doc id="1807422" url="https://pl.wikipedia.org/wiki?curid=1807422" title="Bogdan Sawicki (działacz państwowy)">
Bogdan Sawicki (działacz państwowy)

Bogdan Jan Sawicki (ur. 13 maja 1927 w Turku) – polski adwokat i działacz partyjny, wiceprezes Najwyższej Izby Kontroli (1981–1989). 
Życiorys.
W 1952 ukończył studia prawnicze na Uniwersytecie Poznańskim, po czym praktykował jako adwokat w Turku (był m.in. kierownikiem Powiatowego Zespołu Adwokackiego w latach 1969–1975). Od połowy lat 50. zasiadał w samorządach: w Powiatowej Radzie Narodowej w Turku (1954–1957; 1970–1975 – w ostatnim okresie jej wiceprzewodniczący) oraz Wojewódzkiej Radzie Narodowej w Poznaniu (1957–1961). Od 1977 do 1981 pełnił obowiązki przewodniczącego Wojewódzkiego Komitetu SD w Koninie. W 1981 został mianowany wiceprezesem Najwyższej Izby Kontroli z ramienia SD. 
Odznaczenia.
Odznaczony Krzyżem Komandorskim i Kawalerskim Orderu Odrodzenia Polski, Złotym Krzyżem Zasługi, Odznaką Za Zasługi dla Województwa Konińskiego, a także Orderem Sztandaru Pracy II klasy.

</doc>
<doc id="1807423" url="https://pl.wikipedia.org/wiki?curid=1807423" title="Px29">
Px29

Px29, przed 1945 rokiem Wp29 (typ Wilno) – polski parowóz wąskotorowy z 1929 roku, na tor szerokości 750 mm.
Historia.
Parowóz Wp29 został skonstruowany w Warszawskiej Spółce Akcyjnej Budowy Parowozów, na zlecenie Ministerstwa Transportu. Typ ten nazwany został Wilno. Pierwszy egzemplarz wyprodukowano w drugiej połowie 1929 roku (numer fabryczny 154, numer na PKP: Wp29-1730). Parowóz ten okazał się udaną konstrukcją. Był lubiany za równą jazdę i łatwość obsługi; jedynie na początku problemem była skłonność do wykolejania, lecz wkrótce ją wyeliminowano. Zbudowano 21 sztuk. W większości lokomotywy te były przystosowane do toru szerokości 750 mm, jedynie parowóz dla dyrekcji lwowskiej był przystosowany do toru 760 mm, dla kolei Łupków – Cisna.
Parowóz mógł ciągnąć pociąg o masie 300 t z prędkością 25 km/h i wpisywał się w łuki o promieniu 35 m.
Na podstawie dokumentacji parowozu Px29, skonstruowano po wojnie parowóz Px48.
Użycie.
Ze zbudowanych 21 lokomotyw, 13 było przeznaczonych dla warszawskiej dyrekcji PKP, 4 dla radomskiej, 3 dla wileńskiej i 1 dla lwowskiej.
Po II wojnie światowej w Polsce znalazło się 11 parowozów, które otrzymały nowe oznaczenia Px29 z numerami od 1701 do 1711. Eksploatowane były do 1978 roku. Obecnie zachowane są w Polsce dwa parowozy Px29-1704 i
Px29-1708, w Muzeum Kolei Wąskotorowej w Sochaczewie, z czego pierwszy jest czynny i prowadzi wycieczkowe pociągi na Sochaczewskiej Kolei Muzealnej. Od 2011 roku był odstawiony, lecz po naprawie głównej w 2017 ponownie wszedł do eksploatacji.
Po wybuchu II wojny światowej, 10 parowozów zostało przejętych przez ZSRR, gdzie zostały oznaczone serią T14 (1 w indeksie górnym i 4 w dolnym). Używane były głównie w państwach bałtyckich, oraz na Ukrainie i Białorusi. W 1940 doszły do tej liczby jeszcze trzy lokomotywy, po aneksji Litwy, a w toku wojny radziecko-niemieckiej dwie dalsze, oznaczone serią T-4 (numery 154 i 155). Dwa zostały później przekazane Łotewskiej Republice Radzieckiej, gdzie je oznaczono Rp-770 i 771 (Рп-770/771). W ZSRR używane były do lat 60.
Pod koniec lat 70. cztery parowozy Px29-1701, 1702, 1705 i 1710 sprzedano do celów muzealnych do Szwecji (ten ostatni jest czynny).
Parowóz Px29-1704 po zakończeniu służby w Werbkowicach wystąpił w serialu „Alternatywy 4"
Opis.
Parowóz wąskotorowy o układzie osi D, z doczepnym tendrem o układzie osi 2'2 i silnikami bliźniaczymi na parę przegrzaną. Budka maszynisty otwarta od tyłu. Kocioł ze stojakiem półpromienistym i miedzianą skrzynią ogniową. Na kotle umieszczony zbieralnik pary, piasecznica o napędzie ręcznym i komin z odiskrownikiem Rihoseka oraz gwizdawka. Kocioł miał przegrzewacz.
Ostoja belkowa o konstrukcji ażurowej. Koła drugiej osi miały zwężone obrzeża, a czwarta oś możliwość przesuwu.
Bliźniacze silniki parowe z suwakami tłokowymi. Mechanizm napędowy napędzał trzecią oś, pozostałe były wiązane. Mechanizm parorozdzielczy Heusingera.

</doc>
<doc id="1807426" url="https://pl.wikipedia.org/wiki?curid=1807426" title="Marian Gała">
Marian Gała

Marian Gała (ur. 3 maja 1935 w Kraszkowicach) – polski działacz partyjny i państwowy, wicewojewoda skierniewicki (1975–1981) i wojewoda białostocki (1986–1990), wiceminister oświaty i wychowania (1982–1986).
Życiorys.
Od lat 50. pracował jako nauczyciel i kierownik szkół podstawowych w województwie łódzkim. W okresie 1973–1975 pełnił obowiązki przewodniczącego Prezydium Rady Narodowej w Wieluniu oraz naczelnika miasta i gminy. W 1975 mianowany wicewojewodą skierniewickim (do 1981). W latach 1982–1986 sprawował funkcję podsekretarza stanu w Ministerstwie Oświaty i Wychowania. Od 1986 do 1990 był wojewodą białostockim.
Odznaczony Krzyżem Oficerskim i Kawalerskim Orderu Odrodzenia Polski i Srebrnym Krzyżem Zasługi.

</doc>
<doc id="1807427" url="https://pl.wikipedia.org/wiki?curid=1807427" title="E952">
E952



</doc>
<doc id="1807429" url="https://pl.wikipedia.org/wiki?curid=1807429" title="Marian Jóźwiak">
Marian Jóźwiak

Marian Jóźwiak (ur. 29 stycznia 1935 w Żerkowie, zm. 23 września 2021) – polski działacz państwowy, wicewojewoda (1985–1987) i wojewoda kaliski (1987–1990).
Życiorys.
Od początku lat 50. pracował jako nauczyciel i kierownik szkół podstawowych, był też zastępcą dyrektora Państwowego Domu Dziecka w Kaliszu (1967–1972). W 1979 ukończył studia na Wydziale Prawa i Administracji Uniwersytetu im. Adama Mickiewicza, następnie studia podyplomowe w Wyższej Szkole Nauk Społecznych przy KC PZPR (1980).
W latach 1985–1987 pełnił obowiązki wicewojewody kaliskiego, następnie wojewody (1987–1990).
W latach 1950-1953 przewodniczący Koła Związku Młodzieży Polskiej w Jarocinie. Od 1955 był działaczem ZSL (m.in. sekretarz Powiatowego Komitetu ZSL w Kaliszu 1972-1975, sekretarz Wojewódzkiego Komitetu ZSL w Kaliszu 1975-1984, wiceprezes Wojewódzkiego Komitetu 1984-1989) i Towarzystwa Przyjaźni Polsko-Radzieckiej (od 1975 wiceprzewodniczący Zarządu Wojewódzkiego w Kaliszu). Od 1975 był także wiceprzewodniczącym Zarządu Wojewódzkiego Ligi Obrony Kraju w Kaliszu.
Odznaczony między innymi Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Medalem 30-lecia Polski Ludowej, Medalem 40-lecia Polski Ludowej, Srebrnym i Brązowym Medalem „Za zasługi dla obronności kraju” oraz Odznakami Za Zasługi dla Województwa Poznańskiego i Kaliskiego.

</doc>
<doc id="1807433" url="https://pl.wikipedia.org/wiki?curid=1807433" title="Stanisław Rapa">
Stanisław Rapa

Stanisław Rapa (ur. 4 listopada 1938 w Czarnymstoku, zm. 2018) – polski działacz partyjny i państwowy, wojewoda bialskopodlaski (1982–1990) i zamojski (1995–1997).
Życiorys.
Ukończył studia na Wydziale Humanistycznym (1964) i Prawnym Uniwersytetu Marii Curie-Skłodowskiej (1974). Pracował w aparacie Zjednoczonego Stronnictwa Ludowego w Lublinie i Zamościu (w latach 1975–1980 był prezesem WK w Zamościu). W 1980 został mianowany wicewojewodą kieleckim, a dwa lata później wicewojewodą bialskopodlaskim. W 1983 wybrany w skład Zarządu Głównego Towarzystwa Przyjaźni Polsko-Radzieckiej. Od 1986 do 1990 pełnił obowiązki wojewody. W okresie rządów koalicji SLD-PSL był wojewodą zamojskim (1995–1997). W wyborach parlamentarnych w 1997 bezskutecznie kandydował na posła z listy Polskiego Stronnictwa Ludowego w województwie zamojskim, a w wyborach w 2005 bez powodzenia ubiegał się o mandat senatorski jako bezpartyjny z ramienia komitetu „Lubelszczyzna — Senat 2005” w okręgu wyborczym chełmskim.
Odznaczony Krzyżem Kawalerskim i Oficerskim Orderu Odrodzenia Polski, Złotym Krzyżem Zasługi, Medalem 30-lecia Polski Ludowej, Medalem 40-lecia Polski Ludowej, Odznaką 1000-lecia Państwa Polskiego oraz Odznaką Janka Krasickiego. Był wieloletnim działaczem TPPR.

</doc>
<doc id="1807434" url="https://pl.wikipedia.org/wiki?curid=1807434" title="Opór wejściowy">
Opór wejściowy



</doc>
<doc id="1807435" url="https://pl.wikipedia.org/wiki?curid=1807435" title="Kavan Smith">
Kavan Smith

Kavan Joel Smith (ur. 6 maja 1970 w Edmonton) – kanadyjski aktor telewizyjny, rzadko występujący w filmach kinowych. Występował w roli agenta Garrity’ego w serialu "4400" (2005–2007) i jako major Lorne w serialu "" (2005–2009).
Życiorys.
Urodził się w Edmonton, w prowincji Alberta w Kanadzie. Wychowywał się z bratem przez ojca, gdy jego rodzice rozwiedli się. Dorastał w Calgary, gdzie jako dziecko wyróżniał się w wielu dyscyplinach sportowych, grał w piłkę nożną i trenował sztuki walki. Przez półtora roku studiował ekonomię na Uniwersytecie w Calgary, a następnie uczęszczał na wydział sztuk scenicznych na Mount Royal University. Wkrótce po ukończeniu studiów otrzymał główną rolę Claya Robertsa w kanadyjskim serialu "Destiny Ridge" (1993) i przeniósł się do Vancouver. Następnie zagrał postać Chrisa w dramacie NBC "The Other Mother: A Moment of Truth Movie" (1995) z Gwynyth Walsh i wystąpił jako młody Dick Clark w dramacie biograficznym CBS "Historia Annette Funicello" ("A Dream Is a Wish Your Heart Makes: The Annette Funicello Story", 1995) z Annette Funicello.

</doc>
<doc id="1807436" url="https://pl.wikipedia.org/wiki?curid=1807436" title="Opór wyjściowy">
Opór wyjściowy



</doc>
<doc id="1807438" url="https://pl.wikipedia.org/wiki?curid=1807438" title="Antoni Rączka">
Antoni Rączka

Antoni Rączka (ur. 15 stycznia 1937 w Łodygowicach) – polski działacz partyjny i państwowy, wojewoda nowosądecki (1980–1990).
Życiorys.
Ukończył Centralną Szkołę Partyjną przy KC PZPR (1971) oraz studia prawnicze na Uniwersytecie Jagiellońskim (1978). Działał w Związku Młodzieży Polskiej (1951-1956) oraz w Związku Młodzieży Wiejskiej (1957-1973). Pracował w aparacie partyjnym PZPR w Małopolsce (w Żywcu, Suchej Beskidzkiej i Limanowej; w okresie 1971–1975 był I sekretarzem Komitetu Powiatowego w Limanowej). Był radnym Powiatowych Rad Narodowych w Żywcu i Limanowej (przed 1975) oraz Wojewódzkiej Rady Narodowej w Nowym Sączu (po 1975). W latach 1975–1976 sprawował funkcję wicewojewody nowosądeckiego. W 1980 został mianowany wojewodą (do 1990). Bez powodzenia ubiegał się o mandat senatorski w 1989. Obecnie związany ze stowarzyszeniem „Sądeczanie Razem” oraz nowosądeckim "Konspolem".
Odznaczony Krzyżem Komandorskim Orderu Odrodzenia Polski, Medalem 30-lecia Polski Ludowej, Medalem 40-lecia Polski Ludowej, Złotym Medalem „Za zasługi dla obronności kraju”, Złotym Znakiem Związku Ochotniczych Straży Pożarnych oraz Złotą Odznaką Janka Krasickiego.

</doc>
<doc id="1807439" url="https://pl.wikipedia.org/wiki?curid=1807439" title="Ulica Kuźnicza we Wrocławiu">
Ulica Kuźnicza we Wrocławiu

Ulica Kuźnicza (wcześniej niem. "Schmiedebrücke") – ulica o średniowiecznym rodowodzie na Starym Mieście we Wrocławiu. Ma początek w północno-wschodnim narożniku Rynku i biegnie na północ do placu Uniwersyteckiego.
Średniowiecze.
Ulica powstała na początku XIII wieku łącząc Rynek z ówczesnym zamkiem (położonym w miejscu dzisiejszego Uniwersytetu Wrocławskiego), a od wieku XIV również z Bramą Cesarską, pomocniczą bramą w obwodzie miejskich fortyfikacji, znajdującą się obok zamku, po jego zachodniej stronie.
Niemiecka nazwa "Schmiedebrücke" (wcześniej w 1345 "smedebrucke") nawiązywać mogła do nawierzchni, np. z drewnianych pomostów lub z kamiennego bruku, i równocześnie do zamieszkujących ją (zwłaszcza na odcinku początkowym przy Rynku, nazywanym także – np. w 1564 – "Unter den Schlossern" – „Pod Ślusarzami”) rzemieślników zajmującym się kuciem ("schmieden") i obróbką metalu; podobne akcenty pojawiają się w nazwach innych krzyżujących się z Kuźniczą uliczek: Igielnej, Nożowniczej i Kotlarskiej. Przedłużenie „Pod Ślusarzami” od Igielnej do Kotlarskiej nazywane bywało także – np. w 1403 – "Burggasse" („Zaułek Grodzki”), a od Kotlarskiej do zamku – w 1564 – "Bei den Keiser Hoffe" („Przy Dworze Cesarskim”).
Przy początkowym odcinku Kuźniczej wytyczonych było 29 parceli o szerokości około 6 metrów. Następny odcinek zamieszkany był, zwłaszcza między Kotlarską a Nożowniczą, przez zamożniejszych mieszczan (m.in. posesje nry 17-23 na pierzei wschodniej zamieszkane były przez piekarzy). Już w XIII wieku na posesji nr 57 (na rogu ul. Igielnej) stał murowany dom. Na odcinku północnym, przy samym zamku, mieszkało dworskie rycerstwo, ale także m.in. niezamożni Żydzi.
Czasy nowożytne i najnowsze.
Znajdujący się od około XIV lub XV wieku dom przy dzisiejszej Kuźniczej nr 22 rozbudowano na przełomie XV i XVI w. i urządzono w nim zajazd, przebudowany następnie w 1561; wzmiankowany był od 1671 jako "Zajazd Pod Złotym Berłem". W zajeździe tym urządzono m.in. biuro werbunkowe Ludwiga Lützowa, ale odwiedzany był także m.in. przez takie osoby jak Józef Wybicki, Fryderyk Florian Skarbek, Karol Lipiński. Zajazd ten nie przetrwał II wojny światowej.
W wieku XVIII na rogu Kuźniczej i obecnego placu Uniwersyteckiego (ul. Kuźnicza 35) wybudowano konwikt jezuicki św. Józefa, budynek ten nazwany został później Domem Steffensa.
W latach 1877–1878 Wrocławskie Towarzystwo Kolei Ulicznej ("Breslauer Strassen-Eisenbahn Gesellschaft" – BSEG) uruchomiło we Wrocławiu pierwsze linie tramwajowe, z których jedna przebiegała po ulicy Kuźniczej (łącząc Borek z dworcem Nadodrze).
W wieku XIX i na początku XX wzdłuż Kuźniczej postawiono kilka domów handlowych, z których jednak niewiele zachowało się po zniszczeniach 1945 roku.
Przy ul. Kuźniczej 29a mieścił się, założony w 1957 r. przez Bogusława Litwińca, wrocławski studencki Teatr Kalambur (oraz istniejąca od roku 1983 kawiarnia „Pod Kalamburem”).

</doc>
<doc id="1807441" url="https://pl.wikipedia.org/wiki?curid=1807441" title="Gjergj Xhuvani">
Gjergj Xhuvani

Gjergj Xhuvani (ur. 20 grudnia 1963 w Tiranie, zm. 14 sierpnia 2019 w Rzymie) − albański reżyser, scenarzysta i producent filmowy.
Życiorys.
Był synem pisarza Dhimitra Xhuvaniego. Pierwszy raz na planie filmowym pojawił się w 1981, odgrywając niewielką rolę w filmie "Edhe ne luftuam". W 1986 ukończył studia na wydziale sztuk scenicznych Instytutu Sztuk w Tiranie i podjął pracę w Studiu Filmowym Nowa Albania (alb. Kinostudio Shqipëria e Re). W tym samym roku zadebiutował jako asystent reżysera Marka Topallaja przy realizacji filmu "Guri i besës". Pierwszym filmem, który zrealizował samodzielnie był obraz "Bardh e zi" (Czarne i białe) z 1990.
W jego dorobku znajdują się także filmy dokumentalne, z których największą sławę przyniósł mu obraz "Tirana 1996", przedstawiający życie w stolicy Albanii tuż przed krachem funduszy piramidowych. Dla telewizji albańskiej zrealizował serial kryminalny "Në kërkim të kujt!!!". W 2016 zrealizował film "Engejt jane larg" w koprodukcji z Włochami i Kosowem. W 2019 zrealizował swój ostatni film fabularny "My lake".
W życiu prywatnym był mężem Luizy Xhuvani. Zmarł w szpitalu w Rzymie, pochowany na cmentarzu Sharre w Tiranie.
Nagrody i wyróżnienia.
Film "E diela e fundit", zrealizowany w 1993 przyniósł mu nagrodę na Festiwalu Filmowym Bastille 93, odbywającym się we Francji. Na X Festiwalu Filmu Albańskiego Xhuvani otrzymał główną nagrodę za obraz "Dashuria e fundit". Kolejny film Funeral Business, który wyprodukował i zrealizował w 1999 otrzymał główną nagrodę na XI Festiwalu Filmu Albańskiego w 2000. Największym sukcesem międzynarodowym reżysera była Nagroda Młodych na Międzynarodowym Festiwalu Filmowym w Cannes za film "Parullat", na motywach nowel Ylljeta Aliçki. Filmy Gjergj Xhuvaniego dwukrotnie (w 2001 i w 2009) były zgłaszane jako albańskie kandydatury do nagrody Amerykańskiej Akademii Filmowej dla najlepszego filmu nieanglojęzycznego.

</doc>
<doc id="1807442" url="https://pl.wikipedia.org/wiki?curid=1807442" title="Wp29">
Wp29



</doc>
<doc id="1807443" url="https://pl.wikipedia.org/wiki?curid=1807443" title="Siergiej Kiriakow">
Siergiej Kiriakow



</doc>
<doc id="1807446" url="https://pl.wikipedia.org/wiki?curid=1807446" title="Pax Europaea">
Pax Europaea

Pax Europaea (łac.: "pokój europejski"; od historycznego "Pax Romana") – okres względnego pokoju panujący na obszarze północnej i zachodniej Europy (także Grecji i Turcji) w okresie następującym po drugiej wojnie światowej, często kojarzony przede wszystkim z utworzeniem Unii Europejskiej (UE) i organizacji ją poprzedzających. Po zakończeniu zimnej wojny strefa tego pokoju została rozszerzona na większość państw Europy Środkowej i Wschodniej, z wyjątkiem byłej Jugosławii.
Współpraca transatlantycka i integracja europejska zaplanowane były do utrzymania kruchego powojennego pokoju w Europie. Na kontynencie, stale popadającym w wojny w poprzednich stuleciach, utworzenie w latach pięćdziesiątych Wspólnot Europejskich miało na celu integrację ich członków do takiego stopnia, żeby wojna między nimi nie była możliwa. Wspólnoty Europejskie i inne organizacje, w tym NATO, rozszerzyły się, pokrywając większość Europy Zachodniej, Północnej i Południowej. Europa Wschodnia i część Europy Środkowej, pozostające ze względu na wpływy sowieckie poza tym obszarem, także w zasadzie nie doświadczały konfliktów międzypaństwowych, pomijając wewnętrzne represje (jak np. interwencja radziecka w powstaniu węgierskim), aż do lat dziewięćdziesiątych, kiedy nastąpiła seria wojen związanych z rozpadem Jugosławii oraz rosyjska interwencja wojskowa i secesja mołdawskiego Naddniestrza. Struktury UE były krytykowane za niezdolność do zapobieżenia konfliktowi, chociaż obecnie obszar Bałkanów Zachodnich zabiega o członkostwo w Unii. Do struktur UE należy już Słowenia i Chorwacja, a silne stosunki łączą Unię z Macedonią Północną.
Obecnie Unia Europejska składa się z 27 państw (trzynaście krajów Europy Środkowej i Wschodniej dołączyło w XXI wieku). Ponadto większość krajów w Europie Zachodniej, które pozostają poza UE, związane jest z nią umowami ekonomicznymi i traktatami, takimi jak Europejski Obszar Gospodarczy. W strefie integracji nie było konfliktu od 1945 roku, a więc jest to najdłuższy okres pokoju na kontynencie zachodniej Europy od czasów "Pax Romana".

</doc>
<doc id="1807451" url="https://pl.wikipedia.org/wiki?curid=1807451" title="Henryk Tycner">
Henryk Tycner

Henryk Tycner (ur. 22 czerwca 1924 w Poznaniu, zm. 28 grudnia 1990) – polski dziennikarz i korespondent, redaktor naczelny Kuriera Polskiego (1963–1969).
Życiorys.
Urodził się w rodzinie polskich kolejarzy w Wielkopolsce (ojciec był powstańcem wielkopolskim, matka brała udział w strajku wrzesińskim). Kształcił się w Gimnazjum im. Adama Mickiewicza w Poznaniu. W 1945 walczył w szeregach Wojska Polskiego, szturmując Fort Winiary.
Po II wojnie światowej zaangażowany w dziennikarstwo. Pracował jako korespondent w NRD i RFN. W latach 1959–1963 był sekretarzem Stowarzyszenia Dziennikarzy Polskich. Od 1963 do 1969 pełnił obowiązki redaktora naczelnego związanego z SD „Kuriera Polskiego”. W stanie wojennym stanął na czele redakcji czasopisma „Rzeczywistość”. W latach 1983–1986 był zatrudniony w ambasadzie PRL w Austrii.
Według materiałów zgromadzonych w archiwum Instytutu Pamięci Narodowej był w latach 1965–1973 zarejestrowany jako tajny współpracownik Służby Bezpieczeństwa PRL o pseudonimach "Artur” i "Efor".
Odznaczony Krzyżem Oficerskim Orderu Odrodzenia Polski oraz Medalem Rodła. Został pochowany na Cmentarzu Komunalnym Północnym w Warszawie.

</doc>
<doc id="1807455" url="https://pl.wikipedia.org/wiki?curid=1807455" title="Ogród Botaniczny Jindai">
Ogród Botaniczny Jindai

 – ogród botaniczny w mieście-dzielnicy Wielkiego Tokio - Chōfu, w Japonii. Leży na płaskowyżu Musashino niedaleko świątyni Jindai (jednej z dwóch najstarszych w Tokio). Ogród jest popularnym miejscem spędzania czasu w okresie kwitnienia wiśni (hanami). 
Historia.
Teren, na którym znajduje się park, był w XVI w. twierdzą. Następnie, z biegiem czasu został przekształcony w szkółkę leśną, zaopatrującą ulice Tokio w drzewa. Po II wojnie światowej udostępniono teren szerokiej publiczności, tworząc "tereny zielone Jindai". Swoją obecną nazwę kompleks otrzymał w 1961 roku. Od tej pory jest on znany jako – pierwszy ogród botaniczny w Tokio.
W tej chwili w parku pracuje zespół około 60 osób, zajmujących się organizacją plenerowych lekcji botaniki i edukacyjną stroną ogrodu. Tuż za tylną bramą ogrodu znajduje się sklep, w którym można kupić sadzonki i nasiona roślin.
Flora.
Park jest podzielony na ponad 30 części, z których każda ma do zaoferowania rośliny innego typu. Wszystkie rośliny opatrzone są tablicami informującymi zwiedzających o ich pochodzeniu i charakterystyce. Do szczególnych stref parku należą:
W ogrodzie rośnie ponad 100 tysięcy drzew, krzewów i bylin, w tym należących do następujących rodzajów:
Wstęp i komunikacja.
Wstęp na teren ogrodu jest odpłatny. Otwarty jest we wszystkie dni od 09:30 do 17:00, z wyłączeniem poniedziałków.
Z centrum Tokio najszybszy dojazd do parku ekspresowymi pociągami linii kolejowej Keiō z dworca Shinjuku.
Zwiedzającym udostępniony jest również parking na 750 miejsc.

</doc>
<doc id="1807457" url="https://pl.wikipedia.org/wiki?curid=1807457" title="Lista najlepszych piłkarzy roku w ZSRR">
Lista najlepszych piłkarzy roku w ZSRR

Lista 33 najlepszych piłkarzy roku w ZSRR – coroczny plebiscyt na trzech najlepszych radzieckich piłkarzy grających na różnych pozycjach (3 x 11 = 33) organizowany w latach 1948-1991. Listę przygotowywali urzędnicy z Sekcji Wykonawczej Związku Piłki Nożnej ZSRR.
W 1938 była opublikowana pierwsza lista 55 najlepszych piłkarzy. Następna lista pojawiła się dopiero w 1948 i zawierała 33 nazwisk. Była również zatwierdzona przez Sekcję Wykonawczą Związku Piłki Nożnej ZSRR. Listy 1949, 1951, 1952, 1955, 1958 były zaproponowane przez Radę Trenerską, ale nie były zatwierdzone przez Sekcję. W latach 1953–1954 listy nie były przygotowywane.
W 1967 listę przygotowano bez numeracji według alfabetu.
Od 1948 roku w 42 listach „33 najlepszych” wybrano 488 piłkarzy (na 1386 pozycji), którzy reprezentowali 29 klubów. Największą ilość stanowili piłkarze Dynama Kijów (252) i Spartaka Moskwa (226). Rekordzistami spośród piłkarzy są: Ołeh Błochin i Lew Jaszyn – 15-krotnie wybierano ich do listy najlepszych.

</doc>
<doc id="1807460" url="https://pl.wikipedia.org/wiki?curid=1807460" title="Jan Piotr Babiasz">
Jan Piotr Babiasz

Jan Piotr Babiasz, rum. Iohan-Peter Babiaş (ur. 28 czerwca 1952 w Wikszanach (Vicşani) w okręgu Suczawa, zm. 14 marca 2002) – polski działacz społeczny w Rumunii, poseł do Izby Deputowanych (1992–2002), przewodniczący Związku Polaków w Rumunii „Dom Polski” (1994–2002).
Życiorys.
Z wykształcenia i zawodu był weterynarzem. W latach 1994–2002 stał na czele Związku Polaków w Rumunii „Dom Polski” jako jego prezes. W 1992 po raz pierwszy uzyskał mandat poselski do Izby Deputowanych jako przedstawiciel polskiej mniejszości. Zasiadał wówczas w Komisji Rolnictwa, Leśnictwa i Żywności, był również członkiem rumuńsko-kubańskiej i rumuńsko-polskiej grupy parlamentarnej. W 1996 uzyskał reelekcję, będąc członkiem tej samej Komisji oraz parlamentarnej grupy rumuńsko-chińskiej i rumuńsko-polskiej. W 2000 po raz ostatni uzyskał mandat sejmowy.

</doc>
<doc id="1807463" url="https://pl.wikipedia.org/wiki?curid=1807463" title="Animal Magic">
Animal Magic

Animal Magic – debiutancka płyta brytyjskiego muzyka, producenta i DJ-a Bonobo. W pewnym sensie płyta ta miała dwie premiery, pierwszą w dniu 24 lipca 2000 roku, gdy została wydana przez mało znaną wytwórnię Tru Thoughts i następną w dniu 24 kwietnia 2001, gdy Simon Green rozpoczął współpracę ze znacznie bardziej znaną wytwórnią Ninja Tune.

</doc>
<doc id="1807464" url="https://pl.wikipedia.org/wiki?curid=1807464" title="Spore Origins">
Spore Origins

Spore Origins – gra dla urządzeń przenośnych silnie oparta na grze Spore przeznaczonej dla komputerów stacjonarnych i konsoli siódmej generacji. Wydana została w dwóch wersjach - Java (telefony komórkowe) oraz HD (Windows Mobile, iPod, iPhone). Wersja HD posiada wzbogaconą grafikę i dźwięk, może być również obsługiwana za pomocą ekranu dotykowego.
Rozgrywka.
Spore Origins to uproszczony mechanizm "fazy komórki" znanej z oryginału. Gracz ma za zadanie rozwijać prymitywny organizm wielokomórkowy tak aby w toku ewolucji wyszedł na ląd z pramorza. Gra składa się z 18 sekcji rozgrywanych w 6 różnych lokacjach. Podstawowym zadaniem jest wchłanianie drobnych organizmów, które dostarczają stworzeniu gracza materiał genetyczny. Tym zasadniczo Spore Origins różni się od pierwowzoru - nie ma tu bowiem rozróżnienia pomiędzy organizmami roślinożernymi i mięsożernymi. Mimo to, organizm gracza jest w stanie atakować większe i pożerać mniejsze stwory. Niekiedy pożarcie jakiegoś konkretnego organizmu jest wymagane do ukończenia poziomu. Tak jak w Spore, dzięki pokarmowi organizm rośnie, a kurczy się po udanym ataku innych stworzeń. Na swojej drodze grający spotyka także symbioty – dodają one tymczasowe ulepszenia, takie jak możliwość podtrucia, zwiększona szybkość i odporność na ataki. Po opuszczeniu każdej lokacji, czyli w co 3 sekcji, gracz jest w stanie modyfikować wygląd stwora - dodając mu oczy, otwór gębowy, broń i inne oraz zmieniać jego kolor.
Dodatkowymi trybami gry są "Przetrwanie" (Survival) i "Arena".

</doc>
<doc id="1807467" url="https://pl.wikipedia.org/wiki?curid=1807467" title="Nianfo">
Nianfo

Nianfo (chiń. 念佛 "niànfó"; kor. 염불 "yŏmbul", jap. 念仏 "nembutsu", wiet. "niệm phật"; "recytowanie imienia Buddy") – podstawowa praktyka Szkoły Czystej Krainy i innych szkół amidystycznych, zwłaszcza w buddyzmie sino-japońskim, rozumiana ogólnie jako powtarzanie imienia Buddy Amitabhy.
Etymologia terminu.
"Nianfo" jest chińskim oddaniem sanskryckiego słowa "Buddhānusmṛti". I chociaż uważa się, że praktyka ta polega na nieustannym powtarzaniu imienia Buddy Amitabhy (skt "namo Amitābhaya", chiń. "nanwu emituofo", kor. "namu amit'abul", jap. "namu amidabutsu", wiet. "Nam-mô A-di-đà Phật"), to termin ten implikuje znacznie szersze znaczenie w buddyzmie.
"Nian" jest chińskim tłumaczeniem sanskryckich słów "smṛti", "citta" lub "manasikāra", które znaczą odpowiednio: "mieć w umyśle", "myśleć o" i "medytować o".
"Fo" jest chińskim tłumaczeniem słowa Budda, jednak w zestawieniu "nianfo" oznacza szczególnie Buddę Amitabhę. Termin ten znaczy więc tyle, co "mieć buddę w umyśle", "myśleć o buddzie" i wreszcie nawet "medytować o buddzie".
Historia terminu.
Chociaż jest "nianfo" dominującym elementem w praktykach buddyzmu mahajany, zwłaszcza w tradycji sino-japońskiej, ale również i koreańskiej, to określenie to pojawiło się dużo wcześniej.
Już w najwcześniejszych tekstach buddyjskich pojawia się wiele przykładów "nianfo", np. zarówno w palijskich "Nikajach" jak i chińskich "Agamach".
Dla mnichów wczesna forma "nianfo" była niczym innym jak treningiem moralności. Jednak dla ludzi świeckich praktyka ta była zorientowana bardziej na uzyskanie czegoś:
Najwcześniejszą formę "nianfo" można znaleźć w ceremonii schronienia w "trzech klejnotach": Buddzie, Dharmie i Sandze, gdyż prawdziwym znaczeniem jej jest zaufanie pokładane w czczeniu Buddy i wielbieniu go jako nauczyciela.
W niektórych wypadkach "nianfo" było wykorzystywane w okresie kryzysu i niebezpieczeństwa.
Gdy zachorował Anāthapiṇḍada, Budda powiedział mu, aby ustalił swoją niezniszczalną wiarę w "trzy klejnoty" i cnotę śīla. Gdy arhat odparł, że on już taką wiarę ustalił, Budda powiedział
Niektóre ze wczesnych sutr są poświęcone właśnie medytacyjnemu "nianfo" (skt. Buddhānusmṛti-samādhi, chiń. nianfo sanmei, kor. namu sammae, jap. namu sammai, wiet. Nam-mô Tam-Muội). Są to m.in. "Pratyutpanna-buddha-sammukhāvasthita-samādhi-sūtra", "Amitāyurbuddha-dhyāna-sūtra", "Pusa nianfo sanmei jing" (Sutra bodhisattwy samadhi nianfo), "Guanfo sanmeihai jing" (Sutra kontemplacji samadhi Pieczęci Oceanu) i inne.
Rodzaje "nianfo".
Generalnie, na podstawie tekstów związanych z Czystą Krainą, można wyróżnić cztery typy "nianfo"
Trzy rodzaje chińskiej szkoły Czystej Krainy.
Zobacz: Szkoła Czystej Krainy
Praktyka "nianfo" w szkole chan.
Wczesny chan.
Wcześni mistrzowie chan – Patriarchowie – nie pozostawili po sobie tekstów i ich nauki poznać można z tekstów napisanych przez ich uczniów. Z tekstu "Lengqie shizi ji" (Zapiski mistrzów i uczniów szkoły Lanka) dowiedzieć się można o tym, że jednym z elementów praktyki Czwartego Patriarchy Daoxina była synteza chanu i "nianfo". Chociaż szkoła chan była wówczas nazywana "szkołą Lankawatary", to w tekście tym pojęcie "nianfo" w ogóle nie występuje. Wprowadzenie "samādhi jedności" (chiń. "yixing sanmei") – rodzaj "nianfo samādhi" – było inicjatywą samego mistrza. Był to "zręczny środek" (skt "upāya") do uspokojenia umysłu. Jego metoda nazywana była "nianfo jingxin" (recytowanie imienia Buddy dla uspokojenia umysłu).
Hongren przejął praktykę "nianfo" od Daoxina. Stosował ją także jako "zręczny środek" w praktyce chan, zwłaszcza dla uczniów początkujących. "Nianfo" stosowane przez Daoxina i Hongrena nie miało nic wspólnego z dewocjonalizmem Czystej Krainy. Był to tylko efektywny środek nauczania i nic więcej.
Niektórzy z uczniów Piątego Patriarchy i ich szkoły, wprowadzili również do praktyki "nianfo", tak że w późniejszym okresie szkoły te nazywane były "nianfo chanzong" (szkoły nianfo chan). Najważniejszym źródłem są tu teksty Guifenga Zongmiego.
Praktykę tę przyjął mistrz Niutou Fazhi. Podobno przebywał on w klasztorze Yangzha w Jinlin, gdzie "przez dziewięć lat koncentrował swój umysł na Czystej Krainie i pośród codziennych aktywności kontemplował Czystą Krainę" i praktykował "nianfo".
Ta regionalna syczuańska szkoła praktykowała także i "nianfo". Była to szkoła, w której praktykę chan rozpoczął wielki mistrz chan Mazu Daoyi. Największym przedstawicielem tej tradycji był koreański mistrz nauczający w Chinach – Jingzhong Wuxiang (694–762).
Wuxiang regularnie przeprowadzał ceremonię "kaiyuan", w czasie której jednym z elementów była praktyka inwokacyjna "nianfo". "Nianfo" praktykowane przez Daoxina i Hongrena miało charakter bardziej medytacyjny. W szkole jingzhong po raz pierwszy na tak wielką skalę, bo podczas kilkutygodniowej ceremonii, wprowadzono recytację imienia Buddy (niekoniecznie Amitabhy) do chanu.
Szkoła ta została założona przez ucznia Hongrena, mistrza chan Guolanga Xuanshiego (bd). Praktykowana była przez innych mistrzów tej niezbyt dobrze poznanej tradycji, takich jak Guozhou Wei, Langzhou Yunyu i mniszka Xiangru Yicheng.
"Nianfo" wykorzystywane było podobnie jak w szkole jingzhong, jednak na końcu ceremonii, a nie na jej początku.
Podsumowanie praktyki "nianfo" we wczesnym chanie.
Takie wykorzystanie "nianfo", jako środka do urzeczywistnienia niedualności, nie było sprzeczne z doktrynalnymi założeniami ortodoksyjnego (właściwego) chanu.
Synkretyzm chanu i Czystej Krainy.
Synkretyzm chanu i szkoły Czystej Krainy jest skutkiem działalności mistrza chan Yongminga Yanshou (904-975). Jego synkretyczne nauki właściwie zdominowały buddyzm posttangowski. Wpłynął on nie tylko na wielu wybitnych chińskich mistrzów chan, takich jak Zhongfang Mingben (1262-1323), Tianru Weize czy Yonji Zhuhong (1535-1615), ale również na koreański sŏn poprzez Chinula. Popularność "nianfo" w szkole chan rosła (mimo krytyki ze strony niektórych mistrzów) i doprowadziło to do powstania specjalnej praktyki, którą było nianfo gong’an, czyli kombinacja praktyki koanowej i nianfo. Nianfo było praktykowane jak gong’an, gdy ktoś medytuje nad jednym pytaniem. Prawdopodobnie stworzył tę nową metodę praktyki Zhiche, który tak ją objaśnił: "Wypowiadaj imię Buddy raz, trzy, pięć lub siedem razy. Za każdym razem, gdy to zrobisz, pytaj siebie w cichości, skąd ten dźwięk inwokacji pochodzi. Również pytaj siebie, kim jest ta osoba, która wykonuje tę inwokację Buddy. Jeśli zostaniesz owładnięty przez wątpienie, to wtedy idź naprzód i wątp". Analizując tę wypowiedź zauważyć zatem można, iż głównym słowem, czyli huatou jest "kto". Praktykujący powinien następnie badać wewnętrzne "ja", aby odnaleźć jego tożsamość. Było to podkreślane w naukach np. takich mistrzów jak Chushan Shaoqi (1404-1473). Stopniowo cała praktyka buddyjska stała się synkretyzmem chanu i nianfo i późniejsi mistrzowie szkoły linji w XVI i XVII w. myśleli, iż jest to ortodoksyjna nauka pochodząca od samego Linjiego Yixuana. Dlatego ten typ praktyki został przeniesiony do Japonii i znany jest jako szkoła Ōbaku.

</doc>
<doc id="1807469" url="https://pl.wikipedia.org/wiki?curid=1807469" title="Polana pod Głośną Skałą">
Polana pod Głośną Skałą

Polana pod Głośną Skałą (słow. "Poľana pod Hlásnou skalou") – polana nieco poniżej północnych podnóży Głośnej Skały i Głośnej Turni w Tatrach Bielskich na Słowacji. Położona jest na wysokości 1050-1100 m u wylotu Głośnego Żlebu – lewej odnogi Doliny do Regli. Nazwę polany podaje "Wielka encyklopedia tatrzańska", mapa Polkartu i Józef Nyka. 
Dawniej polana była koszona i wypasana, wchodziła w skład Hali Szerokiej należącej do miejscowości Biała Spiska. W dokumentach wymieniana jest już od XVI wieku. Szałas stał na polanie jeszcze do 1952. Pasterze wykorzystywali go naprzemiennie z szałasem na Polanie pod Siką. Po utworzeniu parku narodowego wypas został zabroniony, a polana w dużym już stopniu zarosła lasem. Zapewne dlatego Władysław Cywiński, autor jedynego szczegółowego przewodnika po Tatrach Bielskich nie wymienia już jej nazwy.
Prowadzi przez nią ścieżka edukacyjna „Dolina Monkova”.

</doc>
<doc id="1807470" url="https://pl.wikipedia.org/wiki?curid=1807470" title="Korea Północna na Letnich Igrzyskach Olimpijskich 2008">
Korea Północna na Letnich Igrzyskach Olimpijskich 2008

Koreę Północną na Letnich Igrzyskach Olimpijskich 2008 reprezentowało 63 sportowców w 11 dyscyplinach.
Był to 8. start reprezentacji Korei Północnej na letnich igrzyskach olimpijskich. 6 zdobytych medali było najlepszym wynikiem Korei Północnej od 1992 roku.

</doc>
<doc id="1807474" url="https://pl.wikipedia.org/wiki?curid=1807474" title="Wacław Waśkowski">
Wacław Waśkowski

Wacław Waśkowski (ur. 1904 w Równem, zm. 1975 w Warszawie), – polski artysta grafik pochodzenia ukraińskiego. Był członkiem Ukraińskiego Stowarzyszenia Artystycznego „Spokij” (1927–1937), Związku Polskich Artystów Grafików (1938–1939).
Studiował 1926–1937 w Szkole Sztuk Pięknych w Warszawie u Tadeusza Pruszkowskiego i Leona Wyczółkowskiego, a następnie został asystentem w Katedrze Grafiki Artystycznej u Stanisława Ostoi-Chrostowskiego (1937–1939).
Po II wojnie światowej uczył (1945–1952) w Państwowej Szkole Przemysłu Drzewnego w Zakopanem. Od 1952 pedagog na Wydziale Grafiki Akademii Sztuk Pięknych w Warszawie, 1956-1974 profesor tego wydziału. Wykształcił wielu polskich drzeworytników, m.in. Marię Hiszpańską-Neumann i Tadeusza Dominika.
Początkowo uprawiał malarstwo (szczególnie pastel), potem zajął się wyłącznie grafiką. 
Uprawiał różne rodzaje grafiki warsztatowej (drzeworyt sztorcowy, techniki metalowe, litografia). Eksperymentował z różnymi technikami graficznymi. Zajmował się też grafiką książkową. 
Pochowany na Cmentarzu Wojskowym na warszawskich Powązkach (kwatera 39A-2-8).

</doc>
<doc id="1807475" url="https://pl.wikipedia.org/wiki?curid=1807475" title="Bang!... The Greatest Hits of Frankie Goes to Hollywood">
Bang!... The Greatest Hits of Frankie Goes to Hollywood

Bang!... The Greatest Hits of Frankie Goes to Hollywood – kompilacja zespołu Frankie Goes to Hollywood z 1993 roku.
Lista utworów.
Dwie ostatnie ścieżki ukazały się jako bonusy tylko na wersji amerykańskiej.

</doc>
<doc id="1807479" url="https://pl.wikipedia.org/wiki?curid=1807479" title="Maximum Joy">
Maximum Joy

Maximum Joy – kompilacja zespołu Frankie Goes to Hollywood z 2000 roku.
Lista utworów.
CD 1:
CD 2:

</doc>
<doc id="1807481" url="https://pl.wikipedia.org/wiki?curid=1807481" title="The Club Mixes 2000">
The Club Mixes 2000

The Club Mixes 2000 – kompilacja zespołu Frankie Goes to Hollywood z 2000 roku.
Lista utworów.
CD 1:
CD 2:

</doc>
<doc id="1807484" url="https://pl.wikipedia.org/wiki?curid=1807484" title="Twelve Inches">
Twelve Inches

Twelve Inches – kompilacja zespołu Frankie Goes to Hollywood z 2001 roku.
Lista utworów.
CD 1:
CD 2:
Na wersji niemieckiej, wydanej przez Repertoire Records, ścieżki są ułożone w innej kolejności.

</doc>
<doc id="1807486" url="https://pl.wikipedia.org/wiki?curid=1807486" title="Strefa wojenna">
Strefa wojenna

Strefa wojenna (strefa frontowa) - w czasie II wojny światowej okupowane przez III Rzeszę tereny po II wojnie przyłączone do ZSRR, znajdujące się pod administracją wojskową.
Ziemie stanowiące teatr działań wojennych wojsk lądowych ("Gebiete unter Militärverwaltung"), od linii frontu do tyłowych pozycji grup armii, znajdowały się pod władzą ogniw dowódczych grup armii (Północ, Środek i Południe).
W terenie w miastach władzę sprawowały komendantury ("Ortskommandantur"), a we wsiach komendantury polowe ("Feldkommandantur").
Pozostałe tereny na wschodzie, nieznajdujące się w strefie wojennej, na podstawie dekretu Adolfa Hitlera z dnia 17 lipca 1941 "O administracji terytoriami na wschodzie", przekazano Ministerstwu do spraw Okupowanych Terenów Wschodnich ("Ost-Ministerium"), którego ministrem ("Reichsminister für die Besetzen Ostgebiete") został Alfred Rosenberg. Na tych terenach od 1 września 1941 utworzono 2 komisariaty Rzeszy - "Ostland" i "Ukraine".
Granica pomiędzy strefą wojenną a komisariatami Rzeszy była strzeżona, a do jej przekroczenia wymagano specjalnych przepustek.

</doc>
<doc id="1807490" url="https://pl.wikipedia.org/wiki?curid=1807490" title="Instytut Chemii i Techniki Jądrowej">
Instytut Chemii i Techniki Jądrowej

Instytut Chemii i Techniki Jądrowej (IChTJ) – instytut badawczy z siedzibą w Warszawie zajmujący się badaniami z dziedziny techniki jądrowej. Jest nadzorowany przez ministra właściwego do spraw energii.
Instytut powstał w 1982 w wyniku podziału Instytutu Badań Jądrowych.

</doc>
<doc id="1807491" url="https://pl.wikipedia.org/wiki?curid=1807491" title="Immunosupresant">
Immunosupresant



</doc>
<doc id="1807493" url="https://pl.wikipedia.org/wiki?curid=1807493" title="Mongolia na Letnich Igrzyskach Olimpijskich 2008">
Mongolia na Letnich Igrzyskach Olimpijskich 2008

Mongolię na Letnich Igrzyskach Olimpijskich 2008 reprezentowało 29 sportowców w 7 dyscyplinach.
Był to 11. start reprezentacji Mongolii na letnich igrzyskach olimpijskich. Cztery zdobyte medale były najlepszym wynikiem Mongolii w historii występów na letnich igrzyskach.
Skład kadry.
Boks.
Mężczyźni
Judo.
Mężczyźni
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Kobiety
Strzelectwo.
Kobiety

</doc>
<doc id="1807494" url="https://pl.wikipedia.org/wiki?curid=1807494" title="Chitpavan">
Chitpavan

Ćitpawan, Chitpavan, Konkanastha (dewanagari: चित्पावन कोंकणस्थ ब्राह्मण ćitpāvan koṇkanastha brāhmaṇa) – kasta braminów z zachodnich Indii. Wyróżniają się wysokim wzrostem i jasnymi oczami. W większości zamieszkują tereny nadbrzeżne (Konkan) stanu Maharasztra, stąd nazwa "Konkanastha". Mieli duży wpływ na politykę indyjską. Z ich szeregów wywodzili się Peszwa, Gokhale, Vinoba Bhave, Tilak czy Nathuram Godse (zabójca Mahatmy Gandhiego). W czasie podziału Indii w 1947 roku byli przeciwnikami Gandhiego, stworzyli nacjonalistyczną partię Hindu Rashtra Dal, skierowaną przeciwko muzułmanom.

</doc>
<doc id="1807498" url="https://pl.wikipedia.org/wiki?curid=1807498" title="Old Man of Hoy">
Old Man of Hoy

Old Man of Hoy - skalna kolumna w pobliżu zatoki Rackwick na zachodnim wybrzeżu wyspy Hoy, w archipelagu Orkadów, w Szkocji. Ma 137 m wysokości. Jest popularnym celem wypraw wśród wspinaczy. 
Sama formacja ma prawdopodobnie mniej niż 400 lat. Nie widnieje ona na żadnej z map w okresie od 1600 do ok. 1750 r. W 1817 r. malarz William Daniell naszkicował Old Man of Hoy jako szeroką, u szczytu zwężającą się, kolumnę. Jeszcze w XIX wieku burza spowodowała odpadnięcie fragmentu kolumny doprowadzając ją mniej więcej do obecnego stanu.
Pierwszego wejścia na Old Man of Hoy dokonali w 1966 r. Chris Bonington, Rusty Baillie i Tom Patey. Między 8 a 9 lipca 1967 r. telewizja BBC przeprowadziła transmisję z wyścigu na wierzchołek między trzema parami wspinaczy: Bonington i Patey, Joe Brown i Ian McNaught-Davis oraz Pete Crew i Dougal Haston.
8 września 2006 r. na kolumnę wspiął się Sir Ranulph Fiennes (miał wtedy 62 lata), przygotowując się do zdobycia Eigeru.

</doc>
<doc id="1807499" url="https://pl.wikipedia.org/wiki?curid=1807499" title="Swewlad I">
Swewlad I

Swewlad I – legendarny władca Gotów i protoplasta dynastii południowosłowiańskiej. Miał trzech synów: Brusa, Totila i Ostroila, z których ten pierwszy, najstarszy, przejął władzę po śmierci ojca. Pozostali synowie, za radą Brusa, chcąc zdobyć sławę opuścili swą ziemię i podbili prowincję panońską, przejmując nad nią władzę.

</doc>
<doc id="1807500" url="https://pl.wikipedia.org/wiki?curid=1807500" title="Bloch MB.162">
Bloch MB.162

MB.162 Bloch – francuski czterosilnikowy bombowiec prototypowy z 1940 roku. Wyprodukowano tylko jeden egzemplarz.
Historia.
Do końca lat 30. XX wieku we Francji tak jak i w całej Europie istniały zaniedbania w rozwoju ciężkich bombowców strategicznych. Po dojściu Hitlera do władzy w Niemczech Francuzi zmienili swoje podejście do bombowców dalekiego zasięgu. Wytwórnia Société des Avions Marcel Bloch, która stała się w 1936 roku częścią Sud Aviation odniosła sukces konstruując czterosilnikowy samolot Bloch MB.160 i jego wersję rozwojową Bloch MB.161. Samoloty miały prawdopodobny zasięg 7000 km. Po poprawieniu wszystkich usterek, samolot mógł być przemianowany na samolot wojskowy. Makietę modelu "MB.162" przedstawiono publicznie w Salon de l'Aeronautique w Paryżu w 1938 roku. W tym czasie planowano wyposażyć samolot w cztery silniki rzędowe Hispano-Suiza14 Aa12/13. "MB.162.01" budowano w wytwórni SNCASO w Courbevoie w 1939 roku. Zmieniono jednak jednostkę napędową na silniki gwiazdowe Gnome-Rhone14N/28. Pierwszy lot odbył się 1 czerwca 1940 roku. Nadciągający wróg zmusił wycofanie samolotu do Bordeaux, gdzie później po klęsce Francji wpadł w ręce Niemców.
Następnie pod nadzorem niemieckiej firmy Focke-Wulf samolot poddano badaniom. W 1943 roku został oblatany w Niemczech i przekazany jednostce "I/KG 200". Dalsze losy samolotu nie są znane.
Konstrukcja.
Metalowy dolnopłat z podwójnym usterzeniem. Zasilany był 4x silnik gwiazdowy typu Gnome-Rhone14N/28 o mocy 1100 KM każdy. Zbiorniki mieściły 6500 litrów paliwa lotniczego. Podwozie hydrauliczne, chowane w locie. Uzbrojenie stanowiło 2x karabin maszynowy wz. MAC 1934 kal. 7,5 mm, 2x działko wz. Hispano-Suiza HS-404 kal. 20 mm oraz 3600 kg bomb.
Linki zewnętrzne.
Historia, zdjęcia i dane "MB.162 airwar.ru"
Dane techniczne i zdjęcia "MB.162 na aviafrance.com"

</doc>
<doc id="1807503" url="https://pl.wikipedia.org/wiki?curid=1807503" title="Chevron">
Chevron



</doc>
<doc id="1807504" url="https://pl.wikipedia.org/wiki?curid=1807504" title="Am Buachaille">
Am Buachaille

Am Buachaille – kolumna skalna w pobliżu zatoki Sandwood, hrabstwie Sutherland, w Szkocji. Ma wysokość 65 m. Pierwszego wejścia na wierzchołek dokonali dwaj brytyjscy wspinacze: Tom Patey i Ian Clough w 1968 r.

</doc>
<doc id="1807507" url="https://pl.wikipedia.org/wiki?curid=1807507" title="Opalanie się">
Opalanie się



</doc>
<doc id="1807509" url="https://pl.wikipedia.org/wiki?curid=1807509" title="Wieża Więzienna">
Wieża Więzienna



</doc>
<doc id="1807511" url="https://pl.wikipedia.org/wiki?curid=1807511" title="MAC 1934">
MAC 1934



</doc>
<doc id="1807512" url="https://pl.wikipedia.org/wiki?curid=1807512" title="Hispano-Suiza HS-404">
Hispano-Suiza HS-404



</doc>
<doc id="1807514" url="https://pl.wikipedia.org/wiki?curid=1807514" title="Tom Patey">
Tom Patey

Tom Patey (ur. 20 lutego 1932, zm. 25 maja 1970), szkocki wspinacz i pisarz. Dokonał pierwszych wejść na: Old Man of Hoy, Am Buachaille w Szkocji. Wspinał się też w Alpach i Himalajach, gdzie dokonał pierwszych wejść na Rakaposhi (w wyprawie tej uczestniczył też Mike Banks) i Muztagh (w wyprawie tej uczestniczyli też John Hartog, Joe Brown i Ian McNaught-Davis).
Zginął podczas schodzenia z kolumny na północnym wybrzeżu Szkocji. W 1971, już po jego śmierci, wydano tom prozy jego autorstwa pt. "One Man's Mountains".

</doc>
<doc id="1807515" url="https://pl.wikipedia.org/wiki?curid=1807515" title="Tak tak (film)">
Tak tak (film)

Tak tak – polski film z 1991 roku w reżyserii Jacka Gąsiorowskiego.
Treść.
Akcja toczy się w latach siedemdziesiątych XX wieku. Główny bohater, 25-letni Marek (Zbigniew Zamachowski) cieszy się ogromnym powodzeniem u kobiet. Studiując na Sorbonie w Paryżu, poznaje piękną Francuzkę Karen, z którą nawiązują romans. Temperament dziewczyny sprawia, że Marek zapada na zdrowiu i powraca do Polski. W szpitalu uwodzi pielęgniarkę Zuzię, która zachodzi w ciążę.

</doc>
<doc id="1807516" url="https://pl.wikipedia.org/wiki?curid=1807516" title="Carlos Manuel">
Carlos Manuel

Carlos Manuel, właśc. Carlos Manuel Correia Dos Santos (ur. 15 stycznia 1958 w Moicie) – piłkarz portugalski grający na pozycji ofensywnego pomocnika.
Kariera klubowa.
Karierę piłkarską Carlos Manuel rozpoczął w klubie CUF Barreiro. Następnie trafił do FC Barreirense i w sezonie 1978/1979 zadebiutował w nim w pierwszej lidze portugalskiej.
W 1979 roku Carlos Manuel przeszedł do Benfiki Lizbona, gdzie grał w podstawowym składzie. W 1983 roku osiągnął swoje pierwsze sukcesy z Benfiką. Wywalczył wówczas mistrzostwo Portugalii i Puchar Portugalii, a także wystąpił w finale Pucharu UEFA z Anderlechtem (0:1, 1:1). Kolejne tytuły mistrza kraju wywalczył w latach 1984 i 1987. W Benfice przez niespełna 9 sezonów rozegrał 320 meczów i zdobył 58 goli. W 1985 roku został wybrany Piłkarzem Roku w Portugalii.
Na początku 1988 roku Carlos Manuel odszedł do szwajcarskiego FC Sion. Grał tam przez pół sezonu i następnie wrócił do Portugalii. Został piłkarzem Sportingu. Po dwóch latach trafił do Boavisty Porto, z którą w 1992 roku zdobył Puchar Portugalii. W latach 1992–1994 grał w G.D. Estoril-Praia, w barwach którego zakończył karierę.
Kariera reprezentacyjna.
W reprezentacji Portugalii Carlos Manuel zadebiutował 26 marca 1980 roku w przegranym 1:4 meczu eliminacji do Euro 80 ze Szkocją. W 1984 roku został powołany przez selekcjonera Fernanda Cabritę do kadry na Euro 84. Na tym turnieju był podstawowym zawodnikiem Portugalii i wystąpił we wszystkich trzech spotkaniach: z RFN (0:0), z Hiszpanią (1:1) i z Rumunią (1:0). W 1986 roku na mistrzostwach świata w Meksyku także zagrał w trzech meczach swojej drużyny: z Anglią (1:0 i gol w 75. minucie), z Polską (0:1) i z Marokiem (1:3). Od 1980 do 1986 roku rozegrał w kadrze narodowej 42 mecze i zdobył 8 goli.
Kariera trenerska.
Po zakończeniu kariery piłkarskiej Carlos Manuel został trenerem. Prowadził takie zespoły jak: G.D. Estoril-Praia, SC Salgueiros, Sporting CP, SC Braga, SC Campomaiorense, C.D. Santa Clara, ponownie Salgueiros, ponownie C.D. Santa Clara, znów Salgueiros, CD Olivais e Moscavide i Atlético Clube de Portugal oraz CL Oriental.
Od 2012 roku jest selekcjonerem reprezentacji Gwinei Bissau

</doc>
<doc id="1807517" url="https://pl.wikipedia.org/wiki?curid=1807517" title="Dezercja Ukraińskiej Policji Pomocniczej na Wołyniu w 1943 roku">
Dezercja Ukraińskiej Policji Pomocniczej na Wołyniu w 1943 roku



</doc>
<doc id="1807521" url="https://pl.wikipedia.org/wiki?curid=1807521" title="Bernard Frydrysiak">
Bernard Frydrysiak

Bernard Tadeusz Frydrysiak (ur. 20 listopada 1908 w Warszawie, zm. 4 maja 1970 w Nowym Jorku) – polski artysta malarz i grafik.
Studiował 1928-1934 w Szkole Sztuk Pięknych w Warszawie (od 1932 ASP) u Tadeusza Pruszkowskiego i Władysława Skoczylasa.
Był członkiem grupy Czerń i Biel. 1935 przystąpił (wraz z Jeremim Kubickim i Stefanem Płużańskim) do Bractwa św. Łukasza. Malował nawiązując do mistrzów holenderskich XVII wieku. Uczestniczył w malowaniu cyklu obrazów przeznaczonych na Wystawę Światową w Nowym Jorku 1939. 
Uprawiał grafikę – techniki metalowe oraz drzeworyt. Tworzył także utwory poetyckie. 1948 brał udział w wystawie artystów niezależnych w auli Politechniki Warszawskiej.
Przed wojną mieszkał w Warszawie. Pod koniec wojny ukrywał się w majątku Radonie pod Warszawą. Od 1949 zamieszkał w Nowym Jorku.

</doc>
<doc id="1807524" url="https://pl.wikipedia.org/wiki?curid=1807524" title="Pierścień i róża (film)">
Pierścień i róża (film)

Pierścień i róża − baśń filmowa w reżyserii Jerzego Gruzy, zrealizowana na podstawie powieści Williama Thackeraya o tym samym tytule.
Oprócz wersji filmowej powstał też pięcioodcinkowy serial telewizyjny o takim samym tytule.
Treść.
W królestwie Paflagonii rządzi uzurpator, król Walorozo, który bezprawnie zajął tron należny bratankowi, królewiczowi Lulejce. Na zamek króla ma przybyć książę Bulbo, by prosić o rękę księżniczki Angeliki. W Andżelice kocha się też Lulejko, ponieważ Angelika nosi na palcu zaczarowany pierścień, który czyni ją piękną. Wkrótce pierścień przypadkowo trafia do skromnej służącej Różyczki. Sprawia on, że wszyscy się w niej zakochują.

</doc>
<doc id="1807527" url="https://pl.wikipedia.org/wiki?curid=1807527" title="Pierścień i róża (ujednoznacznienie)">
Pierścień i róża (ujednoznacznienie)



</doc>
<doc id="1807528" url="https://pl.wikipedia.org/wiki?curid=1807528" title="Kopalnia Węgla Kamiennego Rokitnica">
Kopalnia Węgla Kamiennego Rokitnica

Kopalnia Węgla Kamiennego „Rokitnica” – nieczynna kopalnia węgla kamiennego znajdująca się w Rokitnicy dzielnicy Zabrza.
Historia.
Powstała w 1857 roku pod nazwą „Castellengo”, ale eksploatację rozpoczęto dopiero w 1899 roku. Po 1945 roku nosiła nazwę „Rokitnica”. W 1938 roku roczne wydobycie kopalni wynosiło około 2 283 526 ton.
1 października 1960 została połączona z kopalnią „Mikulczyce” pod wspólną nazwą „Mikulczyce-Rokitnica”. W 1970 roku kopalnię „Mikulczyce-Rokitnica” i „Ludwik-Concordia” połączono razem pod wspólną nazwą „Rokitnica”. 
W 1971 roku miała miejsce katastrofa górnicza, po 158 godzinach od momentu zawało został uratowany ranny i wycieńczony górnik Alojzy Piontek. 
1 stycznia 1973 kopalnię połączono z kopalnią „Pstrowski”. 

</doc>
<doc id="1807529" url="https://pl.wikipedia.org/wiki?curid=1807529" title="Bernard Tadeusz Frydrysiak">
Bernard Tadeusz Frydrysiak



</doc>
<doc id="1807531" url="https://pl.wikipedia.org/wiki?curid=1807531" title="KWK Rokitnica">
KWK Rokitnica



</doc>
<doc id="1807533" url="https://pl.wikipedia.org/wiki?curid=1807533" title="Pierścień i róża (serial telewizyjny)">
Pierścień i róża (serial telewizyjny)

Pierścień i róża – serial telewizyjny Jerzego Gruzy z 1986, zrealizowany na podstawie powieści Williama Thackeraya o tym samym tytule. Serial liczy pięć odcinków, a tytuł każdego z nich jest też tytułem piosenki, których autorem jest Andrzej Korzyński.
Serial jest telewizyjną wersją filmu Pierścień i róża.
Fabuła.
W królestwie Paflagonii rządzi uzurpator, król Walorozo, który bezprawnie zajął tron należny bratankowi, królewiczowi Lulejce. Na zamek króla ma przybyć książę Bulbo, by prosić o rękę księżniczki Angeliki. W Andżelice kocha się też Lulejko, ponieważ Angelika nosi na palcu zaczarowany pierścień, który czyni ją piękną. Wkrótce pierścień przypadkowo trafia do skromnej służącej Różyczki. Sprawia on, że wszyscy się w niej zakochują...

</doc>
<doc id="1807536" url="https://pl.wikipedia.org/wiki?curid=1807536" title="Ume (roślina)">
Ume (roślina)



</doc>
<doc id="1807541" url="https://pl.wikipedia.org/wiki?curid=1807541" title="Noce i dnie (serial telewizyjny)">
Noce i dnie (serial telewizyjny)

Noce i dnie – polski serial telewizyjny w reżyserii Jerzego Antczaka.
Część scen pojawia się również w filmie kinowym o tym samym tytule (pracowano nad nimi przy użyciu odrębnych kamer dla obu produkcji), jednak fabuła serialu jest znacznie bardziej rozbudowana. Zdjęcia do serialu w sumie (kręcone równolegle z filmem oraz osobno) trwały 500 dni.

</doc>
<doc id="1807542" url="https://pl.wikipedia.org/wiki?curid=1807542" title="MSS">
MSS



</doc>
<doc id="1807543" url="https://pl.wikipedia.org/wiki?curid=1807543" title="Ernst Emil Jackobs">
Ernst Emil Jackobs

Ernst Emil Jacobs (ur. 1895, zm. ?) – zbrodniarz nazistowski, członek załogi niemieckiego obozu koncentracyjnego Buchenwald w stopniu SS-Hauptscharführer.
Z zawodu inspektor ubezpieczeniowy. Członek NSDAP (od 1939) i SS. W czasie II wojny światowej pełnił służbę w Buchenwaldzie między innymi jako kierownik komanda więźniarskiego w fabryce Gustloffa (od lata 1943 do kwietnia 1945).
W procesie US vs. Ernst Emil Jacobs, który toczył się w dniach 31 października – 5 listopada 1947 przed amerykańskim Trybunałem Wojskowym w Dachau skazany został na 15 lat pozbawienia wolności. Jak ustalił trybunał, oskarżony, wraz z innym esesmanem o nazwisku Schmidt, wprowadził rządy terroru w podległym mu komandzie. Jacobs bił więźniów kijem i znęcał się nad nimi na inne sposoby, niektórych trwale okaleczył.

</doc>
<doc id="1807547" url="https://pl.wikipedia.org/wiki?curid=1807547" title="Polityczna reklama porównawcza">
Polityczna reklama porównawcza

Polityczna reklama porównawcza – reklama stosowana najczęściej podczas kampanii wyborczych mająca na celu ukazanie kontrastu pomiędzy sponsorem reklamy a jego politycznym przeciwnikiem wskazując na jego słabości.

</doc>
<doc id="1807554" url="https://pl.wikipedia.org/wiki?curid=1807554" title="Centralny Sztab Ruchu Partyzanckiego">
Centralny Sztab Ruchu Partyzanckiego

Centralny Sztab Ruchu Partyzanckiego – radzieckie dowództwo, koordynujące i dowodzące operacjami partyzanckimi na terenie całego Związku Radzieckiego w czasie II wojny światowej.
Sztab utworzono na podstawie decyzji Państwowego Komitetu Obrony ZSRR z dnia 30 maja 1942. Działał przy Najwyższym Naczelnym Dowództwie Armii Czerwonej. W tym samym dniu powołano Ukraiński Sztab Ruchu Partyzanckiego, z generałem Timofiejem Strokaczem na czele.
Jednocześnie utworzono sztaby partyzanckie przy radach wojennych frontów Karelo-Fińskiego, Leningradzkiego, Kalinińskiego, Zachodniego i Briańskiego.
6 września 1942 Państwowy Komitet Obrony ZSRR mianował głównodowodzącym ruchu partyzanckiego marszałka Klimienta Woroszyłowa, a szefem CSzRP Pantielejmona Ponomarienkę.
We wrześniu 1942 powołano również Białoruski Sztab Ruchu Partyzanckiego, którym dowodził Piotr Kalinin, w październiku 1942 Estoński Sztab Ruchu Partyzanckiego (dowódca Nikolai Karotamm), 26 listopada 1942 Litewski Sztab Ruchu Partyzanckiego (dowódca Antanas Sniečkus).

</doc>
<doc id="1807555" url="https://pl.wikipedia.org/wiki?curid=1807555" title="Relax (singel)">
Relax (singel)

Relax – singel zespołu Frankie Goes to Hollywood z 1983 roku.
Ogólne informacje.
Był to debiutancki singel zespołu. Okazał się on jednym z najpopularniejszych utworów grupy i wielkim sukcesem komercyjnym, trafiając do czołówek list przebojów w kilkunastu krajach.
Piosence towarzyszył bardzo kontrowersyjny teledysk, którego akcja rozgrywa się w gejowskim klubie nocnym. Wideoklip ten został zakazany w MTV, co tylko przyczyniło się do zwiększenia popularności piosenki.
Również stacje radiowe niechętnie emitowały „Relax”, z powodu słów utworu, które opowiadają o szczegółach homoseksualnego stosunku dwóch mężczyzn.
W 1993 i 2000 roku singel został wydany ponownie, wraz z dodatkowymi remiksami.
W filmie.
"Relax" był wielokrotnie używany w ścieżkach dźwiękowych filmów. Do najbardziej znanych z nich należą:

</doc>
<doc id="1807556" url="https://pl.wikipedia.org/wiki?curid=1807556" title="Karl Erich Weyrauch">
Karl Erich Weyrauch

Karl Erich Weyrauch (ur. 24 grudnia 1911 w Haindorfie, zm. 4 listopada 1984 w Landsberg am Lech) – zbrodniarz nazistowski, członek załogi niemieckiego obozu koncentracyjnego Buchenwald i SS-Scharführer.
Z zawodu murarz. Członek NSDAP (od 1933) i Waffen-SS. W latach 1937–1943 pełnił służbę w Buchenwaldzie jako kierownik więźniarskiego komanda budowlanego. W procesie US vs. Karl Erich Weyrauch, który toczył się 27 października 1947 przed amerykańskim Trybunałem Wojskowym w Dachau skazany został początkowo na 10 lat pozbawienia wolności za to, że w maju 1943 obrzucił cegłówkami podległych mu więźniów, powodując wśród nich poważne, ale trudne do dokładnej oceny obrażenia. Oskarżony przyznał się do popełnienia tego przestępstwa. W wyniku rewizji wyroku 6 stycznia 1948 karę zamieniono na 4 lata więzienia, jako że nie zdołano ustalić dokładnych konsekwencji czynu Weyraucha.

</doc>
<doc id="1807560" url="https://pl.wikipedia.org/wiki?curid=1807560" title="Jenny Dryburgh">
Jenny Dryburgh

Jenny Dryburgh (ur. 30 sierpnia 1978) - nowozelandzka lekkoatletka specjalizująca się w skoku o tyczce. Wielokrotna mistrzyni i rekordzistka kraju, w 2001 została międzynarodową mistrzynią Australii

</doc>
<doc id="1807562" url="https://pl.wikipedia.org/wiki?curid=1807562" title="Ukraiński Sztab Ruchu Partyzanckiego">
Ukraiński Sztab Ruchu Partyzanckiego

Ukraiński Sztab Ruchu Partyzanckiego – radzieckie dowództwo, koordynujące i dowodzące operacjami partyzanckimi na terenie Ukraińskiej Socjalistycznej Republiki Radzieckiej w czasie II wojny światowej.
Dla kierowania walką na okupowanych terenach USRR 30 czerwca 1941 utworzono grupę operacyjną KP(b)U, którą kierowali Nikita Chruszczow, Michaił Burmistienko i Demjan Korotczenko. W skład grupy wchodzili również L. Drożżin, M. Spiwak, Timofiej Strokacz i A. Zienko.
USzRP utworzono na podstawie decyzji Komitetu Obrony Państwa z dnia 30 maja 1942. Działał przy Najwyższym Naczelnym Dowództwie Armii Czerwonej, podlegał Centralnemu Sztabowi Ruchu Partyzanckiego.
Dowodził nim generał Timofiej Strokacz.
Od jesieni 1942 do wiosny 1943 utworzono podziemne komitety obwodowe Komunistycznej Partii Ukrainy, przy których utworzono obwodowe i międzyrejonowe sztaby partyzanckie, oraz obwodowe zgrupowania partyzanckie. Jedynie w obwodach lwowskim, drohobyckim, tarnopolskim i stanisławowskim nie udało się w tym czasie utworzyć takich struktur.
10 maja 1944 oddziały polskie podległe USzRP (brygada „Grunwald”, Zgrupowanie Partyzanckie „Jeszcze Polska nie zginęła”, brygada im. Wandy Wasilewskiej, oddział im. Tadeusza Kościuszki na Białorusi) przekazano Polskiemu Sztabowi Partyzanckiemu.

</doc>
<doc id="1807563" url="https://pl.wikipedia.org/wiki?curid=1807563" title="Two Tribes">
Two Tribes

Two Tribes – singel zespołu Frankie Goes to Hollywood z 1984 roku. Pierwotna wersja utworu zarejestrowana została dla BBC podczas sesji nagraniowych u Johna Peela w październiku 1982.
Ogólne informacje.
„Two Tribes” to drugi singel zespołu. Podobnie jak poprzedni, okazał się on wielkim sukcesem komercyjnym, trafiając na wysokie miejsca list przebojów.
Piosence towarzyszył kontrowersyjny teledysk, w którym sparodiowani zostali przywódcy dwóch mocarstw: Stanów Zjednoczonych (Ronald Reagan) i Związku Radzieckiego (Konstantin Czernienko).
W 1994 i 2000 roku singel został wydany ponownie, wraz z dodatkowymi remiksami.

</doc>
<doc id="1807564" url="https://pl.wikipedia.org/wiki?curid=1807564" title="Jenni Dryburgh">
Jenni Dryburgh



</doc>
<doc id="1807566" url="https://pl.wikipedia.org/wiki?curid=1807566" title="Olaf V Norweski">
Olaf V Norweski



</doc>
<doc id="1807570" url="https://pl.wikipedia.org/wiki?curid=1807570" title="The Power of Love (singel Frankie Goes to Hollywood)">
The Power of Love (singel Frankie Goes to Hollywood)

The Power of Love – trzeci singiel zespołu Frankie Goes to Hollywood z 1984 roku, pochodzący z debiutanckiego albumu "Welcome to the Pleasuredome".
Ogólne informacje.
Singiel okazał się kolejnym wielkim sukcesem zespołu, trafił na wysokie miejsca list przebojów w wielu krajach (w Wielkiej Brytanii był to trzeci z rzędu singel numer 1 grupy).
Teledysk, w przeciwieństwie do poprzednich, nie opierał się na skandalu, choć w niektórych kręgach wzbudzał kontrowersje, ponieważ przedstawiał wędrującą Świętą Rodzinę. Każdego roku w okresie bożonarodzeniowym wideoklip jest emitowany w stacjach muzycznych, a piosenkę można często usłyszeć w radiu.
W 1993 i 2000 roku singiel został wydany ponownie, wraz z dodatkowymi remiksami.
Reedycje.
1993
2000
W filmie.
„The Power of Love” pojawił się w ścieżkach dźwiękowych filmów: – "EastEnders" (2008, 2012), "Cashback" (2006), "Letnia burza" (2004).
Wersja Holly’ego Johnsona.
Holly Johnson były wokalista Frankie Goes to Hollywood, nagrał własną wersję „The Power of Love” i umieścił ją na swoim ostatnim albumie studyjnym "Soulstream" z 1999. Piosenka dotarła do #56 pozycji w UK Singles Chart i utrzymywała się na niej przez dwa tygodnie.

</doc>
<doc id="1807574" url="https://pl.wikipedia.org/wiki?curid=1807574" title="Melina Hamilton">
Melina Hamilton

Melina Hamilton (ur. 15 czerwca 1976) – nowozelandzka lekkoatletka specjalizująca się w skoku o tyczce.
Wielokrotna mistrzyni i rekordzistka kraju. W 2003 i 2005 została międzynarodową mistrzynią Australii. W 2004 reprezentowała Nową Zelandię podczas igrzysk olimpijskich w Atenach. 24. miejsce w eliminacjach nie dało jej awansu do finału.

</doc>
<doc id="1807576" url="https://pl.wikipedia.org/wiki?curid=1807576" title="Jung Idysz">
Jung Idysz

Jung Idysz (Jung Jidysz) – grupa twórców awangardowej literatury i sztuki żydowskiej w Polsce założona w Łodzi w roku 1919 przez Mojżesza Brodersona. Grupa istniała do roku 1921.
Do grona założycieli należeli Jankiel Adler, Marek Szwarc i Wincenty Brauner. Z grupą związani byli m.in. Henryk Barczyński, Henryk Berlewi, Ida Braunerówna, Samuel Cygler, Zofia Gutentag, Icchak Kacenelson, Henoch Kon, Pola Lindfeldówna, Dina Matus, Mojżesz Neuman, Natan Szpigel i Władysław Wajntraub.
Większość z nich była członkami istniejącego od 1916 roku łódzkiego „Stowarzyszenia Artystów i Zwolenników Sztuk Pięknych”. Grupa pozostawała pod wpływem ekspresjonizmu niemieckiego oraz twórczości Marka Chagalla. W roku 1919 grupa wydała trzy numery czasopisma Jung Idysz, redagowanego przez Chaima Lejba Fuksa.
Niektórzy członkowie grupy utworzyli w roku 1927 łódzki kabaret Ararat.

</doc>
<doc id="1807577" url="https://pl.wikipedia.org/wiki?curid=1807577" title="Jung Jidysz">
Jung Jidysz



</doc>
<doc id="1807578" url="https://pl.wikipedia.org/wiki?curid=1807578" title="Welcome to the Pleasuredome (singel)">
Welcome to the Pleasuredome (singel)

Welcome to the Pleasuredome – singel zespołu Frankie Goes to Hollywood z 1985 roku.
Ogólne informacje.
Był to czwarty i ostatni singel zespołu z debiutanckiej płyty. Okazał się dużym sukcesem, docierając do pierwszej piątki na brytyjskiej liście przebojów.
Utwór w wersji albumowej jest kilkunastominutową suitą, lecz na potrzeby singla i teledysku został zedytowany.
W 1993 i 2000 roku singel został wydany ponownie, wraz z dodatkowymi remiksami.

</doc>
<doc id="1807579" url="https://pl.wikipedia.org/wiki?curid=1807579" title="Ivanhoe (film 1982)">
Ivanhoe (film 1982)

Ivanhoe – brytyjski film przygodowy z 1982 roku na podstawie powieści Waltera Scotta pod tym samym tytułem.
Fabuła.
Rok 1194. Z wyprawy krzyżowej w stroju pielgrzyma powraca rycerz Wilfred z Ivanhoe – wierny sługa króla Ryszarda Lwie Serce. W kraju władzę uzurpuje książę Jan. Podczas drogi do domu Ivanhoe ratuje życie kupcowi – Izaakowi z Yorku, który staje się jego dłużnikiem i obiecuje mu pomóc w potrzebie. Obydwaj wyruszają do Ashby, gdzie odbywa się turniej rycerski. Ivanhoe staje do walki, a konia, zbroję i broń dostarcza mu Izaak. Pokonuje wszystkich rycerzy...

</doc>
<doc id="1807581" url="https://pl.wikipedia.org/wiki?curid=1807581" title="Anonimowi Uzależnieni od Gier Komputerowych">
Anonimowi Uzależnieni od Gier Komputerowych

Anonimowi Uzależnieni od Komputera () – dobrowolne, samopomocowe grupy osób uzależnionych od gier komputerowych, a także internetu i komputera w ogóle, tworzone w celu leczenia nałogu. Podstawą filozofii jest program dwunastu kroków. W wychodzeniu z uzależnienia wykorzystywany jest kontakt z naturą (ang. „wilderness therapy”). Organizacja non-profit On-Line Gamers Anonymous została założona przez Elizabeth Woolley w 2002 po samobójczej śmierci jej syna, Shawna, nałogowego gracza "EverQuest".

</doc>
<doc id="1807583" url="https://pl.wikipedia.org/wiki?curid=1807583" title="Andreas Müller (orientalista)">
Andreas Müller (orientalista)

Andreas Müller (ur. 1630 w Gryfinie, zm. 26 października 1694 w Szczecinie) – niemiecki pastor i teolog protestancki, orientalista i protosinolog. Był proboszczem kościoła w Trzebiatowie i rektorem gimnazjum w Chojnie.
Urodził się w Gryfinie, stąd później często podpisywał swoje prace jako Greifenhagius. Kształcił się w Wittenberdze. Większą część życia spędził w Stargardzie, u szczytu kariery przez kilka lat mieszkał w Berlinie. W młodości przez kilka lat przebywał w Anglii, gdzie zainteresował się orientalistyką. Po zakupieniu przez elektora brandenburskiego Fryderyka Wilhelma biblioteki orientalnej Müller został jej kuratorem. Karierę orientalisty i sinologa rozpoczął wydaniem w 1671 roku naukowego opracowania "Opisania świata" Marco Polo, następnie wydał łacińskie tłumaczenie historii Wschodu Ormianina Haitona i własną pracę o położeniu Kataju, "Disquisitio de Chataia". W 1673 roku opublikował komentarz do treści steli z Xi’an, a rok później traktującą o różnych sprawach Chin "De Rebus Sinicis" i dotyczącą er panowania chińskich cesarzy "Hebdomas Observationum". Mimo że Müller powtarzał wiele mylnych poglądów swoich poprzedników, szybko zyskał sobie sławę uznanego sinologa.
Najbardziej głośną sprawą w życiorysie Müllera była sprawa rzekomego "klucza chińskiego" ("clavis sinica"). Müller utrzymywał, że odkrył klucz do nauki języka chińskiego, gwarantujący że "nawet kobiety, ucząc się przez rok lub krócej chińskich hieroglifów, będą mogły czytać chińskie i japońskie książki". Oświadczenie to wywołało wielką burzę w ówczesnej Europie. Do Müllera pisali m.in. Athanasius Kircher i Gottfried Wilhelm Leibniz, domagając się ujawnienia tego rewolucyjnego wynalazku. Müller wzbraniał się przez ujawnieniem swojego odkrycia, domagając się wypłacenia mu dwóch tysięcy talarów zaliczki, przez co zarzucono mu hochsztaplerstwo.
Kres karierze Müllera przyniósł 1685 rok, gdy teolog protestancki Elia Grebnitz, uznając że osoba chcąca upowszechniać w Europie język chiński jest opętana przez diabła, zarzucił mu herezję i konszachty z diabłem. Müller nie zdołał się wybronić i stracił posadę. W następstwie tych wydarzeń miał zniszczyć swój klucz i rzekomą drukarnię z ruchomymi chińskimi czcionkami, którą polecił wykonać. 
Swoją bogatą bibliotekę sinologiczną (ponad 1000 woluminów) ofiarował na kilka dni przed śmiercią Gimnazjum Mariackiemu w Szczecinie. Materiały te po II wojnie światowej w większości zostały wywiezione do Biblioteki Uniwersytetu Warszawskiego, nieliczne (200 ksiąg) pozostały w Bibliotece Wojewódzkiej w Szczecinie.

</doc>
<doc id="1807585" url="https://pl.wikipedia.org/wiki?curid=1807585" title="Rage Hard">
Rage Hard

Rage Hard – singel zespołu Frankie Goes to Hollywood z 1986 roku.
Ogólne informacje.
Był to pierwszy singel zapowiadający drugi album zespołu, "Liverpool". Stał się sporym przebojem i osiągnął dość wysokie pozycje na listach.
„Rage Hard” to także pierwszy singel zespołu wydany w postaci kompaktowej i pierwszy, który nie ukazał się na kasecie magnetofonowej.
Tytuł utworu został zaczerpnięty z jednego z wierszy Dylana Thomasa.

</doc>
<doc id="1807588" url="https://pl.wikipedia.org/wiki?curid=1807588" title="Cassandra Kelly">
Cassandra Kelly

Cassandra Kelly (ur. 29 czerwca 1963) – nowozelandzka lekkoatletka specjalizująca się w skoku o tyczce.
Osiągnięcia.
W 1997 reprezentowała Nową Zelandię podczas halowych mistrzostw świata w Paryżu. 22. miejsce w eliminacjach nie dało jej awansu do finału.

</doc>
<doc id="1807589" url="https://pl.wikipedia.org/wiki?curid=1807589" title="Marie-Guite Dufay">
Marie-Guite Dufay

Marie-Guite Dufay, właśc. Marie-Marguerite Dufay (ur. 21 maja 1949 w Paryżu) – francuska polityk i samorządowiec, w latach 2008–2015 prezydent regionu Franche-Comté, od 2016 prezydent regionu Burgundia-Franche-Comté.
Życiorys.
Absolwentka Instytutu Nauk Politycznych w Paryżu. Na początku lat 70. zamieszkała w regionie Franche-Comté. Pracowała m.in. w prefekturze, centrum kulturalnym i centrum edukacji dla kobiet. W 1989 po raz pierwszy wybrana na radną miejską w Besançon. W 1993 wstąpiła w szeregi Partii Socjalistycznej. W 2001 objęła stanowisko jednego z zastępców mera, które zajmowała do 2008. W 2004 wybrana po raz pierwszy na radną regionalną, objęła stanowisko wiceprzewodniczącej rady regionalnej do spraw gospodarczych i społecznych.
W 2008, po śmierci Raymonda Forniego, powołana na prezydenta (przewodniczącą rady regionalnej) regionu. W wyborach w 2010 z powodzeniem ubiegała się o reelekcję na tę funkcję. W 2015 jako kandydatka socjalistów wygrała wybory na stanowisko prezydenta nowo utworzonego regionu Burgundia-Franche-Comté. Urząd ten objęła w styczniu 2016. W 2021 z powodzeniem ubiegała się o reelekcję w wyborach regionalnych.
Odznaczona Legią Honorową V klasy.

</doc>
<doc id="1807592" url="https://pl.wikipedia.org/wiki?curid=1807592" title="Hollywoodzki kowboj">
Hollywoodzki kowboj

Hollywoodzki kowboj – amerykański western komediowy z 1975 roku.
Fabuła.
Lata 30. Lewis Tater zaczyna karierę pisarską. Chce studiować korespondencyjnie na uniwersytecie. By sprawdzić uczelnię, przybywa do Titan na pustyni Nevada. Na miejscu okazuje się, że uniwersytetu nie ma, a właściciele są naciągaczami. W nocy jeden z nich próbuje okraść Lewisa. Ten jednak ucieka im samochodem. Kiedy kończy się benzyna, zabiera ze sobą metalową kasetkę i rusza przed siebie. Po drodze spotyka ekipę filmowców...

</doc>
<doc id="1807593" url="https://pl.wikipedia.org/wiki?curid=1807593" title="Dom Wulflamów-Wulflamhaus">
Dom Wulflamów-Wulflamhaus



</doc>
<doc id="1807595" url="https://pl.wikipedia.org/wiki?curid=1807595" title="Warriors of the Wasteland">
Warriors of the Wasteland

Warriors of the Wasteland – singel zespołu Frankie Goes to Hollywood z 1986 roku.
Ogólne informacje.
Piosenka ta nie powtórzyła sukcesu poprzednich – był to pierwszy singel zespołu, który nie dostał się do pierwszej dziesiątki listy przebojów w Wielkiej Brytanii. W pozostałych krajach też osiągnął średni sukces.
Tytuł utworu został zaczerpnięty z jednego z wierszy T.S. Eliota.

</doc>
<doc id="1807597" url="https://pl.wikipedia.org/wiki?curid=1807597" title="Amanda Bisk">
Amanda Bisk

Amanda Bisk (ur. 3 marca 1986) – australijska lekkoatletka, specjalizująca się w skoku o tyczce, z pochodzenia Polka.

</doc>
