<doc id="1809283" url="https://pl.wikipedia.org/wiki?curid=1809283" title="Andrzej Boguski">
Andrzej Boguski

Andrzej (Stanisław) Boguski (Bogucki) z Boguszyc herbu Rawicz (zm. w 1651) – kasztelan sanocki w latach 1628–1651, łowczy sanocki w latach 1618–1628, poseł, dziedzic na Rytarowicach i wsi Kopysno (na płn. od Rybotycz), Chrewt, Krywe, Olchowiec, Paniszczów, Tworylne, Grabownica i Bieniowice.
Jako senator wziął udział w sejmach: 1631, 1632 (III), 1635 (I), 1646 i 1647 roku.
Był synem Macieja Boguskiego z Boguszyc, wojskiego i sędziego ziemi przemyskiej.
Miał brata Łukasza Boguskiego, dziedzica na Bylicach i Rogozinie, który miał syna też Andrzeja Boguskiego – łowczego sanockiego.
Pod koniec lat 20. XVII w. cała wieś Krywe stała się własnością kasztelana sanockiego – Andrzeja Boguskiego i zamieszkał postawionym w niej dworze.
Poseł na sejm 1623 roku z ziemi przemyskiej. Był posłem ziemi sanockiej na sejm 1628 roku i deputatem tego województwa na Trybunał Skarbowy Koronny w 1628 roku.
W roku 1630 chłopi z Hulskiego i Zatwarnicy napadli na znajdujący się w Krywem jego dwór. Słudzy szlacheccy odnieśli rany, a posiadłość w m. Krywem i Chrewt została złupiona.
Deputat z województwa ruskiego na Trybunał Główny Koronny w 1634/1635 roku. Był elektorem Władysława IV Wazy w 1632 roku.
W 1651 r. po śmierci Andrzeja Boguskiego, dobra przeszły w ręce żony Marianny, a następnie jej córki o tym samym imieniu.

</doc>
<doc id="1809285" url="https://pl.wikipedia.org/wiki?curid=1809285" title="Wiehe">
Wiehe

Wiehe – dzielnica miasta Roßleben-Wiehe w Niemczech, w kraju związkowym Turyngia, w powiecie Kyffhäuser. Do 31 grudnia 2018 miasto pełniące jednocześnie funkcję "gminy realizującej" (niem. "erfüllende Gemeinde") dla gminy wiejskiej Donndorf.. Leży ok. 24 km na południe od Sangerhausen i ok. 32 km na północ od Weimaru.
Współpraca.
Miejscowość partnerska:

</doc>
<doc id="1809287" url="https://pl.wikipedia.org/wiki?curid=1809287" title="Mostkowo (przystanek kolejowy)">
Mostkowo (przystanek kolejowy)

Mostkowo - nieistniejący przystanek osobowy w Mostkowie w Polsce, w województwie zachodniopomorskim, w powiecie myśliborskim, w gminie Barlinek.

</doc>
<doc id="1809290" url="https://pl.wikipedia.org/wiki?curid=1809290" title="Henryk von Weilnau">
Henryk von Weilnau

Henryk von Weilnau, także Henricus de Wilnowe, Wilnow, Wildenav (ur. ?, zm. ?) – komtur malborski w latach 1283-1298/1299.
Życiorys.
Henryk wywodził się ze znanego rodu hrabiów von Diez-Weilnau z Westerwaldu Najprawdopodobniej był synem Henryka IV Weilnau i należał do bocznej linii rodu osiadłej w górach Taunus niedaleko Usingen.
Do Prus przybył około roku 1276. Początkowo pozostawał w otoczeniu mistrza krajowego Prus Konrada von Thierberga Starszego oraz jego brata Konrada von Thierberga Młodszego. Od 1283 roku był komturem Malborka i pełnił ten urząd co najmniej do roku 1298, a prawdopodobnie do 1299. Istnieją przesłanki, że Henryk von Weilnau mógł wcześniej pełnić funkcję komtura Zantyra. Przemawia za tym pojawienie się w źródłach pod datą 5 VIII 1279 komtura zantyrskiego o imieniu Henryk oraz fakt, że konwent malborski zastąpił konwent zantyrski.

</doc>
<doc id="1809293" url="https://pl.wikipedia.org/wiki?curid=1809293" title="Olga Dogadko">
Olga Dogadko

Olga Dogadko-Bronstein (dawniej Dogadedko, Dor-Dogadko, ur. 26 czerwca 1976 w Bielcach) – izraelska lekkoatletka, specjalizująca się w skoku o tyczce i biegu na 400 metrów przez płotki.
W 1991 wyemigrowała z Mołdawii do Izraela.

</doc>
<doc id="1809296" url="https://pl.wikipedia.org/wiki?curid=1809296" title="Wonderful (album Madness)">
Wonderful (album Madness)

Wonderful – siódmy studyjny album angielskiego zespołu ska – pop rockowego Madness. Został nagrany w 1999 roku dla wytwórni Virgin Records. Na rynku ukazał się 1 listopada tego samego roku. Producentami płyty byli Clive Langer i Alan Winstanley. Album doszedł do 17 miejsca na brytyjskiej liście przebojów.
Jest to pierwsza od 1985 roku (od "Mad Not Mad") płyta Madness, oraz pierwsza od 1984 roku (od "Keep Moving") nagrana z Mikiem "Monsieur Barso" Barsonem w składzie.
Piosenka "4 am" ukazała się w 1995 roku na solowej płycie Grahama "Suggsa" McPhersona "The Lone Ranger", w nieco zmienionej aranżacji.

</doc>
<doc id="1809300" url="https://pl.wikipedia.org/wiki?curid=1809300" title="Jeseniky">
Jeseniky



</doc>
<doc id="1809301" url="https://pl.wikipedia.org/wiki?curid=1809301" title="Jeseníky">
Jeseníky



</doc>
<doc id="1809307" url="https://pl.wikipedia.org/wiki?curid=1809307" title="Laura San Giacomo">
Laura San Giacomo

Laura San Giacomo (ur. 14 listopada 1962 w Hoboken w stanie New Jersey) – amerykańska aktorka filmowa i telewizyjna, znana przede wszystkim z głównej roli w popularnym serialu komediowym "Ja się zastrzelę" (1997-2003). Wystąpiła także obok Julii Roberts w filmowym przeboju "Pretty Woman" (1990; reż. Garry Marshall). Z dużym uznaniem spotkała się również jej rola w filmie "Seks, kłamstwa i kasety wideo" (1989; reż. Steven Soderbergh) (m.in. nominacja do Złotego Globu w 1990 dla najlepszej aktorki drugoplanowej). Dobrze rozpoczęta na przełomie lat 80. i 90. kariera filmowa załamała się w latach późniejszych. Często pojawia się gościnnie w serialach telewizyjnych (m.in.: "Policjanci z Miami", "Crime Story", "Tajniacy", "Weronika Mars").

</doc>
<doc id="1809311" url="https://pl.wikipedia.org/wiki?curid=1809311" title="Sława (Poznowice)">
Sława (Poznowice)

Sława (niem. "Slawa", śl. "Sława") – przysiółek wsi Poznowice w Polsce, położony w województwie opolskim, w powiecie strzeleckim, w gminie Izbicko. Wchodzi w skład sołectwa Poznowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="1809316" url="https://pl.wikipedia.org/wiki?curid=1809316" title="Pośrednia Świstowa Turnia">
Pośrednia Świstowa Turnia

Pośrednia Świstowa Turnia (słow. "Prostredná Svišťová veža") – turnia znajdująca się w grani Świstowych Turni (fragmencie Świstowej Grani) w słowackiej części Tatr Wysokich. Od Wielkiej Świstowej Turni oddzielona jest siodłem Pośredniej Świstowej Ławki, a od Wysokiej Świstowej Turni siodłem Średniej Przełęczy. Pośrednia Świstowa Turnia, podobnie jak okoliczne obiekty, jest wyłączona z ruchu turystycznego, a na jej wierzchołek mają dostęp jedynie taternicy.
Pośrednia Świstowa Turnia stanowi środkową z pięciu Świstowych Turni. W stronę Doliny Świstowej opada ona skalnym blokiem szczytowym, który poniżej wierzchołka zmienia się w trawiasto-skaliste zbocze. Północno-wschodnia ściana opada w kierunku doliny Rówienki i ma około 200 m wysokości. Podane poniżej pierwsze wejście zimowe na jej wierzchołek nie jest pewne, gdyż nie wiadomo, od którego miejsca Jan Červinka i František Pašta zaczęli przechodzić grań Świstowych Turni.
Historia.
Pierwsze wejścia turystyczne:

</doc>
<doc id="1809321" url="https://pl.wikipedia.org/wiki?curid=1809321" title="Wielkie Młosino">
Wielkie Młosino



</doc>
<doc id="1809322" url="https://pl.wikipedia.org/wiki?curid=1809322" title="Autosan A 844MN">
Autosan A 844MN



</doc>
<doc id="1809325" url="https://pl.wikipedia.org/wiki?curid=1809325" title="Małe Młosino">
Małe Młosino



</doc>
<doc id="1809328" url="https://pl.wikipedia.org/wiki?curid=1809328" title="Wielopole (Popielów)">
Wielopole (Popielów)

Wielopole (śl. "Wielopolé", niem. "Wielepole") – przysiółek wsi Popielów w Polsce, położony w województwie opolskim, w powiecie opolskim, w gminie Popielów. 
W latach 1975–1998 miejscowość administracyjnie należała do ówczesnego województwa opolskiego. Wielopole znajduje się na terenie Stobrawskiego Parku Krajobrazowego.
Wielopole powstało w latach 1822–1825 w wyniku podziału gruntów. Przysiółek składa się z kilkunastu zagród skupionych po zachodniej stronie ulicy Powolnego.
W okresie hitlerowskiego reżimu w latach 1936–1945 miejscowość nosiła nazwę "Großfelde".

</doc>
<doc id="1809329" url="https://pl.wikipedia.org/wiki?curid=1809329" title="Kanizsa">
Kanizsa

Kanizsa:

</doc>
<doc id="1809330" url="https://pl.wikipedia.org/wiki?curid=1809330" title="Dragosz (wojewoda)">
Dragosz (wojewoda)

Dragosz (rum. "Dragoș") – pierwszy wojewoda mołdawski w latach 50. XIV w.
Dragosz wywodził się zapewne z węgierskiego rodu rycerskiego z Marmaroszu. Ok. 1352 został wojewodą mołdawskim z ramienia króla węgierskiego, po wyparciu z terenów dzisiejszej Bukowiny Tatarów. Jego siedzibą było dzisiejsze miasto Baia, wówczas zwane "Moldavia". Stąd ma pochodzić nazwa dzisiejszej Mołdawii, a według legendy miasto zawdzięczało ją ulubionemu psu Dragosza o imieniu "Molda", śmiertelnie ranionemu podczas polowania. 
Zdaniem J. Demela zmarł ok. 1353 (nie później niż w 1358). Natomiast zdaniem D. Musialika Dragosz żył jeszcze w 1359, gdy miał pokonać Bogdana, panującego nad niewielkim obszarem w rejonie miasta Radowce, późniejszego pierwszego hospodara mołdawskiego.
Następcami Dragosza na stanowisku wojewody byli jego potomkowie: Sas i Balc.
Jest uznawany za fundatora drewnianej cerkwi z Volovăț, obecnie znajdującej się we wsi Putna.

</doc>
<doc id="1809331" url="https://pl.wikipedia.org/wiki?curid=1809331" title="Gilotyna (teleturniej)">
Gilotyna (teleturniej)

Gilotyna – polski teleturniej emitowany od 5 października 2009 do 2 czerwca 2011 na antenie TVP2 (oraz jednocześnie w wysokiej rozdzielczości obrazu na antenie TVP HD), prowadzony przez Romana Czejarka. Produkcję programu powierzono przedsiębiorstwu Mastiff Media Polska.
Pomimo wysokiej oglądalności program został zdjęty z anteny po emisji ostatniego odcinka (2 czerwca 2011). Program zastąpiono dodatkowym odcinkiem "Jednego z dziesięciu" (w czwartki) i pasmem kabaretowym (w piątki).
Zasady gry.
Runda pierwsza.
W pierwszej rundzie udział brało czworo zawodników. Każdy otrzymywał na początku po 5000 zł. Następnie prowadzący czytał kolejno 9 słów-wskazówek, mających na celu naprowadzenie graczy na szukane słowo-klucz. Jeśli któryś uczestnik znał odpowiedź (nawet zanim wszystkie podpowiedzi zostały zaproponowane), naciskał przycisk i odpowiadał. Jeśli poprawnie, to przechodził do drugiej rundy i przejmował po 2500 zł od każdego z graczy (razem miał zatem 12 500 zł). Natomiast gdy odpowiedział błędnie, to był wykluczony z kolejki. Po wyłonieniu pierwszego zwycięzcy następowała identyczna druga kolejka. Drugi gracz, który odpowiedział prawidłowo, zabierał pieniądze tylko z kont pozostałych graczy i przechodził dalej (z kwotą 7500 zł). Dwoje zawodników, którym nie udało się odgadnąć ani jednego hasła, odpadało.
Runda druga.
W drugiej rundzie uczestnicy wybierali naprzemiennie po jednym pytaniu z sześciu. Do każdego pytania przyporządkowana była określona kwota: 5000 zł (dwa pola), 10 000 zł, 15 000 zł, 20 000 zł lub 25 000 zł. Od września 2010 r. dwa pytania były dodatkowo premiowane – za udzielenie poprawnej odpowiedzi można było wygrać telewizor i/lub wczasy dla dwojga osób (bez względu na to, jak rozgrywka potoczy się dalej). Rundę rozpoczynał gracz z mniejszą ilością pieniędzy. Wartość nagrody za dane pytanie zawodnik poznawał dopiero po wybraniu numerka. Prowadzący zadawał pytanie z czterema wariantami odpowiedzi. Jeśli uczestnik odpowiedział poprawnie, to zdobywał przyporządkowaną pytaniu stawkę, jeśli źle – wszystkie swoje pieniądze musiał oddać przeciwnikowi. Po wyczerpaniu zestawu pytań, prowadzący czytał ostatnie, siódme pytanie, do którego najpierw prezentował tylko warianty odpowiedzi. Uczestnik posiadający większą ilość pieniędzy miał prawo zdecydować, czy pytanie bierze na siebie, czy kieruje do przeciwnika. Możliwe były cztery rozstrzygnięcia tej rundy:
Finał.
W finale prowadzący podawał pięć par słów. Zawodnik wybierał jeden z dwóch wyrazów, licząc, że wybierze właściwy. Pierwszy wybór był całkowicie losowy, ale kolejne właściwe wyrazy z każdej pary tworzyły logiczny zestaw naprowadzający do poszukiwanego słowa-klucza. Za każdą pomyłkę (tj. za wybranie z pary słowa, które nie wiąże się ze słowem-kluczem) tytułowa "Gilotyna" zabierała połowę posiadanych przez gracza pieniędzy. Po wybraniu pięciu wyrazów finalista miał 60 sekund na odgadnięcie hasła (słowa-klucza). Jeśli podał rozwiązanie poprawne, to zabierał ocaloną wygraną; jeśli zaś błędne, to wychodził ze studia bez pieniędzy. Najwyższą wygraną, z jaką finalista mógł opuścić studio było 100 000 złotych.
Nagrodą pocieszenia w teleturnieju był kuferek ze słodyczami.
Spis serii.
Na podstawie archiwalnego programu dla prasy Telewizji Polskiej.
W kwietniu 2010 roku z powodu katastrofy smoleńskiej telewizyjna Dwójka przerwała emisję teleturnieju. Program powrócił po blisko dwóch tygodniach, ale o innej porze.
Pierwsze cztery odcinki programu oglądało średnio 1,38 mln widzów. Premiery pierwszych sześciu odcinków drugiej serii zobaczyło średnio 1,55 mln osob.

</doc>
<doc id="1809333" url="https://pl.wikipedia.org/wiki?curid=1809333" title="Wielkie Prusionki">
Wielkie Prusionki



</doc>
<doc id="1809338" url="https://pl.wikipedia.org/wiki?curid=1809338" title="Waterford United">
Waterford United



</doc>
<doc id="1809340" url="https://pl.wikipedia.org/wiki?curid=1809340" title="Małe Prusionki">
Małe Prusionki



</doc>
<doc id="1809342" url="https://pl.wikipedia.org/wiki?curid=1809342" title="Littleton Groom">
Littleton Groom

Littleton Groom (ur. 22 kwietnia 1867 w Toowoombie, zm. 6 listopada 1936 w Canberze) – australijski polityk, członek wielu gabinetów federalnych, w latach 1926-29 spiker Izby Reprezentantów.
Życiorys.
Młodość.
W młodości Groom był bardzo wysportowany - w szkole średniej był równocześnie kapitanem reprezentacji piłkarskiej i w krykiecie. Ukończył prawo na University of Melbourne, a następnie wybrał karierę prokuratora. Przez pewien czas orzekał także jako sędzia. Do parlamentu federalnego dostał się w wyniku pierwszych w dziejach Związku Australijskiego federalnych wyborów uzupełniających. Zasiadł tam w ławach Partii Protekcjonistycznej.
Kariera rządowa.
W 1905 po raz pierwszy wszedł do rządu, obejmując tekę ministra spraw wewnętrznych w drugim gabinecie Deakina. Postulował wtedy powołanie państwowych służb meteorologicznych oraz odrębnego ministerstwa rolnictwa. W 1906 został prokuratorem generalnym i pełnił ten urząd do 1908 roku. Przygotował ustawę wprowadzającą gwarantowane przez rząd federalny emerytury i renty. W 1909 Deakin powrócił do władzy i utworzył swój czwarty gabinet, w którym Groom stanął na czele resortu spraw zagranicznych. Doprowadził do powstania Wysokiej Komisji Australii w Londynie, pierwszej stałej placówki dyplomatycznej tego państwa. W 1910 przeszedł do opozycji, aby ponownie znaleźć się w rządzie w latach 1913-14, jako minister handlu i ceł w gabinecie Josepha Cooka.
W 1917 wszedł do czwartego gabinetu Hughesa jako wiceprzewodniczący Federalnej Rady Wykonawczej. W latach 1918-21 był ministrem robót publicznych i kolei, przyczyniając się do przyśpieszenia prac związanych z budową stolicy federalnej. Następnie ponownie objął urząd prokuratora generalnego, który piastował do 1925 roku, pod koniec swej kadencji łącząc go z tekami ministra handlu i ceł oraz ministra zdrowia. W 1924 był przewodniczącym australijskiej delegacji na piątą sesję Zgromadzenia Ligi Narodów, poświęconą głównie kwestiom arbitrażu międzynarodowego. Zagłosował za przyjęciem protokołu w tej sprawie, czym złamał udzielone mu przez gabinet instrukcje, nakazujące wstrzymać się od głosowania.
Spiker Izby Reprezentantów.
Pod koniec 1925 pod naciskiem premiera Bruce’a został zmuszony do rezygnacji z zasiadania w rządzie, ale w zamian otrzymał funkcję szefa izby niższej parlamentu, którą objął w styczniu 1926. Nadzorował proces przenosin parlamentu ze swojej tymczasowej siedziby w Melbourne do Canberry. W 1929 w Izbie Reprezentantów doszło do impasu w sprawie bardzo ważnej dla rządu Bruce’a ustawy o koncyliacji i arbitrażu. Głosowanie przyniosło remis, zaś zgodnie z prawem w takiej sytuacji spiker miał prawo do decydującego głosu. Odmówił jednak skorzystania z tego uprawnienia, czym doprowadził do odrzucenia ustawy i upadku rządu. Oficjalnie motywował to swoim krytycznym stosunkiem do przepisów ustawy, ale wielu odebrało tę decyzję jako polityczną zemstę na premierze.
Polityczna emerytura.
Doszło do przedterminowych wyborów, w których stracił swój mandat parlamentarny i zarabiał na życie prowadząc praktykę adwokacką w Brisbane. W 1931 został ponownie wybrany, startując jako kandydat niezależny, jednak szybko dołączył do Partii Zjednoczonej Australii. Zasiadał w Izbie Reprezentantów już do końca życia, zajmując się głównie kwestią przepisów regulujących zasady ogłaszania bankructw. Zmarł w 1936 w wieku 69 lat, przyczyną śmierci były kłopoty kardiologiczne.
Odznaczenia.
W 1924 został odznaczony Orderem św. Michała i św. Jerzego klasy Rycerz Komandor, co dało mu prawo do dopisywania przed nazwiskiem tytułu "Sir". Od 1984 jego imię nosi federalny okręg wyborczy Groom w jego rodzinnym stanie Queensland.

</doc>
<doc id="1809345" url="https://pl.wikipedia.org/wiki?curid=1809345" title="Mistrzostwa Europy Strongman 1998">
Mistrzostwa Europy Strongman 1998

Mistrzostwa Europy Strongman 1998 – doroczne, indywidualne
zawody europejskich siłaczy.
Nieoficjalne mistrzostwa.
Data: 1998 r.
Miejsce: 
WYNIKI ZAWODÓW:

</doc>
<doc id="1809346" url="https://pl.wikipedia.org/wiki?curid=1809346" title="Wielka Świstowa Turnia">
Wielka Świstowa Turnia

Wielka Świstowa Turnia (słow. "Veľká Svišťová veža") – dwuwierzchołkowa turnia znajdująca się w grani Świstowych Turni (fragmencie Świstowej Grani) w słowackiej części Tatr Wysokich. Od Zadniej Świstowej Turni oddzielona jest siodłem Zadniej Świstowej Ławki, a od Pośredniej Świstowej Turni oddziela ją Pośrednia Świstowa Ławka. Wielka Świstowa Turnia nie jest dostępna żadnymi znakowanymi szlakami turystycznymi.
Wielka Świstowa Turnia jest turnią dwuwierzchołkową, której wierzchołki (zachodni i wschodni) są podobnej wysokości. Jej południowo-zachodnia ściana o wysokości zaledwie kilkudziesięciu metrów jest dość stroma i opada w kierunku Doliny Świstowej. Północna ściana ma natomiast około 200 m wysokości i kieruje się w stronę Łapszańskich Ogrodów w dolinie Rówienki. Podane poniżej pierwsze wejście zimowe na jej wierzchołek nie jest pewne, gdyż nie wiadomo, od którego miejsca Jan Červinka i František Pašta zaczęli przechodzić grań Świstowych Turni.
Historia.
Pierwsze wejścia turystyczne:

</doc>
<doc id="1809350" url="https://pl.wikipedia.org/wiki?curid=1809350" title="Jerzy Bukowski (kasztelan)">
Jerzy Bukowski (kasztelan)

Jerzy Bukowski z Bukowa herbu Ossorya (zm. ok. 1757) – kasztelan sanocki w latach 1752–1757, chorąży sanocki w latach 1750–1752, podczaszy sanocki w latach 1744–1750, łowczy sanocki w latach 1724–1744, podwojewodzi sanocki w latach 1719–1722.
Jego matką była Trembecka, a ojciec Bukowski poprzednio poślubił Helenę Leszczyńską. Jego brat Józef był chorążym sanockim, właścicielem Nowotańca.
W 1733 roku był elektorem Stanisława Leszczyńskiego z województwa ruskiego. Był konsyliarzem konfederacji dzikowskiej 1734 roku. Poseł ziemi sanockiej na sejm 1740 roku.
Od 1752 do ok. 1757 był kasztelanem sanockim. Zmarł ok. 1757. Za panowania Augusta III Jerzy Bukowski ożenił się z Jadwigą Odrzywolską. Miał trzy córki: Łaszewską – cześnikową sanocką, drugą, która poślubiła Rudzkiego, a trzecia została panną, oraz trzech synów: Antoniego – stolnika sanockiego (1776) i posła (1764), Michała – stolnika i podkomorzego sanockiego, posła, i Franciszka – stolnika sanockiego, posła (1764). Dwaj młodsi synowie w 1764 otrzymali od cesarza Józefa II tytuł hrabiowski austriacki.

</doc>
<doc id="1809351" url="https://pl.wikipedia.org/wiki?curid=1809351" title="Daryl Murphy">
Daryl Murphy

Daryl Michael Murphy (ur. 15 marca 1983 w Waterford) – irlandzki piłkarz występujący na pozycji napastnika w irlandzkim klubie Waterford FC oraz w reprezentacji Irlandii.
Kariera klubowa.
Murphy karierę rozpoczął w zespole Luton Town, gdzie grał w zespołach młodzieżowych. W 2002 roku powrócił do Irlandii i zaczął grać w zespole Waterford United. W sezonie 2002/2003 ze swoim klubem awansował do irlandzkiej Premier Division. W 2004 roku został najlepszym graczem młodego pokolenia według PFAI. Łącznie w Waterford United występował przez cztery sezony. Murphy przyciągnął uwagę szkoleniowca Sunderlandu, Micka McCarthy’ego oraz Ipswich Town. Ostatecznie, 3 czerwca 2005 roku za 100 tysięcy funtów przeszedł do tego pierwszego klubu.
W Premier League Irlandczyk zadebiutował 1 października w meczu z West Ham United&lt;ref name="05/06"&gt;Games played by Daryl Murphy in 2005/2006 , Soccerbase&lt;/ref&gt;. 24 listopada został wypożyczony do Sheffield Wednesday. Przez jeden miesiąc w zespole tym wystąpił czterokrotnie. Następnie powrócił do Sunderlandu. 12 lutego 2006 roku w meczu ligowym z Tottenhamem Hotspur (1:1) Murphy strzelił swoją pierwszą bramkę dla „Czarnych Kotów”. Łącznie w sezonie 2005/2006 zagrał w 18 ligowych meczach (w tym 5 od pierwszej minuty) oraz zdobył jednego gola. Sunderland zajął ostatnie miejsce w tabeli Premier League i spadł do Championship. Klub Murphy’ego od razu wrócił do Premier League zajmując pierwsze miejsce w lidze. Irlandczyk zagrał w 38 meczach i zdobył 10 goli. W następnych sezonach dalej był podstawowym zawodnikiem Sunderlandu. 17 lipca 2010 podpisał trzyletni kontrakt z Celtikiem. Kwota transferu wyniosła około 1,5 miliona funtów. 24 sierpnia 2011 został wypożyczony do Ipswich Town. 7 czerwca 2013 przeszedł do Ipswich Town definitywnie. 
Kariera reprezentacyjna.
Murphy ma na koncie sześć występów i dwie bramki w kadrze Irlandii U-21. W sierpniu 2006 roku powołano go na spotkanie seniorskiej reprezentacji z Holandią. Murphy w meczu tym nie wystąpił. Ostatecznie w pierwszej kadrze zadebiutował 24 maja następnego roku w meczu z Ekwadorem. Łącznie w barwach narodowych były piłkarz m.in. Ipswich lub Celtiku zagrał 32 razy strzelając 3 gole. Zakończył karierę reprezentacyjną 14.11.2017 roku w meczu z Danią w barażach do mistrzostw świata.

</doc>
<doc id="1809353" url="https://pl.wikipedia.org/wiki?curid=1809353" title="Lentopallon SM-liiga (2009/2010)">
Lentopallon SM-liiga (2009/2010)

Lentopallon SM-liiga 2009/2010 – 54. sezon rozgrywek o mistrzostwo Finlandii. Zainaugurowany został 30 września 2009 roku i trwał do wiosny 2010 roku.
W fazie zasadniczej 12 zespołów rozegrało mecze system każdy z każdym, mecz i rewanż.
W sezonie 2009/2010 w Pucharze CEV Finlandię reprezentował Isku Tampere i Perungan Pojat Rovaniemi.

</doc>
<doc id="1809354" url="https://pl.wikipedia.org/wiki?curid=1809354" title="August Sabbe">
August Sabbe

August Sabbe (także: "August Sabe", pseudonim "Kuhte, Kuste"; ur. 1 września 1909 w Võrumaal, zm. 28 września 1978 nad rzeką Võhandu koło wsi Paidra) – ostatni żołnierz podziemia antykomunistycznego i niepodległościowego w Estonii (wówczas republiki ZSRR), partyzant formacji „Leśnych Braci”, poległy w czasie próby ujęcia przez agentów KGB.
Życiorys.
August Sabbe urodził się 1 września 1909 we wsi Võrumaal, w Estonii, należącej wówczas do Rosji, w rodzinie młynarza, jako najmłodsze dziecko. Miał dwóch starszych braci: Heinricha i Rudolfa oraz siostrę Hildę. Heinrich poległ w walce o niepodległość Estonii w 1919.
Uczęszczał do szkoły w Tsolgo. Ojciec zmarł w 1929 lub 1930. W 1930 ukończył służbę wojskową w armii estońskiej. Po aneksji Estonii do ZSRR dwukrotnie (w 1941 i 1944/1945) uniknął mobilizacji do Armii Czerwonej, a w 1944 w czasie okupacji niemieckiej wcielenia do armii III Rzeszy, za każdym razem ukrywając się w lesie.
W latach 1945–1949 pracował jako szlifierz, a następnie w młynie. W 1949 po aresztowaniu przez NKWD udało mu się zbiec, ukrywał się w lesie. W 1950 wstąpił do oddziału partyzanckiego „Orion” (nazwa ta jest częściowo fonetycznym zapisem po estońsku rosyjskiego wyrazu "Орёл", trb „Orjoł”, pol. „Orzeł”) „Leśnych Braci” pod komendą Jaana Rootsa, jednego z dowódców partyzanckich, działających w okolicy Taevaskoja. Gdy 6 czerwca 1952 Jaan Roots zginął w zasadzce NKWD, a oddział został rozbity, August Sabbe ukrywał się samotnie.
Poszukiwany przez NKWD i KGB, poległ w zasadzce KGB 28 września 1978 po 28 latach służby w partyzantce i ukrywania się w lesie. Pochowany został na cmentarzu Raadi w Dorpacie.
Okoliczności śmierci.
Istnieje kilka wersji dotyczących śmierci Augusta Sabbe. Według jednej miał wyrwać się agentom KGB podczas aresztowania, wskoczyć do rzeki i utonąć, nie chcąc dać się aresztować (wersja ta jest wątpliwa, w momencie aresztowania August Sabbe, w wieku 69 lat, miał zostać aresztowany przez młodych, sprawnych fizycznie mężczyzn. Rzeka w tamtym miejscu jest wąska, płytka i płynie wolno, drugi brzeg nie był porośnięty i nie dawał dużych szans powodzenia ucieczki). Według innej wersji został zastrzelony w czasie skoku do rzeki. Agentami (przebranymi za wędkarzy), którzy przeprowadzili próbę aresztowania Augusta Sabbe byli: Ervin Oras z KGB i Neeme Tavel z SORVVO. Konfident KGB, który przekazał informacje umożliwiające aresztowanie Augusta Sabbe, miał w nagrodę otrzymać od władz ZSRR samochód marki "Żiguli". 5 lat później popełnił samobójstwo.
Upamiętnienie.
Na miejscu śmierci Augusta Sabbe w lesie nad rzeką Võhandu w Paidra znajduje się upamiętniający go głaz z tablicą pamiątkową o treści: "Tutaj poległ 28 września 1978 ostatni żołnierz estońskich „Leśnych Braci” August Sabbe". Miejsce śmierci Augusta Sabbe znajduje się w pobliżu drogi 65 między miejscowościami Paidra a Leevi, oznaczone drogowskazem (współrzędne ).

</doc>
<doc id="1809355" url="https://pl.wikipedia.org/wiki?curid=1809355" title="Samuel Mauger">
Samuel Mauger

Samuel Mauger (ur. 12 listopada 1857 w Geelong, zm. 26 czerwca 1936 w Melbourne) – australijski działacz społeczny i polityk, w latach 1907-08 minister poczty.
Pochodził ze stanu Wiktoria, choć jego rodzice na krótko przed jego narodzinami przybyli do Australii z wyspy Guernsey. Nie ukończył szkoły, gdyż jego ojciec zapadł na reumatyzm i musiał przejąć prowadzenie należącej do niego wytwórni kapeluszy. Równocześnie z działalnością gospodarczą, Mauger był aktywny w wielu organizacjach pozarządowych, m.in. ochotniczej straży pożarnej. Należał do Kościoła prezbiteriańskiego i pełnił rolę nauczyciela w szkółce niedzielnej. Kilkakrotnie próbował dostać do Zgromadzenia Ustawodawczego Wiktorii, jednak udało mu się to dopiero za czwartym razem, w 1900 roku.
Zaledwie rok później postanowił przejść do polityki federalnej i uzyskał miejsce w Izbie Reprezentantów, z okręgu
Melbourne Ports, gdzie zasiadł w ławach Partii Protekcjonistycznej. W 1906 ponownie dostał się do parlamentu, tym razem z okręgu Maribyrnong oraz wszedł do drugiego gabinetu Deakina, gdzie został ministrem bez teki. W trzecim gabinecie Deakina kierował resortem poczty. W 1910 stracił swój mandat parlamentarny. W latach 1913 i 1914 startował bez powodzenia w wyborach do Senatu, po czym postanowił wycofać się z polityki.
W późniejszym okresie życia wrócił do aktywności pozarządowej, zajmując się m.in. propagowaniem abstynencji. Był uznawany za świetnego organizatora, dlatego wiele stowarzyszeń czy zrzeszeń chętnie korzystało z jego pomocy. Zmarł w Melbourne w 1936 roku, mając 78 lat. Tam też został pochowany, zaś w jego ostatniej drodze towarzyszyła mu strażacka asysta honorowa.

</doc>
<doc id="1809356" url="https://pl.wikipedia.org/wiki?curid=1809356" title="Frank Tonche">
Frank Tonche

Frank Tonche – amerykański muzyk, pierwszy perkusista zespołu Minutemen.
Po rozwiązaniu przez D. Boona i Mike'a Watta grupy The Reactionaries muzycy chcieli, by perkusistą w ich nowej formacji został do niedawna kolega z zespołu George Hurley, który dołączył jednak do eksperymentalnego zespołu z Hollywood, Hey Taxi!. Tonche, zatrudniony ówcześnie jako spawacz i grający amatorsko w zespole The Polish Eagle Polka Band, został przyjęty w zastępstwie.
Pobyt Tonche w zespole trwał ok. sześć miesięcy, podczas których nagrał z zespołem kilka pierwszych utworów i zagrał kilka kameralnych koncertów. Odszedł z formacji w czerwcu 1980 swój wybór argumentując rozczarowaniem i zmęczeniem "agresywnym stylem bycia" fanów muzyki punk. Do zespołu dołączył Hurley, który wraz z zespołem już 20 lipca 1980 nagrał EP "Paranoid Time".
W 1993 wytwórnia Forced Exposure wydała EP "Georgeless", jedyne nagranie zachowane z okresu pobytu Tonche w zespole.

</doc>
<doc id="1809357" url="https://pl.wikipedia.org/wiki?curid=1809357" title="Wotton-under-Edge">
Wotton-under-Edge

Wotton-under-Edge – miasto i civil parish w Wielkiej Brytanii, w Anglii, w hrabstwie Gloucestershire, w dystrykcie Stroud. W 2011 roku civil parish liczyła 5627 mieszkańców. Wootton under Edge jest wspomniana w Domesday Book (1086) jako "Vatune".

</doc>
<doc id="1809358" url="https://pl.wikipedia.org/wiki?curid=1809358" title="Nowotny">
Nowotny

Nowotny:

</doc>
<doc id="1809361" url="https://pl.wikipedia.org/wiki?curid=1809361" title="Mauricio Flores Ríos">
Mauricio Flores Ríos

Mauricio Flores Ríos (ur. 10 września 1990 w Valparaíso) – chilijski szachista, arcymistrz od 2009 roku.
Kariera szachowa.
Wielokrotnie reprezentował Chile w mistrzostwach państw panamerykańskich juniorów w różnych kategoriach wiekowych, zdobywając m.in. srebrny (2004, w kategorii do 14 lat, za Emilio Cordovą) oraz dwa złote medale (2006 – do 16 lat, 2008 – do 18 lat). Był również uczestnikiem mistrzostwach świata juniorów, w latach 2005 i 2006 (do 16 lat).
W 2006 r. zwyciężył w kołowym turnieju w Buenos Aires, podzielił II m. (za Salvadorem Alonso, wspólnie z m.in. Leonardo Duarte) w Santiago oraz zadebiutował w narodowej drużynie na szachowej olimpiadzie w Turynie. W 2007 r. zwyciężył (wspólnie z Johanem Hellstenem) w kolejnym turnieju, rozegranym w Santiago de Chile, wypełniając pierwszą normę arcymistrzowską, w 2008 r. podzielił I m. (wspólnie z Diego Valergą) w memoriale Roberta Fischera w Vicente Lopez oraz zdobył tytuł indywidualnego mistrza Chile (za rok 2007), natomiast w 2009 r. zajął VI m. (za Aleksandrem Szabałowem, Fidelem Corralesem Jimenezem, Gilberto Milosem, Diego Floresem i Julio Grandą Zunigą) w mistrzostwach kontynentu amerykańskiego w São Paulo, zdobywając drugą normę na tytuł arcymistrza. W tym samym roku został najmłodszym w historii chilijskim szachistą, któremu Międzynarodowa Federacja Szachowa przyznała ten tytuł.
Najwyższy ranking w dotychczasowej karierze osiągnął 1 września 2013 r., z wynikiem 2537 punktów zajmował wówczas 1. miejsce wśród chilijskich szachistów.

</doc>
<doc id="1809362" url="https://pl.wikipedia.org/wiki?curid=1809362" title="Mauricio Flores Rios">
Mauricio Flores Rios



</doc>
<doc id="1809364" url="https://pl.wikipedia.org/wiki?curid=1809364" title="Konstrukcje liczb">
Konstrukcje liczb



</doc>
<doc id="1809368" url="https://pl.wikipedia.org/wiki?curid=1809368" title="Wokingham">
Wokingham

Wokingham – miasto i civil parish w Wielkiej Brytanii, w Anglii, w hrabstwie Berkshire, w dystrykcie (unitary authority) Wokingham. W 2011 civil parish liczyła 30 690 mieszkańców. 

</doc>
<doc id="1809372" url="https://pl.wikipedia.org/wiki?curid=1809372" title="Guido Monzino">
Guido Monzino

Hrabia Guido Monzino (ur. 2 marca 1928 w Mediolanie - zm. 11 października 1988 w Lenno) - włoski podróżnik i wspinacz. Podróżował po całym świecie, odwiedzając wszystkie kontynenty z wyjątkiem Australii. 

</doc>
<doc id="1809373" url="https://pl.wikipedia.org/wiki?curid=1809373" title="Liga Europejska w piłce siatkowej kobiet">
Liga Europejska w piłce siatkowej kobiet

Liga Europejska kobiet – to coroczne zawody, w których biorą udział żeńskie reprezentacje państw europejskich. Do fazy finałowej przechodzą najlepsze zespoły z poszczególnych grup. Rozgrywana jest od 2009 roku. W premierowej odsłonie zwyciężyła reprezentacja Serbii.

</doc>
<doc id="1809374" url="https://pl.wikipedia.org/wiki?curid=1809374" title="Grand Prix Pescara Formuły 1">
Grand Prix Pescara Formuły 1



</doc>
<doc id="1809376" url="https://pl.wikipedia.org/wiki?curid=1809376" title="Naczelny Wódz PSZ">
Naczelny Wódz PSZ



</doc>
<doc id="1809377" url="https://pl.wikipedia.org/wiki?curid=1809377" title="Saltoro Mountains">
Saltoro Mountains



</doc>
<doc id="1809378" url="https://pl.wikipedia.org/wiki?curid=1809378" title="Masherbrum Mountains">
Masherbrum Mountains



</doc>
<doc id="1809380" url="https://pl.wikipedia.org/wiki?curid=1809380" title="British National Party">
British National Party



</doc>
<doc id="1809383" url="https://pl.wikipedia.org/wiki?curid=1809383" title="Jerzy Stodółkiewicz">
Jerzy Stodółkiewicz

Jerzy Stanisław Stodółkiewicz (ur. 23 maja 1933 w Piotrkowie Trybunalskim, zm. 26 lipca 1988 w Warszawie) – polski astronom, docent dr hab., dyrektor Centrum Astronomicznego im. Mikołaja Kopernika PAN.
Życiorys.
Studia i początki pracy badawczej.
Studiował astronomię na Uniwersytecie Warszawskim w latach 1951–1955. Od listopada 1955 roku podjął pracę w Zespole Budowy Centralnego Obserwatorium Astronomicznego, które przekształciło się później w Zakład Astronomii PAN, a następnie w Centrum Astronomiczne im. Mikołaja Kopernika. Stopień doktora uzyskał w 1962, za pracę „O stabilności magnetograwitacyjnej gazowych ramion spiralnych Galaktyki”. Ta tematyka zaowocowała serią trzech prac opublikowanych w Acta Astronomica, z których trzecia znajduje nadal odzwierciedlenie we współczesnej literaturze.
Działania.
Jerzy S. Stodółkiewicz jest szczególnie zasłużony dla astronomii jako prężny działacz i organizator. Od 1961 roku był członkiem Polskiego Towarzystwa Astronomicznego, a od 1975 roku aż do śmierci kierował pracami Towarzystwa. Od roku 1975 do śmierci był też redaktorem naczelnym kwartalnika „Postępy Astronomii”. W latach 1981–1987 był dyrektorem Centrum Astronomicznego.
Był autorem podręcznika akademickiego "Astrofizyka ogólna z elementami geofizyki", za co otrzymał w 1968 roku nagrodę Ministra Oświaty i Szkolnictwa Wyższego.
Badania.
Opublikował kilkanaście prac naukowych. Po doktoracie podjął przede wszystkim tematykę związaną z dynamiką, ze szczególnym uwzględnieniem całek ruchu.
Na początku lat osiemdziesiątych, wraz z rozpowszechnieniem dostępu do komputerów, zainteresował się modelowaniem numerycznym ewolucji gromad gwiazdowych i był jednym z pionierów rozwiązań opartych na symulacjach metodą Monte Carlo. Jego program do liczenia ewolucji gromad kulistych był w tym okresie jednym z najlepszych na świecie i pozwalał na analizę zjawiska kolapsu grawitermicznego gromady i ewolucji gromady po tym etapie.

</doc>
<doc id="1809386" url="https://pl.wikipedia.org/wiki?curid=1809386" title="Mauritius na Letnich Igrzyskach Olimpijskich 2008">
Mauritius na Letnich Igrzyskach Olimpijskich 2008

Mauritius na Letnich Igrzyskach Olimpijskich 2008 reprezentowało 12 sportowców w 7 dyscyplinach.
Był to 7. start reprezentacji Mauritiusa na letnich igrzyskach olimpijskich. Zdobyty medal był pierwszym w historii występów kraju na letnich igrzyskach olimpijskich.

</doc>
<doc id="1809387" url="https://pl.wikipedia.org/wiki?curid=1809387" title="Tony Galvin">
Tony Galvin

Anthony Galvin (ur. 12 lipca 1956 r. w Huddersfield w Wielkiej Brytanii) – irlandzki piłkarz, reprezentant kraju grający na pozycji pomocnika.
Kariera piłkarska.
Przygodę z futbolem rozpoczął w klubie w 1978 w zespole Goole Town. W 1978 przeszedł do Tottenhamu Hotspur, w barwach którego dwukrotnie sięgnął po Puchar Anglii w latach 1981–1982, a także Puchar UEFA w sezonie 1983/84. Wraz z "Kogutami" dotarł także do finału Pucharu Anglii w sezonie 1986/87 oraz finału Pucharu Ligi Angielskiej w sezonie 1981/82. Przez 9 lat gry Tottenhamie rozegrał 201 spotkań, w których strzelił 20 bramek.
Od sezonu 1987/88 występował w Sheffield Wednesday. W barwach Wednesday zagrał 36 razy, raz wpisując się na listę strzelców. W 1989 przeszedł do Swindon Town. Karierę piłkarską zakończył w sezonie 1990/91 w Gateshead.
Kariera reprezentacyjna.
Karierę reprezentacyjną rozpoczął 22 września 1982 w meczu przeciwko reprezentacji Holandii, przegranym 1:2. Zagrał w trzech spotkaniach eliminacyjnych do Mistrzostw Europy 1984. Był także ważną częścią drużyny Irlandzkiej w eliminacjach do Mistrzostw Świata 1986 (4 spotkania) i Mistrzostw Europy 1988 (7 spotkań). 
W 1988 został powołany przez trenera Jacka Charltona na Mistrzostwa Europy. Podczas turnieju zagrał w trzech spotkaniach grupowych z Anglią, Związkiem Radzieckim i Holandią.
Po raz ostatni w reprezentacji zagrał 6 września 1989 w spotkaniu z RFN, zremisowanym 1:1. Łącznie Galvin w latach 1982–1989 wystąpił w 29 spotkaniach, w których strzelił jedną bramkę.
Sukcesy.
Tottenham Hotspur F.C.

</doc>
<doc id="1809388" url="https://pl.wikipedia.org/wiki?curid=1809388" title="Wzorcownia">
Wzorcownia

Wzorcownia – centrum handlowo-rozrywkowewe Włocławku. Wraz z okolicznym CH City stanowi kompleks budynków wzniesionych na gruzach dwóch XIX-wiecznych fabryk fajansu (starej – Józefa Teichfelda i Ludwika Asterbluma oraz nowej – Leopolda Czamańskiego), a także fabryki maszyn rolniczych Hugo Mühsama, o łącznej powierzchni 8 hektarów, w miejscu 94 zrujnowanych budynków. Wzorcownia składa się z przebudowanego zabytkowego budynku XIX-wiecznej Starej Piecowni (budynek „D” Wzorcowni), 3 nowych budynków („A”, „B”, „C”) oraz starej piętrowej kamienicy, powiększonej o nowe pomieszczenia, znajdującej się przy ulicy Kościuszki pod numerem 10 (część „E” kompleksu). Między zabudowaniami utworzono plac, nazwany przez inwestora „Placem Grodzkim”.
Wzorcownia jest obiektem o całkowitej powierzchni najmu 23 000 m², który posiada 400 miejsc parkingowych.
Budynki.
Wzorcownia składa się z 5 budynków.
W klubie bluesowym znaleźć można odbudowane fragmenty wielkich starych pieców do wypalania fajansu. Ściany pieców i wewnętrzne ściany lokalu odbudowano przy użyciu starych cegieł pochodzących z rozbiórki fabrycznej piecowni.
Budynek A.
Główny budynek kompleksu, będący galerią handlową. Galeria 4-poziomowa z parkingiem podziemnym na poziomie -2. Obiekt o powierzchni 15 400 m², w tym 80 sklepów i punktów usługowych. Obiekt wyposażony w windy panoramiczne, schody ruchome, atrium ze świetlikiem nad centralną częścią pasażu oraz zielone dachy. Budynek posiada łącznik prowadzący do Budynku D. Przy budowie obiektu, do wykonania fundamentów użyto technologii ścian szczelinowych.
Budynki B i C.
Nowoczesne budynki mieszkalne 4-kondygnacyjne z parkingiem podziemnym z parterem przeznaczonym pod handel i usługi. Budynek B posiada 300m² powierzchni handlowo-usługowej, a Budynek C 1000m²
Budynek D.
Nawiązuje do starego budynku dawnej Fabryki Fajansu (Starej Piecowni z 1873 roku). Powstało tu centrum rekreacyjno-rozrywkowe o powierzchni 3600 m². Budynek połączony jest z Budynkiem A szklanym łącznikiem (dwupoziomowym).
Budynek E.
„obiekt z powierzchnią handlową znajdującą się na parterze budynku oraz z częścią spełniającą funkcję biurowo-mieszkalną”

</doc>
<doc id="1809389" url="https://pl.wikipedia.org/wiki?curid=1809389" title="Południowa Afryka na Letnich Igrzyskach Olimpijskich 2008">
Południowa Afryka na Letnich Igrzyskach Olimpijskich 2008

Republikę Południowej Afryki na Letnich Igrzyskach Olimpijskich 2008 reprezentowało 136 sportowców w 19 dyscyplinach.
Był to 17. start reprezentacji Republiki Południowej Afryki na letnich igrzyskach olimpijskich.

</doc>
<doc id="1809394" url="https://pl.wikipedia.org/wiki?curid=1809394" title="Liam O’Brien">
Liam O’Brien

Liam O’Brien (ur. 5 września 1964 r. w Dublinie) – irlandzki piłkarz, reprezentant kraju grający na pozycji pomocnika.
Kariera piłkarska.
Przygodę z futbolem rozpoczął w 1982 w klubie Bohemians. Rok później przeniósł się do Shamrock Rovers. W barwach tego zespołu trzykrotnie zdobył Mistrzostwo Irlandii w sezonach 1983/84, 1984/85 i 1985/86. Ponadto dwukrotnie triumfował w Pucharze Irlandii w sezonach 1984/85 i 1985/86. 
W 1986 zakupił go Manchester United za 500 tysięcy funtów. Był ostatnim zakupem klubu przed przyjściem na stanowisko trenera Alexa Fergusona. Przez 2 sezony spędzone w zespole "Czerwonych Diabłów" 31 razy pojawiał się na boisku, 2 razy wpisując się na listę strzelców. W listopadzie 1988 przeszedł za 275 tysięcy funtów do Newcastle United. Miał znaczący wkład w powrocie do Premier League w sezonie 1992/93. Przez 6 sezonów w Newcastle zagrał w 151 spotkaniach, w których strzelił 19 bramek. 
W 1994 przeszedł do Tranmere Rovers, grającego w Division One. Był to ostatni angielski klub w karierze O’Briena. W 1999 wrócił do kraju, gdzie został zawodnikiem Cork City. Pomógł drużynie w zwycięstwie w Pucharze Ligi Irlandzkiej w 1999. W 2000 powrócił do macierzystego zespołu Bohemians. Już w pierwszym sezonu zdobył podwójną koronę (Mistrzostwo i Puchar Irlandii. Po sezonie 2001/02 zakończył karierę piłkarską.
Kariera reprezentacyjna.
O’Brien zadebiutował w reprezentacji 23 kwietnia 1986 spotkaniem przeciwko reprezentacji Urugwaju, zakończonym remisem 1:1. 
Dwa lata później został powołany przez trenera Jacka Charltona na Mistrzostwa Europy. Podczas turnieju pełnił rolę rezerwowego. Ostatni mecz w drużynie narodowej miał miejsce 9 października 1996. Przeciwnikiem była Macedonia Północna, a mecz zakończył się zwycięstwem Irlandczyków 3:0. Łącznie w latach 1988–1996 O’Brien wystąpił w 16 spotkaniach reprezentacji Irlandii.
Sukcesy.
Bohemians
Shamrock Rovers
Cork City

</doc>
<doc id="1809395" url="https://pl.wikipedia.org/wiki?curid=1809395" title="Ekwador na Letnich Igrzyskach Olimpijskich 2008">
Ekwador na Letnich Igrzyskach Olimpijskich 2008

Ekwador na XXIX Letnich Igrzyskach Olimpijskich w Pekinie reprezentowało 25 sportowców w 9 dyscyplinach. Był to 12 start Ekwadorczyków na letnich igrzyskach olimpijskich. Zdobyty medal jest drugim najlepszym wynikiem Ekwadoru na letnich igrzyskach. 

</doc>
<doc id="1809396" url="https://pl.wikipedia.org/wiki?curid=1809396" title="Bogusław Biberstein Błoński">
Bogusław Biberstein Błoński

Bogusław Biberstein Błoński z Błoni, herbu Bibersztein (zm. w 1765) – cześnik kamieniecki, podstoli sanocki 1746, podczaszy 1750, stolnik w 1758 roku; z tego ostatniego urzędu zrezygnował w 1762 r. i został kasztelanem sanockim między 1762 a 1764 r.
Był też marszałkiem sądów kapturowych sanockich, sędzia kapturowy ziemi sanockiej w 1764 roku.
W XVII stuleciu rodzina Błońskich posiadała Błonie, Kazimierzę Małą, Luboczę, Lubień i Lubinkę, a także Łukianowice k. Wojnicza, Borowę, Dzierżenin, Podbrzeże, Janowice, Faściszowę, Wróblewice i Lucławice.
Bogusław Biberstein Błoński ożenił się z Pelczanką. Miał syna Józefa Błońskiego - chorążego sanockiego, który poślubił Lewicką – kasztelankę inflancką.

</doc>
<doc id="1809399" url="https://pl.wikipedia.org/wiki?curid=1809399" title="Parafia św. Marii Magdaleny w Bogatyni">
Parafia św. Marii Magdaleny w Bogatyni

Parafia pw. Świętej Marii Magdaleny w Bogatyni – parafia rzymskokatolicka w dekanacie bogatyńskim w diecezji legnickiej. 
Parafia erygowana 2 stycznia 1201. Obsługiwana przez księży diecezjalnych. Jej proboszczem jest ks. Aleksander Maria Leszczyński. Jest najstarszą parafią w mieście.
Dawny kościół parafialny późnobarokowo-klasycystyczny z 1796 został spalony w nocy z 29 na 30 maja 2011 roku, wewnątrz mieściło się barokowe wyposażenie z XVIII wieku, m.in. ołtarz i ambona oraz renesansowe i barokowe epitafia z XVII-XVIII wieku. 

</doc>
<doc id="1809400" url="https://pl.wikipedia.org/wiki?curid=1809400" title="Chile na Letnich Igrzyskach Olimpijskich 2008">
Chile na Letnich Igrzyskach Olimpijskich 2008

Chile na XXIX Letnich Igrzyskach Olimpijskich w Pekinie reprezentowało 27 sportowców w 16 dyscyplinach. Był to 21 start Chilijczyków na letnich igrzyskach olimpijskich. Zdobyty medal jest wyrówaniem czwartego wyniku Chile na letnich igrzyskach. 

</doc>
<doc id="1809401" url="https://pl.wikipedia.org/wiki?curid=1809401" title="Sas (wojewoda mołdawski)">
Sas (wojewoda mołdawski)

Sas – wojewoda mołdawski w latach 50. XIV w.
Był synem wojewody Dragosza i jego następcą na stanowisku wojewody mołdawskiego z ramienia króla węgierskiego. Zdaniem J. Demela objął urząd ok. 1353, zmarł przed 1359. Zdaniem D. Musialika objął on urząd między 1359 a 1361, zmarł natomiast w 1364. Następcą Sasa na stanowisku wojewodzińskim był jego syn Balc.

</doc>
<doc id="1809403" url="https://pl.wikipedia.org/wiki?curid=1809403" title="Glikwidon">
Glikwidon

Glikwidon () – organiczny związek chemiczny, lek przeciwcukrzycowy, pochodna sulfonylomocznika. Stymuluje wydzielanie insuliny w komórkach trzustki, zwiększa wrażliwość tkanek na jej działanie.
Farmakokinetyka.
Lek szybko wchłania się z przewodu pokarmowego. Maksimum działania następuje po 2–3 godzinach od podania. Glikwidon w 98% wiąże się z białkami osocza.
Dawkowanie.
Doustnie. Dawkę oraz częstotliwość stosowania leku ustala lekarz na podstawie stężenia glukozy we krwi. Zwykle rozpoczyna się od 15 mg podczas śniadania. Dawkę można stopniowo zwiększać.
Uwagi.
Lek nie powinien być stosowany u kobiet w ciąży oraz karmiących piersią.
Podczas leczenia należy kontrolować stężenie glukozy w krwi i w moczu.

</doc>
<doc id="1809404" url="https://pl.wikipedia.org/wiki?curid=1809404" title="John Anderson (ur. 1959)">
John Anderson (ur. 1959)

John Christopher Patrick Anderson (ur. 7 listopada 1959 w Dublinie w Irlandii) – irlandzki piłkarz, reprezentant kraju grający na pozycji obrońcy.
Kariera piłkarska.
Karierę piłkarską rozpoczął w 1976 w juniorach zespołu West Bromwich Albion. Do pierwszej drużyny popularnych "The Baggies" dołączył w 1978, jednak przez rok ani razu nie pojawił się na boisku. 92 razy zagrał natomiast w zespole rezerw WBA. 
W 1979 przeniósł się do Preston North End. Przez 3 sezony w drużynie z Preston zagrał 51 spotkań na poziomie Division Two i Division Three. 
W 1982 na zasadzie wolnego transferu został zawodnikiem grającego w Division Two Newcastle United. W sezonie 1983/84, Anderson zagrał w 41 spotkaniach, przyczyniając się do powrotu Newcastle do Division One. Na tym poziomie rozgrywek rozegrał w koszulce "Srok" 160 spotkań, w których strzelił 7 bramek. Łącznie przez 10 lat gry w Newcastle 337 razy pojawiał się na boisku, strzelając 14 bramek. Po sezonie 1991/92 zakończył karierę piłkarską. 
Kariera reprezentacyjna.
Anderson po raz pierwszy dla Irlandii zagrał 29 września 1979 przeciwko reprezentacji Czechosłowacji. Mecz zakończył się porażką 1:4. 
W 1988 został powołany przez trenera Jacka Charltona na Mistrzostwa Europy 1988. Podczas turnieju nie wystąpił w żadnym spotkaniu. Po raz ostatni w reprezentacji Irlandii zagrał 19 października 1988 w wygranym 4:0 spotkaniu przeciwko Tunezji. Łącznie w latach 1979–1988 zagrał w reprezentacji w 16 spotkaniach, w których strzelił jedną bramkę.

</doc>
<doc id="1809405" url="https://pl.wikipedia.org/wiki?curid=1809405" title="Balc (wojewoda mołdawski)">
Balc (wojewoda mołdawski)

Balc (Balk) – wojewoda mołdawski w latach 50. XIV w.
Życiorys.
Był synem wojewody mołdawskiego Sasa, a wnukiem pierwszego wojewody Dragosza. Objął urząd wojewody z ramienia króla węgierskiego po śmierci ojca, co zdaniem J. Demela nastąpiło ok. 1358, a zdaniem D. Musialika w 1364. Wkrótce po objęciu władzy (w 1359 lub 1364) został zaatakowany przez byłego wojewodę Marmaroszu Bogdana, zbuntowanego przeciw swemu suzerenowi (zdaniem D. Musialika, który umiejscawia to wydarzenie w 1364, w 1359 dziad Balka, Dragosz, pokonał Bogdana, który próbował ustanowić swoje państwo w okolicach Seretu). Bogdan pokonał Balca i doprowadził do uniezależnienia Mołdawii od Węgier. Balc, którego przodkowie pochodzili z Marmaroszu, został wynagrodzony za swą lojalność dobrami Bogdana w tym regionie.

</doc>
<doc id="1809406" url="https://pl.wikipedia.org/wiki?curid=1809406" title="Odstępstwo">
Odstępstwo



</doc>
<doc id="1809407" url="https://pl.wikipedia.org/wiki?curid=1809407" title="Maroko na Letnich Igrzyskach Olimpijskich 2008">
Maroko na Letnich Igrzyskach Olimpijskich 2008

Maroko na Letnich Igrzyskach Olimpijskich 2008 reprezentowało 57 sportowców w 7 dyscyplinach.
Był to 12. start reprezentacji Maroka na letnich igrzyskach olimpijskich.

</doc>
<doc id="1809408" url="https://pl.wikipedia.org/wiki?curid=1809408" title="Intimacy (album Bloc Party)">
Intimacy (album Bloc Party)

Intimacy - to trzeci studyjny album angielskiej grupy muzycznej Bloc Party. Materiał na płytę został nagrany w przeciągu dwóch tygodni w kilku miejscach w Londynie i hrabstwie Kent. Longplay został wyprodukowany przy pomocy dwóch producentów muzycznych - Paula Epwortha oraz Jacknife'a Lee. Album został wydany 21 sierpnia 2008 przez niezależną wytwórnię muzyczną Wichita Recordings. Na płycie jest 13 utworów, wśród których 2 utwory zostały dodane jako dodatkowe - "Letter to My Son" oraz "Your Visits Are Getting Shorter". Album "Intimacy" zawiera 3 utwory, które zyskały status singli - "Mercury", "Talons" oraz "One Month Off".

</doc>
<doc id="1809410" url="https://pl.wikipedia.org/wiki?curid=1809410" title="Parafia Świętych Apostołów Piotra i Pawła w Bogatyni">
Parafia Świętych Apostołów Piotra i Pawła w Bogatyni

Parafia pw. Świętych Apostołów Piotra i Pawła w Bogatyni – parafia rzymskokatolicka w dekanacie bogatyńskim w diecezji Legnickiej. Jej proboszczem jest ksiądz Ryszard Trzósło. Obsługiwana przez księży diecezjalnych. Założona 29 czerwca 1986. 
Kościół parafialny z początku XVII wieku, przebudowany w 1752, w latach 1823-1825 i 1890-1895, spalony w 1965 i odbudowany w latach 1966-1969; wewnątrz kamienne epitafia barokowo-klasycystyczne z XVIII wieku i portale kamienne. Mieści się przy ulicy Marii Curie-Skłodowskiej.

</doc>
<doc id="1809412" url="https://pl.wikipedia.org/wiki?curid=1809412" title="Wojciech Gintrowski">
Wojciech Gintrowski

Wojciech Gintrowski (ur. 4 kwietnia 1902, zm. 9 września 1939) – sierżant pilot Wojska Polskiego.
Życiorys.
Wojciech Gintrowski po ukończeniu Podoficerskiej Szkoły Pilotów w Bydgoszczy został przydzielony do 3 pułku lotniczego w Poznaniu. Służył w 32 eskadrze rozpoznawczej jako pilot samolotu PZL.23 Karaś. Po wybuchu II wojny światowej jednostka została przydzielona do dyspozycji dowództwa Armii „Łódź”. 
9 września załoga samolotu "Karaś" w składzie por. obs. Bronisław Wojciechowicz, kap. strzelec Andrzej Bylebył oraz pilot Wojciech Gintrowski wykonywali zadanie polegające na przelocie na nowe lotnisko polowe w okolicach Brześcia. W czasie lotu w okolicy wsi Surmacze koło Białej Podlaskiej została zaatakowana przez niemiecki samolot myśliwski. Samolot pilotowany przez Wojciecha Gintrowskiego został zestrzelony. Cała załoga poległa. Lotnicy zostali pochowani we wspólnym grobie we wsi Dołha.
Prochy przeniesione na cmentarz wojskowy na poznańskiej Cytadeli.
Wojciech Gintrowski pośmiertnie został odznaczony Orderem Virtuti Militari nr 12056

</doc>
<doc id="1809413" url="https://pl.wikipedia.org/wiki?curid=1809413" title="Marchocias">
Marchocias



</doc>
<doc id="1809414" url="https://pl.wikipedia.org/wiki?curid=1809414" title="Kolumbia na Letnich Igrzyskach Olimpijskich 2008">
Kolumbia na Letnich Igrzyskach Olimpijskich 2008

Kolumbię na XXIX Letnich Igrzyskach Olimpijskich w Pekinie reprezentowało 64 sportowców w 15 dyscyplinach. Był to 17 start Kolumbijczyków na letnich igrzyskach olimpijskich. Rezultat 2 zdobytych medali jest trzecim najlepszym wynikiem Kolumbii na letnich igrzyskach. 

</doc>
<doc id="1809418" url="https://pl.wikipedia.org/wiki?curid=1809418" title="Ülkər Qənbərova">
Ülkər Qənbərova

Ülkər Qənbərova (ur. 22 grudnia 1988) – azerska lekkoatletka specjalizująca się w skoku o tyczce.
W 2009 reprezentowała Azerbejdżan w zawodach III ligi drużynowych mistrzostw Europy, gdzie zajęła 7. miejsce, bijąc rekord kraju z wynikiem 2,80. Dwa lata później uplasowała się na 5. miejscu podczas III ligi drużynowych mistrzostw Europy ustanawiając nowy rekord Azerbejdżanu – 3,00 m. W 2013 podczas III ligi drużynowych mistrzostw Europy była szósta (3,10).

</doc>
<doc id="1809421" url="https://pl.wikipedia.org/wiki?curid=1809421" title="Parafia Niepokalanego Poczęcia Najświętszej Maryi Panny w Bogatyni">
Parafia Niepokalanego Poczęcia Najświętszej Maryi Panny w Bogatyni

Parafia pw. Niepokalanego Poczęcia Najświętszej Maryi Panny w Bogatyni – znajduje się w dekanacie bogatyńskim w diecezji Legnickiej. Obsługiwana przez księży diecezjalnych. Erygowana 1 stycznia 1868. Kościół parafialny został wybudowany w latach 1863–1868.

</doc>
<doc id="1809424" url="https://pl.wikipedia.org/wiki?curid=1809424" title="Parafia św. Maksymiliana Marii Kolbego w Bogatyni">
Parafia św. Maksymiliana Marii Kolbego w Bogatyni

Parafia św. Maksymiliana Marii Kolbego w Bogatyni – parafia rzymskokatolicka dekanacie bogatyńskim w diecezji legnickiej. Obsługiwana przez księży diecezjalnych. Jest najmłodsza w mieście. Erygowana 10 marca 1996. Kościół parafialny pozostaje jeszcze w budowie.

</doc>
<doc id="1809428" url="https://pl.wikipedia.org/wiki?curid=1809428" title="Stolas">
Stolas

Stolas – w tradycji okultystycznej, trzydziesty szósty duch "Goecji". Znany również pod imionami Stolos i Solas. By go przywołać i podporządkować, potrzebna jest jego pieczęć, która według "Goecji" powinna być zrobiona z cyny.
Jest wielkim i potężnym prałatem piekła. Rozporządza 26 legionami duchów. 
Naucza astronomii, właściwości ziół i kamieni szlachetnych.
Wezwany, ukazuje się pod postacią dużego kruka lub sowy z koroną na głowie. Po pewnym czasie przyjmuje postać ludzką.

</doc>
<doc id="1809431" url="https://pl.wikipedia.org/wiki?curid=1809431" title="Lew, czarownica i stara szafa (miniserial BBC)">
Lew, czarownica i stara szafa (miniserial BBC)

Lew, czarownica i stara szafa (ang. "The Lion, the Witch, &amp; the Wardrobe") – brytyjski miniserial z 1988 roku, zrealizowany na podstawie powieści C.S. Lewisa pod tym samym tytułem. Jest to pierwsza część brytyjskiego serialu BBC „Kroniki Narnii” ("Chronicles of Narnia").
Treść.
Czwórka dzieci - Piotr, Zuzanna, Edmund i Łucja przez starą szafę dostają się do Narni, magicznej krainy, którą zamieszkują mityczne stwory i mówiące zwierzęta...

</doc>
<doc id="1809432" url="https://pl.wikipedia.org/wiki?curid=1809432" title="San Julian de Basa">
San Julian de Basa



</doc>
<doc id="1809439" url="https://pl.wikipedia.org/wiki?curid=1809439" title="Lew, czarownica i stara szafa (ujednoznacznienie)">
Lew, czarownica i stara szafa (ujednoznacznienie)



</doc>
<doc id="1809444" url="https://pl.wikipedia.org/wiki?curid=1809444" title="Anna Nowak-Ibisz">
Anna Nowak-Ibisz



</doc>
<doc id="1809446" url="https://pl.wikipedia.org/wiki?curid=1809446" title="Ulica Osobowicka we Wrocławiu">
Ulica Osobowicka we Wrocławiu

Ulica Osobowicka we Wrocławiu – ulica biegnąca wzdłuż odrzańskiego Kanału Różanka i prawego brzegu Odry Północnej, łącząca mosty Osobowickie z osiedlem Osobowice-Rędzin. Całkowita długość ulicy – od mostu Osobowickiego i skrzyżowania z ul. Bałtycką na wschodzie do skrzyżowania z ul. Szachistów na północnym zachodzie – wynosi około 6,1 km, i jest najdłuższą ulicą w mieście; przedłużeniem ul. Osobowickiej na wschodzie jest ul. Na Polance, a za zachodzie – peryferyjna ul. Wędkarzy. Ulica przebiega przez osiedla Karłowice-Różanka oraz Osobowice-Rędzin.
Do końca wieku XIX nazywana "Oswitzer Chaussee", później "Oswitzerstraße" łączyła ze sobą dawną podwrocławską wieś "Rosenthal" (dziś Różanka) oraz "Polinke Acker" ("Polinkowe Pola", dziś Polanka) z wsiami "Osswitz" (Osobowice) i "Ransern" (Rędzin). Poprzez przeprawę przez Odrę przy Polinkowych Polach droga ta miała połączenie z Wrocławiem. Założenie w 1867 Cmentarza Osobowickiego przyczyniło się do wzrostu znaczenia tej drogi, modne się też stało odwiedzanie podwrocławskich lasów, w tym Lasku Osobowickiego oraz tak zwanych "établissements"; trzydzieści lat później dotychczasową nietrwałą drewnianą przeprawę przez Odrę zastąpiono nowym ceglanym "Mostem Groszowym" ("Gröschelbrücke", dzisiejsze mosty Osobowickie), umiejscowionym kilkaset metrów na wschód, w związku z czym cała komunikacja miasta z cmentarzem, Lasem Osobowickim i Osobowicami (w tym nowo uruchomiona w tym samym czasie komunikacja tramwajowa) odbywała się po ulicy Osobowickiej.
W 1853 Kolej Górnośląska uzyskała koncesję na połączenie kolejowe z Poznaniem; koncesja ta, zrealizowana w 1856, spowodowała dalszy rozwój wrocławskiego węzła kolejowego i spowodowała konieczność wybudowania długiego, blisko czterystumetrowego mostu kolejowego nad Odrą i jej polderami, który specjalnym wiaduktem przeciął także ulicę Osobowicką (na mapce z 1865 obok linia kolejowa widoczna jest przy lewym skraju, obok "Oswitzer Feldmark" i opisana jest jako "Posener Eisenbahn"). W 1899 rozpoczęła działalność "Breslau – Trebnitz – Prausnitzer Kleinbahn Aktiengesellschaft" (Wrocławska Kolej Dojazdowa), która na północnym przyczółku mostów Osobowickich, gdzie zaczyna się ul. Osobowicka, miała połączenie z torami tramwajowymi (tzw. splot) prowadzącymi z pętli na Osobowicach w stronę miasta.
Wzdłuż ulicy na przełomie XIX i XX wieku wybudowano – głównie w obrębie osiedla Osobowice – czynszowe kamienice i wille. Tu znalazły swoje miejsce też "Établissement Wiesenheim Baude" (Osobowicka 59, dziś zlokalizowany jest tu zarząd cmentarza), restauracja "Schillergarten" (Osobowicka 89), "M. Knabe's Restauration, Garten und Tanz Salon" (restauracja, ogród i salon taneczny M. Knabego; Osobowicka 95). Przy ul. Osobowickiej zlokalzowana była również "Dampferhaltestelle Oswitz" (przystań parowców na Osobowicach), a przy niej – restauracja Hoffmanna. Na posesjach 112-114 mieścił się tutejszy folwark, W 1928 przy ul. Osobowickiej nr 48, naprzeciw cmentarza, zbudowano według projektu R. Konwiarza halę sportową, a obok niej, na nadodrzańskim polderze, organizowane były w latach 30. XX wieku defilady wojskowe. Na początku lat 30. wybudowano na posesjach nr 138-144 typowy dla ówczesnych peryferyjnych osiedli miast niemieckich trzykondygnacyjny wielorodzinny blok mieszkalny (z tego samego okresu pochodzi także czterokondygnacyjny blok zlokalizowany niedaleko Mostu Osobowickiego, nr 11-15), a kościół św. Teresy od Dzieciątka Jezus pod numerem 129, wybudowany "dzięki staraniom kardynała Adolfa Bertrama, ofiarności miejscowych parafian i ks. proboszcza Artura Obera", jak głosi wmurowana w nim tablica pamiątkowa, pochodzi z roku 1931.
Zabudowa ulicy Osobowickiej niemal nie ucierpiała oblężenia miasta w 1945. Po wojnie przez ponad pół wieku, do czasu wybudowania w 2004 roku mostu Milenijnego ulica wciąż miała znaczenie wyłącznie lokalne. Równocześnie z budową tego mostu przedsięwzięto generalny remont połączony z poszerzeniem i przebudową profilu wschodniego odcinka ul. Osobowickiej w związku z przewidywanym wzrostem ruchu samochodowego. Po ukończeniu północnego fragmentu obwodnicy śródmiejskiej) wyremontowana i przebudowana część ul. Osobowickiej pełni rolę drogi lokalnej i dojazdu do cmentarza osobowickiego. Wzmożony ruch samochodowy panuje na niej w okolicach świąt.

</doc>
<doc id="1809449" url="https://pl.wikipedia.org/wiki?curid=1809449" title="Śródmieście (dzielnica Kowna)">
Śródmieście (dzielnica Kowna)

 
Śródmieście (lit. "Centro seniūnija") – śródmiejska dzielnica administracyjna Kowna, położona na prawym brzegu Niemna, u ujścia Wilii; obejmuje Stare Miasto i Nowe Miasto; pełni funkcje mieszkaniowo-usługowe; szkoły wyższe, teatry, muzea. 
Osią dzielnicy jest aleja Wolności, łącząca Stare i Nowe Miasto.

</doc>
<doc id="1809455" url="https://pl.wikipedia.org/wiki?curid=1809455" title="Halorodopsyna">
Halorodopsyna

Halorodopsyna – jest integralnym białkiem błonowym występującym u halobakterii należących do domeny archeowców. Ma zdolność przenoszenia przez błonę komórkową pod wpływem światła jonów chlorkowych lub protonów. Przy oświetlaniu światłem zielonym halorodopsyna przenosi przez błonę jony chlorkowe, a przy dodatkowym oświetleniu światłem niebieskim zamienia się w pompę protonową.
Jej budowa zbliżona jest do bakteriorodopsyny. Sekwencja aminokwasów w tych białkach pokrywa się w 30%. Także struktura oraz mechanizm działania zbliżony jest do bakteriorodopsyny pełniącej jedynie funkcję pompy protonowej. Zmiana we właściwościach, polegająca na nabyciu zdolności do przenoszenia jonów chlorkowych, powstała prawdopodobnie w wyniku zamiany w bakteriorodopsynie asparaginianu w pozycji 85 na treoninę.
Działanie halorodopsyny prowadzi do wytworzenia różnicy pH w poprzek błony. Energia gradientu elektrochemicznego wykorzystywane jest następnie do syntezy ATP.

</doc>
<doc id="1809456" url="https://pl.wikipedia.org/wiki?curid=1809456" title="Dragan Pantelić">
Dragan Pantelić

Dragan Pantelić (srb. Драган Пантелић, ur. 9 listopada 1951 w Lešnicy, zm. 20 października 2021 w Niszu) – jugosłowiański i serbski piłkarz grający na pozycji bramkarza.
Kariera klubowa.
Karierę piłkarską Pantelić rozpoczął w rodzinnej Lešnicy, w tamtejszym klubie FK Lešnica. W 1971 roku odszedł do FK Radnički Niš i w jego barwach zadebiutował w pierwszej lidze jugosłowiańskiej. Od czasu debiutu był pierwszym bramkarzem Radničkiego Nišu. Od 1979 roku był etatowym wykonawcą rzutów karnych w swoim zespole i w dwóch kolejnych sezonach strzelił w ten sposób 14 goli w lidze. W 1980 roku zajął z Radničkim Nišem 3. miejsce w lidze i zakwalifikował się z tym klubem do Pucharu UEFA, pierwszy raz w historii klubu. Z Radničkim Nišem dotarł do 1/8 finału tych rozgrywek.
Latem 1981 roku Pantelić przeszedł do francuskiego Girondins Bordeaux. W Bordeaux stał się pierwszym bramkarzem i wygrał rywalizację z Christianem Delachetem. Z Bordeaux zajął 4. miejsce w lidze w sezonie 1981/1982 zdobywając 2 gole z rzutów karnych. W sezonie 1982/1983 stał się rezerwowym dla Delacheta i po jego zakończeniu odszedł z zespołu.
Pantelić wrócił do Jugosławii i przez sezon grał w drugoligowym Timoku Zaječar. W 1984 roku wrócił do Radničkiego Nišu, gdzie bronił przez rok. Następnie przeszedł do Grafičara Belgrad, gdzie w 1988 roku zakończył karierę piłkarską.
Kariera reprezentacyjna.
W reprezentacji Jugosławii Pantelić zadebiutował 10 października 1979 roku w wygranym 1:0 meczu eliminacji do Euro 80 z Hiszpanią. W 1982 roku został powołany przez selekcjonera Miljana Miljanicia do kadry na mistrzostwa świata w Hiszpanii. Tam był pierwszym bramkarzem Jugosławii i zagrał w trzech meczach: z Irlandią Północną (0:0), z Hiszpanią (1:2) i z Hondurasem (1:0). Od 1979 do 1983 roku rozegrał w kadrze narodowej 19 meczów i strzelił 2 gole, oba z rzutów karnych.

</doc>
<doc id="1809457" url="https://pl.wikipedia.org/wiki?curid=1809457" title="Maria Martinez">
Maria Martinez

Maria Martinez (ur. 23 grudnia 1985) – andorska lekkoatletka specjalizująca się w skoku o tyczce.

</doc>
<doc id="1809463" url="https://pl.wikipedia.org/wiki?curid=1809463" title="Książę Kaspian (miniserial)">
Książę Kaspian (miniserial)

Kroniki Narnii: Książę Kaspian (ang. "Chronicles of Narnia: Prince Caspian" oraz "Chronicles of Narnia: The Voyage of the Dawn Treader" lub "Prince Caspian and the Voyage of the Dawn Treader ") – brytyjski miniserial z 1989 roku, zrealizowany na podstawie dwóch powieści C.S. Lewisa „Książę Kaspian” i „Podróż „Wędrowca do Świtu””. Miniserial ten to druga część serialu BBC „Kroniki Narnii” ("Chronicles of Narnia").

</doc>
<doc id="1809464" url="https://pl.wikipedia.org/wiki?curid=1809464" title="Wyżnie Rzędy Bielskie">
Wyżnie Rzędy Bielskie

Wyżnie Rzędy (słow. "Vyšné Rendy") – pas skał na południowych stokach Tatr Bielskich. Zbudowane są z triasowych dolomitów i ciągną się od Murania po Płaczliwą Skałę. Wyróżnia się wśród nich:
Poniżej Wyżnich Rzędów znajduje się drugi, krótszy, niższy i słabiej zaznaczony pas skał. Są to Niżnie Rzędy. Obydwa pasy skał przecięte są kilkoma żlebami opadającymi spod szczytów i przełęczy Tatr Bielskich do Doliny Zadnich Koperszadów i Doliny Jaworowej.
Nazwa Rzędy występuje jeszcze w innych miejscach w Tatrach.

</doc>
<doc id="1809468" url="https://pl.wikipedia.org/wiki?curid=1809468" title="Tatiana Miełamied">
Tatiana Miełamied



</doc>
<doc id="1809469" url="https://pl.wikipedia.org/wiki?curid=1809469" title="Baseball na Igrzyskach Panamerykańskich 2007">
Baseball na Igrzyskach Panamerykańskich 2007

Wyniki zawodów w baseballu, które zostały rozegrane podczas XV Igrzysk Panamerykańskich w brazylijskim mieście Rio de Janeiro.
Mecz o 3. miejsce.
Mecz Nikaragua − Meksyk nie odbył się z powodu obfitych opadów deszczu jakie nawiedziły Rio. Dlatego przyznano tym drużynom po brązowym medalu.

</doc>
<doc id="1809472" url="https://pl.wikipedia.org/wiki?curid=1809472" title="Książę Kaspian (ujednoznacznienie)">
Książę Kaspian (ujednoznacznienie)



</doc>
<doc id="1809473" url="https://pl.wikipedia.org/wiki?curid=1809473" title="Bahariazaur">
Bahariazaur



</doc>
<doc id="1809474" url="https://pl.wikipedia.org/wiki?curid=1809474" title="Granacki Róg">
Granacki Róg

Granacki Róg (słow. "Granátový roh") – mało wybitna, samoistna turnia znajdująca się w grani Granatów Wielickich w słowackiej części Tatr Wysokich. Od Małej Granackiej Turni oddzielona jest siodłem Wyżniej Granackiej Szczerbiny, a od Rogatej Turni siodłem Niżniej Kwietnikowej Przełączki. Należy do grupy Granackich Turni – wyższej z dwóch części Granatów Wielickich. Na Granacki Róg nie wiodą żadne znakowane szlaki turystyczne, jego wierzchołek jest dostępny jedynie dla taterników.
Polskie i słowackie nazewnictwo Granackiego Rogu pochodzi od Granatów Wielickich i od jego kształtu, gdyż swoją sylwetką przypomina on niewielki róg.
Historia.
Pierwsze wejścia turystyczne:

</doc>
<doc id="1809475" url="https://pl.wikipedia.org/wiki?curid=1809475" title="Ostroil">
Ostroil

Ostroil – legendarny władca Gotów. Według Duklanina (c. 1-2) jeden z trzech synów Swewlada I. Za radą najstarszego brata Brusa, wraz z Totilem podbił Panonię i "Teutonię". Po zwycięstwie nad chrześcijańskimi królami Dalmatyńczyków i Istrii, wojska obu braci rozdzieliły się. Totila udał się do Italii, zaś Ostroil do Ilirii, gdzie stoczył krwawe bitwy zajmując Dalmację i rejony nadmorskie, "aż doszedł i osiadł w kraju Prewalitana". Po jego śmierci, kiedy to Ostroil poległ w bitwie z wojskami cesarza Konstantynopola, władzę przejął jego syn – Swewlad II.

</doc>
<doc id="1809476" url="https://pl.wikipedia.org/wiki?curid=1809476" title="Bazylika Świętej Teresy w Lisieux">
Bazylika Świętej Teresy w Lisieux

Bazylika Świętej Teresy w Lisieux (fr. Basilique Sainte-Thérèse de Lisieux) - rzymskokatolicki kościół, sanktuarium św. Teresy od Dzieciątka Jezus, znajdująca się w Lisieux, będąca jednym z najważniejszych miejsc pielgrzymkowych we Francji. Rocznie nawiedza ją blisko dwa miliony ludzi.
Historia.
Święta Teresa z Lisieux została beatyfikowana w 1923, a kanonizowana w 1925. W mieście, w którym żyła, postanowiono wybudować świątynię ku jej czci. Powstała ona z inicjatywy biskupa Bayeux i Lisieux, Thomasa-Paul-Henriego Lemonniera, według projektu trzech architektów: Louisa Marie Cordonniera (zmarł w 1940), jego syna Louisa Stanislasa (zmarł 25 sierpnia 1960) i jego młodszego syna, Louisa. Idea otrzymała pełne poparcie papieża Piusa XI. Budowa świątyni trwająca od 1929 do 1954 była w całości finansowana z datków wiernych. Kamień węgielny pod fundamenty wmurował legat papieski, kardynał Charost. 
11 lipca 1937 bazylikę pobłogosławił kardynał Pacelli, późniejszy papież Pius XII.
Świątynia została konsekrowana 11 lipca 1954. Prace wykończeniowe zostały wstrzymane z powodu II wojny światowej. Ataki bombowe na miasto nieznacznie uszkodziły budowlę. W lecie 1944 mieszkańcy, którzy pozostali w Lisieux, schronili się w podziemiach bazyliki.
Architektura.
Bazylika właściwa.
Kościół w stylu rzymsko-bizantyjskim, został zainspirowany bazyliką Sacré-Cœur w Paryżu. Budynek jest wzniesiony na planie krzyża łacińskiego, z jedną nawą i z transeptem. W centralnym miejscu znajduje się kopuła. Wewnętrzna przestrzeń nie jest podzielona na nawy boczne, a strop nie jest podparty kolumnami. Ściany wewnętrzne bazyliki pokryte są licznymi mozaikami. W bazylice znajduje się osiemnaście ołtarzy, ofiarowanych przez różne narody jako wota.
Świątynia może pomieścić ponad cztery tysiące ludzi.
Krypta.
Ukończona w 1932 krypta przywołuje tajemnicę życia duchowego św. Teresy. Ma ona 50 m długości i 30 m szerokości. Na wystrój pomieszczenia składają się marmury oraz mozaiki w stylu Exposition des Arts Decoratifs z 1925, przedstawiające sceny z życia patronki: chrzest, pierwsza komunia, cudowne uzdrowienie, zaangażowanie w życie religijne, śmierć.
Kaplica Adoracji Najświętszego Sakramentu.
Zbudowana w 2000 kaplica adoracji jest miejscem cichej, prywatnej modlitwy. Przylega ona do krypty w bazylice. Została ufundowana przez Irlandię jako wotum dla św. Teresy.
Dzwonnica.
Dzwonnica, zbudowana w 1960, jest oddzielona od głównego budynku i znajduje się na placu przy bazylice. Nigdy nie była całkowicie zakończona - priorytetem było oddawanie pieniędzy na cele charytatywne. Mieści się w niej 51 dzwonów oraz carillon. Dwa razy dziennie grane są na nim koncerty dzwonów.
Otoczenie bazyliki.
Droga Krzyżowa.
Za budynkiem kościoła znajduje się Droga Krzyżowa. Tam od 1958 do 2008 spoczywali rodzice św. Teresy - Maria Zelia i Ludwik Martinowie. Z powodu beatyfikacji małżonków, ich ciała przeniesione zostały do krypty bazyliki. Uroczystość wyniesienia na ołtarze odbyła się 19 października 2008 w bazylice.
2 lipca 1980 bazylikę nawiedził papież Jan Paweł II.

</doc>
<doc id="1809478" url="https://pl.wikipedia.org/wiki?curid=1809478" title="Anastasija Bodnaruk">
Anastasija Bodnaruk

Anastasija Bodnaruk, ros. Анастасия Боднарук (ur. 30 marca 1992) – rosyjska szachistka, arcymistrzyni od 2009, posiadaczka męskiego tytułu mistrza międzynarodowego od 2010 roku.
Kariera szachowa.
Wielokrotnie reprezentowała Rosję na mistrzostwach świata i Europy juniorek w różnych kategoriach wiekowych, zdobywając 6 medali: złoty (Budva 2003 – ME do 12 lat), trzy srebrne (Ürgüp 2004 – ME do 12 lat, Heraklion 2004 – MŚ do 12 lat, Belfort 2005 – MŚ do 14 lat) oraz dwa brązowe (Peñiscola 2002 – ME do 10 lat, Ateny 2012 – MŚ do 20 lat). 
Normy na tytuł arcymistrzyni wypełniła w latach 2006 (w Petersburgu) oraz 2008 (dwukrotnie w Moskwie, w tym dzieląc II-III m. za Nadieżdą Kosincewą, wspólnie z Tatjaną Kosincewą w finale indywidualnych mistrzostw Rosji). Również w 2008 r. podzieliła I m. (wspólnie z Jewgieniją Czasownikową i Jeleną Fatalibekowa) w mistrzostwach Moskwy oraz zwyciężyła w mistrzostwach Rosji juniorek do 20 lat. W 2009 r. zajęła III m. (za Sandugacz Szajdulliną i Tatjaną Mołczanową) w memoriale Ludmiły Rudienko w Petersburgu. W 2013 r. zdobyła srebrny medal (w klasyfikacji drużynowej) letniej uniwersjady w Kazaniu, zwyciężyła również w turnieju o Puchar Rosji. W 2014 r. podzieliła I m. (wspólnie z m.in. Aleksandrą Goriaczkiną i Jewgieniją Owod) w otwartym turnieju w Satce.
Reprezentowała Rosję w turniejach drużynowych, m.in.: ; medalistka: indywidualnie – srebrna () oraz ; medalistka: wspólnie z drużyną – srebrna (2008).
Najwyższy ranking w dotychczasowej karierze osiągnęła 1 sierpnia 2013 r., z wynikiem 2469 punktów zajmowała wówczas 29. miejsce na światowej liście FIDE, jednocześnie zajmując 6. miejsce wśród rosyjskich szachistek.

</doc>
<doc id="1809479" url="https://pl.wikipedia.org/wiki?curid=1809479" title="Robert Joseph Allmen">
Robert Joseph Allmen

Robert Joseph Allmen (ur. 1950) – amerykański duchowny, dominikanin, arcybiskup i prymas Reformowanego Kościoła Katolickiego w latach 2000–2004.
Życiorys.
Były duchowny rzymskokatolicki. Święcenia kapłańskie przyjął w 1976. Przez kilkanaście lat był księdzem w parafiach katolickich w Nowym Jorku i na Long Island. W 1994 wystąpił z Kościoła rzymskokatolickiego.
W 1995 przyjął sakrę biskupią z rąk biskupa Williama Dennisa Donovana i został biskupem Amerykańskiego Kościoła Katolickiego, którego program opierał się na teologii progresywnej. W 2000 wspólnie z innymi duchownymi: Michaelem LaBrekiem, Antoine'em Armbrusterem i Tomem Henkelem założył Reformowany Kościół Katolicki i został jego zwierzchnikiem. Pod jego kierownictwem Reformowany Kościół Katolicki był luźną federacją niewielkich liberalnych wspólnot chrześcijańskich. W 2004 opuścił struktury Reformowanego Kościoła Katolickiego. Jego następcą na stanowisku arcybiskupa Reformowanego Kościoła Katolickiego został biskup Phillip Zimmerman.

</doc>
<doc id="1809480" url="https://pl.wikipedia.org/wiki?curid=1809480" title="Arvydas Anušauskas">
Arvydas Anušauskas

Arvydas Anušauskas (ur. 29 września 1963 w Wilnie) – litewski historyk i polityk, poseł na Sejm Republiki Litewskiej, od 2020 minister obrony.
Życiorys.
W 1982 po ukończeniu technikum podjął studia na Wydziale Historii Uniwersytetu Wileńskiego. W latach 1983–1985 odbywał służbę wojskową w Armii Radzieckiej. Studia ukończył w 1989. W 1995 uzyskał stopień doktora nauk humanistycznych, a następnie został docentem.
Po ukończeniu studiów podjął pracę naukową w Litewskim Instytucie Historycznym, gdzie był zatrudniony do 2000. W latach 1996–1997 wykładał na Wydziale Nauk Humanistycznych Uniwersytetu Witolda Wielkiego, a w latach 1996–2006 na Wydziale Historii Wileńskiego Uniwersytetu Pedagogicznego. Od 2002 do 2007 był docentem w Instytucie Stosunków Międzynarodowych i Nauk Politycznych Uniwersytetu Wileńskiego. Od 2002 jest również wykładowcą na Wydziale Historii tej uczelni. W 1997 objął stanowisko dyrektora departamentu badania ludobójstwa i ruchu oporu w Centrum Badania Ludobójstwa i Ruchu Oporu Mieszkańców Litwy.
Jest autorem wielu prac poświęconych historii Litwy w XX wieku, zwłaszcza antyradzieckiemu ruchowi oporu, jak również scenariuszy filmów dokumentalnych poświęconych tej tematyce.
W wyborach do Sejmu w 2008 uzyskał mandat poselski z listy Związku Ojczyzny. Stanął na czele komitetu bezpieczeństwa narodowego i obrony oraz międzyparlamentarnej grupy litewsko-rosyjskiej. W 2012, 2016 i 2020 był wybierany na kolejne kadencje.
W grudniu 2020 objął urząd ministra obrony w nowo powołanym rządzie Ingridy Šimonytė.

</doc>
<doc id="1809482" url="https://pl.wikipedia.org/wiki?curid=1809482" title="M59 (transporter opancerzony)">
M59 (transporter opancerzony)

M59 – amerykański pływający transporter opancerzony opracowany w latach 50. XX wieku. Pojazd zastąpił w wojsku amerykańskim pojazdy M75.
Transporter M59 może przewozić do 10 żołnierzy piechoty. Uzbrojenie pojazdu stanowi karabin maszynowy M2 kalibru 12,7 mm.

</doc>
<doc id="1809483" url="https://pl.wikipedia.org/wiki?curid=1809483" title="Leo IV">
Leo IV

 
Leo IV (Lew IV) – karłowata galaktyka sferoidalna znajdująca się w konstelacji Lwa w odległości około 502 tys. lat świetlnych od Słońca. Galaktyka ta jest członkiem Grupy Lokalnej oraz satelitą Drogi Mlecznej. Galaktyka Leo IV została odkryta w 2006 roku. Jest ona powiązana mostem gwiezdnym z inną karłowatą galaktyką sferoidalną Leo V.
Obrazy galaktyki Leo IV wykonane za pomocą teleskopu Hubble’a wykazały, że zaczęła ona produkować swoje gwiazdy ponad 13 miliardów lat temu, po czym nagle i gwałtownie przerwała ten proces w ciągu pierwszego miliarda lat od Wielkiego Wybuchu.

</doc>
<doc id="1809484" url="https://pl.wikipedia.org/wiki?curid=1809484" title="Panajot Pano">
Panajot Pano

Panajot Pano (ur. 7 marca 1939 w Tiranie, zm. 19 stycznia 2010 w Jacksonville) – albański piłkarz, reprezentant kraju. 
Kariera piłkarska.
Pochodził z rodziny albańskich Greków - był synem Thomy i Vasiliki. Karierę piłkarską rozpoczął w 1957 w klubie 17 Nëntori Tirana. Przez trzy sezonu gry dla Nëntori wystąpił w 28 spotkaniach, w których strzelił 8 bramek. 
W 1960 został piłkarzem KF Partizani. W barwach tej drużyny czterokrotnie zdobył mistrzostwo Kategoria Superiore w sezonach 1961, 1962/63, 1963/64 oraz 1970/71. Sześciokrotnie triumfował w rozgrywkach o Puchar Albanii w sezonach 1961, 1963/64, 1965/66, 1967/68, 1969/70 i 1972/73. Na arenie międzynarodowej wygrał Puchar Bałkanów w 1970. Dwukrotnie został królem strzelców Kategoria Superiore w sezonach 1961 i 1969/70. Został także wybrany sportowcem roku w Albanii w 1960. Łącznie przez 15 lat gry w barwach Partizani zagrał w 210 spotkaniach, w których strzelił 136 bramek. Karierę piłkarską zakończył w 1975.
Kariera reprezentacyjna.
Pano zadebiutował w reprezentacji Albanii 2 czerwca 1963 w meczu przeciwko reprezentacji Bułgarii, przegranym 0:1. Brał czynny udział w eliminacjach do Mistrzostw Świata 1966 i 1974 oraz Mistrzostw Europy 1964, 1968 i 1972. Po raz ostatni w reprezentacji zagrał 8 listopada 1973 w meczu przeciwko Chinom, zremisowanym 1:1 (w tym meczu zdobył bramkę). Łącznie Panajot Pano w latach 1963–1973 zagrał dla reprezentacji w 28 spotkaniach, w których strzelił 4 bramki. 
Życie prywatne.
Panajot Pano jest ojcem Ledio Pano, 9-krotnego reprezentanta Albanii, piłkarza m.in. KF Partizani czy AO Ksanti. Panajot zmarł w Jacksonville w wieku 70. lat na zawał serca.
Sukcesy.
Klubowe.
Partizani Tirana

</doc>
<doc id="1809485" url="https://pl.wikipedia.org/wiki?curid=1809485" title="Israel Vibration">
Israel Vibration

Israel Vibration – jamajski zespół reggae założony w 1970 przez trzech muzyków cierpiących na chorobę Heinego-Medina: Cecila "Skeleton' Spence'a, Alberta 'Apple" Craiga i Lascelle'a "Whiss" Bulgina.

</doc>
<doc id="1809487" url="https://pl.wikipedia.org/wiki?curid=1809487" title="Brus (władca Gotów)">
Brus (władca Gotów)

Brus – legendarny władca Gotów. Według Duklanina (c.1-2) jeden z trzech synów Swewlada I, brat Totilii i Ostroila. Po śmierci ojca przejął władzę nad swą ojczystą ziemią (brak informacji o jej lokalizacji), zaś pozostali bracia chcąc zdobyć sławę za jego radą opuścili owe ziemie i podbili prowincję panońską, przejmując nad nią władzę.

</doc>
<doc id="1809490" url="https://pl.wikipedia.org/wiki?curid=1809490" title="Ludwig von Sybel">
Ludwig von Sybel

Ludwig von Sybel (ur. 1 lipca 1846 w Marburgu, zm. 5 kwietnia 1929 tamże) – niemiecki archeolog i historyk sztuki; syn historyka i polityka Heinricha von Sybela.
Życiorys.
Studiował na Uniwersytecie w Getyndze i Bonn archeologię i filologię klasyczną. Uzyskał stopień doktora, w 1877 roku tytuł profesora nadzwyczajnego, a 11 lat później zwyczajnego. Był także dziekanem Wydziału Filozoficznego, a w latach 1906–1907 rektorem swojego Uniwersytetu. Rok później otrzymał tytuł tajnego radcy stanu.
Podróżował do Włoch, Francji, Grecji i Wielkiej Brytanii. Jego zainteresowania badawcze koncentrowały się wokół wczesnego chrześcijaństwa i późnego antyku. Napisał m.in. "Christliche Antike. Einführung in die altchristliche Kunst" (2 wyd. 1909); "Frühchristliche Kunst. Leitfaden ihrer Entwicklung" (wyd. 1920).

</doc>
<doc id="1809491" url="https://pl.wikipedia.org/wiki?curid=1809491" title="Igor Cassina">
Igor Cassina

Igor Cassina (ur. 15 sierpnia 1977 w Seregno) – włoski gimnastyk, mistrz olimpijski, dwukrotny medalista mistrzostw świata, trzykrotny medalista mistrzostw Europy.
Specjalizuje się w ćwiczeniach na drążku. Największym sukcesem zawodnika jest złoty medal igrzysk olimpijskich w Atenach w tej konkurencji.

</doc>
<doc id="1809492" url="https://pl.wikipedia.org/wiki?curid=1809492" title="Jordan Henderson">
Jordan Henderson

Jordan Brian Henderson (ur. 17 czerwca 1990 w Sunderlandzie) – angielski piłkarz, występujący na pozycji pomocnika w angielskim klubie Liverpool oraz w reprezentacji Anglii.
Kariera klubowa.
Wychowanek Sunderlandu. W 2008 został włączony do pierwszego składu tego klubu. Swój debiut w pierwszej drużynie zaliczył 1 listopada 2008 w przegranym 0:5 meczu z Chelsea.
29 stycznia 2009 wypożyczono go na miesiąc do Coventry City. W nowym klubie zadebiutował dwa dni później w meczu ligowym z Derby County. Po miesiącu gry w Coventry, okres wypożyczenia przedłużono do końca sezonu. 28 lutego 2009 w meczu z Norwich City Anglik zdobył swoją pierwszą bramkę w zawodowej karierze. Do końca sezonu 2008/2009, Henderson w zespole Coventry wystąpił 10-krotnie.
W sezonie 2009/2010 przedostał się do pierwszego składu Sunderlandu i od tamtej pory regularnie gra w Premier League. 19 grudnia 2009 w meczu z Manchesterem City zdobył swoją pierwszą bramkę w lidze.
9 czerwca 2011 przeszedł do Liverpoolu F.C., z którym podpisał długoterminowy kontrakt. Kwota transferu wyniosła 16 mln funtów. W sezonie 2011/2012 Henderson zdobył z drużyną klubową Puchar Ligi Angielskiej oraz zagrał w finale Pucharu Anglii. Po odejściu Stevena Gerrarda, został mianowany nowym kapitanem Liverpoolu w sezonie 2015/2016.
Kariera reprezentacyjna.
Jordan Henderson ma za sobą występy w kadrze Anglii U-19, U-20 i U-21.
17 października 2010 zadebiutował w pierwszej reprezentacji Anglii w przegranym 1:2 towarzyskim meczu z Francją.
W 2011 uczestniczył w niezbyt udanych dla Anglii Mistrzostwach Europy do lat 21 (zespół odpadł po fazie grupowej).
16 maja 2012 znalazł się na rezerwowej liście piłkarzy powołanych na Euro 2012. 31 maja 2012 znalazł się w ostatecznej 23-osobowej kadrze Anglii na Euro 2012, zastępując wykluczonego z powodu kontuzji Franka Lamparda. 11 czerwca 2012 zagrał w pierwszym meczu Anglii na Euro 2012 (przeciwko Francji), w którym zmienił w 78 minucie Scotta Parkera.
W 2013 wziął udział w Euro U-21, gdzie jednak Anglicy przegrali wszystkie trzy mecze grupowe.
Działalność społeczna.
Podczas pandemii koronawirusa w Wielkiej Brytanii zbierał fundusze na rzecz National Health Service. Wspiera prawa osób LGBTQ, w ramach tygodnia „Rainbow Laces”, organizowanego przez Premier League, pojawiał się na boisku z tęczowymi sznurówkami i przepaskami.

</doc>
<doc id="1809498" url="https://pl.wikipedia.org/wiki?curid=1809498" title="Sulimierz (przystanek kolejowy)">
Sulimierz (przystanek kolejowy)

Sulimierz - nieistniejący przystanek osobowy w Sulimierzu w Polsce, w województwie zachodniopomorskim, w powiecie myśliborskim, w gminie Myślibórz.

</doc>
<doc id="1809502" url="https://pl.wikipedia.org/wiki?curid=1809502" title="Program stabilizacyjny">
Program stabilizacyjny

Teoretyczne podstawy polityki strukturalnego dostosowania znajdują wyraz w programach stabilizacyjnych zalecanych przez MFW i Bank Światowy w ramach swoistego katalogu przedstawionego w postaci "Dokumentu ramowego polityki gospodarczej". Katalog ten prezentuje operacje stabilizacyjne mające na celu doprowadzenie gospodarki do stanu równowagi, a także działania o charakterze strukturalnym, które mają służyć wyeliminowaniu różnego rodzaju ograniczeń krępujących inicjatywę sektora prywatnego. W Polsce program strukturalnego dostosowania zrealizowany został pod nazwą Plan Balcerowicza.
Treść programów dostosowawczych MFW przedstawia poniższa tabela.
Celem priorytetowym tych programów jest równowaga bilansu płatniczego, którą osiąga się przez ograniczenie importu i zwiększenie eksportu. Warunkiem zmniejszenia importu jest przede wszystkim ograniczenie popytu wewnętrznego (zgodnie z dochodowo-absorpcyjną koncepcją bilansu płatniczego deficyt bilansu handlowego jest wynikiem nadmiernego popytu wewnętrznego w stosunku do podaży).
Zapewnić to mają takie działania, jak:
1) Zmniejszenie deficytu budżetowego – wymaga zarówno zwiększenia dochodów państwa, jak i ograniczenia jego wydatków.
2) Kontrola podaży pieniądza – zwłaszcza kontrolę rozmiarów kredytu udzielanego rządowi oraz sektorowi publicznemu. Metody kontroli podaży pieniądza mogą być różne, w zależności od stopnia rozwoju systemu finansowego. W krajach, w których instytucje finansowe są słabo rozwinięte, podaż pieniądza kontroluje się metodami administracyjnymi, a podaż kredytu dla sektora prywatnego jest reglamentowana. MFW zaleca również prowadzenie pozytywnej polityki realnej stopy procentowej. Ma ona na celu zmniejszenie popytu na kredyt oraz pobudzenie oszczędzania, co zwiększa rolę finansowania wewnętrznego rozwoju.
3) Odpowiednia polityka kursu walutowego – programy dostosowawcze wskazują na potrzebę jego urealnienia, co najczęściej sprowadza się do dewaluacji. W praktyce kurs walutowy jest determinowany przez kurs na rynku nieformalnym. Międzynarodowe organizacje gospodarcze zalecają także poddanie kursu walutowego wolnej grze sił rynkowych. W efekcie ma on być kursem neutralnym, tzn. takim, który nie dyskryminuje ani sektora eksportowego, ani sektora wytwarzającego dobra na potrzeby rynku wewnętrznego.
4) Polityka wolnego handlu – w wielu krajach podatki importowe są ważnym źródłem dochodów państwa. Szybka redukcja ceł prowadziłaby więc do powiększania deficytu budżetowego. Zbyt daleko posunięta liberalizacja handlu mogłaby także spowodować zwiększenie importu i utrudnić osiągnięcie równowagi zewnętrznej, a także zbytnio osłabić konkurencyjność przemysłu krajowego na rynkach międzynarodowych. W praktyce polityka liberalizacji handlu jest więc zwykle realizowana bardzo ostrożnie i w sposób selektywny.
5) kontrola płac.
Polityka dostosowawcza wyraża kompromis między działaniami stabilizacyjnymi a działaniami strukturalnymi. W początkowej fazie realizacji koncentruje się ona na działaniach stabilizacyjnych. Po ustabilizowaniu gospodarki na pierwszy plan wysuwają się działania o charakterze strukturalnym. Mają one zasadnicze znaczenie dla stworzenia efektywnej gospodarki rynkowej.

</doc>
<doc id="1809503" url="https://pl.wikipedia.org/wiki?curid=1809503" title="Ellison Capers">
Ellison Capers

Ellison Capers (ur. 14 października 1837 w Charleston, zm. 22 kwietnia 1908) – amerykański nauczyciel i teolog, generał Armii Konfederatów podczas wojny secesyjnej. Absolwent South Carolina Military Academy, później wykładał na tej uczelni.

</doc>
<doc id="1809504" url="https://pl.wikipedia.org/wiki?curid=1809504" title="Epke Zonderland">
Epke Zonderland

Epke Zonderland (ur. 16 kwietnia 1986 w Lemmer) – holenderski gimnastyk, mistrz olimpijski, trzykrotny mistrz świata, trzykrotny mistrz Europy. Specjalizuje się w ćwiczeniach na drążku.
Ma dwóch braci: Herre i Johan, którzy również są gimnastykami.
Igrzyska olimpijskie.
Na swoich pierwszych igrzyskach olimpijskich w Pekinie wystąpił w jednej konkurencji.
Cztery lata później w Londynie w tej samej konkurencji zdobył swój pierwszy złoty medal olimpijski. W finale wygrał z Niemcem Fabianem Hambüchenem o 0,133 punktu i Chińczykiem Zou Kaiem o 0,167 punktu. Wystąpił również w zawodach na poręczach, lecz zajmując 18. miejsce w kwalifikacjach, nie awansował do finału.
Na kolejnych igrzyskach w Rio de Janeiro w ćwiczeniach na drążku zajął siódmą pozycję. W ćwiczeniach na drążku zajął siódme miejsce. Podczas występu upadł, tracąc szanse na medal. W pozostałych dwóch konkurencjach, w których brał udział, nie zakwalifikował się do ostatecznej rywalizacji. W wieloboju został sklasyfikowany na 86. miejscu, natomiast w zawodach drużynowych zajął dziesiątą pozycję.

</doc>
<doc id="1809507" url="https://pl.wikipedia.org/wiki?curid=1809507" title="Parafia św. Jerzego w Kętrzynie">
Parafia św. Jerzego w Kętrzynie

Parafia św. Jerzego w Kętrzynie – rzymskokatolicka parafia w Kętrzynie, należącym do dekanatu Kętrzyn I archidiecezji warmińskiej.
Pierwotnie utworzona w XIV wieku. Zniesiona w czasie reformacji. Utworzona ponownie 1 czerwca 1954. Kościół parafialny jest budowlą gotycką wybudowaną w XVI wieku. Mieści się przy ulicy Zamkowej.

</doc>
<doc id="1809509" url="https://pl.wikipedia.org/wiki?curid=1809509" title="Tap">
Tap

Tap
TAP

</doc>
<doc id="1809510" url="https://pl.wikipedia.org/wiki?curid=1809510" title="Parafia św. Jacka w Kętrzynie">
Parafia św. Jacka w Kętrzynie

Parafia św. Jacka w Kętrzynie – rzymskokatolicka parafia w Kętrzynie, należącym do archidiecezji warmińskiej i dekanatu Kętrzyn I.
Parafia została utworzona 1 lipca 1993. Kościół parafialny jest budowlą nowoczesną wybudowaną w pierwszych latach XXI wieku. Mieści się przy ulicy Poznańskiej 23a.

</doc>
<doc id="1809511" url="https://pl.wikipedia.org/wiki?curid=1809511" title="A-League w piłce siatkowej mężczyzn (2009/2010)">
A-League w piłce siatkowej mężczyzn (2009/2010)

A-League 2009/2010 – 58. sezon rozgrywek o mistrzostwo Holandii. Zainaugurowany został 17 października 2009 roku i trwał do wiosny 2010 roku.
W fazie zasadniczej 8 zespołów rozegrało mecze systemem każdy z każdym, mecz i rewanż.
W sezonie 2009/2010 w Pucharze CEV Holandię reprezentowało SV Dynamo Apeldoorn, a w Pucharze Challenge – AB Groningen/Lycurgus oraz .

</doc>
<doc id="1809512" url="https://pl.wikipedia.org/wiki?curid=1809512" title="Neurony">
Neurony



</doc>
<doc id="1809513" url="https://pl.wikipedia.org/wiki?curid=1809513" title="Dzierzgów (przystanek kolejowy)">
Dzierzgów (przystanek kolejowy)

Dzierzgów - nieistniejący przystanek osobowy w Dzierzgowie w Polsce, w województwie zachodniopomorskim, w powiecie myśliborskim, w gminie Myślibórz.

</doc>
<doc id="1809514" url="https://pl.wikipedia.org/wiki?curid=1809514" title="Patricio Aylwin Azócar">
Patricio Aylwin Azócar



</doc>
<doc id="1809516" url="https://pl.wikipedia.org/wiki?curid=1809516" title="Centra Pobytowe na Euro 2012">
Centra Pobytowe na Euro 2012

18 kwietnia 2007 Polska i Ukraina otrzymały od UEFA prawo do organizacji turnieju finałowego Mistrzostw Europy w Piłce Nożnej 2012. W związku z tym każde z tych dwóch państw zostało zobowiązane do przedstawienia co najmniej 16 propozycji potencjalnych Centrów Pobytowych, które UEFA określiło jako „pełniące funkcje domów dla drużyn na czas trwania Mistrzostw”. Minimalne wymagania co do tych centrów zostały przedstawione przez UEFA w czerwcu i grudniu 2007.
Wymagania UEFA.
Hotel:
Centrum treningowe:
Wybory lokalizacji w państwach-gospodarzach.
Polska.
Polska rozpoczęła proces wyboru Centrów Pobytowych na przełomie 2007 i 2008. 26 lutego 2008 minister sportu i turystyki powołał zespół ds. weryfikacji wniosków inwestycyjnych dotyczących Centrów Pobytowych w celu ich kwalifikacji jako przedsięwzięć Euro 2012, w skład którego weszli przedstawiciele ministerstwa sportu i turystyki, spółki PL.2012, Polskiego Związku Piłki Nożnej i Unii Metropolii Polskich. Do 29 lutego zespół zweryfikował ponad 150 nadesłanych wstępnych kandydatur oraz zatwierdził listę 110 lokalizacji. W okresie od 8 maja do czerwca wizytowano ośrodki z tej listy, co miało na celu sprawdzenie rzeczywistych możliwości utworzenia Centrum Pobytowego we wskazanych lokalizacjach. W lipcu przygotowano kolejną listę, obejmującą 44 rekomendowane lokalizacje oraz 3 ośrodki prowadzące działania operacyjne i spełniające minimalne kryteria:
Od 23 marca do 31 maja 2009 miały miejsce wizyty w Centrach Pobytowych, podczas których oceniono przygotowania tych lokalizacji. 10 czerwca opracowano raport dotyczący 44 centrów oraz 6 dodatkowych lokalizacji, które usunęły uchybienia, przez które nie były wcześniej rekomendowane, bądź zostały zgłoszone w okresie od lipca 2008 do maja 2009. 11 października UEFA potwierdziła plany ogłoszenia w grudniu listy 25–30 centrów, jednak ze względu na wybór miast ukraińskich 11 grudnia i prezentację logo turnieju trzy dni później, prezentacja tej listy została przełożona na później. Ostatecznie znalazło się na niej 21 lokalizacji.
Ukraina.
Ukraina, podobnie jak Polska, rozpoczęła proces wyboru Centrów Pobytowych w 2008. Z ponad 50 wstępnych kandydatur w ostatecznym katalogu UEFA znalazło się 17 ukraińskich ośrodków.
Katalog Centrów Pobytowych.
W ostatnim tygodniu września 2010, 53 federacje piłkarskie będące członkami UEFA otrzymały katalog Centrów Pobytowych na Euro 2012 rekomendowanych przez UEFA, zaś 1 października miała miejsce jego oficjalna prezentacja. Znalazło się w nim łącznie 38 lokalizacji – 21 ośrodków położonych w Polsce i 17 zlokalizowanych na Ukrainie.
Po prezentacji katalogu federacje rozpoczęły wizyty w rekomendowanych Centrach Pobytowych. Każda z nich mogła wskazać jedną lokalizację preferowaną i dwie dodatkowe w każdym z dwóch państw. Jeżeli w ramach danego centrum dostępne były dwa hotele bądź stadiony, federacje miały wskazać jeden z obiektów. Wstępne rezerwacje były wykonywane do grudnia 2011, zaś po tym terminie, gdy znane były już grupy rundy finałowej, należało potwierdzić rezerwację. Organizatorzy rekomendowali pobyt w kraju, w którym dana reprezentacja będzie rozgrywać mecze fazy grupowej.
Ostateczny wybór.
31 stycznia 2012 UEFA podała Centra Pobytowe ostatecznie wybrane przez federacje biorące udział w finałowym turnieju Euro 2012. W Polsce zamieszkało 13 drużyn, zaś na Ukrainie pozostałe 3.

</doc>
<doc id="1809519" url="https://pl.wikipedia.org/wiki?curid=1809519" title="Suzanne Harmes">
Suzanne Harmes

Suzanne Helena Johanna ("Suzanne") Harmes (ur. 10 stycznia 1986 w Zoetermeer) – holenderska gimnastyczka, brązowa medalistka mistrzostw świata, wicemistrzyni Europy.

</doc>
<doc id="1809520" url="https://pl.wikipedia.org/wiki?curid=1809520" title="Hotel Room Service">
Hotel Room Service

"Hotel Room Service" – piosenka amerykańskiego rapera Pitbulla wydana jako trzeci singel z albumu, "Rebelution". W utworze wykorzystano sample z piosenki "Push the Feeling On" zespołu Nightcrawlers. Utwór został wydany zarówno na iTunes jak i w radiu. Na liście Billboard Hot 100 singel uzyskał pozycję #8, przez co stał się drugą najpopularniejszą kompozycją Pitbulla po przebojowym "I Know You Want Me (Calle Ocho)".
16 września 2009, pojawił się oficjalny remix piosenki, w którym gościnnie zaśpiewała liderka zespołu Pussycat Dolls – Nicole Scherzinger. Niektóre stacje radiowe oprócz oryginalnej wersji emitują także remiks.
Teledysk.
Jim Jonsin i Feisty (z programu "For the Love of Ray J") wystąpili w wideoklipie w rolach cameo. Pojawia się w nim również Sagia Castañeda – popularna modelka, która pojawiła się także w teledysku do utworu "I Know You Want Me (Calle Ocho)".
Radiowe edycje utworu.
Stacje radiowe nadają różne wersje piosenki by np. wyeliminować podteksty seksualne. Przykładowa różnica w tekście:
 W oryginale: "Yo' man just left, I'm the plumber tonight. I'll check yo' pipes. Oh you tha helluva type – well here goes some egg whites..."
 Poprawione: "Yo' man just left, I'm the doctor tonight. Check up right! Oh, you the healthy type, well Imma give you just what you like..."

</doc>
<doc id="1809523" url="https://pl.wikipedia.org/wiki?curid=1809523" title="Mistrzostwa Świata w Gimnastyce sportowej 2005">
Mistrzostwa Świata w Gimnastyce sportowej 2005



</doc>
<doc id="1809526" url="https://pl.wikipedia.org/wiki?curid=1809526" title="Sztuka Naturalna">
Sztuka Naturalna

Sztuka Naturalna (Natural Art) – projekt zaincjonwany przez urodzonego w Polsce artystę, mieszkającego w USA, Jacka Tylickiego.
W ramach projektu Natural Art rozpoczętego w 1973 roku, Jacek Tylicki, w trakcie licznych podróży po świecie, (Szwecja, Polska, Indie, Islandia, USA, Oceania), pozostawia czyste płótna wśród dzikiej przyrody – na leśnych polanach, wśród drzew, na brzegach rzek – i pozostawia je tam na długi czas, pozwalając by sama natura, bez ingerencji człowieka, stopniowo stworzyła na nich swoje odbicie. W ten sposób wymusza na naturze postawę zarezerwowaną dotychczas dla artysty, a mianowicie tworzenie form. Zaliczany jest do twórców sztuki konceptualnej, a obok Andy Goldsworthy i Richard Longa do prekursorów Land Art – Sztuki ziemi.

</doc>
<doc id="1809527" url="https://pl.wikipedia.org/wiki?curid=1809527" title="Głazów (przystanek kolejowy)">
Głazów (przystanek kolejowy)

Głazów – zlikwidowany przystanek osobowy w Głazowie w Polsce, w województwie zachodniopomorskim, w powiecie myśliborskim, w gminie Myślibórz. Obecnie (2010) wykorzystywany przez ruch towarowy jako stacja krańcowa.

</doc>
<doc id="1809529" url="https://pl.wikipedia.org/wiki?curid=1809529" title="Obcy na poddaszu">
Obcy na poddaszu

Obcy na poddaszu (ang. "Aliens at the Attic") – amerykański film przygodowy z 2009 roku, wyprodukowany przez 20th Century Fox i Regency Enterprises.

</doc>
<doc id="1809531" url="https://pl.wikipedia.org/wiki?curid=1809531" title="Bitwa nad rzeką Aesis">
Bitwa nad rzeką Aesis

Bitwa nad rzeką Aesis – starcie zbrojne, które miało miejsce w roku 82 p.n.e. w czasie tak zwanej I wojny domowej w republikańskim Rzymie (83–82 p.n.e.).
W roku 82 p.n.e. doszło do wznowienia walk pomiędzy optymatami i popularami, po których cała południowa Italia i część Kampanii dostały się pod panowanie Sulli. Do pierwszego większego starcia doszło nad rzeką Aesis w Picenum. Trwająca wiele godzin bitwa zakończyła się zwycięstwem wojsk Kwintusa Cecyliusza Metellusa nad siłami pretora Gajusza Karrynasa. Po porażce Karrynas zbiegł z placu boju, a część jego oddziałów przeszła na stronę Metellusa.

</doc>
<doc id="1809536" url="https://pl.wikipedia.org/wiki?curid=1809536" title="Parafia Wszystkich Świętych w Mielżynie">
Parafia Wszystkich Świętych w Mielżynie

Parafia Wszystkich Świętych w Mielżynie – rzymskokatolicka parafia należąca do dekanatu witkowskiego. Erygowana w 1456. Kościół parafialny został zbudowany w 2 połowie XVI wieku, przebudowany w 2 połowie XVIII wieku. Mieści się przy ulicy Kościelnej.
Dokumenty.
Księgi metrykalne: 

</doc>
<doc id="1809538" url="https://pl.wikipedia.org/wiki?curid=1809538" title="Josef de Souza Dias">
Josef de Souza Dias

Souza, właśc. Josef de Souza Dias (ur. 11 lutego 1989) – brazylijski piłkarz występujący na pozycji defensywnego pomocnika, piłkarz Beşiktaş i reprezentacji Brazylii.
Kariera.
Klubowa.
Profesjonalną karierę zaczynał w ojczystym kraju w CR Vasco da Gama. Latem 2010 przeszedł do portugalskiego klubu FC Porto. Kwota transferu wyniosła 3,5 mln. €.
Reprezentacyjna.
Souza zagrał na MŚ U-20 w 2009. Doszedł tam z Brazylią do finału, ale w serii rzutów karnych nie potrafił umieścić piłki w siatce, a Brazylia zajęła 2. miejsce.

</doc>
<doc id="1809539" url="https://pl.wikipedia.org/wiki?curid=1809539" title="Rościn Krajeński">
Rościn Krajeński

Rościn Krajeński – nieistniejący przystanek osobowy w Rościnie w Polsce, w województwie zachodniopomorskim, w powiecie myśliborskim, w gminie Myślibórz.

</doc>
<doc id="1809540" url="https://pl.wikipedia.org/wiki?curid=1809540" title="Parafia św. Marcina w Ostrowitem Prymasowskim">
Parafia św. Marcina w Ostrowitem Prymasowskim

Parafia Świętego Marcina w Ostrowitem Prymasowskim – parafia rzymskokatolicka w Ostrowitem Prymasowskim, jedna z 7 parafii należących do dekanatu witkowskiego. Erygowana w roku 1253. 
Dokumenty.
Księgi metrykalne zawierają spisy: 
Kościół parafialny.
Kościół parafialny ma 150 lat. Zbudowany został w latach 1841–1851 w stylu neoromańskim. W tym czasie proboszczem był ks. Karol Wiśniewski. Kościół jest budynkiem jednonawowym, z wejściem przez kruchtę, która mieści się w części wieżowej. Wieża powstała w 1905. Obok obiektu stoi drewniana dzwonnica z 1 połowy XIX wieku.. Najcenniejszym zabytkiem kościoła jest obraz Matki Bożej z Aniołami z roku 1623 wykonany przez artystów ze szkoły szamotulskiej. Obraz jest obecnie zawieszony na balustradzie chóru. Monstrancja pochodzi z 1795. Kielich mszalny z II połowy XVII. W ołtarzu głównym poza obrazem Matki Bożej w nadstawie scena przemienienia Pana Jezusa na górze Tabor. Obok figurka św. Anny i św. Antoniego. W ołtarzach bocznych w stylu neoklasycystycznym z jednej strony św. Wawrzyniec a z drugiej św. Antoni. Droga krzyżowa pochodzi z 1938, a organy z 1915. 
Pierwszy kościół w Ostrowitem został zbudowany w 1253 i pod koniec XIV w. spłonął. Odbudowany kościół też był drewniany i podupadł na początku XVI w. Trzeci budynek kościelny przetrwał do pożaru w 1795.
Przy kościele znajdują się stare nagrobki, m.in.:

</doc>
<doc id="1809542" url="https://pl.wikipedia.org/wiki?curid=1809542" title="Julian Boss-Gosławski">
Julian Boss-Gosławski

Julian Boss-Gosławski (ur. 5 września 1926 w Poznaniu, zm. 24 czerwca 2012 w Gnieźnie) – polski rzeźbiarz.
Życiorys.
W latach 1946 – 1950 studiował na Wydziale Rzeźby PWSP w Sopocie i Poznaniu. Po ukończeniu studiów został wykładowcą w PWSP w Poznaniu. Był członkiem awangardowej grupy poznańskich artystów 4F+R. 
Ze względu na zbieżność nazwiska z Józefem Gosławskim (także rzeźbiarzem) uzupełnił swoje nazwisko o "Boss" (ang. "przywódca").
Największa aktywność twórcza Juliana Bossa-Gosławskiego przypadła na lata 1955 i 1965 rokiem, gdy powstały najważniejsze realizacje w plenerze i rzeźby ze spawanego metalu. Wcześnie zrezygnował z tradycyjnych materiałów rzeźbiarskich. Tworzył rzeźby z opalonego drewna i spawanego żelaza. Zwłaszcza spawana stal i inne metale stała się jego głównym środkiem wypowiedzi artystycznej. W tym czasie powstały takie rzeźby jak "Ekshumowany", "Hiroszima", "Pancernik denny". Rzeźba "Jeźdźcy", przedstawiająca postacie Bolesława Chrobrego i Ottona III, była wystawiona na Expo 2000 w Hanowerze.
W 1965 roku wziął udział w I Biennale Form Przestrzennych w Elblągu, gdzie zrealizował rzeźbę przy współpracy z M. Karpowiczem i Józefem Grdeniem.
Na początku lat 70. XX wieku zamieszkał w Rybitwach nad Jeziorem Lednickim, gdzie miał swoją pracownię. Zajmował się również rzeźbiarstwem użytkowym. Przed warszawską Zachętą stoją monumentalne lampy jego autorstwa. W Poznaniu wykonał ozdobne kraty dla Szkoły Baletowej, Urzędu Miasta i Arsenału.
Jego grób znajduje się na cmentarzu parafialnym w Węglewie.

</doc>
<doc id="1809544" url="https://pl.wikipedia.org/wiki?curid=1809544" title="Rolls-Royce Phantom II">
Rolls-Royce Phantom II



</doc>
<doc id="1809549" url="https://pl.wikipedia.org/wiki?curid=1809549" title="Stolos">
Stolos



</doc>
<doc id="1809560" url="https://pl.wikipedia.org/wiki?curid=1809560" title="Solas">
Solas



</doc>
<doc id="1809595" url="https://pl.wikipedia.org/wiki?curid=1809595" title="Różańsko (stacja kolejowa)">
Różańsko (stacja kolejowa)

Różańsko - nieistniejąca stacja kolejowa w Różańsku w Polsce, w województwie zachodniopomorskim, w powiecie myśliborskim, w gminie Dębno.

</doc>
<doc id="1809599" url="https://pl.wikipedia.org/wiki?curid=1809599" title="Dyszno (przystanek kolejowy)">
Dyszno (przystanek kolejowy)

Dyszno - nieistniejący przystanek osobowy w Dysznie w Polsce, w województwie zachodniopomorskim, w powiecie myśliborskim, w gminie Dębno.

</doc>
<doc id="1809601" url="https://pl.wikipedia.org/wiki?curid=1809601" title="Niżnia Kwietnikowa Przełączka">
Niżnia Kwietnikowa Przełączka

Niżnia Kwietnikowa Przełączka (słow. "Rohatá štrbina") – przełączka znajdująca się w masywie Granatów Wielickich w słowackiej części Tatr Wysokich. Jest ona jedną z dwóch przełączek znajdujących się między Rogatą Turnią a Małą Granacką Turnią. Dokładnie oddziela ona Granacki Róg od Rogatej Turni. Należy do grupy Granackich Turni – wyższej z dwóch części Granatów Wielickich. Na siodło Niżniej Kwietnikowej Przełączki nie prowadzą żadne znakowane szlaki turystyczne, jest ona dostępna jedynie dla taterników.
Polska nazwa Niżniej Kwietnikowej Przełączki pochodzi od położonej powyżej Kwietnikowej Przełączki oddzielającej Rogatą Turnię od masywu Staroleśnego Szczytu. Nazewnictwo słowackie wywodzi się bezpośrednio od Rogatej Turni.
Historia.
Pierwsze wejścia turystyczne:

</doc>
<doc id="1809602" url="https://pl.wikipedia.org/wiki?curid=1809602" title="Czud'">
Czud'



</doc>
<doc id="1809605" url="https://pl.wikipedia.org/wiki?curid=1809605" title="Czudowie">
Czudowie



</doc>
<doc id="1809607" url="https://pl.wikipedia.org/wiki?curid=1809607" title="Herb Głubczyc">
Herb Głubczyc

Herb Głubczyc – jeden z symboli miasta Głubczyce i gminy Głubczyce w postaci herbu.
Wygląd i symbolika.
Herb Głubczyc Herb przedstawia w polu czerwono-żółtym postać anioła stojącego en face z częściowo rozpostartymi skrzydłami, podtrzymującego dwie tarcze. Pod prawą dłonią anioła tarcza czerwona z białym lwem skierowanym w (heraldycznie) lewą stronę, stojącym na tylnych łapach, z dwoma ogonami, otwartą paszczą i złotą koroną na głowie. Pod lewą dłonią anioła tarcza niebieska z trzema białymi bosakami skierowanymi od środka w kierunku narożników tarczy. Nad głową anioła złota gwiazda, na piersiach dwie przepaski w formie krzyża św. Andrzeja.
Historia.
Herb nawiązuje do herbu obowiązującego od XIX stuleciu do 1945 roku. Powstał on z elementów pieczęci z 1272 roku (ukoronowany, wspięty czeski lew) oraz z XVI wieku (postać Archanioła Michała z przepaskami na piersi trzymającego w prawej ręce tarczę z lwem, w lewej tarczę z trzema bosakami). Badacze niemieccy przypisywali „Trzy Bosaki” wójtowi Głubczyc, Teodorykowi. Tradycja ludowa wiązała trzy bosaki z kultem świętego Floriana – patrona Głubczyc.
Herb został zatwierdzony uchwałą Rady Miasta w dniu 23 listopada 1995 roku.

</doc>
<doc id="1809609" url="https://pl.wikipedia.org/wiki?curid=1809609" title="Barnówko (przystanek kolejowy)">
Barnówko (przystanek kolejowy)

Barnówko – nieistniejący przystanek osobowy w Barnówku w Polsce, w województwie zachodniopomorskim, w powiecie myśliborskim, w gminie Dębno.

</doc>
<doc id="1809619" url="https://pl.wikipedia.org/wiki?curid=1809619" title="Cychry (przystanek kolejowy)">
Cychry (przystanek kolejowy)

Cychry – przystanek osobowy w Cychrach w Polsce, w województwie zachodniopomorskim, w powiecie myśliborskim, w gminie Dębno.

</doc>
<doc id="1809621" url="https://pl.wikipedia.org/wiki?curid=1809621" title="Klorazepan">
Klorazepan

Klorazepan ("klorazepat", ) – organiczny związek chemiczny z grupy benzodiazepin, pochodnych 1,4-benzodiazepiny. W formie soli dwupotasowej stosowany jako psychotropowy lek benzodiazepinowy o umiarkowanym działaniu przeciwlękowym, nasennym i uspokajającym.
Działanie.
Klorazepan działa przeciwlękowo, znosi uczucie zagrożenia, w większych dawkach uspokajająco i nasennie, ma także działanie przeciwdrgawkowe.
Sam klorazepan nie posiada działania biologicznego na OUN. Działa na zasadzie aktywnych metabolitów. W obecności tzw. kwasu solnego w żołądku klorazepan rozpada się szybko (ok. 30 min) do nordiazepamu, który jest jego aktywnym metabolitem dającym efekty działania, o czasie półtrwania podobnym do innych metabolitów diazepamu. Innym i ostatecznym metabolitem klorazepanu jest też oksazepam, wykazujący działanie nasenne.
Działanie aktywnego metabolitu klorazepanu – nordiazepamu, jest wyjątkowo długie z uwagi na powolny proces jego metabolizmu wątrobowego.
Działania niepożądane.
Lek może powodować uzależnienia. Po dłuższym przyjmowaniu nagłe odstawienie powoduje wystąpienie zespołu abstynencyjnego, który objawia się odbiciem działania leku, czyli niepokojem, drażliwością i zaburzeniami snu. Lek obniża sprawność psychofizyczną (pod wpływem leku nie wolno prowadzić pojazdów mechanicznych). Lek powoduje senność, uczucie znużenia, niepamięć następczą, zwłaszcza w większych dawkach.
Przeciwwskazania.
Leku nie wolno podawać pacjentom cierpiącym na jaskrę.
Pacjenci cierpiący na niewydolność wątroby, miastenię, zespół bezdechu sennego powinni powiadomić o tym lekarza przed rozpoczęciem kuracji. Nie jest zalecany u dzieci poniżej 12. roku życia.
Zastosowania.
Klorazepan stosuje się w stanach lęku, niepokoju, napięcia nerwowego, łagodzenia objawów odstawiennych w alkoholizmie, jako lek wspomagający (jednak o stosunkowo słabym działaniu przeciwdrgawkowym) w różnych postaciach padaczki. Jest także stosowany w leczeniu objawowym podczas detoksykacji opioidowej. W przypadkach bezsenności czy stanów lękowych, klorazepan powinien być stosowany tylko gdy objawy są uciążliwe i uniemożliwiają pacjentowi normalne funkcjonowanie.
Interakcje.
Leki przeciwhistaminowe, przeciwdepresyjne, psycholeptyczne, opioidowe leki przeciwbólowe oraz barbiturany, a także alkohol, sok grejpfrutowy i winogronowy, powodują nasilenie działania klorazepanu. Jednoczesne stosowanie klorazepanu z preparatami zawierającymi digoksynę może doprowadzić do nasilenia działania tej drugiej. Nie spożywać alkoholu podczas kuracji i do 3 dni po jej zakończeniu
Dawkowanie.
Dawka jest ustalana przez lekarza. Czas leczenia powinien być możliwie najkrótszy i nie powinien przekraczać 8 do 12 tygodni, wliczając w to okres zmniejszania dawki i odstawiania leku. Dawka terapeutyczna wynosi od 5 do 30 mg raz na dobę wieczorem, zaleca się rozpoczynać leczenie od najmniejszej dawki.

</doc>
<doc id="1809623" url="https://pl.wikipedia.org/wiki?curid=1809623" title="Krześnica Sarbinowo">
Krześnica Sarbinowo

Krześnica Sarbinowo – przystanek osobowy w Sarbinowie w Polsce, w województwie zachodniopomorskim, w powiecie myśliborskim, w gminie Dębno.

</doc>
<doc id="1809624" url="https://pl.wikipedia.org/wiki?curid=1809624" title="Herb Zgorzelca">
Herb Zgorzelca

Herb Zgorzelca – jeden z symboli miasta Zgorzelec w postaci herbu.
Wygląd i symbolika.
Tarcza herbowa jest niebieska. Z lewej i prawej strony tarczy umieszczone są mury i baszty barwy białej. Między murami na górze umieszczony jest hełm i skrzydło orła barwy stalowej. W dolnej części tarczy umieszczony jest herb Dolnego Śląska (tarcza herbowa złota, orzeł czarny).
Historia.
Do II wojny światowej miasto używało herb nadany przywilejem cesarza Zygmunta z 1433 roku i udostojniony drugim dyplomem herbowym cesarza Karola V z 1536 roku. Po podziale miasta w wyniku konferencji poczdamskiej lewobrzeżna część miasta (Görlitz), która pozostała w granicach Niemiec zachowała herb dawny, natomiast część włączona w obszar Polski (Zgorzelec) przyjęła w 1960 roku nowy herb, oparty na wzorze najstarszych pieczęci miejskich z końca XIII i początku XIV wieku. Przy zachowaniu struktury godła i jego składowych motywów wprowadzono tylko jedną zmianę, zastępując orła margrabiów brandenburskich (właścicieli miasta w XIII wieku) orłem Piastów dolnośląskich, których przedstawicielem był Henryk książę Jaworski, właściciel Zgorzelca w latach 1314-1329.

</doc>
<doc id="1809627" url="https://pl.wikipedia.org/wiki?curid=1809627" title="Rolls-Royce Phantom I">
Rolls-Royce Phantom I



</doc>
<doc id="1809628" url="https://pl.wikipedia.org/wiki?curid=1809628" title="Moczyłki (przystanek kolejowy)">
Moczyłki (przystanek kolejowy)

Moczyłki – nieistniejący przystanek osobowy w Moczyłkach w Polsce, w województwie zachodniopomorskim, w powiecie białogardzkim, w gminie Białogard.

</doc>
<doc id="1809631" url="https://pl.wikipedia.org/wiki?curid=1809631" title="Wyłudzenie domeny">
Wyłudzenie domeny

Wyłudzanie domeny internetowej (ang. "reverse domain hijacking") – praktyka, która polega na próbie przejęcia środkami prawnymi atrakcyjnej domeny internetowej, powołując się na swoje prawa do znaku towarowego/zastrzeżonej nazwy i oskarżając pierwotnego jej właściciela o naruszenie tych praw.
Przykłady.
Niemcy.
Przykładem wyłudzania domeny jest akcja stacji telewizyjnej Deutsche Welle, która chciała uzyskać domenę dw.com od firmy Diamond Ware. To jednak jej się nie udało – WIPO napiętnowała tę próbę właśnie jako „reverse domain hijacking”.
Polska.
W Polsce Krakowska Fabryka Armatur chciała uzyskać domenę armatura.pl od firmy Venga. Była to próba nieudana, a Polska Izba Informatyki i Telekomunikacji zwróciła uwagę, że sporne słowo jest używane w języku potocznym i kojarzy się z wyposażeniem łazienek, a zatem nie może być kojarzone tylko z jednym podmiotem.
Kolejnym przykładem jest próba wyłudzania domeny oferta.eu od firmy TechVenture, przez abonenta domeny Oferta.pl (Wydawnictwo Prasowe A. Jezierskiego). W tym wypadku instytucją rozstrzygającą był ADR, którego orzeczenie ponownie wskazało na fakt próby zawłaszczenia słowa używanego w potocznym języku.
Następnym przykładem jest wyrok w sprawie domeny friko.pl. Powodem w sprawie była firma Onet.pl S.A., pozwanym Jarosław Krawczyk, Ósemka Internet Media. W tym przypadku próba wyłudzenia domeny także zakończyła się oddaleniem powództwa, a Sąd Polubowny ds. Domen Internetowych przy Polskiej Izbie Informatyki i Telekomunikacji w uzasadnieniu potwierdził m.in. że słowo „friko”, które weszło do języka potocznego jest wykorzystywane przez pozwanego w charakterze oznaczenia opisowego, wskazującego na bezpłatny charakter tego, do czego się ono odnosi.

</doc>
<doc id="1809637" url="https://pl.wikipedia.org/wiki?curid=1809637" title="Mozaika (czasopismo)">
Mozaika (czasopismo)

Mozaika – czasopismo poświęcone nauce języków obcych wydawane w latach 1958–1990 przez Wydawnictwo Oświatowe „Wspólna Sprawa”. Ukazywała się co miesiąc w czterech wersjach językowych: niemieckiej, angielskiej, rosyjskiej i francuskiej (co zaznaczano w tytułach, np. „Mozaika niemiecka”) oraz w dwóch mutacjach: dla początkujących, pod tytułem „Mała Mozaika” oraz dla zaawansowanych.
Pismo zawierało wypisy z prasy zagranicznej, dostosowane językowo do potrzeb uczących się i opatrzone słowniczkiem. Tematyka dostosowana była do potrzeb młodego czytelnika.

</doc>
<doc id="1809638" url="https://pl.wikipedia.org/wiki?curid=1809638" title="Wojciech Ścibor Marchocki">
Wojciech Ścibor Marchocki

 
Wojciech Ścibor Marchocki herbu Ostoja (zm. 30 marca 1788) – generał-adiutant królewski w 1768 roku, kasztelan sanocki w latach 1780–1786, podczaszy trembowelski w latach 1769–1778, podstoli trembowelski w latach 1768–1769, wojski trembowelski w latach 1764–1768, wicesgerent grodzki lwowski w latach 1755–1762, chorąży znaku pancernego W. Ks. Lit., w 1788 r.odznaczony Orderem Św. Stanisława.
Życiorys.
Wybrany sędzią kapturowym ziemi halickiej w 1764 roku. Był członkiem konfederacji generalnej 1764 roku. W 1764 roku wyznaczony przez konfederację do lustracji dóbr królewskich i innych dóbr w ziemi halickiej, w powiatach kołomyjskim i trembowelskim województwa ruskiego. Poseł ziemi halickiej na sejm 1768 roku. Wojciech Marchocki pozbył się dóbr w 1772 r. Jako kasztelan sanocki, nabywszy w maju 1780 r. od Starzyńskich dobra Jarmolińskie zamieszkał w Malejowicach.
Był uczestnikiem spotkań literackich u baszy chocimskiego. W maju 1780 r. Wojciech Ścibor Marchocki, kasztelan sanocki ożenił się po raz drugi z Elżbietą Lenkiewicz córką Jana Lenkiewicza Ipohorskiego – cześnika mozyrskiego. Dzieci swoich nie miał. Jako stryj wziął sierotę po zmarłym bracie Mikołaju Marchockim – mieczniku przemyskim, pod swoją opiekę i wraz z żoną zajął się wychowaniem, Jerzego Ignacego (1755–1827) – "podolskim oryginałem", późniejszym inicjatorem reform gospodarczo-społecznych, w tzw. "Państwie Mińkowieckim".
Będąc kasztelanem, został wyniesiony do godności senatora. Odznaczony został Orderem Św. Stanisława. Kasztelan sanocki, był na Podolu posiadaczem obszernych włości: Jarmolińce i Malejowce, gdzie był dwór z gustem uporządkowany, i tam gościł 10 listopada 1781 króla Polski Stanisława Augusta jadącego do Kamieńca.

</doc>
<doc id="1809639" url="https://pl.wikipedia.org/wiki?curid=1809639" title="Brzeźno Człuchowskie">
Brzeźno Człuchowskie

Brzeźno Człuchowskie – przystanek osobowy w Brzeźnie w Polsce, w województwie pomorskim, w powiecie człuchowskim, w gminie Człuchów.
W roku 2017 przystanek obsługiwał 0–9 pasażerów na dobę.

</doc>
<doc id="1809643" url="https://pl.wikipedia.org/wiki?curid=1809643" title="Parafia Wniebowzięcia Najświętszej Maryi Panny w Nowym Warpnie">
Parafia Wniebowzięcia Najświętszej Maryi Panny w Nowym Warpnie

Parafia pw. Wniebowzięcia Najświętszej Maryi Panny w Nowym Warpnie – parafia rzymskokatolicka należąca do dekanatu Police, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się przy ulicy Warszawskiej. Do parafii należą wierni będący mieszkańcami miasta Nowe Warpno.

</doc>
<doc id="1809648" url="https://pl.wikipedia.org/wiki?curid=1809648" title="Groß Kiesow">
Groß Kiesow

Groß Kiesow (pol. "Skiszów") – gmina w Niemczech,w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1809650" url="https://pl.wikipedia.org/wiki?curid=1809650" title="Wzgórze Glastonbury">
Wzgórze Glastonbury

Wzgórze Glastonbury (ang. "Glastonbury Tor") – wzgórze położone w miejscowości Glastonbury, hrabstwo Somerset, Anglia.

</doc>
<doc id="1809654" url="https://pl.wikipedia.org/wiki?curid=1809654" title="Tongba">
Tongba

Tongba – napój alkoholowy przyrządzany z prosa, popularny w górskich regionach Nepalu i przyległych częściach Indii, jak Darjeeling i Sikkim. Tradycyjny napój ludu Limbu we wschodnim Nepalu.
Przygotowanie.
Tongba jest sporządzana z ugotowanych i sfermentowanych całych ziaren prosa. Następnie ziarna się suszy i przechowuje pod dachem przez około pół roku. Tuż przed konsumpcją sfermentowane proso umieszcza się w naczyniu zwanym także "tongba" i zalewa wrzątkiem. Po odczekaniu pięciu minut napój jest gotowy do spożycia. Podaje się go z cienką, ślepo zakończoną słomką bambusową z otworem z boku. Ziarna można w ten sposób zalewać kilkakrotnie, do wyczerpania całej zawartości alkoholu.

</doc>
<doc id="1809655" url="https://pl.wikipedia.org/wiki?curid=1809655" title="Groß Polzin">
Groß Polzin

Groß Polzin (pol. "Połczyn") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1809656" url="https://pl.wikipedia.org/wiki?curid=1809656" title="Evangelium vitae">
Evangelium vitae



</doc>
<doc id="1809658" url="https://pl.wikipedia.org/wiki?curid=1809658" title="Statystyki popularności systemów operacyjnych">
Statystyki popularności systemów operacyjnych

Poniżej znajdują się statystyki pokazujące korzystanie z najbardziej popularnych systemów operacyjnych.
Informacje pochodzą z ciągów identyfikacyjnych przeglądarek internetowych, a nie z badań lub informacji o sprzedaży. Nie są one w pełni miarodajne ponieważ:
Statystyki popularności systemów operacyjnych.
Uwzględniono systemy operacyjne, które pojawiają się w cytowanych źródłach i osiągnęły udział co najmniej 0,1%.

</doc>
<doc id="1809659" url="https://pl.wikipedia.org/wiki?curid=1809659" title="Mlewo (ujednoznacznienie)">
Mlewo (ujednoznacznienie)



</doc>
<doc id="1809660" url="https://pl.wikipedia.org/wiki?curid=1809660" title="Sfera myślowa">
Sfera myślowa

Sfera myślowa - to metoda analityki behawioralnej pozwalająca na podział poszczególnych jednostek w społeczeństwie na kasty myślowe. Nie ocenia ona inteligencji ani charakteru. Metoda ta skupia się na sile perswazji oraz możliwości wyobraźni jednostki, która wyznacza możliwe do przekroczenia sfery (stąd nazwa). Człowiek może osiągnąć poziom od 0 do 5.
Wyróżnia się 5 szczególnych sfer:
Czasem wyróżnia się również jedną nadsferę, "sferę analityczną", która pozwala rozumieć jednostki z każdej innej kasty.

</doc>
<doc id="1809661" url="https://pl.wikipedia.org/wiki?curid=1809661" title="Parafia Matki Bożej Królowej Polski w Gorzykowie">
Parafia Matki Bożej Królowej Polski w Gorzykowie

Parafia Matki Bożej Królowej Polski w Gorzykowie – jedna z 7 parafii dekanatu witkowskiego. Erygowana w 1958 roku. Kościół został wybudowany w XVII wieku, następnie uległ zniszczeniu i nigdy nie został odbudowany. Dopiero w 1958 roku na potrzeby kultu Bożego zaadaptowano budynek gospodarczy. W 1981 roku na jego miejscu stanęła nowa świątynia.
Dokumenty.
Księgi metrykalne: 

</doc>
<doc id="1809664" url="https://pl.wikipedia.org/wiki?curid=1809664" title="Robocode">
Robocode

Robocode – opensourcowa gra programistyczna stworzona przez Mathew Nelsona. Rozwijana jest głównie przez Flemminga N. Larsena oraz Pavla Šavarę. Została zaprojektowana jako aplikacja pomagająca w nauce programowania w Javie. Zadaniem gracza jest napisanie przy użyciu tego właśnie języka wirtualnego robota, który następnie bierze udział w walce ze stworzonymi przez innych pojazdami. Początkujący użytkownicy mogą skorzystać z dostępnych, między innymi na stronie projektu, gotowych robotów, a bardziej zaawansowani programiści mają wręcz nieograniczone możliwości jeśli chodzi o wzbogacanie ich o nowe funkcje.
Robocode zdobył uznanie wśród licznej grupy użytkowników oraz doczekał się rozmaitych przeróbek i innych aplikacji podobnych do niego w sposobie działania. Programistom Ruby rozrywki dostarcza więc gra nosząca nazwę Rubots, a osoby zainteresowane Pythonem mogą skorzystać z programu zwanego pyRobocode.

</doc>
<doc id="1809665" url="https://pl.wikipedia.org/wiki?curid=1809665" title="Kompleks H">
Kompleks H

Kompleks H (Complex H) – skupisko gazowych obłoków HVC (High Velocity Cloud – „chmura o dużej prędkości”) obiegające Drogę Mleczną w czasie około miliarda lat. Został odkryty w 1971 przez N. H. Dietera i A. N. M. Hulsboscha. Nazwa kompleksu pochodzi od pierwszej litery nazwiska drugiego z odkrywców. Obłok ten jest też nazywany "HVC 131+1-200".
Kompleks H zajmuje na niebie w przybliżeniu obszar 10° × 15°. Można w nim wyróżnić „rdzeń” oraz „ogon”. Rdzeń Kompleksu H ma rozmiary 2 × 3 kpc i przecina galaktyczny równik. Masę całego obłoku szacuje się na około 6 ×106 mas Słońca. Jest ona zbyt mała by obłok o tej wielkości był stabilny grawitacyjnie i nie rozproszył się w przestrzeni. Równowagę obłoku może utrzymywać ciśnienie materii międzygalaktycznej. Dodatkowo obłok ten posiada dużą prędkość radialną wynoszącą około –200 km/s, co oznacza, że się do nas zbliża z prędkością 200 km/s. Materia znajdująca się w tym miejscu powinna osiągać maksymalnie prędkość -160 km/s. Pomiędzy rdzeniem obłoku a Drogą Mleczną jest obserwowana słaba emisja gazu spowalnianego przez oddziaływanie naszej Galaktyki.
Z analizy danych obserwacyjnych prowadzonych przy pomocy radioteleskopu Green Bank wynika, że Kompleks H jest satelitą Drogi Mlecznej. Porusza się ruchem wstecznym w płaszczyźnie o nachyleniu około 50° do dysku Drogi Mlecznej. Obecna odległość Kompleksu H od centrum naszej Galaktyki wynosi około 33 kpc. Symulacje komputerowe wskazują, że Kompleks ten wielokrotnie przecinał gazowy dysk Drogi Mlecznej. Jego rozmiary i masa były w przeszłości dużo większe lecz jego materia była wyrywana i wsysana przez dysk galaktyczny. Dowodem tego procesu jest widoczna obecność gazu stopniowo opadającego na Drogę Mleczną oraz istnienie „ogona” rozciągającego się za Kompleksem. 
Kompleks H stanowi przykład satelity wchłanianego przez Drogę Mleczną. Jest on pod pewnymi względami podobny do innych obiektów systemu Drogi Mlecznej. Przypomina obłok HVC związany z Obłokami Magellana, nazywany Strumieniem Magellanicznym (ang. Magellanic Stream) pod względem gęstości oraz ciśnienia. Przypomina również galaktykę karłowatą Leo III (Leo A), posiadając podobny kształt i masę. Prawdopodobnie więc Kompleks H jest pozostałością po nieznanej galaktyce karłowatej wchłoniętej przez Drogę Mleczną.

</doc>
<doc id="1809667" url="https://pl.wikipedia.org/wiki?curid=1809667" title="1. liga islandzka">
1. liga islandzka



</doc>
<doc id="1809671" url="https://pl.wikipedia.org/wiki?curid=1809671" title="Cmentarz Petraszuński w Kownie">
Cmentarz Petraszuński w Kownie



</doc>
<doc id="1809672" url="https://pl.wikipedia.org/wiki?curid=1809672" title="Fruitadens haagarorum">
Fruitadens haagarorum



</doc>
<doc id="1809677" url="https://pl.wikipedia.org/wiki?curid=1809677" title="Klein Bünzow">
Klein Bünzow

Klein Bünzow (pol. "Boryszów") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1809678" url="https://pl.wikipedia.org/wiki?curid=1809678" title="Glass-steagall">
Glass-steagall



</doc>
<doc id="1809679" url="https://pl.wikipedia.org/wiki?curid=1809679" title="Jacek Skowroński (pisarz)">
Jacek Skowroński (pisarz)

Jacek Skowroński (ur. 16 lipca 1963 w Warszawie) – polski pisarz, współzałożyciel i zastępca redaktora naczelnego magazynu fantastyczno-kryminalnego Qfant, juror cyklicznego konkursu literackiego Horyzonty Wyobraźni, laureat Grand Prix Ogólnopolskiego Konkursu na Opowiadanie Kryminalne (2008). Autor powieści sensacyjno-kryminalnej „Był sobie złodziej”. Mieszka w Warszawie, studiował ekonomię w Nowosybirsku i Moskwie, absolwent SGH. Żonaty, córka Sabina.
Imał się wielu profesji, zarabiając na życie między innymi jako tragarz, brukarz czy sprzedawca butów. Przez pewien czas „zajmował się” również włóczęgą.

</doc>
<doc id="1809680" url="https://pl.wikipedia.org/wiki?curid=1809680" title="Lühmannsdorf">
Lühmannsdorf

Lühmannsdorf – część gminy "(Ortsteil)" Karlsburg w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, w Związku Gmin Züssow. Do 25 maja 2019 samodzielna gmina. 

</doc>
<doc id="1809681" url="https://pl.wikipedia.org/wiki?curid=1809681" title="Úrvalsdeild (2007)">
Úrvalsdeild (2007)

Sezon 2007 był 96. sezonem o mistrzostwo Islandii. Drużyna nie obroniła tytułu mistrzowskiego, zdobył go natomiast zespół , zdobywając trzydzieści osiem punktów w osiemnastu meczach. Z uwagi na poszerzenie ligi do 12 zespołów w sezonie 2008, po sezonie spadł tylko jeden zespół – .
Drużyny.
Po sezonie 2006 z ligi spadły zespoły i , z 1. deild awansowały natomiast drużyny i .
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1809685" url="https://pl.wikipedia.org/wiki?curid=1809685" title="Mikołaj (książę rumuński)">
Mikołaj (książę rumuński)



</doc>
<doc id="1809686" url="https://pl.wikipedia.org/wiki?curid=1809686" title="Mielenie">
Mielenie

Mielenie – proces technologiczny rozdrabniania metodą miażdżenia prowadzony w młynach i młynkach. Produkt otrzymany w wyniku tego procesu charakteryzuje się drobnym ziarnem.

</doc>
<doc id="1809688" url="https://pl.wikipedia.org/wiki?curid=1809688" title="Kazańska szkoła językoznawcza">
Kazańska szkoła językoznawcza

Kazańska szkoła językoznawcza – polska językoznawcza szkoła naukowa, działająca na rosyjskim Cesarskim Uniwersytecie Kazańskim w drugiej połowie XIX wieku. Założycielem szkoły był Jan Baudouin de Courtenay, a jego najbliższy współpracownik i uczeń to Mikołaj Kruszewski.
Baudouin de Courtenay związał się z Państwowym Uniwersytetem w Kazaniu w 1875 roku jako profesor filologii i działał tam do roku 1883, to znaczy do przejścia na nowo powstałą profesurę słowiańskiej gramatyki porównawczej na uniwersytecie w (teraz estońskim) Dorpacie. Po nim na profesurę w Kazaniu mianowany został Kruszewski, choć musiał jeszcze w tym samym roku zrezygnować, zapadłszy na śmiertelną chorobę neurologiczną. Blisko współpracując również ze Lwem Szczerbą, skupili wokół siebie i wychowali pokolenie językoznawców o znacznych osiągnięciach. Coraz lepiej rozumiane obecnie oddziaływanie tej szkoły widziane jest w co najmniej trzech kierunkach: w ośrodku moskiewskim, petersburskim/leningradzkim, oraz praskim.
Mimo iż sam Baudouin de Courtenay miał zawsze mówić o "Kazańskiej szkole językoznawczej" wyłącznie w cudzysłowie, i mimo że jego opinie o swoim genialnym uczniu i współpracowniku Mikołaju Kruszewskim zmieniały się znacznie przy różnych okazjach, uważa się obecnie, że kazański dorobek językoznawstwa jest wciąż niedoceniony, a znaczna część chwały przypisywanej pracom de Saussure’a winna być oddana właśnie Kruszewskiemu i jego mistrzowi.
Ze względnego zapomnienia wydobyły osiągnięcia szkoły kazańskiej nowe tłumaczenia i wydania prac Kruszewskiego i Baudouina de Courtenay w latach 60. XX wieku oraz rosnąca liczba opracowań krytycznych doceniających wyniki i wpływy szkoły kazańskiej.
Lista osób związanych z Kazańską szkołą językoznawczą.
Wpływy szkoły kazańskiej mimo ograniczeń językowych dały się odczuć za pośrednictwem de Saussure, Trubieckoja, Meilleta i, jak najbardziej Jakobsona. Prace Kruszewskiego i wykłady Courtenaya, później w Dorpacie i Petersburgu znane były współczesnym, choć nie zawsze honorowane. Po części może się to jednak zawdzięczać temperamentowi i fragmentaryzmowi działań Courtenaya.

</doc>
<doc id="1809699" url="https://pl.wikipedia.org/wiki?curid=1809699" title="Czang">
Czang

Czang (język tybetański: ཆང་ transliteracja Wyliego: "chang"; język nepali i newari: छाङ "ćhang") - rodzaj tradycyjnego piwa tybetańskiego, warzonego z jęczmienia, prosa lub ryżu. Napój popularny również we wschodnich Himalajach (Sikkimie, Bhutanie, i Nepalu).
Przygotowanie.
Na wpół sfermentowane ziarno zostaje upchane w beczce zwanej "dhungro" i zalane wrzącą wodą. Po ostudzeniu dodaje się drożdże lub wysuszoną pianę fermentacyjną, czasami z dodatkiem imbiru lub tojadu. Po zakończeniu procesu fermentacji dodaje się wody i napój jest gotowy do spożycia. Otrzymany w ten sposób niskoprocentowy i mętny, białawy napój. Ponieważ nie zawiera dodatku chmielu, jest dość nietrwały. Osad słodu bywa używany jako zaczyn do produkcji chleba.

</doc>
<doc id="1809700" url="https://pl.wikipedia.org/wiki?curid=1809700" title="Kościół parafialny Wniebowzięcia NMP i św. Stanisława Biskupa w Bodzentynie">
Kościół parafialny Wniebowzięcia NMP i św. Stanisława Biskupa w Bodzentynie



</doc>
<doc id="1809703" url="https://pl.wikipedia.org/wiki?curid=1809703" title="Good Girl Gone Bad Tour">
Good Girl Gone Bad Tour

The Good Girl Gone Bad – druga trasa barbadoskiej piosenkarki Rihanny po w 2006 roku. Album promuje płyta "Good Girl Gone Bad". Trasa rozpoczynała się 15 września 2007 roku w mieście Vancouver w Kanadzie, a kończyła 24 stycznia 2009 roku w Tokio, w Japonii. W ciągu sześciu miesięcy artystka wykonała 79 koncertów. Trasę supportowali Akon, Ciara, David Jordan, Chris Brown, Maria Jose oraz różni mniej znani artyści w Europie. Pierwotnie trasa miała się skończyć 13 lutego 2009 roku w Azji. Odwołano koncerty po 8 lutego 2009 z powodu ciężkiego stanu Rihanny, który został spowodowany pobiciem Barbadoski przez Chrisa Browna. 19 marca Rihanna odwiedziła Polskę, wystąpiła na warszawskim Torwarze. Była to druga wizyta artystki w Polsce, pierwsza miała miejsce 25 sierpnia 2007 roku na Coke Live Music Festival w Krakowie. DVD z koncertu "Good Girl Gone Bad Live" w Manchesterze zostało wydane 17 czerwca 2008 roku.
O trasie.
Trasa była pierwszą trasą pod hasłem Rihanny. Przedstawiono w niej całkiem nowy wizerunek, w którym Rihanna nosiła bardzo prowokujące kostiumy ze skóry w stylu sado maso. Na koncertach było więcej ostrzejszych brzmień niż na płytach. Piosenkarka chciała być złą dziewczyną. Na scenie znajdowały się duże schody, dwa duże ekrany LCD, które pokazywały Rihannę i specjalne ujęcia. Było też sześć ekranów mniejszych, rozstawione po trzy po lewej i trzy po prawej. Na scenie znajdowały się tysiące różnokolorowych świateł. Na środku znajdował się też wielki ekran LCD, który pokazywał Robyn z bliska. Zespół grający znajdował się po obu stronach sceny, za chórkiem znajdowały się rekwizyty, które artystka wraz z tancerzami wykorzystywała podczas poszczególnych piosenek. Scena była wypełniona pirotechnicznymi gadżetami. Rihanna podczas piosenki "Disturbia" i "Unfaithful" znajdowała się w powietrzu.
Akon został wybrany jako support na koncertach w Ameryce Północnej. Ciara supportowała wszystkie koncerty w Wielkiej Brytanii w grudniu, a David Jordan w tym samym kraju w marcu. Adam Tensta dołączył do występów w Europie w marcu 2008 roku. Chris Brown i Rihanna dawali wspólne koncerty w Australii, Nowej Zelandii i na Filipinach. W Meksyku show otwierała gwiazda pop Maria Jose, która wykonała trzy swoje pierwsze single, a następnie swój nowy "No Soy Una Señora". W grudniu 2007 roku Rihanna odwołała koncerty w mieście: Nottingham, Birmingham i Bournemouth w bardzo krótkim czasie na podstawie zlecenia lekarza. Jednak koncerty w Birmingham i Nottingham ostatecznie odbyły się późniejszych dniach. 7 listopada 2008 roku w Sydney, w Australii Rihanna zbiegła ze sceny podczas wykonywania "Umbrelli" wspólnie z Chris Brownem. TMZ poinformował, że Rihanna nie czuła się dobrze z powodu braku klimatyzacji. 12 i 13 lutego 2009 roku zostały anulowane koncerty w Azji, z powodu ataku Browna na Rihannę.
Odbiór.
Mike Usinger z magazynu "The Georgia Straight" dał mieszaną recenzję podczas koncertu w Vancouver na GM Place, mówiąc: "urodzona na Barbadosie musi się wiele nauczyć o zajęciu się publicznością". Usinger skomentował, że "Najuprzejmiejsze, co można powiedzieć o Rihannie jest to, że pokazała pewną poprawę od ostatnich koncertów. Tak jak na początku scena już nie wydaje się być głucha". Jason Macneil z Canadian Online Explorer wydał pozytywną recenzję z koncertu w Amfiteatrze Molsona, pisząc: "Piosenkarka stworzyła dość oszałamiające wrażenie, otwarcie z "Pon de Replay" i ta seksowna, dominacja czarnej skóry." Podczas widowiska zaplanowanego na 13 lutego w Malezji, konserwatywna islamska strona Malezji zaleciła, że trasa koncertowa Rihanny powinna być zabroniona z powodu jej kusych strojów. Cheryl Leong z MTV Southeast Asia skomentowała koncert, mówiąc: "Nie cieszyłam się na koncercie. I to nie był dobry pomysł. Niemniej jednak zrobiła to, co robi najlepiej, czyli wykonała całą kolekcję singli 1# "na żywo".
Transmisje i nagrania.
24 września 2007 roku koncert z Bell Centre w Montrealu, w Kanadzie został nagrany, udostępniony online oraz transmitowany na kanale na MSN Music w 2007 roku. Nagranie szybko stało się popularne i pobiło rekordy, ponieważ było oglądane ponad milion razy w ciągu pierwszego tygodnia. Koncert Rihanny był najchętniej transmitowanym show jakiegokolwiek artysty na MSN Music w 2007 roku. Show Rihanny w Ischgl, w Austrii z 1 grudnia 2007 roku zostało nagrane i odtworzone na antenie telewizji austriackiej. Koncert był darmowy. Pokaz z Manchester Evening News Arena w Manchesterze w Anglii z 6 grudnia 2007 roku został nagrany i wydany później 17 czerwca 2008 roku, pod tytułem "Good Girl Gone Bad Live". DVD zawiera również dokumentację Rihanny i jej zespołu z podróży i życia w trasie. 16 listopada 2008 roku koncert w Fort Bonifacio, w Manili na Filipinach zgromadził ponad 70 000 osób. Koncert był sponsorowany przez MTV Philippines i Globe Telecom.
Personel.
Producenci
Zespół
Tancerze
Styliści

</doc>
<doc id="1809705" url="https://pl.wikipedia.org/wiki?curid=1809705" title="Andrzej Jarmakowski">
Andrzej Jarmakowski

Andrzej Tadeusz Jarmakowski (ur. 21 października 1953 w Gdańsku) – polski historyk, działacz gdańskiej „Solidarności” okresu PRL, członek Ruchu Obrony Praw Człowieka i Obywatela i Ruchu Młodej Polski Aleksandra Halla.
Działalność opozycyjna.
Magister historii na Wydziale Humanistycznym Uniwersytetu Gdańskiego. Członek ROPCiO i RMP. Uczestnik niezależnego ruchu wydawniczego, publicysta pisma drugiego obiegu – "Bratniaka". Poza zasięgiem cenzury, we współpracy z Arkadiuszem Rybickim, wydał 2 prace poświęcone historii Kościoła katolickiego w Gdańsku i Gdyni.
Jako członek gdańskiej NSZZ "Solidarność" pełnił wiele związkowych funkcji:
Podczas stanu wojennego internowany w Strzebielinku, w tej samej celi co Lech Kaczyński i Henryk Jagiełło.
Na emigracji.
Wyemigrował do Stanów Zjednoczonych (członek Komitetu Wykonawczego Ruchu Społeczno-Politycznego "Pomost" i członek redakcji miesięcznika o tym samym tytule; wieloletni redaktor naczelny nieistniejącego już Dziennika Chicagowskiego).Obecnie redaktor naczelny portalu ProgressForPoland.com.
Jeden z 6 świadków w procesie przeciwko reżimowi Wojciecha Jaruzelskiego, jaki toczył się w Międzynarodowej Organizacji Pracy w Genewie.
W 2006 otrzymał dokument Instytutu Pamięci Narodowej potwierdzający jego status pokrzywdzonego. Materiały opisujące jego opozycyjną przeszłość odebrał w jego imieniu pełnomocnik dr Sławomir Cenckiewicz.
Przez wiele lat zajmował się badaniem biznesowych powiązań Edwarda Mazura, a po wskazaniu go w jednym ze swoich artykułów jako zleceniodawcy zabójstwa Marka Papały, został jednym z trzech pozwanych wówczas przez Mazura o zniesławienie.
W lutym 2009 tygodnik Polityka, powołując się m.in. na Andrzeja Jarmakowskiego, pisał o długach, jakie minister sprawiedliwości Andrzej Czuma miał mieć wobec amerykańskich banków oraz osób prywatnych. Minister te zarzuty stanowczo odpierał.
W maju 2009 media ogłosiły, że Andrzej Jarmakowski pozwał Andrzeja Czumę o ochronę dóbr osobistych, a tygodnik "Polityka" zapowiedział, że Andrzej Czuma będzie zmuszony przeprosić Jarmakowskiego za wskazanie go jako Tajnego Współpracownika SB. W kwietniu 2014 roku sąd prawomocnie oddalił pozew Jarmakowskiego.
Postanowieniem Prezydenta RP z dnia 21 września 2009, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony Krzyżem Kawalerskim Orderu Odrodzenia Polski.

</doc>
<doc id="1809711" url="https://pl.wikipedia.org/wiki?curid=1809711" title="Kościół NMP w Stralsundzie">
Kościół NMP w Stralsundzie



</doc>
<doc id="1809712" url="https://pl.wikipedia.org/wiki?curid=1809712" title="Kościół na Pólku pod Bralinem">
Kościół na Pólku pod Bralinem



</doc>
<doc id="1809716" url="https://pl.wikipedia.org/wiki?curid=1809716" title="Kościół i klasztor bernardynów w Kole">
Kościół i klasztor bernardynów w Kole



</doc>
<doc id="1809718" url="https://pl.wikipedia.org/wiki?curid=1809718" title="Chmura HVC">
Chmura HVC

Chmura HVC (ang. "high velocity cloud", chmura o dużej prędkości) – typ obłoków gazowych znajdujących się w najbliższym sąsiedztwie galaktyk lub w galaktycznym halo. Obłoki te zostały odkryte w 1963 roku przez Mullera. Obecnie znamy kilkaset takich obiektów. Termin Chmura HVC odnosi się do obłoków gazowych, poruszających się z prędkościami większymi niż te, które dają się wytłumaczyć rotacją Galaktyki w przeciwieństwie do Chmur IVC (ang. "Intermediate Velocity Clouds" – „chmury o średniej prędkości”).
Chmury te zostały zaobserwowane na częstotliwości neutralnego wodoru 1420 MHz, emitują jednak również w paśmie Hα oraz czasem w pasmach zjonizowanych pierwiastków S2, O3, N2, jak również posiadają linie absorpcyjne węgla, żelaza oraz glinu.
Poszczególne Chmury HVC znacznie różnią się pomiędzy sobą pod względem składu chemicznego. Istnieje kilka teorii dotyczących ich powstania. Mogą one być:
Skupiska chmur są określane jako Kompleksy. Składają się ze struktur posiadających różne właściwości i skład. Jednak badanie Kompleksów chmur jest utrudnione ze względu na niedokładną znajomość odległości dzielących je od Drogi Mlecznej. Między chmurami HVC a naszą Galaktyką występują różne oddziaływania, np. z Kompleksu C następuje akrecja materii na dysk Drogi Mlecznej.

</doc>
<doc id="1809720" url="https://pl.wikipedia.org/wiki?curid=1809720" title="Viktor Stratobërdha">
Viktor Stratobërdha

Viktor Stratobërdha – (ur. 15 maja 1925 w Korczy, zm. 31 maja 2000 w Montrealu) - albański reżyser filmowy i scenarzysta. 
Życiorys.
W czasie II wojny światowej walczył w oddziale partyzanckim. Po wyzwoleniu kraju pozostał w armii, jako oficer 5 dywizji piechoty, stacjonującej w Gjirokastrze. Wysłany do Moskwy w 1948, w 1955 ukończył tam studia na WGIK. W czasie studiów poznał reżysera Siergieja Jutkiewicza, z którym współpracował przy realizacji filmu Skanderbeg, pierwszego filmu fabularnego, nakręconego w Albanii.
Po ukończeniu studiów rozpoczął pracę w Studiu Filmowym Nowa Albania (alb. Kinostudio Shqipëria e Re). Zajmował się tam realizacją filmów dokumentalnych. W kwietniu 1956 został usunięty z partii, a następnie aresztowany i internowany w Beracie, wreszcie osadzony w więzieniu Qafë Barit k. Puki. Powodem jego oskarżenia były kontakty z działaczami partyjnymi, którzy na konferencji Komitetu Miejskiego APP w Tiranie w kwietniu 1956 wystąpili przeciwko Enverowi Hodży. W 1990 mógł opuścić miejsce internowania. Razem z rodziną wyemigrował najpierw do Grecji, a następnie do Kanady, gdzie zmarł.

</doc>
<doc id="1809721" url="https://pl.wikipedia.org/wiki?curid=1809721" title="Dekortykacja włókien">
Dekortykacja włókien

Dekortykacja to wydobywanie, do celów włókienniczych, roślinnych włókien łykowych wyłącznie (bez poddawania innym procesom, np. chemicznym, cieplnym, biologicznym) metodą mechaniczną, poprzez łamanie, miażdżenie i trzepanie łodyg, zwykle lnu, konopi, juty.
Dekortykator to maszyna służąca do tego celu.

</doc>
<doc id="1809722" url="https://pl.wikipedia.org/wiki?curid=1809722" title="Dekortykator">
Dekortykator



</doc>
<doc id="1809723" url="https://pl.wikipedia.org/wiki?curid=1809723" title="Parafia MB Nieustającej Pomocy i św. Rocha w Lipinie">
Parafia MB Nieustającej Pomocy i św. Rocha w Lipinie



</doc>
<doc id="1809730" url="https://pl.wikipedia.org/wiki?curid=1809730" title="Bardsragujn chumb">
Bardsragujn chumb



</doc>
<doc id="1809731" url="https://pl.wikipedia.org/wiki?curid=1809731" title="Górale śląscy">
Górale śląscy

Górale śląscy (, gw. "Gorole")– grupa etnograficzna ludności polskiej, zamieszkująca pierwotnie tereny Beskidu Śląskiego i Beskidu Śląsko-Morawskiego w granicach dawnego Księstwa Cieszyńskiego.
Podział.
Oprócz wielu cech wspólnych z szeroko pojętą góralszczyzną Karpat Zachodnich, wypływających z głównej formy gospodarki – szałaśnictwa, charakteryzuje się zespołem elementów kultury duchowej i materialnej (gwara, wierzenia, obyczaje, strój itp.), wyróżniającą ją spośród innych grup górali karpackich.
Wincenty Pol badając grupy góralskie wyróżnił wśród Górali śląskich 4 grupy:
Górali śląskich zwano Jabłonkowianami od pasma Jabłónek. Przy czym nazwę miasta Jabłonków (pierwotnie być może Jabłonka) wywodzi się od "jabłonki" ≤ "jabłoni", tudzież od gruszyczki.
Od 1947 r. w pierwszy weekend sierpnia w lasku miejskim w Jabłonkowie odbywają się Międzynarodowe Spotkania Folklorystyczne „Gorolski Święto”. Impreza plenerowa trwa 3 dni i prezentuje się na niej kulturę ludową, którą organizatorzy chcą przedstawić jako źródło tożsamości i żywą wartość obecnych czasów.
Tożsamość.
W polskiej części Śląska Cieszyńskiego liczne kontakty z mieszkańcami dawnego Śląska pruskiego i tamtejszym znaczeniem słowa gorol doprowadziły do zauważalnej zmiany tożsamości góralskiej, która przestała iść w parze z tożsamością śląską. Zupełnie inaczej sytuacja wygląda na tzw. Zaolziu, gdzie równoczesne samookreślenie się jako "gorol" nie jest sprzeczne z identyfikacją śląską, wręcz ją wzmacnia. Określeniem "Gorol" potocznie nazywa się Gorolski Święto. Nazwę "Gorol" nosi również regionalny chór męski z Jabłonkowa.

</doc>
<doc id="1809734" url="https://pl.wikipedia.org/wiki?curid=1809734" title="High Velocity Cloud">
High Velocity Cloud



</doc>
<doc id="1809735" url="https://pl.wikipedia.org/wiki?curid=1809735" title="Melikset Chaczijan">
Melikset Chaczijan

Melikset Chaczijan (ur. 6 lipca 1970 w Baku) – ormiański szachista, reprezentant Stanów Zjednoczonych od 2003, arcymistrz od 2006 roku.
Kariera szachowa.
W szachy gra od 8. roku życia. Kilkukrotnie uczestniczył w finałach indywidualnych mistrzostw Armenii, najlepszy wynik osiągając w 1996 w Erywaniu, gdzie zajął IV m. (za Władimirem Akopjanem, Artaszesem Minasjanem i Vigenem Mirumjanem). W 1995 podzielił I m. (wspólnie z Piotrem Kiriakowem i Wałerijem Newerowem) w kołowym turnieju w Moskwie, w 1996 podzielił II m. (za Aleksiejem Fiodorowem, wspólnie z Walerijem Czechowem i Wołodymyrem Małaniukiem) w jednym z turniejów Pucharu Rosji, rozegranym również w Moskwie, natomiast w 1997 podzielił II m. (za Leonidem Jurtajewem, wspólnie z Tamazem Tabatadze) w otwartym turnieju w Urmii. W tym samym roku wystąpił w reprezentacji Armenii na drużynowych mistrzostwach świata w Lucernie, zdobywając brązowy medal. W 2000 podzielił II m. (za Michaiłem Saltajewem, wspólnie z Rufatem Bagirowem, Tachirem Wachidowem, Szuchratem Safinem i Warużanem Akobjanem) w Abu Zabi, a w 2002 dobył w Costa Mesa tytuł mistrza południowej Kalifornii. W 2003 wypełnił dwie arcymistrzowskie normy, podczas memoriału Eduarda Gufelda w Los Angeles (dz. I m. wspólnie z Warużanem Akobjanem i Jessem Kraaiem) oraz w "openie" w Lindsborgu. Trzecią normę na tytuł arcymistrza wypełnił w 2005, zwyciężając w kołowym turnieju w Los Angeles. W 2007 dniósł kolejny turniejowy sukces, zajmując I m. w Edmonton, a w 2008 zwyciężył w turnieju "American Open" w Los Angeles. W 2009 podzielił I m. (wspólnie z Aleksandrem Daninem) w turnieju "Aerofłot Open"-A2 w Moskwie.
Najwyższy ranking w dotychczasowej karierze osiągnął 1 kwietnia 2009, z wynikiem 2546 punktów zajmował wówczas 20. miejsce wśród amerykańskich szachistów.

</doc>
<doc id="1809736" url="https://pl.wikipedia.org/wiki?curid=1809736" title="Complex H">
Complex H



</doc>
<doc id="1809737" url="https://pl.wikipedia.org/wiki?curid=1809737" title="The Road Back">
The Road Back

The Road Back (po polsku, w wolnym tłumaczeniu "Droga powrotna"), jest dziennikiem Laury Ingalls Wilder, spisanym podczas podróży - którą odbyła z mężem Almanzem Wilderem, w roku 1931 - do DeSmet i Black Hills, gdzie mieszkała rodzina Laury.
W DeSmet, Ingallsowie - a z nimi nastoletnia Laura - mieszkali od roku 1879. Podróż ta miała być między innymi okazją dla Wilder, do zebrania materiałów na książki, które wkrótce zaczęły być wydawane pod wspólnym tytułem "Domek na prerii" (od roku 1932).
"The Road Back" zostało wydane po raz pierwszy dopiero w roku 2006 jako część zbioru "A Little House Traveler: Writings from Laura Ingalls Wilder’s Journeys Across America" (w jego skład oprócz omawianej, weszły również "On the Way Home" oraz "West from Home").

</doc>
<doc id="1809738" url="https://pl.wikipedia.org/wiki?curid=1809738" title="Gerard Burek">
Gerard Burek

Gerard Andrzej Burek (ur. 1932 w Lublińcu) – polski działacz spółdzielczy, regionalny i samorządowy związany z Górnym Śląskiem, prezydent Lublińca (1969–1972), obecnie przewodniczący Stowarzyszenia Miłośników Lublińca. 
Życiorys.
Po ukończeniu szkoły średniej w Lublińcu podjął pracę zawodową jednocześnie studiując zaocznie administrację. W 1957 przystąpił do Stowarzyszenia Miłośników Historii i Kultury Ziemi Lublinieckiej (obecnie: Stowarzyszenie Miłośników Lublińca). 
W latach 1961–1989 działacz Stronnictwa Demokratycznego, z jego ramienia uzyskał mandat radnego Miejskiej Rady Narodowej w Lublińcu. W późniejszym okresie zasiadał również odpowiednio w Powiatowej (w Lublińcu) i Wojewódzkiej Radzie Narodowej (w Katowicach). W latach 1967–1969 pełnił obowiązki kierownika Spółdzielni Mieszkaniowej „Strzecha” i pełnomocnika Zarządu. Od 1969 do 1972 sprawował funkcję przewodniczącego Prezydium Miejskiej Rady Narodowej (odpowiednika prezydenta miasta). Po odejściu z urzędu powrócił do pracy w Spółdzielni, będąc jej prezesem i kierownikiem (do 1979 i w latach 1981–1987). Pełnił również obowiązki przewodniczącego Rady Nadzorczej Powszechnej Spółdzielni Spożywców, był również dyrektorem Inspektoratu PZU w Lublińcu. 
W wyborach 1990 wybrany do Rady Miasta, był członkiem Zarządu do 1994. Należał do inicjatorów powstania oddziału Związku Górnośląskiego w Lublińcu. Był współtwórcą oraz redaktorem naczelnym Nowin Lublinieckich (1990–1993). 
Obecnie pełni obowiązki prezesa Stowarzyszenia Miłośników Lublińca. Jest chórzystą, od 1955 śpiewa w chórze kościoła św. Stanisława Kostki w Lublińcu.

</doc>
<doc id="1809739" url="https://pl.wikipedia.org/wiki?curid=1809739" title="Formy akumulacji rzecznej">
Formy akumulacji rzecznej



</doc>
<doc id="1809741" url="https://pl.wikipedia.org/wiki?curid=1809741" title="Jan Szkot">
Jan Szkot



</doc>
<doc id="1809745" url="https://pl.wikipedia.org/wiki?curid=1809745" title="Throw-weight">
Throw-weight

Throw-weight – pojęcie wprowadzone przez traktat SALT, służące jednoznacznej klasyfikacji pocisków balistycznych według ich udźwigu. Traktat zdefiniował throw-weight, jako maksymalną możliwą do przeniesienia przez pocisk masę, licząc łącznie z wagą wszystkich jego elementów, z wyjątkiem silników i całkowitej masy paliwa. Tak definiowany throw-weight, oprócz masy właściwego ładunku, obejmuje także wagę instrumentów i oprzyrządowania pocisku (np. układów nawigacji i naprowadzania), etc.

</doc>
<doc id="1809749" url="https://pl.wikipedia.org/wiki?curid=1809749" title="Piotr Krzysztof Marszałek">
Piotr Krzysztof Marszałek

Piotr Krzysztof Marszałek (ur. 15 listopada 1959 w Lesznie) – polski prawnik i nauczyciel akademicki, specjalizujący się w problematyce prawa ustrojowego, prawa obronnego i prawa stanów nadzwyczajnych, doktor habilitowany nauk prawnych, profesor nadzwyczajny związany z Uniwersytetem Wrocławskim i Państwową Wyższą Szkołą Zawodową w Sulechowie, działacz polityczny związany z Wrocławiem.
Życiorys.
W młodości działał w harcerstwie. Po ukończeniu II Liceum Ogólnokształcącego im. Piastów Śląskich we Wrocławiu studiował na Wydziale Prawa i Administracji Uniwersytetu Wrocławskiego, uzyskując magisterium w 1984. W czasie studiów działał społecznie, był m.in. członkiem Uczelnianego Komitetu Strajkowego oraz Uczelnianej Komisji ds. Referendum w sprawie zmiany nazwy Uniwersytetu (im. Bieruta), jak również działaczem Związku Młodzieży Demokratycznej SD (1980–1982) W latach 80. pracował jako asystent w Instytucie Historii Państwa i Prawa Uniwersytetu Wrocławskiego oraz w Stronnictwie Demokratycznym (pod koniec lat 80. był przewodniczącym MK SD oraz członkiem Prezydium WK SD, od 1989 przewodniczącym Centralnej Komisji Rewizyjnej). Z listy SD został radnym Miejskiej Rady Narodowej we Wrocławiu i był jej wiceprzewodniczącym (1988–1990) W latach 90. był m.in. dyrektorem oddziału Prosper–Banku we Wrocławiu oraz prezesem zarządu w jednej z firm konsultingowych.
W 1993 obronił doktorat na temat "Rada Obrony Państwa z 1920 r. Studium prawno-historyczne". Jednocześnie ukończył studia podyplomowe z dziedziny bankowości na Uniwersytecie Warszawskim (1993) oraz w zakresie rachunkowości na Akademii Ekonomicznej we Wrocławiu (1996). W 2004 podjął pracę w Dolnośląskiej Szkole Wyższej Edukacji Towarzystwa Wiedzy Powszechnej jako adiunkt. W latach 2006-2017 pracował w Państwowej Wyższej Szkole Zawodowej w Sulechowie, gdzie prowadził wykłady z dziedziny konstytucyjnego systemu organów państwowych i legislacji administracyjnej oraz seminaria dyplomowe z zakresu Administracji Wymiaru Sprawiedliwości, a po połączeniu tej uczelni z Uniwersytetem Zielonogórskim kontynuował do 2018 r. zatrudnienie na Wydziale Zamiejscowym w Sulechowie. W latach 2012-2013 pracował również na Uniwersytecie Zielonogórskim, prowadząc wykłady i zajęcia na kierunku Bezpieczeństwo Narodowe. Od 2014 r. prowadzi zajęcia na kierunkach Bezpieczeństwo Narodowe i Bezpieczeństwo Międzynarodowe na Uniwersytecie Wrocławskim. W 2013 roku uzyskał stopień doktora habilitowanego nauk prawnych. W okresie 2013-2018 był profesorem nadzwyczajnym PWSZ w Sulechowie. W latach 2008-2018 był redaktorem naczelnym czasopisma naukowego Studia Lubuskie. W latach 2011-2014 był kierownikiem Zakładu Prawa w Instytucie Prawa i Administracji PWSZ w Sulechowie. W latach 2015-2016 był kierownikiem Pracowni Koordynacji Badań i Dydaktyki Bezpieczeństwa Narodowego w Instytucie Studiów Międzynarodowych Uniwersytetu Wrocławskiego. Od 2016 r. jest kierownikiem Zakładu Studiów nad Bezpieczeństwem w ISM UWr. W 2018 r. został profesorem Uniwersytetu Wrocławskiego. W 2020 r. został wybrany do Senatu Uniwersytetu Wrocławskiego. W tym samym roku objął przewodnictwo nowo utworzonej Rady Dyscypliny Nauk o Bezpieczeństwie. Od 2020 r. jest kierownikiem Kolegium Doktorskiego Nauk o Bezpieczeństwie w Szkole Doktorskiej Uniwersytetu Wrocławskiego.
Od kwietnia 2009 stał na czele struktur SD na Dolnym Śląsku. Był członkiem Rady Naczelnej SD. Od 24 października 2009 w opozycji do Pawła Piskorskiego. W maju 2010 zrezygnował z pełnionych funkcji i wystąpił z SD.

</doc>
<doc id="1809750" url="https://pl.wikipedia.org/wiki?curid=1809750" title="Lupus (biskup płocki)">
Lupus (biskup płocki)

Lupus (zm. między 1181 a 1187) – biskup płocki. 
Życiorys.
Według Jana Długosza był szlachcicem herbu Godziemba i początkowo sprawował urząd kustosza lub kanonika kapituły płockiej, w rzeczywistości jednak brak wiarygodnych danych o jego pochodzeniu. Na podstawie kryterium imionowego proponuje się jego identyfikację jako członka rodu Awdańców. Być może był kanclerzem Bolesława Kędzierzawego, księcia mazowieckiego i zwierzchniego księcia Polski.
Przypuszczalnie został mianowany biskupem płockim przez Bolesława Kędzierzawego krótko po śmierci Wernera w lutym 1170, jednak po raz pierwszy jest poświadczony na tej funkcji dopiero na zjeździe milickim ok. 1173. 26 kwietnia 1177 występuje jako świadek na wystawionym w Gnieźnie przywileju Mieszka Starego dla opactwa w Lubiążu. W 1180 brał udział w synodzie łęczyckim. Należał do zwolenników i bliskich współpracowników księcia Kazimierza Sprawiedliwego. Późniejszych wzmianek na jego temat brak. Jego następca Wit jest udokumentowany od 1187 roku.

</doc>
<doc id="1809752" url="https://pl.wikipedia.org/wiki?curid=1809752" title="Blok handlowy">
Blok handlowy

Blok handlowy – rodzaj międzynarodowego porozumienia, często część regionalnej organizacji międzyrządowej, w którym lokalne bariery handlowe (cła i bariery pozacelne) są zredukowane lub zniesione pomiędzy uczestniczącymi w porozumieniu krajami.
Opis.
Jednym z pierwszych bloków gospodarczych był Niemiecki Związek Celny, zainicjowany w 1834 roku, uformowany na bazie Związku Niemieckiego, a następnie, od 1871 roku, Cesarstwa Niemieckiego. Zwiększone natężenie formowania się bloków handlowych widoczne było w latach 60. i 70. XX wieku, a także w latach 90., po upadku komunizmu. Do 1997 roku ponad 50% światowego handlu było zdane na łaskę regionalnych bloków handlowych. Ekonomista Jeffrey J. Scott z Instytutu Petersona ds. Ekonomiki Międzynarodowej odnotowuje, że członkowie bloków handlowych, które odniosły sukces, zwykle mają cztery wspólne cechy:
Obrońcy światowego wolnego handlu generalnie są przeciwko blokom handlowym, które, jak twierdzą, wzmacniają handel lokalny jako przeciwieństwo ogólnoświatowego. Naukowcy i ekonomiści stale debatują, czy regionalne bloki handlowe prowadzą do podziału w światowej gospodarce, czy ... rozszerzanie istniejącego globalnego, multilateralnego systemu handlu. Bloki handlowe mogą być samodzielnymi porozumieniami między poszczególnymi państwami (jak NAFTA) lub stanowić część organizacji regionalnej (jak Unia Europejska). W zależności od poziomu integracji gospodarczej, bloki handlowe mogą być zaliczane do różnych kategorii, takich jak: strefy handlu preferencyjnego, strefy wolnego handlu, unie celne, wspólne rynki oraz unie gospodarcze i walutowe.

</doc>
<doc id="1809753" url="https://pl.wikipedia.org/wiki?curid=1809753" title="Philipp Rösler">
Philipp Rösler

Philipp Rösler (ur. 24 lutego 1973 w Sóc Trăng) – niemiecki polityk wietnamskiego pochodzenia, w rządzie Angeli Merkel od 2009 do 2011 minister zdrowia, następnie do 2013 wicekanclerz oraz minister gospodarki i technologii, w latach 2011–2013 przewodniczący Wolnej Partii Demokratycznej (FDP).
Życiorys.
Po urodzeniu został oddany do katolickiego sierocińca. W wieku dziewięciu miesięcy został adoptowany przez niemieckie małżeństwo Röslerów i w listopadzie 1973 przywieziony do Niemiec. Jego adopcyjni rodzice rozwiedli się, gdy miał cztery lata, odtąd był wychowywany przez ojca.
W 1992 zdał egzamin maturalny w Hanowerze, po czym wstąpił do służb medycznych Bundeswehry. W 1993 rozpoczął studia medyczne w Medizinische Hochschule Hannover. Również w 1992 przystąpił do Wolnej Partii Demokratycznej oraz jej organizacji młodzieżowej Junge Liberale. Od 1994 kierował tą organizacją w Hanowerze, a od 1996 w Dolnej Saksonii. W 1999, po uzyskaniu kwalifikacji zawodowych, podjął pracę w szpitalu wojskowym w Hamburgu. Wkrótce powrócił do Hanoweru, gdzie pracował jako lekarz. Od 2000 do 2004 był sekretarzem generalnym FDP w Dolnej Saksonii, a w latach 2001–2006 radnym rejencji hanowerskiej, pełnił funkcję wiceprzewodniczącego klubu radnych swojej partii.
W 2003 po raz pierwszy uzyskał mandat posła do landtagu Dolnej Saksonii. W 2005 został członkiem zarządu partii, a rok później objął funkcję przewodniczącego FDP w Dolnej Saksonii. Po utworzeniu regionalnej koalicji CDU-FDP objął stanowisko wicepremiera oraz ministra gospodarki, pracy i transportu Dolnej Saksonii. 28 października 2009 został ministrem zdrowia w federalnym drugim rządzie Angeli Merkel. 12 maja 2011 przeszedł na urząd ministra gospodarki i technologii w tym samym gabinecie, 16 maja zaś dodatkowo wicekanclerzem.
13 maja 2011 na zjeździe w Rostocku został wybrany na nowego przewodniczącego FDP. W wyniku wyborów w 2013 kierowani przez niego liberałowie znaleźli się poza parlamentem. 7 grudnia 2013 na stanowisku przewodniczącego partii zastąpił go Christian Lindner. Dziesięć dni później zakończył pełnienie funkcji rządowych.
W styczniu 2014 dołączył do rady zarządzającej Światowego Forum Ekonomicznego. Został dyrektorem centrum zajmującego się strategiami regionalnymi w ramach tej organizacji. W 2021 objął funkcję konsula honorowego Wietnamu w Szwajcarii.
Życie prywatne.
Jest żonaty, ma córki bliźniaczki. Wszedł w skład władz Centralnego Komitetu Niemieckich Katolików.

</doc>
<doc id="1809755" url="https://pl.wikipedia.org/wiki?curid=1809755" title="Język starosaski">
Język starosaski



</doc>
<doc id="1809757" url="https://pl.wikipedia.org/wiki?curid=1809757" title="Dirk Niebel">
Dirk Niebel

Dirk Niebel (ur. 29 marca 1963 w Hamburgu) – niemiecki polityk, poseł do Bundestagu, od 2005 do 2009 sekretarz generalny Wolnej Partii Demokratycznej (FDP), w latach 2009–2013 minister ds. współpracy gospodarczej i rozwoju w drugim rządzie Angeli Merkel.
Życiorys.
Po ukończeniu gimnazjum technicznego w latach 1984–1991 służył w Bundeswehrze jako żołnierz zawodowy. W 1993 ukończył studia z dziedziny administracji publicznej w Hochschule des Bundes für öffentliche Verwaltung w Mannheim. W latach 1993–1998 pracował w urzędzie pracy w Heidelbergu.
Od 1977 do 1981 działał w Junge Union, a od 1979 do 1981 również w CDU. W 1990 przystąpił do Wolnej Partii Demokratycznej w Badenii-Wirtembergii. Był współzałożycielem oddziału powiatowego Junge Liberale, jej organizacji młodzieżowej w Heidelbergu. W 2000 został wiceprezesem Towarzystwa Niemiecko-Izraelskiego. W 2003 zasiadł w zarządzie federalnym FDP, został jednocześnie członkiem kuratorium Fundacji im. Friedricha Naumanna. W latach 2004–2005 zasiadał w radzie miejskiej Heidelbergu. Od 2005 do 2009 był sekretarzem generalnym FDP.
W wyborach w 1998 po raz pierwszy uzyskał mandat posła do Bundestagu, był również wybierany w wyborach w 2002, 2005 i 2009. W drugim rządzie Angeli Merkel 28 października 2009 został ministrem współpracy gospodarczej i rozwoju. Funkcję tę pełnił do 17 grudnia 2013.
W 2013 wraz ze swoją partią znalazł się poza parlamentem. W 2015 został doradcą zarządu przedsiębiorstwa Rheinmetall.
Jest żonaty i ma trzech synów.

</doc>
<doc id="1809758" url="https://pl.wikipedia.org/wiki?curid=1809758" title="SNCAC NC.1071">
SNCAC NC.1071

SNCAC NC.1071 – francuski samolot doświadczalny przystosowany do operowania z pokładu lotniskowca wybudowany w połowie lat 40. przez wytwórnię Société Nationale de Constructions Aéronautiques du Centre.
Historia.
Samolot był rozwinięciem wcześniejszej turbośmigłowej konstrukcji. Po raz pierwszy publicznie został zaprezentowany na Międzynarodowym Salonie Lotniczym w Paryżu w maju 1949 roku. Samolot charakteryzował się bardzo dobrymi właściwościami podczas lotu z niewielkimi prędkościami. Przewidywano wybudowanie wersji myśliwskiej i szturmowej, jednak niezadowalające osiągi maksymalne oraz duże skomplikowanie konstrukcji samolotu sprawiły, że maszyna nie była dalej rozwijana.
Konstrukcja.
Samolot miał bardzo nietypową budowę, był trzymiejscowym, dwusilnikowym, wolnonośnym średniopłatem o całkowicie metalowej konstrukcji. Skrzydło składało się z centropłata i mocno zwężających się części zewnętrznych płata. Samolot będąc przystosowanym do hangarowania na pokładzie lotniskowca miał dwukrotnie składane skrzydła, najpierw do góry, tuż przy gondolach silnikowych, a następnie ku kadłubowi zachodząc na siebie. Płat wyposażony był w lotki. Po obu stronach centropłata umieszczone były długie gondole silnikowe, na których wsparte było usterzenie samolotu, podwójne pionowe, na końcu każdej gondoli i wspartego na nim długie go steru poziomego. Podwozie trójzespołowe, każdy zespół z jednym kołem, przednie chowane do wnęki w kadłubie, główne do gondoli silnikowych.

</doc>
<doc id="1809759" url="https://pl.wikipedia.org/wiki?curid=1809759" title="William Russell (patolog)">
William Russell (patolog)

William Russell (ur. 1852 w Douglas na Wyspie Man, zm. 1940) – szkocki lekarz i patolog
Życie i praca naukowa.
Jego ojciec był oficerem rybołówstwa. Obie strony rodziny pochodziły ze Szkockich Highlands.
Przyjechał do Edynburga aby uczyć się w szkole medycznej i uzyskał dyplom w 1876 roku. Po ukończeniu studiów Russel został lekarzem domowym i patologiem w szpitalu w Wolverhampton ("General Hospital in Wolverhampton"), później jako opiekun naukowy i patolog w "Royal Infirmary in Edinburgh", gdzie pozostał do końca życia. Pracował tam też jako wykładowca patologii, a w 1913 jako pierwszy został mianowany prezesem Moncrieff-Arnott, pozycję utrzymał aż do odejścia na emeryturę w 1919.
Był pierwszym redaktorem pisma Scottish Medical and Surgical Journal i jednym z najbardziej wysoce szacowanych nauczycieli klinicznych swoich czasów, kiedy Akademia Medyczna w Edynburgu zatrudniała wybitnych klinicystów, takich jak np. Byrom Bramwell.
Wczesne badania Russela koncentrowały się na komórkach rakowych i zaburzeniach krążenia.
Russel był też współtwórcą wraz z George'em Alexandrem Gibsonem "Encyclopaedia of Medicine" i "Gibson’s Text-book of medicine".

</doc>
<doc id="1809760" url="https://pl.wikipedia.org/wiki?curid=1809760" title="Illiger">
Illiger



</doc>
<doc id="1809761" url="https://pl.wikipedia.org/wiki?curid=1809761" title="George Alexander Gibson">
George Alexander Gibson

George Alexander Gibson (ur. 19 kwietnia 1858 w Greenlaw w Berwickshire, zm. 1930) - szkocki profesor matematyki i filozofii naturalnej.
Życiorys.
Ukończył studia na Uniwersytecie w Glasgow i został tam profesorem. Opublikował wiele ważnych książek i był entuzjastą historii matematyki. Został prezesem "Edinburgh Mathematical Society" w 1888 roku i jej honorowym członkiem w 1902 roku.

</doc>
<doc id="1809764" url="https://pl.wikipedia.org/wiki?curid=1809764" title="Les Neuf Sœurs">
Les Neuf Sœurs

Les Neuf Sœurs – francuska prominentna loża wolnomularska, założona w 1776 roku w Paryżu, należąca do organizacji Wielki Wschód Francji. W latach następnych loża wspierała buntowników walczących w rewolucji amerykańskiej.
Nazwa loży odnosi się do dziewięciu muz, córek Mnemosyne (bogini pamięci) – patronek sztuki i nauki. W latach 1789-1792 loża stała się „Société Nationale” (towarzystwem narodowym).
Loża Les Neuf Sœurs ostatecznie została rozwiązana w 1848 roku (w latach 1829-1836 działalność loży była zawieszona).
Członkami loży były znane ówczesne osobistości, w tym m.in. Wolter, Benjamin Franklin, Jean-Antoine Houdon i Jean-Baptiste Greuze.

</doc>
<doc id="1809766" url="https://pl.wikipedia.org/wiki?curid=1809766" title="Tatankacephalus">
Tatankacephalus

Tatankacephalus – rodzaj dinozaura ptasiomiednicznego z grupy Ankylosauria żyjącego w późnej kredzie na terenach Ameryki Północnej. Jego skamieniałości odnaleziono w datowanych na późny apt-wczesny alb osadach formacji Cloverly w centralnej Montanie. Jest jedynym oprócz "Sauropelta edwardsorum" ankylozaurem, którego szczątki odkryto na terenie formacji Cloverly.
Morfologia.
"Tatankacephalus" był średniej wielkości ankylozaurem – całkowitą długość jego czaszki szacuje się na około 32 cm. Do cech charakterystycznych "Tatankacephalus cooneyorum" należy m.in. niesegmentowany, powiększony grzebień karkowy. Maksymalna szerokość czaszki wynosiła około 75% szacowanej długości czaszki – czaszka dłuższa niż szersza jest wśród tyreoforów cechą typową dla stegozaurów i nodozaurów, jednak występuje również u niektórych przedstawicieli Ankylosauridae, takich jak "Gastonia" i "Shamosaurus". Szwy kości otaczających puszkę mózgową były połączone, co sugeruje, że osobnik, którego kości odnaleziono, osiągnął pełne rozmiary. Otwór wielki był zwrócony ku tyłowi i dołowi, co wskazuje, iż za życia "Tatankacephalus" trzymał głowę zwróconą lekko ku dołowi, podobnie jak m.in. "Pawpawsaurus". Odkryto kilka zębów "Tatankacaphalus", przypominających budową zęby prikonodona – dinozaura należącego prawdopodobnie do Nodosauridae. Odnaleziono także dwie niekompletne osteodermy, jednak niemożliwe jest ocenienie, z którego miejsca ciała pochodzą.
Filogeneza.
Według przeprowadzonej przez Williama Parsonsa i Kristen Parsons analizy filogenetycznej "Tatankacephalus" jest bazalnym ankylozaurydem spokrewnionym najbliżej z gastonią. "Gastonia" i "Tatankacephalus" tworzą klad siostrzany dla "Tsagantegia" oraz politomii obejmującej pinakozaury, talarura, "Tianzhenosaurus", tarchię, sajchanię oraz klad, do którego należą "Ankylosaurus" i "Euoplocephalus". Parsonsowie stwierdzili, iż "Tatankacephalus" znajduje się na drzewie filogenetycznym w pozycji pośredniej pomiędzy bardziej bazalnymi ankylozaurami a późnokredowymi przedstawicielami Ankylosauridae. Z kolei według analizy kladystycznej przeprowadzonej przez Richarda Thompsona i współpracowników (2012) "Tatankacephalus" był przedstawicielem Nodosauridae. Na drzewie ścisłej zgodności wygenerowanym na podstawie 4248 najbardziej oszczędnych drzew "Tatankacephalus" jest w nierozwikłanej politomii z wszystkimi innymi przedstawicielami Nodosauridae, natomiast na drzewie zgodności wygenerowanym metodą "50% majority rule consensus" "Tatankacephalus" jest w nierozwikłanej politomii z gatunkiem ""Polacanthus" rudgwickensis", kladem obejmującym rodzaje "Polacanthus", "Peloroplites", "Gastonia", "Gargoyleosaurus" i "Hoplitosaurus" oraz z kladem obejmującym wszystkich pozostałych przedstawicieli Nodosauridae poza najbardziej bazalnymi rodzajami "Anoplosaurus", "Hylaeosaurus", "Mymoorapelta" i "Antarctopelta".
Historia odkryć.
Podczas ekspedycji prowadzonych do Middle Dome Region odkryto liczne szczątki owodniowców – żółwia, przedstawicieli Crocodyliformes, cztery deinonychy, zęby dużego teropoda, przypominające te akrokantozaura, trzy niezidentyfikowane kręgi zauropodów, zęby podobne do zębów pleurocela, młodego i dorosłego tenontozaura, szczątki zauropelty oraz nowego dla nauki gatunku ankylozaura. Skamieniałości odkryto w czerwonych mułowcach, w dolnej partii formacji Cloverly, około kilometra na zachód od stanowiska, w którym odnaleziono szczątki mikrowenatora. We wczesnej kredzie było to środowisko lądowe, poprzecinane wolno płynącymi, meandrującymi strumykami. W 1996 odkryto pięć dużych fragmentów czaszki, zaś w latach 1997–1998 – kilka kości czaszki, niekompletne żebra i osteodermy należące do nieopisanego wcześniej ankylozaura. Wszystkie te szczątki odnaleziono w odległości nie większej niż trzy metry, nie odkryto także dwóch takich samych elementów, co sugeruje, że należą one do jednego osobnika. Gatunek ten został ostatecznie opisany w 2009 roku przez Kristen Parsons i Williama Parsonsa – nauczyciela pracującego w South Wales w stanie Nowy Jork oraz ilustratora związanego z Buffalo Museum of Science. Nazwa rodzajowa "Tatankacephalus" pochodzi od słów "Tatanka", oznaczającego bizona w języku Oglala, oraz łacińskiego "cephalus" („głowa”) i odnosi się do zbliżonych proporcji czaszki bizona i "Tatankacephalus". Nazwa gatunkowa "cooneyorum" honoruje rodzinę Johna Patricka Cooneya.

</doc>
<doc id="1809767" url="https://pl.wikipedia.org/wiki?curid=1809767" title="Mike Katz">
Mike Katz

Michael "Mike" Katz (ur. 14 listopada 1944 w New Haven) – amerykański profesjonalny kulturysta i profesjonalny gracz futbolu (drużyny New York Jets), przez wiele lat przynależny do federacji International Federation of BodyBuilders (IFBB). Najbardziej znany jest z występu w filmie dokumentalnym "Pumping Iron" (1977) z udziałem takich sław sportu kulturystycznego, jak Arnold Schwarzenegger, Lou Ferrigno czy Franco Columbu. Katz sędziował także zawody organizowane przez IFBB.

</doc>
<doc id="1809769" url="https://pl.wikipedia.org/wiki?curid=1809769" title="Joel Moore">
Joel Moore

Joel David Moore (ur. 25 września 1977 w Portland w stanie Oregon) – amerykański aktor charakterystyczny, scenarzysta, producent filmowy i reżyser pochodzenia niemieckiego, angielskiego, szkockiego, irlandzkiego i holenderskiego.
Wystąpił przy boku Sigourney Weaver w fantastycznonaukowym filmie Jamesa Camerona "Avatar" (2009). Główna rola w dreszczowcu "Spiral" (2007) w reżyserii Adama Greena przyniosła mu nagrodę Gold Vision podczas Santa Barbara International Film Festival. Wystąpił także w teledysku Katy Perry do piosenki "Waking Up In Vegas". Zagrał również w filmie "Babcisynek" ("Grandma's Boy", 2006), zwariowanego programistę-geniusza o imieniu J.P. Grał w serialu Kości jako stażysta Colin Fisher (później doktor Colin Fisher) w dziale antropologii (16 odcinków w latach 2008-2017).
Jest absolwentem Southern Oregon University (SOU).

</doc>
<doc id="1809770" url="https://pl.wikipedia.org/wiki?curid=1809770" title="Gmina Płoniawy">
Gmina Płoniawy



</doc>
<doc id="1809773" url="https://pl.wikipedia.org/wiki?curid=1809773" title="Tamara Feldman">
Tamara Feldman

Tamara Feldman (ur. 5 grudnia 1980 w Wichicie) – amerykańska aktorka filmowa i telewizyjna. Z pochodzenia pół-Czirokezka i pół-Meksykanka.
Jest znana z ról Natalie Kimpton w serialu "Seks, kasa i kłopoty" (2007–2009), Poppy Lifton w serialu młodzieżowym "Plotkara" (2008–2009) oraz Marybeth w slasherze "Topór" (2006).

</doc>
<doc id="1809778" url="https://pl.wikipedia.org/wiki?curid=1809778" title="Iwan Szuwałow">
Iwan Szuwałow

Iwan Iwanowicz Szuwałow, (ur. w Moskwie, zm. w Sankt Petersburgu) – szlachcic rosyjski, generał adiutant (1760), faworyt cesarzowej Elżbiety Romanowej, nazywany powszechnie mecenasem rosyjskiego oświecenia; założyciel Akademii Sztuk Pięknych w Petersburgu oraz współzałożyciel pierwszego rosyjskiego uniwersytetu i teatru; członek Royal Society (1758), wolnomularz.
U boku cesarzowej Elżbiety.
Urodził się w Moskwie jako jedyny syn kapitana Armii Imperium Rosyjskiego. Stracił ojca w wieku 10 lat. Los rodu Szuwałowów odmienił się radykalnie w 1741, kiedy Elżbieta Romanowa uzyskała tytuł cesarzowej z pomocą kuzynów Iwana – Piotra oraz Aleksandra Szuwałowów. W następnym roku wprowadzili oni 14-letniego Iwana jako pazia na dwór cesarski. Około 9 lat później (w 1751 r.) Iwan Szuwałow został mianowany szambelanem, zostając tym samym jednym z najbardziej zaufanych ludzi cesarzowej.
Młody człowiek, dobrze wykształcony i znający cztery języki obce, wyraźnie odróżniał się na tle pozostałych powierników imperatorowej. Nie był zainteresowany zwykłą rozrywką dworu cesarskiego, nie pociągał go taniec, pozostawał obojętny na dworskie flirty. Interesowało go natomiast życie intelektualne. Szuwałow wolał spędzać czas na czytaniu książek i myśleniu. Pomimo bliskości z cesarzową, co wpływało na możliwość awansu w służbie i wzbogacenie się, Szuwałowa cechowała skromność w sprawach materialnych. Sama praca sprawiała mu przyjemność i nie widział powodu, by walczyć o awanse. Nie żył jednak w ubóstwie – posiadał rezydencję w Petersburgu i majątek we wsi Bajkowo.
Niektórzy badacze wskazują, że z uwagi na swoją dobroduszną i nieco leniwą naturę nie miał większego wpływu na bieg spraw, a był tylko narzędziem w ręce hrabiego Piotra Szuwałowa. Dziedziną, w której dominował, była nauka i sztuka. Dzięki temu zyskał przydomek „rosyjskiego filantropa” i zapisał się w historii rosyjskiego oświecenia. Łagodny i życzliwy, był wrogiem kłótni; starał się być w dobrych stosunkach ze wszystkimi i nie miał wielu wrogów.
Jego pozycja na dworze cesarskim z biegiem lat stawała się coraz mocniejsza, co było zauważalne szczególnie podczas ostatnich lat panowania Elżbiety, kiedy uzyskał tytuł mistrza petycji kierowanych do cesarzowej, przyćmiewając znaczenie jej kochanka Aleksego Razumowskiego. W tym czasie wszystkie sprawy państwowe przechodziły przez jego ręce. Iwan odrzucił jednak większość honorów, jakimi chciała go obdarzyć caryca, włączając tytuł hrabiego i stopień senatorski. Co więcej nie przyjął daru w wysokości 1 mln rubli, otrzymanego od umierającej Elżbiety – został on przekazany następcy cesarzowej Piotrowi III.
Mecenas rosyjskiej kutury.
Zupełnie odmiennie niż egoistycznie myślący faworyci Katarzyny II Wielkiej, Szuwałow postanowił wykorzystać swoją silną pozycję do polepszenia jakości edukacji oraz promocji sztuki w państwie. Stanowiąc wzór oświeconego dworzanina prowadził ożywioną korespondencję z wiodącymi francuskimi myślicielami epoki: Helvétiusem, d’Alembertem, Diderotem oraz Wolterem. 
Za panowania Elżbiety Romanowej Rosja, po długiej przerwie, przywróciła stosunki z Francją. Aby jednak zmienić wykształcony na Zachodzie wizerunek, konieczne były przemiany kulturowe, a także propaganda mająca na celu ukazanie Rosji jako narodu oświeconego. Francuscy pisarze bliscy Iwanowi Szuwałowowi odegrali doniosłą rolę w poprawie wizerunku Rosji w Europie Zachodniej, a on sam pomagał Wolterowi w zbieraniu materiałów potrzebnych do opublikowania jego wielkiego dzieła "Histoire de l’empire de Russie sous Pierre le Grand" ("Historia Imperium Rosyjskiego podczas panowania Piotra Wielkiego"). Następnie pomógł w wydaniu tej książki w Rosji. 
Współzałożyciel Uniwersytetu Moskiewskiego.
Konsekwencją działalności Szuwałowa na polu kultury, było nawiązanie kontaktów z Michaiłem Łomonosowem, rosyjskim uczonym, który dążył do założenia pierwszego uniwersytetu w Rosji. Łomonosow znalazł w nim lojalnego patrona. – w dzień imienin matki Szuwałowa, Tatiany Rodionownej – cesarzowa zatwierdziła projekt utworzenia Uniwersytetu Moskiewskiego (który miał być otwarty „dla ludzi wszystkich stanów i profesji”), dlatego też Dzień Tatiany (12 stycznia według kalendarza juliańskiego, według kalendarza gregoriańskiego w XX i XXI w. – 25 stycznia) jest obchodzony jako Dzień Rosyjskich Studentów, upamiętniając datę założenia Uniwersytetu Moskiewskiego. Szuwałow odegrał ogromną rolę w jego powstaniu i rozwoju. Wybierał profesorów, studentów i program nauczania, zajmował się tworzeniem warunków życia i nauki, nadzorował sprawy finansowe uczelni.
Został pierwszym kuratorem uniwersytetu (pełnił tę funkcję w latach 1755–1797) i starał się przyciągać najlepszych naukowców. Jego inicjatywą było założenie gazety uniwersyteckiej o nazwie „Wiadomości Moskiewskie” (), która od 1756 była drukowana w otwartej przez niego drukarni uniwersyteckiej. Oprócz dwóch gimnazjów, które rozpoczęły działalność w Moskwie, przypisuje się mu również duże zasługi w założeniu , które zostało otwarte w 1758 w Kazaniu.
Założyciel Akademii Sztuk Pięknych.
Projekt utworzenia „Akademii Trzech Sztuk” Iwan Szuwałow przedstawił na forum Senatu. Instytucja, z czasem przekształcona w Akademię Sztuk Pięknych, zgodnie z jego koncepcją miała umożliwić edukację utalentowanym chłopcom pochodzącym ze wszystkich stanów społeczeństwa. Propozycja spotkała się z pozytywnym odbiorem i w 1757 r. nowa placówka edukacyjna rozpoczęła funkcjonowanie. Pierwszym jej rektorem został Iwan Szuwałow. We wczesnych latach akademia funkcjonowała jako jednostka Uniwersytetu Moskiewskiego w związku z tym, że początkowo zakładano, że jej siedziba będzie się mieścić w Moskwie. Okazało się jednak, że najlepsi zagraniczni artyści nie chcą jechać do Moskwy. W ten sposób sprawa lokalizacji została ostatecznie rozwiązana. Szuwałow podarował akademii swoją znakomitą bibliotekę, kolekcję obrazów, rycin, odlewów dzieł sztuki starożytnej i zachodnioeuropejskiej. Przedmioty te stały się eksponatami pierwszego muzeum sztuki stworzonego w akademii, będącego jednocześnie pierwszym muzeum sztuki w Rosji (dziś są przechowywane w Ermitażu). W związku z brakiem wolnych pomieszczeń publicznych, początkowo zajęcia odbywały się w pałacu Szuwałowa przu ul. Małej Sadowej. W tym okresie mecenas rosyjskiego oświecenia fundował nawet pensje zagranicznym nauczycielom. 
Pierwszych 16 studentów (mężczyzn) wybrano spośród uczniów gimnazjum przy Uniwersytecie Moskiewskim. Przy ich doborze Szuwałow zwracał uwagę przede wszystkim na umiejętności kandydatów, a nie na ich pochodzenie, tak więc niektórzy studenci pochodzili z rodzin żołnierskich i chłopskich. Już w inauguracyjnym naborze znaleźli się uczniowie, którzy po latach sławili rosyjską kulturę i sztukę – rzeźbiarz Fiedot Szubin, malarze Fiodor Rokotow i Anton Łosienko, jak również architekci – Wasilij Bażenow i Iwan Starow. W pierwszych latach w Akademii wykładali głównie nauczyciele z zagranicy, ale z czasem akademickimi nauczycielami zostali także rosyjscy mistrzowie. Wśród nich był Michaił Łomonosow, który otrzymał tytuł honorowego akademika( (był on liderem grupy artystów, którzy zasłynęli z tworzenia najwyższej klasy obrazów mozaikowych, o walorach porównywalnych z najlepszymi dziełami malarstwa). 
Szuwałow osobiście kupił przedmioty niezbędne do prowadzenia zajęć i podarował instytucji dużą kolekcję obrazów. Otoczył opieką uczniów i zajmował się wyszukiwaniem nowych talentów. Przykładowo dostrzegł nieprzeciętne umiejętności przyszłego rzeźbiarza Fiedota Szubina (syna chłopa), który z rekomendacją Szuwałowa został przyjęty do Akademii Sztuk Pięknych. 
Po wstąpieniu na tron carycy Katarzyny II ambitny projekt edukacyjny nadal się rozwijał, a w 1764 r. na mocy dekretu władczyni nadała akademii status cesarski. W tym samym czasie na Wyspie Wasylewskiej rozpoczęła się budowa wspaniałego budynku w stylu klasycystycznym, zaprojektowanego przez Jeana-Baptiste'a Vallina de la Mothe'a i Aleksandra Kokorinowa.
Mecenas rosyjskiego teatru.
Iwan Szuwałow przyczynił się również do powstania rosyjskiego teatru. W październiku 1756 cesarzowa Elżbieta nakazała założenie teatru rosyjskieg, którego dyrekcję powierzyła Aleksandrowi Sumarokowowi. Pierwszy teatr publiczny został otwarty w Petersburgu. Początkowo aktorzy i pracownicy byli rekrutowani przez Uniwersytet Moskiewski, a informacje o naborze były publikowane w gazecie „Wiadomości Moskiewskie”.
Po śmierci cesarzowej Elżbiety.
Śmierć cesarzowej Elżbiety Romanowej w 1762 zmieniła pozycję Szuwałowa. Piotr III mianował go dowódcą (w latach 1743–1766 tę nazwą określany był Pierwszy Korpus Kadetów – ros. "Сухопутный кадетский корпус"), ale Prusacy widzieli w nim swojego głównego wroga i starali się zwrócić cesarza przeciwko niemu. Po przewrocie pałacowym w 1762 Szuwałow natychmiast przysiągł wierność Katarzynie II, ale na dworze czołowe pozycje zajęli nowi ludzie lub wrogowie Szuwałowa, a on sam wyjechał z Rosji, spędzając 14 lat za granicą – we Włoszech i Francji. Z czasem imperatorowa zaczęła wydawać mu polecenia (misje do wykonania); w 1773 został awansowany na p.o. tajnego radcy (ros. тайный советник), a kiedy w 1777 powrócił do Rosji, cesarzowa powitała go jako „drogiego gościa” i nadała mu tytuł naczelnego szambelana i ordery św. Andrzeja i św. Włodzimierza. Ponadto stał się jej stałym partnerem w grach karcianych i towarzyszył jej w wyprawach na Krym.
Pomimo jego skromności, już za życia towarzyszyła mu sława najmądrzejszego, najbardziej wykształconego i szlachetnego człowieka, która nie opuściła go także po jego śmierci.
Iwan Szuwałow zmarł w Sankt Petersburgu.
Ordery i odznaczenia.
Był wielokrotnie odznaczany oznaczeniami państwowymi: Orderem św. Aleksandra Newskiego (1751), Orderem Świętej Anny (1752), Orderem Orła Białego (1754), Orderem Świętego Stanisłwa (1787), Orderem św. Andrzeja (1782), św. Włodzimierza.
Upamiętnienie.
Pałac Szuwałowa.
Najbardziej widocznym przejawem materialnego dziedzictwa związanego z życiem Iwana Szuwałowa jest pałac jego imienia, położony w Petersburgu przy skrzyżowaniu ulicy Włoskiej i Małej Sadowej. Na zlecenie Iwana Szuwałowa gmach został gruntownie przebudowany w latach 1753–1755 pod kierunkiem architekta Sawwy Czewakińskiego. Wcześniej miejsce to zajmowała m.in. posiadłość księżnej Praskowii – córki cara Iwana V Romanowa i Praskowii Sałtykowej. Iwan Szuwałow nie wznosił rezydencji od zera – postanowił gruntownie przebudować budynek. Prace zostały zakończone w 1755 r. Pałac stanowił pierwszą (tymczasową) siedzibę Akademii Sztuk Pięknych. W latach 1802–1917 mieściła się w nim siedziba Ministerstwa Sprawiedliwości Imperium Rosyjskiego. Od 21 lutego 2019 r. mieści się w nim Muzeum Higieny.
Pomnik Iwana Szuwałowa w Petersburgu.
Wykonany z brązu pomnik Iwana Szuwałowa w Petersburgu został odsłonięty 29 maja 2003 r. na dziedzińcu Akademii Sztuk Pięknych (Nabrzeże Uniwersyteckie 17) Jego autorem jest Zurab Cereteli, którego w pracach wspierali architekci – Oleg Andriejewicz Charczenko i Wadim Spiridinow. Kompozycja przedstawia siedzącego na półokrągłej ławce mecenasa kultury i sztuki, który w prawej ręce dzierży dekret o utworzeniu Uniwersytetu Moskiewskiego. Wysokość postaci wynosi 3 metry, wysokość cokołu w formie okręgu – 70 cm, a jego średnica – 6 metrów. U stóp Szuwałowa znajduje się rysunek przedstawiający kompleks budynków powstałej w 1757 roku Akademii „trzech sztuk arystokratycznych” – malarstwa, rzeźby i architektury. Dzieło stanowi dar Cereteliego dla Akademii i miasta Petersburga z okazji 300. rocznicy jego powstania.
Pomnik Iwana Szuwałowa w Moskwie.
Odlany z brązu, ważący 20 ton pomnik Iwana Szuwałowa w Moskwie znajduje się w bezpośrednim sąsiedztwie budynku biblioteki Moskiewskiego Uniwersytetu Państwowego, przy prospekcie Łomonosowa. Monument autorstwa gruzińskiego rzeźbiarza a jednocześnie przewodniczącego Rosyjskiej Akademii Sztuk Pięknych Zuraba Cereteliego (ur. 1934 r.) został podarowany uczelni z okazji 250. rocznicy jej powstania. Przedstawia siedzącego na półokrągłej ławce hrabiego, który w prawej ręce dzierży dekret o utworzeniu Uniwersytetu Moskiewskiego. Wysokość rzeźby wraz z cokołem wynosi 4 metry, a średnica – 10 metrów. Pomnik został przenesiony na miejsce 6 września 2004 r., a jego uroczyste odsłonięcie odbyło się 25 stycznia 2005 r., w dzień otwarcia nowego gmachu biblioteki uniwersyteckiej.
Ulica Iwana Szuwałowa w Moskwie.
Położona w rejonie Ramienki w zachodnim okręgu administracyjnym Moskwy. Początki ulicy sięgają 2003 r.; są związane z rozbudową mikrorejonów Ramienok i Szuwałowskiego. Pierwotnie był to ślepy zaułek. Pod koniec 2007 r. zbudowano ulicę Swietłanowa, która połączyła ją z prospektem Łomonosowskim. 18 stycznia 2005 r. nazwana na cześć jednego z założycieli Moskiewskiego Uniwersytetu Państwowego. Wcześniej ulica nosiła tymczasową nazwę Projektowany przejazd nr 939 ().
Szkoła Szuwałowska nr 1448 w Moskwie.
Państwowa Budżetowa Instytucja Edukacyjna Miasta Moskwy „Szkoła Szuwałowska nr 1448” – otwarta 1 września 2005 r. placówka oświatowa, położona w zachodnim okręgu administracyjnym Moskwy, w ramach której funkcjonuje przedszkole, gimnazjum i liceum. 

</doc>
<doc id="1809779" url="https://pl.wikipedia.org/wiki?curid=1809779" title="Mirosław Leśniewski">
Mirosław Leśniewski

Mirosław Leśniewski (ur. 7 czerwca 1903 w Rzgowie, zm. 14 września 1939 w Kowlu) – kapitan pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Mirosław Leśniewski ukończył Szkołę Podchorążych Lotnictwa w Dęblinie wraz z IV promocją (20 lokata) i 15 sierpnia 1930 roku został mianowany podporucznikiem obserwatorem. Skierowany został do służby w 4 pułku lotniczym w Toruniu. W 1932 roku został skierowany do Centrum Wyszkolenia Oficerów Lotnictwa w Dęblinie na kurs pilotażu, a następnie do Wyższej Szkoły Pilotażu do Grudziądza. 1 listopada 1937 został wyznaczony na stanowisko dowódcy 142 eskadry myśliwskiej. Na stopień kapitana został mianowany ze starszeństwem z 19 marca 1939 i 37. lokatą w korpusie oficerów lotnictwa, grupa liniowa.
W czasie kampanii wrześniowej dowodził 142 eskadrą myśliwską. 2 września eskadra zaatakowała dwie wyprawy bombowe. W czasie ataków na samoloty Dornier Do-17 piloci eskadry zestrzelili bez strat własnych 7 samolotów niemieckich. Po dwa zwycięstwa odnieśli Mirosław Leśniewski i Stanisław Skalski.
4 września jednostka została przeniesiona na lotnisko polowe Kaczkowo. Po południu w czasie alarmu 8 samolotów ze 141 i 142 eskadry wystartowało do walki z przeważającymi siłami Luftwaffe. W czasie walki ciężko ranny został kapitan Mirosław Leśniewski, który po zestrzeleniu Bf 110 sam został zestrzelony. Leśniewski zdołał wylądować. Ciężko ranny i poparzony został wyciągnięty z samolotu i przewieziony do szpitala w Ciechocinku. W czasie ewakuacji został przetransportowany do szpitala w Kowlu, gdzie zmarł 14 września. Mirosław Leśniewski został pochowany na miejscowym cmentarzu.
Na liście Bajana został sklasyfikowany na 91 pozycji z 3 samolotami zestrzelonymi na pewno i 1/3 uszkodzonym.
Zwycięstwa powietrzne.
Na liście Bajana zajmuje 91. pozycję z 3 pewnymi zestrzeleniami i 1/3 uszkodzeniem.

</doc>
<doc id="1809781" url="https://pl.wikipedia.org/wiki?curid=1809781" title="Gmina wiejska o miejskich uprawnieniach finansowych">
Gmina wiejska o miejskich uprawnieniach finansowych

Gmina wiejska o miejskich uprawnieniach finansowych (lub "gmina wiejska o charakterze miejskim") – rodzaj jednostki administracyjnej funkcjonującej w okresie II Rzeczypospolitej w latach 1924–1939, kontynuowanej następnie w okresie PRL w latach 1946–1954 (ostatnie nadania uprawnień odbyły się w 1950 roku).
Nowa kategoria gmin wiejskich została wprowadzona "Ustawą z dnia 11 sierpnia 1923 roku o tymczasowem uregulowaniu finansów komunalnych". Gminy te nie były uważane za miasta, a ich ludności nie traktowano jako miejskiej w statystykach demograficznych. Ustawa wprowadziła także obocznie gminy miejskie o wiejskich uprawnieniach finansowych, które jednak w praktyce się nie pojawiały.
Nadawanie gminom wiejskim miejskie uprawnienia miało znaczenie dla urbanizacji Polski międzywojennej, np. część tych miejscowości podniesiono w późniejszych latach do rangi miast (ok. 1/3 miejscowości).
W sumie powstały 104 gminy wiejskie o miejskich uprawnieniach finansowych. ZAMiO podaje liczbę 98, lecz nie uwzględnia 6 gmin włączonych po wojnie do ZSRR; pomija też Wielkie Oczy. Podaje natomiast błędnie Miasteczko Śląskie (posiadające za II RP "prawa miejskie", a w PRL, jako gmina wiejska, miejskiego statusu finansowego nie posiadające). ZAMiO błędnie wyodrębnia też Maczki, Porąbkę i Ostrowy Górnicze, które co prawda będąc od 1950 roku "częściami" gminy Kazimierz o miejskich uprawnieniach finansowych, gmin odrębnych jednak nie stanowiły. Publikacja podaje też "jednorazowo" gminę Czechowice Dziedzice, mimo że miejski status finansowy posiadały także gminy Czechowice i Dziedzice "oddzielnie" za II RP oraz przejściowo w PRL (razem więc 3 jednostki). "Jednorazowo" została też podana gmina Strzemieszyce Wielkie, mimo że status ten posiadała też wcześniej terytorialnie odrębna gmina Strzemieszyce (razem więc 2 jednostki). Saldo: 98 + 6 + 1 – 1 – 3 + 2 + 1. Zastrzeżenia budzi też uwzględnienie gminy Okęcie, na której temat informacje nie są zgodne z podanym źródłem (pomijając tę gminę saldo wyniosłoby 103 gminy).
Na uwagę zasługuje fakt iż uprawnienia finansowe dotyczyły głównie gmin stanowiących jedną miejscowość. Na obszarze byłych zaborów pruskiego i austriackiego do 1934 r. (reformy scaleniowej) istniały tylko "jednostkowe gminy wiejskie", natomiast na terenie byłego Królestwa Polskiego gminy uzyskujące uprawnienia finansowe często składały się wyjątkowo z jednej miejscowości.
Po wojnie, na mocy Rozporządzenia z dnia 20 stycznia 1947 (z mocą obowiązującą od 1 stycznia 1946) do gmin wiejskich o charakterze miejskim zaliczono 65 miejscowości, w tym 44 w woj. śląskim. Jednostka przestała istnieć z dniem 29 września 1954 w związku ze zniesieniem gmin i wprowadzeniem gromad i osiedli.
Wykaz gmin.
W tabelach zachowano oryginalną ortografię.
Województwo śląskie / katowickie / stalinogrodzkie.
Gminy istniejące po wojnie (zbiorowe o charakterze jednostkowym) podlinkowano do artykułów o gminach nawet jeżeli funkcjonowały przed wojną jako gminy jednostkowe. Gminy funkcjonujące tylko przed wojną (wyłącznie jednostkowe) podlinkowano do artykułów o miejscowościach.
Pozostałe województwa.
Jednostki istniejące do wybuchu II wojny światowej w 1939 roku oraz w latach 1946–1954 (do reformy gminnej).
Nazwę gminy podlinkowano:

</doc>
<doc id="1809783" url="https://pl.wikipedia.org/wiki?curid=1809783" title="Laudomar">
Laudomar

Laudomar (ur. ok. 530, zm. ok. 590 roku w Chartres) – święty Kościoła katolickiego, założyciel klasztoru w Corbion (Abbaye de Corbie).
Na podstawie życiorysu Laudomara, który został spisany w IX wieku można stwierdzić, że urodził się w diecezji Chartrez i tam, będąc kapłanem prowadził swój apostolat. Szukając odosobnienia począł wieść życie eremity w lasach, w okolicach Porche. Napływ uczniów spowodował iż podjął się wybudowania klasztoru w Corbion. Zmarł pełniąc obowiązki opata, a jego relikwie przenoszono najpierw do Corbion (595), a później do Blois (874) gdzie powstało benedyktyńskie opactwo Saint-Laumer (924).
Jego wspomnienie obchodzone jest w Kościele katolickim 19 stycznia.

</doc>
<doc id="1809785" url="https://pl.wikipedia.org/wiki?curid=1809785" title="Fala Osborna">
Fala Osborna

Fala Osborna - zmiana polegająca na uniesieniu odcinka ST elektrokardiogramu, występująca w przebiegu hipotermii. Zwykle przybiera postać niewielkiego uniesienia początkowej części odcinka ST.
Swoją nazwę zawdzięcza badaczowi efektów hipotermii na układ krążenia J.J. Osbornowi, który w 1953 prowadził badania nad wpływem hipotermii na układ krążenia i oddechowy. Sam Osborn nazywał ją "prądem uszkodzenia".
Fala Osborna może pojawiać się ponadto w następujących stanach chorobowych:
Fala Osborna występuje jedynie w czasie hipotermii, po przywróceniu prawidłowej temperatury zanika. Mechanizm jej powstania jest nieznany.

</doc>
<doc id="1809786" url="https://pl.wikipedia.org/wiki?curid=1809786" title="Ciotka Julia i skryba (film)">
Ciotka Julia i skryba (film)

Ciotka Julia i skryba – amerykański film fabularny w reżyserii Jona Amiela z 1990 roku, zrealizowany na podstawie powieści pod tym samym tytułem peruwiańskiego pisarza Mario Vargasa Llosy. We Francji film miał premierę 5 grudnia 1990 r., w Wielkiej Brytanii 18 października 1991 r.
Fabuła.
Film opowiada o romansie młodego dziennikarza radiowego ze starszą od niego ciotką. Tytułowy skryba jest autorem radiowych powieści. Akcja filmu toczy się w Nowym Orleanie.
Nagrody.
Film otrzymał nagrodę krytyki i nagrodę publiczności podczas Deauville Film Festival (1990).

</doc>
<doc id="1809787" url="https://pl.wikipedia.org/wiki?curid=1809787" title="Matthew Turner">
Matthew Turner

Matthew J. Turner (ur. 11 grudnia 1975) – angielski szachista, reprezentant Szkocji od 2012, arcymistrz od 2002 roku.
Kariera szachowa.
W 1988 r. podzielił I-II m. w mistrzostwach Wielkiej Brytanii juniorów do 13 lat. W 1992 i 1993 r. reprezentował Anglię na mistrzostwach Europy w kategoriach – odpowiednio – do 20 i 18 lat. W 1994 r. zwyciężył w kołowym turnieju "Masters" w Oakham, w 1995 r. podzielił II m. (za Suatem Atalikiem, wspólnie z m.in. Aleksandrem Oniszczukiem, Wolodymyrem Małaniukiem i Nuchimem Raszkowskim) w turnieju "Summer Congress" w Hastings, natomiast w 1996 r. zajął I m. w Witley. W 2000 r. zwyciężył (wspólnie z Aaronem Summerscalem) w Newport oraz podzielił III m. w Paignton (za Johnem Nunnem i Klausem Bischoffem, wraz z Markiem Hebdenem i Robertem Fontaine). W latach 2003, 2004, 2006 i 2007 czterokrotnie zajmował I m. w turniejach "West of England" w Exmouth. W 2004 i 2005 r. dwukrotnie podzielił I m. w Davos (wspólnie z Adamem Horvathem i Aleksandrem Czerniajewem oraz wspólnie z Petarem Benkoviciem). W 2007 r. zwyciężył w Pachino, natomiast w 2008 r. podzielił II m. (za Igorem Kurnosowem, wspólnie z Witalijem Kuninem i Simenem Agdesteinem) w turnieju "Arctic Chess Challenge" w Tromsø.
Najwyższy ranking w dotychczasowej karierze osiągnął 1 września 2011 r., z wynikiem 2521 punktów zajmował wówczas 11. miejsce wśród angielskich szachistów.

</doc>
<doc id="1809794" url="https://pl.wikipedia.org/wiki?curid=1809794" title="Śmierdząca">
Śmierdząca



</doc>
<doc id="1809798" url="https://pl.wikipedia.org/wiki?curid=1809798" title="Vulpes muticus">
Vulpes muticus



</doc>
<doc id="1809804" url="https://pl.wikipedia.org/wiki?curid=1809804" title="Mike Mosley">
Mike Mosley

Michael „Mike” Mosley (ur. 13 grudnia 1946 w Oklahoma City; zm. 3 marca 1984 w Riverside) – amerykański kierowca wyścigowy.
USAC / CART.
W latach 1967-1983 wziął udział w 166 wyścigach serii USAC oraz CART. Odniósł pięć zwycięstw, z czego trzy na jednomilowym torze owalnym w Milwaukee (1975, 1976, 1981). Dwa pozostałe zanotował na torach owalnych w Trenton (1971) oraz Phoenix (1974).
W swojej karierze reprezentował barwy zespołów Leader Cards Racing, Theodore Racing, All American Racers oraz Kraco Enterprises.
Zginął tragicznie w wypadku samochodowym na obrzeżach Riverside w stanie Kalifornia.

</doc>
<doc id="1809805" url="https://pl.wikipedia.org/wiki?curid=1809805" title="Gmina wiejska o charakterze miejskim">
Gmina wiejska o charakterze miejskim



</doc>
<doc id="1809813" url="https://pl.wikipedia.org/wiki?curid=1809813" title="Kaśa">
Kaśa

Kaśa ("Saccharum spontaneum") – w hinduizmie święta roślina, rodzaj ziela o białych kwiatach, poświęcona bogu Śiwie. "Kaśi", starożytna nazwa miasta Waranasi może być związana z tą rośliną

</doc>
<doc id="1809817" url="https://pl.wikipedia.org/wiki?curid=1809817" title="Grand Prix Holandii 1963">
Grand Prix Holandii 1963

Grand Prix Holandii 1963 (oryg. Grote Prijs van Nederland) – 3. runda Mistrzostw Świata Formuły 1 w sezonie 1963, która odbyła się 23 czerwca 1963, po raz 9. na torze Circuit Park Zandvoort.
11. Grand Prix Holandii, 9. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1809818" url="https://pl.wikipedia.org/wiki?curid=1809818" title="Park Kasai Rinkai">
Park Kasai Rinkai

 – park utworzony na osuszonej, niewielkiej części Zatoki Tokijskiej, należący obecnie do dzielnicy Edogawa, w Tokio, w Japonii. 
Na terenie parku znajduje się oceanarium, diabelski młyn, rezerwat ptactwa, dwie sztuczne wyspy, wieża widokowa i hotel.
Historia.
Rejon wokół Kasai był w okresie Edo znany przede wszystkim z rybołówstwa. Jedne z najlepszych jadalnych glonów pochodziły właśnie stąd. Oprócz tradycyjnych technik połowów, czyli korzystania z sieci, praktykowano także zaganianie ryb do wąskich korytarzy i wybieranie ich w czasie odpływu.
W 1917 r. ponad 200 mieszkańców zginęło z powodu tajfunu. Aby zapobiec podobnym tragediom, w okresie Shōwa zbudowano tam betonowe wały chroniące przed falami. Po dwóch tajfunach w latach 1947 i 1949 zostały one dodatkowo wzmocnione. Wały te utrudniały jednak połów ryb w Zatoce Tokijskiej. Ponadto, zanieczyszczenie wód doprowadziło do zmniejszenia ilości ryb w zatoce. Te niesprzyjające czynniki spowodowały zamknięcie ostatniej w okolicy firmy zajmującej się połowem. Teren stał się nieprzyjazny nie tylko dla rybaków, ale także nie sprzyjał jakiemukolwiek rozwojowi gospodarczemu, czy urbanizacji. Okolica zamieniła się w pustkowie, zanieczyszczone w wyniku japońskiej modernizacji.
W latach 60. XX w. stało się oczywiste, że jest to problem, który należy rozwiązać. Wysunięto tezę o konieczności ochrony i rekonstrukcji ekosystemu Zatoki Tokijskiej. Kasai było idealnym terenem do tego rodzaju przedsięwzięcia. Zgodnie z tymi założeniami w 1970 r. powstał plan utworzenia Tokijskiego Parku Marynistycznego, który w 1984 r. przekształcił się w konkretne plany Parku Kasai Rinkai (dosł.: "Nadmorski Park Kasai").
Kompleks został oficjalnie otwarty 1 czerwca 1989 r. i jest stale rozbudowywany.
Atrakcje.
Park podzielony jest na kilka stref, w których można znaleźć różnorodne atrakcje.
Wstęp i transport.
Park jest otwarty od godziny 10:00 do 20:00, z wyjątkiem weekendów i nocy sylwestrowej, gdy diabelski młyn jest otwarty do godziny 21:00.
Wstęp na teren parku jest darmowy, ale na diabelski młyn i do oceanarium kosztuje 700 jenów.
Do parku (stacja: Kasai Rinkai Kōen) dochodzi m.in. linia JR Keiyō.

</doc>
<doc id="1809819" url="https://pl.wikipedia.org/wiki?curid=1809819" title="Park kasai rinkai">
Park kasai rinkai



</doc>
<doc id="1809824" url="https://pl.wikipedia.org/wiki?curid=1809824" title="Kuśa">
Kuśa



</doc>
<doc id="1809826" url="https://pl.wikipedia.org/wiki?curid=1809826" title="Bohdan Makowski">
Bohdan Makowski

Bohdan Makowski (ur. 23 października 1914, zm. 4 września 1939 we Włocławku) – podchorąży obserwator Wojska Polskiego, kawaler Orderu Virtuti Militari.
Życiorys.
Ukończył Szkołę Podchorążych Lotnictwa w Dęblinie (XII promocja, 129 lokata). 31 sierpnia 1939 roku został skierowany do służby w 4 pułku lotniczym. Po wybuchu II wojny światowej służył w 42 eskadrze rozpoznawczej, która została przydzielona do dyspozycji dowództwa Armii „Pomorze”.
4 września w czasie lotu rozpoznawczego na samolocie PZL.23 Karaś wraz z pilotem kpr. Konradem Muchowskim i strzelcem kpr. Stanisławem Pęczakiem, został ciężko ranny w czasie ataku niemieckich myśliwców w okolicy Nakła (najprawdopodobniej Bf 110 z I./ZG 1). Po wylądowaniu i przewiezieniu do szpitala we Włocławku zmarł tego samego dnia. Pochowany został na cmentarzu w Żychlinie. W 1943 roku staraniami rodziny został ekshumowany i przeniesiony na cmentarz w Pleckiej Dąbrowie w gminie Bedlno. 
13 września 1939 Naczelny Wódz marszałek Polski Edward Śmigły-Rydz mianował go podporucznikiem ze starszeństwem z 1 sierpnia tego roku w korpusie oficerów lotnictwa.
Pośmiertnie został odznaczony Krzyżem Srebrnym Orderu Wojennego Virtuti Militari.

</doc>
<doc id="1809828" url="https://pl.wikipedia.org/wiki?curid=1809828" title="Jack Reynolds">
Jack Reynolds

John "Jack" Reynolds (ur. 23 września 1881 w Manchesterze, zm. 8 listopada 1962 w Amsterdamie) - angielski piłkarz i trener. Jako piłkarz grał w angielskich klubach, m.in. Manchesterze City, Grimsby Town F.C., Sheffield Wednesday czy Watford F.C.
Kariera trenerska.
Nim trafił do Ajaksu, był szkoleniowcem FC Sankt Gallen. Opuścił go w 1914, gdy objął kadrę narodową Niemiec. Wybuch I wojny światowej uniemożliwił mu pracę z drużyną niemiecką, więc przeniósł się do neutralnej Holandii, gdzie w czasie wojny trwały rozgrywki. Za jego czasów AFC Ajax w latach 1915-1925, 1928-1940 oraz 1945-1947, zdobył 8 mistrzostw Holandii: 1918, 1919, 1931, 1932, 1934, 1937, 1939, 1947 oraz Puchar Holandii 1917. Reynolds wprowadził w Ajaksie własny styl, opierający się na trzech fundamentach - siła, szybkość, atak. Dbał o fizyczne, wręcz atletyczne przygotowanie piłkarzy, co nie było w tamtych czasach normą. Anglik wprowadził także żelazną dyscyplinę, którą zapamiętał debiutujący u niego w ostatnim sezonie w 1946 - Rinus Michels. Angielski trener po raz pierwszy odszedł z Ajaksu w 1925, kiedy przeniósł się do głównej konkurencji - nieistniejącego już klubu Blauw-Wit Amsterdam. Po powrocie doprowadził Ajax do kolejnych triumfów. Po wkroczeniu Niemców do Holandii w 1940, Reynolds został internowany i osadzono go w obozie w Toszku. Do Amsterdamu wrócił po wojnie i jeszcze raz doprowadził Ajax do mistrzostwa, po czym przeszedł na emeryturę i zamieszkał na stałe w Amsterdamie, gdzie zmarł.

</doc>
<doc id="1809829" url="https://pl.wikipedia.org/wiki?curid=1809829" title="Gjon Gazulli">
Gjon Gazulli

Gjon Gazulli, znany też jako Gjin Gazulli (łac. Johannes Gasulus, serb. Ivan Gazulić, ur. 1400 we wsi Gjadër k. Zadrimy, zm. 19 lutego 1465 w Raguzie) – albański dominikanin, pisarz, dyplomata i astronom.
Życiorys.
Uczęszczał do szkół w Szkodrze i Dubrowniku, w 1425 ukończył studia na uniwersytecie w Padwie, a w 1430 uzyskał tytuł doktora nauk wyzwolonych. W 1432 pojawił się na dworze węgierskim, aby przekonywać Zygmunta I do poparcia Albańczyków, w ich walce z Turkami osmańskimi. W 1433 przerwał działalność dyplomatyczną, aby poświęcić się karierze naukowej na uniwersytecie w Padwie. Specjalizował się w matematyce i astronomii, był autorem tabel astronomicznych i prac naukowych w języku łacińskim. W późniejszym okresie działał sporadycznie w misjach dyplomatycznych, reprezentując Republikę Dubrownicką i Albanię.
Jego bratem był nauczyciel i przedstawiciel dyplomatyczny Skanderbega w Dubrowniku Pal Gazulli.

</doc>
<doc id="1809831" url="https://pl.wikipedia.org/wiki?curid=1809831" title="Grand Prix Meksyku 1963">
Grand Prix Meksyku 1963

Grand Prix Meksyku 1963 (oryg. Gran Premio de Mexico) – 9. runda Mistrzostw Świata Formuły 1 w sezonie 1963, która odbyła się 27 października 1963, po raz 1. na torze Autódromo Hermanos Rodríguez.
2. Grand Prix Meksyku, 1. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1809832" url="https://pl.wikipedia.org/wiki?curid=1809832" title="Dewaloka">
Dewaloka

Dewaloka (sanskryt: "świat bogów") – miejsce przebywania dewów, podzielone wertykalnie na sześć poziomów, usytuowane jednakże poniżej najwyższej sfery, zwanej brahmaloka.
Według nauk zawartych w traktacie "Manusmryti" okres jaki trwa jeden rok ziemski (12 miesięcy) to zaledwie dwanaście dni dla mieszkańców pitryloki a jeden dzień dla istot przebywających w dewaloce.
Buddyzm.
W buddyzmie mahajana ta idea z mitologii indyjskiej zmieniła nieco znaczenie i symbolizuje najwyższy stopień doskonałości duchowej.

</doc>
<doc id="1809833" url="https://pl.wikipedia.org/wiki?curid=1809833" title="Łódka (moneta)">
Łódka (moneta)

 Łódka – lokalny dukat emitowany w Łodzi od 2009 roku, w ramach projektu Łódź Bajkowa. Jedna Łódka odpowiada nominalnej wartości jednej złotówki.
Miś Uszatek.
Monety zaprojektował Robert Kotowicz, a wyemitowano je przy współpracy z Biurem Promocji Regionów. Dystrybucję rozpoczęto 24 października 2009 roku przy okazji odsłonięcia pomnika Misia Uszatka – jednej z najbardziej rozpoznawalnych bajkowych postaci z łódzkiej wytwórni filmowej Se-ma-for. Miś Uszatek wraz z pozostałymi bohaterami popularnej dobranocki jest też głównym motywem graficznym dukatów.
Monety zostały wybite przez Mennicę Polską S.A. w czterech nominałach: 3 łódki, 7 łódek, 104 łódki i 1975 łódek. Dwa pierwsze nominały wyemitowano w nakładzie po 20 tysięcy sztuk, nakład trzeciego nominału to 1000 sztuk, a najwyższy nominał wybito w liczbie 100 sztuk. Nominał 104 łódek nawiązuje do liczby powstałych odcinków "Misia Uszatka", których było właśnie 104, a także do adresu siedziby Urzędu Miasta Łodzi, który mieści się przy ulicy Piotrkowskiej 104. Nakład najwyższego nominału nawiązuje do roku, w którym zrealizowano pierwszy odcinek bajki.
Dukaty wykonano z różnych stopów. Najmniejszy nominał wykonano z mosiądzu, 7 łódek z bimetalu, nominał 104 łódki wybito na srebrnym krążku metodą kolorowego tampondruku, najwyższy nominał 1975 łódek wybito w złocie. Wszystkie monety wzbogacone są o efekt kątowy.
Walucie udzielono ograniczonej koncesji monetarnej – do końca 2009 roku. Ten bon towarowy na usługi i towary w wybranych placówkach na terenie miasta od 1 stycznia 2010 roku ma jedynie wartość kolekcjonerską.
Pingwin Pik-Pok.
15 października 2010 pojawiły się w obiegu dukaty z wizerunkiem pingwina Pik-Poka. Uroczysta inauguracja miała miejsce 16 października 2010 w Aquaparku Fala. Trzy tygodnie wcześniej, 23 września 2010, na terenie kąpieliska odsłonięto Rzeźbę Małego pingwina Pik-Poka.
Dukaty wybiła tym razem Mennica Czeska. Były to monety mosiężne (o nominale 6 łódek) i bimetaliczne (9 łódek). Oba rodzaje dukatów zostały wyemitowane w nakładzie 5 tys. sztuk.
Trzy tygodnie później, do emisji trafiła srebrna moneta z Pik-Pokiem o nominale 26 łódek, w nakładzie 100 sztuk.
Na rewersie znajduje się wizerunek Pik-Poka na tle taśmy filmowej z wielorybem. Stanowi to nawiązanie do pierwszego odcinka serialu "Mały Pingwin Pik-Pok", zatytułowanego "Spotkanie z wielorybem". Odcinek ten zdobył nagrodę za najlepszy film dla najmłodszych na Międzynarodowym Festiwalu Filmów dla Dzieci Ale kino! w 1989 roku. Na rewersie zamieszczono również informację o nominale oraz o ważności obiegu – dukaty honorowane były jako środek płatniczy w wybranych miejscach Łodzi do 31 października 2010.
Na awersie monety widnieje Pik-Pok, jego przyjaciel Nicpoń i herb Łodzi.
W kwietniu 2011, dodatkowo wyemitowano mosiężny (o nominale 6 łódek) dukat z tampondrukiem. Moneta jest podobna do tej wyemitowanej wcześniej, tyle że Pik-Pok widniejący na rewersie jest kolorowy. Nakład 5 tys. sztuk wybiła ponownie Mennica Czeska.

</doc>
<doc id="1809834" url="https://pl.wikipedia.org/wiki?curid=1809834" title="The Final">
The Final



</doc>
<doc id="1809835" url="https://pl.wikipedia.org/wiki?curid=1809835" title="Antygen D">
Antygen D

Antygen D − antygen Rh (rhesus) obecny w krwinkach czerwonych u 85% ludzi, których grupa krwi, w związku z tym, jest Rh dodatnia. Antygen ten jest dziedziczony jako cecha autosomalna dominująca. Oznaczenie czynnika jest bardzo ważne w przypadku transfuzji krwi (zgodność czynnika Rh dawcy i biorcy jest konieczna dla przetoczenia krwi, gdyż w razie niezgodności dochodzi do bardzo ciężkich powikłań). 

</doc>
<doc id="1809836" url="https://pl.wikipedia.org/wiki?curid=1809836" title="Przełęcz Polskie Wrota">
Przełęcz Polskie Wrota



</doc>
<doc id="1809838" url="https://pl.wikipedia.org/wiki?curid=1809838" title="Gauhati">
Gauhati



</doc>
<doc id="1809839" url="https://pl.wikipedia.org/wiki?curid=1809839" title="Derailed (singel No Angels)">
Derailed (singel No Angels)

"Derailed" to piosenka pop nagrana przez niemiecki zespół No Angels na ich piąty studyjny album Welcome to the Dance. Utwór wyprodukowany przez Aarona Pearce'a został potwierdzony 29 września jako drugi singel z albumu przez jednego z autorów piosenki Nicholasa "RAS" Furlonga. Trzy tygodnie później informację tę potwierdził oficjalny fan club zespołu
20 września fani zespołu uznali piosenkę, za najlepszy utwór z albumu Welcome to the Dance. Utwór wyprzedził jednym punktem piosenkę "Down Boy". W dalszej kolejności znalazły się utwory "Dance-Aholic" i "One Life"
23 listopada wydanie singla zostało wstrzymane z nieznanych powodów.

</doc>
<doc id="1809840" url="https://pl.wikipedia.org/wiki?curid=1809840" title="Grand Prix Południowej Afryki 1963">
Grand Prix Południowej Afryki 1963

Grand Prix Południowej Afryki 1963 (oryg. South African Grand Prix) – ostatnia runda Mistrzostw Świata Formuły 1 w sezonie 1963, która odbyła się 28 grudnia 1963, po raz 2. na torze Prince George Circuit.
10. Grand Prix Południowej Afryki, 2. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza szóstka otrzymywała punkty według klucza 9-6-4-3-2-1. Liczone było tylko 6 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Tylko jeden, najwyżej uplasowany kierowca danego konstruktora, zdobywał dla niego punkty. Również do klasyfikacji zaliczano 6 najlepszych wyników.

</doc>
<doc id="1809841" url="https://pl.wikipedia.org/wiki?curid=1809841" title="Juliusz Gabriel Verne">
Juliusz Gabriel Verne



</doc>
<doc id="1809842" url="https://pl.wikipedia.org/wiki?curid=1809842" title="Zbór kalwiński w Nowotańcu">
Zbór kalwiński w Nowotańcu

Zbór kalwiński w Nowotańcu (Gmina Bukowsko) – historyczny zbór kalwiński powstały w XVI wieku, założony przez rodzinę Wzdowskich ze Wzdowa- Zofię, która wniosła te dobra poprzez małżeństwo do kalwińskiej rodziny Stanów. Zbór ten funkcjonował do ok. 1717 roku kiedy dobra sprzedano katolikowi Józefowi Bukowskiemu.
Historia Protestantyzmu.
W latach 1558 pod wpływem szerzącej się w Małopolsce reformacji w Nowotańcu powstał zbór kalwiński tzw. helwecki
Akta biskupie diecezji przemyskiej pod datą 29 listopada 1558, podają, że Hieronim Stano od 1552 roku wraz z żoną oraz dziećmi nie spowiadał się i nie przyjmował Komunii Św. Natomiast, czytał "Postylla" Reya potępione na synodzie piotrkowskim. Jego brat Andrzej był w tym czasie proboszczem parafii w Nowotańcu, lecz na skutek sprzyjaniu reformacji został w listopadzie 1558 roku odsunięty od posługi. Z tych też przyczyn oraz za zniesienie kościoła katolickiego i zamienienie go na zbór kalwiński, w dniu 10 sierpnia 1559 roku biskup Dziaduski obłożył Hieronima ekskomuniką. Hieronim Stano był wiernym wyznawcą kalwinizmu do końca życia.
W roku 1653 patronami zboru kalwińskiego są synowie Pawła Brzeskiego, Wacław i Paweł, szwagrowie Stanisława Lubienieckiego, którzy widać przeszli na kalwinizm. O zborze kalwiński wzmiankują często akta synodalne Jednoty Małopolskiej z XVII wieku np. synod we Włodawie w roku 1664. W 1698 r. odbywał się jeszcze w Nowotańcu synod kalwiński.
Na przełomie XVII i XVIII wieku opiekunem zboru był Aleksander Michał Stano właściciel Nowotańca. W roku 1717 w wyniku utraty wpływów przez protestantów oraz porażki stronnictwa proszwedzkiego Stanowie sprzedają Nowotaniec oraz przyległe wsie katolikowi, łowczemu lwowskiemu, Józefowi Bukowskiemu za kwotę 52 370 złp, który zobowiązany jest również spłacić siostrę Stanów w kwocie 9500 złp. On też zamknął zbór kalwiński.
Zbór kalwiński.
Ks. Andrzej Stano, brat Hieronima, pełniąc obowiązki katolickiego proboszcza parafii w Nowotańcu, na skutek sprzyjaniu reformacji zostaje w listopadzie 1558 roku odsunięty od posługi. Z tych też przyczyn oraz w dalszej konsekwencji, za zniesienie kościoła katolickiego i zamienienie go na zbór kalwiński Hieronim Stano zostaje objęty ekskomuniką w roku 1559. (W tym samym czasie zbory powstawały m.in. w pobliskich Dudyńcach, Jaćmierzu, Króliku Polskim, Rymanowie i Zarszynie. W 1613 r. protestanci oddali katolikom świątynię, budując nową. Według tradycji miejscowej budynek zboru zniszczony podczas pożaru Nowotańca w roku 1711, stał prawdopodobnie w miejscu stodoły plebańskiej "w czasie wojny bolszewicko-niemieckiej dnia 11 sierpnia 1944 spalonej". Z późniejszych wzmianek wynika, że nabożeństwa odbywały się w zamku Stanów, aż do sprzedaży miejscowości przez rodzinę Stanów.
Duchowni.
Pierwszym pastorem zboru Stanowie wybrali Jakuba ze Strzyżowa, (ekskomunikowany 1 lipca 1558, poprzednio był pastorem Balów w Hoczwi). 
1561 Adam Stano, 
1586 Klemens 1586, 
1603 Michał 
1664 Teodor Różanowicz po synodzie we Włodawie, 
1676 Krotoszyński,
1698 Czamer, 
1707 Wacław Radosz, 
1716-1717 Jan Cassius.

</doc>
<doc id="1809844" url="https://pl.wikipedia.org/wiki?curid=1809844" title="6 Lekka Brygada Pancerna">
6 Lekka Brygada Pancerna

6 Lekka Brygada Pancerna "(fr. 6e Brigade Légère Blindée)" – francuska jednostka wojskowa utworzona, podczas reformy armii w 1999 roku, z 6 Lekkiej Dywizji Pancernej "(fr. 6e Division Légère Blindée)", biorącej udział w operacji Pustynna Burza. W brygadzie służy i pracuje 6000 osób.
Struktura.
Zadania.
Brygada przygotowana do szybkiego reagowania. Celem szkolenia formacji jest uzyskanie odpowiednich zdolności bojowych, podjęcie działań w każdych warunkach klimatycznych, w każdym miejscu na ziemi i możliwość przetrwania oraz operatywności podczas konfliktu nuklearnego, chemicznego i bakteriologicznego.

</doc>
<doc id="1809847" url="https://pl.wikipedia.org/wiki?curid=1809847" title="Rolls-Royce Phantom VI">
Rolls-Royce Phantom VI



</doc>
<doc id="1809849" url="https://pl.wikipedia.org/wiki?curid=1809849" title="Rolls-Royce Phantom (2003)">
Rolls-Royce Phantom (2003)

Rolls-Royce Phantom – samochód osobowy klasy ultraluksusowej produkowany pod brytyjską marką Rolls-Royce od 2003 roku. Od 2017 roku produkowana jest druga generacja modelu
Pierwsza generacja.
Rolls-Royce Phantom I został zaprezentowany po raz pierwszy w 2003 roku.
Pierwszy współczesny Phantom przywrócił do użytku tę nazwę po 13-letniej przerwie po tym, jak w latach 1925–1990 nosiła ją małoseryjna seria ultraluksusowych limuzyn brytyjskiej konstrukcji. Samochód powstał jako pierwszy nowy model Rolls-Royce'a po przejęciu przez BMW w 1998 roku, podczas którego opracowywania udział brali konstruktorzy niemieckiej firmy, a we wdrożenie do produkcji zainwestowano 100 milionów dolarów. Nowy Phantom zastąpił w gamie mniejszy model Silver Seraph pochodzący jeszcze z czasów współpracy z Bentleyem.
Za projekt stylistyczny Rolls-Royce'a Phantoma odpowiedzialny był zespół projektantów pod kierownictwem serbskiego stylisty, Marak Đorđevicia. Samochód utrzymano w estetyce łączącej nowoczesne formy z nawiązaniem do klasycznych modeli brytyjskiej firmy z drugiej połowy XX wieku. Pionowo ścięty, masywny pas przedni przyozdobiła duża chromowana atrapa chłodnicy, a także dwurzędowe reflektory tworzone przez prostokątne oraz okrągłe klosze. Łagodnie opadająca linia nadwozia płynnie przebiegała przez masywne nadkola i podłużny tył. Charakterystycznym rozwiązaniem stały się otwierane pod wiatr tylne drzwi, a także nietypowe zabiegi wobec umiejscowienia loga firmowego. Główna figurka „Spirit of Ecstasy” umieszczona była na krawędzi atrapy chłodnicy, chowając się na życzenie kierowcy i posiadając specjalny system antykradzieżowy.
Luksusowo zaaranżowana kabina pasażerska oferowała rozbudowane wyposażenie z zakresu komfortu jazdy głównie dla pasażerów tylnej kanapy, która mogła przyjąć formę jednolitego siedziska lub dwóch odrębnych siedzisk z rozbudowanym podłokietnikiem umieszczonym między nimi. Te wyposażono w elektryczną regulację oraz funkcję masażu, na oparciach przednich foteli montując 6,5 calowe ekrany obsługujące system audio, telewizję, system DVD oraz dołączone do samochodu zestawy słuchawek.
Proces produkcji opierał się na współpracy trzech fabryk. Pracownicy z niemieckiego Unterholerau i Dingolfing ręcznie spawali karoserię z pięciuset elementów stalowych i aluminiowych, a brytyjskie Goodwood zabezpieczało ją pięcioma warstwami lakieru, podkładem, kolorem i „lakierem fortepianowym”. Był to jedyny etap produkcji, w którym udział brały maszyny. Następnie przystępowano do etapu polegającego na montażu części, które są każdorazowo precyzyjnie dopasowywane. Klient miał możliwość dobierać wszystkie materiały wykończeniowe na życzenie, na czele z różnymi gatunkami drewna lub skóry. Łączny proces produkcji jednego egzemplarza zajmował ok. 450 godzin.
Do napędu współczesnego Phantoma użyto benzynowego silnika V12 o pojemności 6,75 litra, 48 zaworach i bezpośrednim wtrysku typu DOHC. Jednostka o mocy 453 KM przenosiła moc na koła tylne poprzez 6-biegową automatyczną skrzynię biegów konstrukcji niemieckiej firmy ZF. Samochód ważący niemal 2,5 tony rozpędza się do 100 km/h w 5,7 sekundy, osiągając maksymalną prędkość 210 km/h.
Lifting.
Podczas międzynarodowych targów samochodowych Geneva Motor Show w marcu 2012 roku przedstawiona została kompleksowo zmodernizowana odmiana Phantoma, która odtąd nosiła przydomek "Series II". Zmiany skoncentrowały się głównie na przeprojektowanym pasie przednim, który zyskał m.in. nowy wzór reflektorów wykonanych odtąd w technologii full LED. Główne reflektory stały się większe, z kolei drugi rząd zamiast kształtu okrągłego zyskał formę prostokątnych pasków. Jednostka napędowa została przeprojektowana pod kątem niższego zużycia paliwa i mniejszej emisji szkodliwych substancji, z kolei w kabinie pasażerskiej wygospodarowano przestrzeń na większy, 8-calowy ekran systemu multimedialnego obsługujący m.in. system map satelitarnych w technologii 3D.
Warianty.
Przez pierwsze 2 lata produkcji Rolls-Royce Phantom był oferowany tylko w jednym wariancie nadwoziowym, co zmianie uległo w marcu 2005 podczas targów Geneva Motor Show. Wówczas przedstawiona została wydłużona odmiana Phantom EWB, która charakteryzowała się większym o 250 milimetrów rozstawem osi przekładającym się na obszerniejszą przestrzeń w tylnym rzędzie siedzeń i nadwoziem o długości przekraczającej 6 metrów. W drugiej połowie dekady przedstawione zostały odmiany dwudrzwiowe o innej stylizacji pasa przedniego i charakterystycznemu systemowi otwierania przednich drzwi. Najpierw pod koniec 2006 roku zaprezentowany został kabriolet Rolls-Royce Phantom Drophead Coupé, a w marcu 2008 zadebiutowało coupé o nazwie Rolls-Royce Phantom Coupé.
102EX.
W marcu 2011 r. Rolls-Royce zaprezentował prototypową, całkowicie elektryczną odmianę Phantoma nazwaną 102EX. Samochód wyposażony został w dwa silniki elektryczne oraz pakiet akumulatorów litowo-jonowych, który pozwalał przejechać na jednym ładowaniu dystans około 200 kilometrów. Energię można uzupełnić zarówno z instalacji trójfazowej jak i bezstykowo na specjalnym stanowisku. Pod kątem wizualnym samochód nie odróżniał się od wariantu spalinowego i nie trafił do produkcji seryjnej, będąc pierwszym eksperymentem brytyjskiej firmy z napędem elektrycznym przed debiutem produkcyjnego Spectre 11 lat później.
Sprzedaż.
Pierwszy współczesny Rolls-Royce był samochodem małoseryjnym, który produkowany był ręcznie w zakładach w brytyjskim Goodwood na specjalne zamówienie klientów. Nabywcy posiadali rozbudowaną listę możliwości konfiguracji każdego egzemplarza spośród m.in. 44 tysięcy różnych typów lakieru, czyniąc pojedynczą specyfikację unikatową i niepowtarzalną. W momencie debiutu rynkowego w marcu 2003 roku, Phantom był jednym z najdroższych nowych samochodów na rynku, z cenami za podstawowy egzemplarz: 214 500 funtów w Wielkiej Brytanii, 320 000 euro w krajach Unii Europejskiej czy 320 000 dolarów w Stanach Zjednoczonych. Samochód wytwarzano łącznie przez 14 lat, kończąc produkcję ostatnich egzemplarzy w styczniu 2017 roku tuż przed premierą zupełnie nowej, kolejnej generacji.
Druga generacja.
Rolls-Royce Phantom II został zaprezentowany po raz pierwszy w 2017 roku.
Zupełnie nowa, zbudowana od podstaw nowa generacja Phantoma zadebiutowała po wycofanym z produkcji pół roku wcześniej poprzedniku, który obecny był na rynku przez 14 lat. W stosunku do niego, nowy flagowy model Rolls-Royce'a przeszedł ewolucyjny kierunek zmian, zachowując charakterystyczne, masywne proporcje nadwozia opracowane przez szefa zespołu stylistów, Gilesa Taylora. Przód przyozdobiła większa niż dotychczas, masywna chromowana atrapa chłodnicy, wyposażona w chowaną figurkę "Spirit of Ecstasy", nadwozie wzbogacono licznymi chromowanymi akcentami, alufelgi w standardowym wariancie powiększono do rozmiaru 22 cali. W przeciwieństwie do poprzednika, nowy Phantom wyposażony został w jednolite klosze reflektorów o większej powierzchni i nieregularnym, kanciasto-zaokrąglonym kształcie. Wykonane w technologii full LED lampy zapewniają optymalne oświetlenie otoczenia przed pojazdem w odległości sięgającej 600 metrów. Aluminiowy szkielet usztywniono o 30% względem dotychczas produkowanego modelu.
Kabina pasażerska została dopracowana pod kątem luksusu oraz komfortu, ponownie z naciskiem na drugi rząd siedzeń, do którego dostęp niezmiennie zapewniły otwierane pod wiatr drzwi tylne. Na oparciach przednich siedzeń umieszczono większe, wysuwane 12,3 calowe ekrany, z kolei w masywnym podłokietniku opcjonalnie rozdzielającym niezależne fotele umieszczono m.in. kieliszki do szampana. Drugi rząd siedzeń może przy tym utworzyć także jednoczęściowa kanapa. Typowe dla samochodu jest ogrzewanie licznych paneli, poczynając od foteli, podłokietników, na słupkach C kończąc.
Do napędu kolejnej generacji współczesnego Rolls-Royce'a Phantoma wykorzystany został kompleksowo zmodernizowany silnik stosowany w poprzednim wcieleniu w postaci 6,75-litrowego V12 o zwiększonej mocy 563 KM i zoptymalizowanej kulturze pracy współgrającej ze szczelnie wyciszonym wnętrzem za pomocą 130 materiałów w kabinie pasażerskiej. Silnik został sprzężony z nową, 8-stopniową automatyczną skrzynią biegów wyposażoną w inteligentne oprogramowanie współpracujące m.in. ze wskazaniami nawigacji GPS na temat stopnia nachylenia i wymaganego przez to oporu podczas jazdy. Samochód rozpędza się do 100 km/h w 5,4 sekundy i osiąga 900 Nm maksymalnego momentu obrotowego.
Warianty.
Rolls-Royce Phantom nowej generacji ponownie trafił do sprzedaży w dwóch wariantach wielkości nadwozia – klasycznym i przedłużonym, EWB. Tym razem wariant z powiększonym rozstawem osi i większą przestrzenią w tylnym rzędzie siedzeń zadebiutował równolegle, nie mierząc już jak poprzednik powyżej 6 metrów długości. Producent nie zdecydował się już na opracowanie wariantów coupe i kabriolet, poprzestając na klasycznej limuzynie.
Sprzedaż.
Podobnie jak inne modele Rolls-Royce'a, kolejna generacja Phantoma trafiła do produkcji w brytyjskich zakładach w Goodwood. Ręcznie składany samochód oferuje rozbudowane opcje personalizacji, które tym razem poszerzono o np. możliwość umieszczenia w kabinie pasażerskiej ozdobników z liniami papilarnymi właściciela. Oficjalna polska premiera modelu miała miejsce we wrześniu 2017 roku. Z ceną podstawowego wynoszącą w momencie debiutu 1,5 miliona złotych, Phantom stał się wówczas jednym z najdroższych nowych samochodów dostępnych oficjalnie na polskim rynku.

</doc>
<doc id="1809853" url="https://pl.wikipedia.org/wiki?curid=1809853" title="Akcja Nowy Rok">
Akcja Nowy Rok

Akcja "Nowy Rok" – akcja Polskiego Ruchu oporu przeciw niemieckiemu transportowi kolejowemu. Wykonana została w Warszawie przez Kedyw Okręgu Warszawskiego w noc sylwestrową (tj. 31 grudnia 1942 / 1 stycznia 1943).
Cele akcji.
Celem akcji było:

</doc>
<doc id="1809855" url="https://pl.wikipedia.org/wiki?curid=1809855" title="Spitzka">
Spitzka

Nazwisko Spitzka nosili:

</doc>
<doc id="1809858" url="https://pl.wikipedia.org/wiki?curid=1809858" title="Powstanie wołoskie (1821)">
Powstanie wołoskie (1821)

Powstanie wołoskie (1821) – zakończone niepowodzeniem antyosmańskie powstanie w Mołdawii i Wołoszczyźnie w 1821, na którego czele stał Tudor Vladimirescu.
Przyczyny i przygotowania.
Księstwa Mołdawii i Wołoszczyzny od początku XVI w. znajdowały się pod prawie niepodzielną dominacją imperium osmańskiego. Jej rezultatem była polityczna i gospodarcza marginalizacja tych krajów. Proces ten nasilił się w XVIII w., w erze fanariotów. 
Jednocześnie od początku XVIII w. następował powolny upadek polityczno-militarny Turcji, a w samych księstwach, w początkach XIX w. coraz silniejsze było oddziaływanie zewnętrznych sił antytureckich (zwłaszcza narodowego ruchu greckiego, wspieranego przez Imperium Rosyjskie).
W drugim dziesięcioleciu XIX w. wzburzenie w Mołdawii i Wołoszczyźnie stopniowo narastało. Rody bojarskie w osłabieniu Turcji widziały szansę na odebranie władzy fanariotom. Kupcy liczyli na zniesienie ograniczeń w handlu z innymi państwami europejskimi. Wzrastało niezadowolenie chłopstwa, które dotykały liczne obciążenia, a jednocześnie postępował stopniowo proces odbierania im zwyczajowych uprawnień. W kraju pełno też było weteranów wojny rosyjsko-tureckiej 1806-1812, podczas której Turcja poniosła klęskę, która zaowocowała oderwaniem od Mołdawii Besarabii i jej przyłączeniem do Rosji.
Organizacją przygotowań do powstania zajmowali się przede wszystkim przedstawiciele możnych rodów bojarskich (w tym hospodar mołdawski Michał Suţu) i wyższego duchowieństwa. Otrzymywali oni obietnice wsparcia od przedstawicieli Rosji, zainteresowanej dalszym rozszerzeniem swoich wpływów na Bałkanach, do czego często wykorzystywała lokalne ruchy narodowe. Akcja miała być zsynchronizowana z wystąpieniem antytureckim greckich powstańców z ruchu Filiki Eteria, którzy mieli wkroczyć pod wodzą carskiego generała Aleksandra Ipsilantisa z Rosji do Mołdawii, a następnie kierować się w stronę Grecji.
Na Wołoszczyźnie bojarscy spiskowcy nawiązali kontakt z Tudorem Vladimirescu, synem chłopa, weteranem wojny turecko-rosyjskiej, który zdobył spory majątek oraz poważanie wśród chłopów na terenie Oltenii. Celem tego zabiegu było przekonanie chłopów, by wsparli powstanie.
Przebieg.
W styczniu 1821 zmarł hospodar wołoski Aleksander Suţu, który był jednym z głównych przeciwników powstania. Śmierć ta stanowiła sygnał do rozpoczęcia powstania. Stosownie do porozumienia z Filiki Eteria władzę na Wołoszczyźnie objął trzyosobowy komitet bojarski, który rzucił hasło powstania. Tudorowi Vladimirescu nakazano rozpoczęcie działań w celu pozyskania poparcia wśród chłopów, spodziewano się też wkroczenia z Rosji sił Filiki Eteria. Wypadki jednak natychmiast wymknęły się spod kontroli kierownictwu. Vladimirescu wbrew oczekiwaniom mocodawców głosił przede wszystkim hasła społeczne i nawoływał do walki z bojarami i fanariotami we współpracy z Filiki Eteria, a jednocześnie deklarował, że nie jest przeciwnikiem zwierzchnictwa tureckiego. Ruch chłopski niemal natychmiast objął całą Oltenię, a chłopi zaczęli wystąpienia przeciwko lokalnym bojarom. Komitet bojarski z Bukaresztu, przerażony rozwojem wypadków, oczekiwał na wkroczenie oddziałów Filiki Eteria i poparcie Rosji, ale hasła społeczne Vladimirescu wywołały potępienie powstania przez konferencję Świętego Przymierza, przez co car nie tylko odmówił poparcia bojarom, ale także nie wsparł Filiki Eteria. 
W efekcie komitet bojarski rozwiązał się. Nowym hospodarem wołoskim został w lutym 1821 fanariota Scarlat Callimachi. Jednocześnie oddziały Filiki Eteria pod dowództwem Aleksandra Ipsilantisa wkroczyły do Mołdawii. Ipsilanti zajął w porozumieniu z hospodarem mołdawskim Michałem Suţu Jassy, gdzie wymordowano Turków. Wydał też tutaj odezwę do ludności rumuńskiej i zaczął organizowanie oddziałów zbrojnych. Jednak rekwizycje, do których musiał się uciekać, a także brak pomocy rosyjskiej, doprowadziły do odstępowania od Ipsilantisa wielu jego wcześniejszych bojarskich sojuszników (m.in. hospodar został zmuszony do ustąpienia z tronu, a wielu bojarów wyjechało z kraju). 
W marcu Vladimirescu opuścił Oltenię i zajął Bukareszt. Próbował także rozszerzyć zasięg swoich wpływów na Mołdawię, jednak bez powodzenia. Już wtedy zaczęły się pojawiać nieporozumienia między ruchem Vladimirescu a Filiki Heteria. Ipsilanti wkroczył na Wołoszczyznę, wezwany przez część bojarów do zajęcia Bukaresztu – do tego nie dopuścił jednak Vladimirescu. Doszło do spotkania obu wodzów, podczas którego uzgodniono, że oddziały Vladimirescu opanują nizinne tereny Wołoszczyzny, podczas gdy górskie pozostawią Grekom Ipsilantisa.
Pod koniec marca Vladimirescu ogłosił się hospodarem wołoskim, zaczął też wprowadzać reformy, które miały zyskać mu poparcie nie tylko chłopów i wojska, ale także bojarów, kupców i kleru prawosławnego. Jednak jego rządy silnej ręki powodowały narastanie niechęci wobec niego, nawet w oddanych mu oddziałach. Vladimirescu zdawał sobie sprawę z braku szans w bezpośrednim starciu z potęgą osmańską, próbował zatem porozumieć się z Turcją w celu uniknięcia jej interwencji oraz planował pozbycie się heterystów. Odrzucił jednak lojalnie turecką propozycję uznania go za hospodara w zamian za wspólną akcję przeciw Filiki Eteria. Paradoksalnie decyzja ta nie pomogła Vladimirescu, bowiem korespondencja w tej sprawie wpadła w ręce Ipsilantisa, przekreślając szanse na współpracę z Grekami. Wkrótce na Wołoszczyznę dotarły wojska tureckie, które opanowały Bukareszt bez walki (wskutek zdrady). Vladimirescu postanowił wycofać się do Oltenii, został jednak uwięziony przez oficerów, którzy zawiązali przeciw niemu spisek; wydany Ipsilantisowi został poddany torturom i zamordowany 8 czerwca 1821.
Upadek Vladimirescu spowodował, że jedynym poważnym przeciwnikiem Turków pozostały oddziały Ipsilantisa (opór w Oltenii próbował kontynuować Popa Vladimirescu, brat Tudora, jednak szybko został pokonany). 7 czerwca zostały one pobite w bitwie pod Drăgăşani; Ipsilanti pozostawiwszy swoich towarzyszy, w tajemnicy uciekł do Siedmiogrodu, gdzie został uwięziony przez Austriaków. Oddziały Filiki Eteria w Mołdawii zostały pokonane przez Turków w bitwie pod Sculeni. Resztki heterystów broniły się jeszcze przez jakiś czas w ufortyfikowanych monastyrach rumuńskich (m.in. Secu w Mołdawii i Cozia na Wołoszczyźnie).
Skutki.
Stłumienie powstania zaowocowało przede wszystkim spustoszeniem kraju przez armię turecką. Turcy podnieśli także podatki, czego efektem było doprowadzenie wielu gospodarstw do ruiny. Zimą 1822/1823 w wielu rejonach księstw rumuńskich panował nawet głód. Prześladowano także uczestników powstania.
Latem 1822 wojska tureckie wycofano z Mołdawii i Wołoszczyzny, a w Konstantynopolu odbyła się konferencja z udziałem delegatów bojarskich z obu księstw. Imperium osmańskie zmagało się wówczas z powstaniem na terenie Grecji, które wybuchło kilka miesięcy później, stąd było skore do ustępstw, w szczególności do zgody na odsunięcie od rządów greckich fanariotów, co stanowiło początek procesu reformy zarządzania Mołdawią i Wołoszczyzną. Dzięki stłumieniu ludowego ruchu Vladimirescu dawną pozycję utrzymali właściciele ziemscy (bojarzy i wysoki kler prawosławny). 
Postać Tudora Vladimirescu stała się symbolem rumuńskiego ruchu narodowowyzwoleńczego. Antyfeudalny wydźwięk jego ruchu spowodował, że chętnie do jego osoby odwoływali się później rumuńscy komuniści.

</doc>
<doc id="1809860" url="https://pl.wikipedia.org/wiki?curid=1809860" title="Karin Tomala">
Karin Tomala

Karin Tomala (ur. 16 maja 1940 w Królewcu, zm. 28 maja 2014 w Warszawie) – sinolog i badaczka Chin.
Życiorys.
W 1963 ukończyła studia w Instytucie Nauki o Azji Uniwersytetu Humboldta w Berlinie. W 1987 uzyskała habilitację w Zakładzie Krajów Pozaeuropejskich PAN, którego była wieloletnim pracownikiem, a w 1995 tytuł naukowy profesora. Specjalizowała się w sinologii, demografii Chin i prawach człowieka.
Była żoną Mieczysława Tomali.

</doc>
<doc id="1809861" url="https://pl.wikipedia.org/wiki?curid=1809861" title="Rolls-Royce Phantom Drophead Coupé">
Rolls-Royce Phantom Drophead Coupé

Rolls-Royce Phantom Drophead Coupé – samochód sportowy klasy dużych aut luksusowych produkowany pod brytyjską marką Rolls-Royce w latach 2007 – 2017. 
Historia i opis modelu.
Dostępny jako 2-drzwiowy kabriolet, jest rozwinięciem siódmej generacji modelu Phantom. Został z niego zapożyczony silnik V12 o pojemności 6,75 litra. Moc przenoszona jest na koła tylne poprzez 6-biegową automatyczną skrzynię biegów.

</doc>
<doc id="1809867" url="https://pl.wikipedia.org/wiki?curid=1809867" title="Epoka (czasopismo polskie)">
Epoka (czasopismo polskie)

Epoka – czasopismo (początkowo tygodnik, następnie dwutygodnik) o profilu lewicowym ukazujące się w Polsce w latach 1932–1933 i 1936–1939. 
Historia.
Gazeta ukazywała się w latach 1932–1933 pod redakcją Józefa Wasowskiego jako tygodnik. W 1936 wznowiono jej wydawanie pod redakcją Henryka Lukreca: początkowo jako dwutygodnik, następnie pismo dekadowe (trzy razy w miesiącu). Ostatni numer ukazał się 15 sierpnia 1939. 
Czasopismo było nieoficjalnym organem grupy literackiej "Przedmieście". W gazecie publikowali m.in. Mieczysław Michałowicz, Wincenty Rzymowski, Józef Wasowski, Jerzy Borejsza, Alfred Fiderkiewicz, Leon Kruczkowski, Anatol Stern, Andrzej Strug, Juliusz Kaden-Bandrowski, Gustaw Morcinek, Jerzy Stempowski, Tytus Czyżewski. 

</doc>
<doc id="1809871" url="https://pl.wikipedia.org/wiki?curid=1809871" title="Rolls-Royce Phantom Coupé">
Rolls-Royce Phantom Coupé

Rolls-Royce Phantom Coupé – samochód osobowy klasy luksusowej produkowany pod brytyjską marką Rolls-Royce w latach 2008 – 2017. 
Historia i opis modelu.
Jest rozwinięciem siódmej generacji modelu Phantom, z niego został zapożyczony silnik V12 o pojemności 6,75 litra. Moc przenoszona jest na koła tylne poprzez 6-biegową automatyczną skrzynię biegów.

</doc>
<doc id="1809872" url="https://pl.wikipedia.org/wiki?curid=1809872" title="Shake Your Body (Down to the Ground)">
Shake Your Body (Down to the Ground)

Shake Your Body (Down To The Ground) – singel The Jacksons z albumu "Destiny". Utwór został napisany przez Michaela Jacksona i jego brata Randy’ego.
Oryginalne demo utworu pod nazwą „Shake a Body” zostało wydane na The Ultimate Collection w 2004 roku.

</doc>
<doc id="1809873" url="https://pl.wikipedia.org/wiki?curid=1809873" title="Przełęcz Rozdroże Pod Moszną">
Przełęcz Rozdroże Pod Moszną



</doc>
<doc id="1809874" url="https://pl.wikipedia.org/wiki?curid=1809874" title="Tuman (zespół muzyczny)">
Tuman (zespół muzyczny)

Tuman (zapisywane w formie stylizowanej, rosyjską cyrylicą: Туман) – węgierski zespół blackmetalowy założony w 2002 w Segedynie.

</doc>
<doc id="1809875" url="https://pl.wikipedia.org/wiki?curid=1809875" title="Konstantin Paskalew">
Konstantin Paskalew

Konstantin Paskalew (bułg. Константин Паскалев) – bułgarski kulturysta przynależny do federacji International Federation of BodyBuilders (IFBB).

</doc>
<doc id="1809876" url="https://pl.wikipedia.org/wiki?curid=1809876" title="Konstantin Paskalev">
Konstantin Paskalev



</doc>
<doc id="1809879" url="https://pl.wikipedia.org/wiki?curid=1809879" title="Sucha Przehyba Wielicka">
Sucha Przehyba Wielicka

Sucha Przehyba, Sucha Przehyba Wielicka (słow. "Guľatá priehyba") – dość szeroka przełęcz znajdująca się w słowackiej części Tatr Wysokich. Oddziela ona Suchą Kopę (znajduje się tuż pod jej wierzchołkiem) od południowo-zachodnich stoków Zwalistej Turni. W wyższych partiach tych stoków położona jest m.in. Zwalista Baszta.
Sucha Przehyba nie jest dostępna żadnym znakowanym szlakiem turystycznym, ok. 350 m na zachód od niej przebiega zielono znakowany szlak turystyczny prowadzący z Tatrzańskiej Polanki na przełęcz Polski Grzebień.
Pierwszego wejścia na siodło Suchej Przehyby dokonał najprawdopodobniej któryś z myśliwych niegdyś licznie odwiedzających Dolinę Wielicką. Pierwsze wejścia turystyczne nie są udokumentowane, gdyż Sucha Przehyba jest przełęczą łatwo dostępną.

</doc>
<doc id="1809880" url="https://pl.wikipedia.org/wiki?curid=1809880" title="Pomnik Solidarności w Łodzi">
Pomnik Solidarności w Łodzi

Pomnik Solidarności w Łodzi – pomnik drzewo Solidarności na Rondzie Solidarności w Łodzi.
Pomnik drzewo Solidarności odsłonięty został w 2005 roku na Rondzie Solidarności w Łodzi. Pomnik wykonany jest z metalu. Został zaprojektowany przez Jacka Ojrzanowskiego

</doc>
<doc id="1809884" url="https://pl.wikipedia.org/wiki?curid=1809884" title="Kroniki młodego Indiany Jonesa">
Kroniki młodego Indiany Jonesa

Kroniki młodego Indiany Jonesa (ang. "The Young Indiana Jones Chronicles") – amerykański serial przygodowy emitowany w latach 1992–1996. Serial opowiada o młodzieńczych latach archeologa Indiana Jonesa znanego z filmów przygodowych.
W oparciu o tę produkcję powstała seria filmów "Przygody młodego Indiany Jonesa".
Serial jest zrealizowany w konwencji opowieści. W każdym odcinku 92-letni Indiana Jones opowiada inną historię z czasów swojego dzieciństwa i młodości. W wieku 10 lat podróżował po świecie z rodzicami, od 16. roku życia podróżował już samodzielnie. Oprócz tego brał udział w rewolucji meksykańskiej, później w I wojnie światowej początkowo jako zwykły żołnierz w armii belgijskiej, z czasem awansował na oficera wywiadu. Podczas swoich licznych podróży poznał wiele postaci, które później przeszły do historii.
Obsada.
W drugoplanowych rolach i epizodach wystąpili m.in.: Timothy Spall, Cyril Cusack, Christopher Lee, Terry Jones, Joss Ackland, Daniel Craig, Max von Sydow, Jean-Pierre Cassel, Elizabeth Hurley, Jennifer Ehle, James Gammon, Lukas Haas, Jeroen Krabbé, Nicholas Turturro, Phyllida Law, Roma Maffia oraz piosenkarka Linda Ronstadt.

</doc>
<doc id="1809887" url="https://pl.wikipedia.org/wiki?curid=1809887" title="Baťův kanál">
Baťův kanál

Baťův kanál lub Průplav Otrokovice-Rohatec – zabytkowy kanał o długości 52 km, wybudowany w latach 1935–1938, łączący Otrokovice z Rohatcem w Czechach (Morawy).
Przebieg.
Kanał częściowo przebiega po rzece Morawie, jednak w większości wydzielonymi tokami wodnymi z licznymi jazami oraz 14 śluzami i innymi dziełami technicznymi. Na trasie kanału znajdują się też 23 mosty.
Obecnie prawie cała trasa (52 km) jest udostępniona do przewozów, uruchomiono 13 śluz. Możliwa jest tak turystyczna, jak i planowa komunikacja po kanale między Otrokovicami a Sudoměřicami. Turyści mogą użytkować 8 portów i 13 przystani. Dzięki budowie przystani w Skalicy (Słowacja) kanał stał się międzynarodowym szlakiem żeglugowym.
Przewozy i technika.
Głównym materiałem, który był spławiany po kanale był węgiel brunatny z kopalni w Ratíškovicach. Kanał eksploatowała firma Tomáša Baťy. Węgiel trafiał do elektrociepłowni w Otrokovicach, zasilającej w prąd i ciepło część zakładów obuwniczych Baty (Zlin i Otrokovice). Na trasie było dużo różnego rodzaju unikalnych urządzeń technicznych, np. koparki, towarowa kolej linowa i inne. Przy każdej ze śluz ustawiono typowy dla architektury modernistycznej imperium Baty, domek dla obsługi. Część z tych obiektów zachowała się do dziś, a część została zrekonstruowana. Umożliwia to zwiedzanie urządzeń kanału i poznawanie historii dziedzictwa technicznego.
Atrakcje turystyczne.
Oprócz tradycyjnych spływów po kanale, rejsów statkami spacerowymi, a także zwiedzania zabytków techniki zlokalizowanych przy drodze wodnej, można także wypożyczać tzw. "hausboty", czyli pływające domy na dłuższe urlopy. Istnieją także oferty łączone – zawierające atrakcje dla miłośników morawskiego wina, obserwatorów ptaków, czy też miłośników zabytków kultury, oferowane przez lokalnych touroperatorów.

</doc>
<doc id="1809891" url="https://pl.wikipedia.org/wiki?curid=1809891" title="Vulpes rueppellii">
Vulpes rueppellii



</doc>
<doc id="1809897" url="https://pl.wikipedia.org/wiki?curid=1809897" title="Przygody młodego Indiany Jonesa">
Przygody młodego Indiany Jonesa

Przygody młodego Indiany Jonesa (ang. "The Adventures of Young Indiana Jones") – seria amerykańskich filmów przygodowych wyprodukowanych przez George’a Lucasa, oparta na serialu "Kroniki młodego Indiany Jonesa", często mylnie traktowanym jako alternatywny tytuł tej produkcji. Składają się na nią 22 części, 12 wydane na kasetach, reszta wyemitowana wyłącznie w telewizji. Ta numeracja posłużyła później przy tworzeniu „Wielkiej Księgi Przygód Indiany Jonesa”, na którą złożyły się 3 klasyczne epizody z Harrisonem Fordem oraz wszystkie 22 części młodego Indiany Jonesa. W latach 2007-2008 wydano na DVD wszystkie 22 części „Przygód młodego Indiany Jonesa” w formie 3 boksów podzielonych na 3 okresy z życia Indiany Jonesa – The Early Years (Wczesne lata), The War Years (Lata wojenne) oraz The Years of Change (Lata zmian).

</doc>
<doc id="1809901" url="https://pl.wikipedia.org/wiki?curid=1809901" title="Grand Prix de Tennis de Lyon 2009">
Grand Prix de Tennis de Lyon 2009

Grand Prix de Tennis de Lyon 2009 – tenisowy turniej ATP z cyklu Grand Prix de Tennis de Lyon rozgrywany w dniach 26 października–1 listopada 2009 roku w Lyonie na kortach twardych w hali o puli nagród 650 000 euro.

</doc>
<doc id="1809903" url="https://pl.wikipedia.org/wiki?curid=1809903" title="Parfait-Aimé Konstedt">
Parfait-Aimé Konstedt

Parfait-Aimé ("P.A.") Konstedt (ur. 3 maja 1972 r.) – szwajcarski kulturysta przynależny do federacji International Federation of BodyBuilders (IFBB).
Z zawodu urzędnik bankowy. Mieszka w Zurychu. Treningi siłowe rozpoczął w wieku osiemnastu lat.
Warunki fizyczne:

</doc>
<doc id="1809904" url="https://pl.wikipedia.org/wiki?curid=1809904" title="Sony Ericsson R310s">
Sony Ericsson R310s



</doc>
<doc id="1809905" url="https://pl.wikipedia.org/wiki?curid=1809905" title="Paweł Olechnowicz">
Paweł Olechnowicz

Paweł Olechnowicz (ur. 1952 w Puszczy Obalskiej na Wileńszczyźnie) – polski menedżer, w latach 2002–2016 prezes zarządu Grupy Lotos.
Życiorys.
Absolwent Wydziału Technologii i Mechanizacji Odlewnictwa Akademii Górniczo-Hutniczej w Krakowie oraz podyplomowych studiów z zakresu organizacji, ekonomiki i zarządzania przemysłem na Politechnice Gdańskiej.
W 1977 rozpoczął pracę zawodową w Zakładach Mechanicznych Zamech w Elblągu. W latach 1990–1996 był prezesem zarządu i dyrektorem generalnym ABB Zamech Ltd., a w latach 1995–1996 również obejmował stanowisko wiceprezydenta i szefa segmentu energetycznego w ABB Polska. Następnie zatrudniony w ABB Ltd. w Zurychu na stanowisku wiceprezesa na Europę Centralną i Wschodnią. W latach 1999–2000 pełnił funkcję wiceprezesa i zastępcy dyrektora generalnego w ZML Kęty. Od 2001 kierował firmą konsultingową Paweł Olechnowicz – Consulting.
12 marca 2002 objął funkcję prezesa zarządu Rafinerii Gdańskiej, później przekształconej w Grupę Lotos. 13 kwietnia 2016 został z niej odwołany, pozostając wówczas na stanowisku dyrektora generalnego, które również wcześniej zajmował.
Od 2009 do 2013 był prezesem Polskiego Forum Akademicko-Gospodarczego.
29 stycznia 2019 został zatrzymany przez funkcjonariuszy Centralnego Biura Antykorupcyjnego, przedstawiono mu zarzut wyrządzenia znacznej szkody majątkowej na szkodę Grupy Lotos (w związku z zawarciem w 2011 umowy o świadczenie usług doradczych). Paweł Olechnowicz wyraził zgodę na podawanie swoich danych i nie przyznał się do tego czynu. 31 stycznia 2019 sąd rejonowy nie uwzględnił wniosku o jego tymczasowe aresztowanie. W marcu 2021 Sąd Okręgowy w Gdańsku uznał zatrzymanie Pawła Olechnowicza za bezpodstawne i zasądził na jego rzecz zadośćuczynienie od Skarbu Państwa w wysokości 45 tysięcy złotych.
W 2011 odznaczony Krzyżem Oficerskim Orderu Odrodzenia Polski. W 2012 otrzymał Perłę Honorową Polskiej Gospodarki (w kategorii gospodarka).

</doc>
<doc id="1809907" url="https://pl.wikipedia.org/wiki?curid=1809907" title="John Keating">
John Keating

John Henry Keating (ur. 28 czerwca 1872 w Hobart, zm. 31 października 1940 w Melbourne) – australijski polityk i prawnik, w latach 1907-08 minister spraw wewnętrznych Australii.
Życiorys.
Pochodził z Tasmanii. Ukończył prawo na tamtejszym uniwersytecie, a następnie podjął praktykę adwokacką w Launceston. Zaangażował się także w działalność ruchu dążącego do utworzenia federacji kolonii brytyjskich w Australii. W 1900 bez powodzenia kandydował do tasmańskiej Izby Zgromadzenia.
Po powstaniu Związku Australijskiego w 1901 roku, uzyskał mandat w pierwszych wyborach do federalnego Senatu, gdzie zasiadł w ławach Partii Protekcjonistycznej. Dał się poznać jako zwolennik systemu koncyliacji i arbitrażu w sporach pracowników z pracodawcami, emerytur gwarantowanych przez rząd federalny oraz polityki Białej Australii. W 1905 został ministrem bez teki w drugim gabinecie Deakina. W tym okresie pilotował w imieniu rządu prace nad pierwszą federalną ustawą o prawie autorskim. Rok później został awansowany na wiceprzewodniczącego Federalnej Rady Wykonawczej. W latach 1907-08 był ministrem spraw wewnętrznych.
W późniejszych latach nadal zasiadał w parlamencie, jednak nie odgrywał już tak znaczącej roli. W 1922 utracił w wyborach swój senacki mandat i przeszedł na polityczną emeryturę. Powrócił do praktyki adwokackiej. Zmarł w Melbourne w 1940, w wieku 68 lat. Powodem zgonu była choroba wrzodowa.

</doc>
<doc id="1809908" url="https://pl.wikipedia.org/wiki?curid=1809908" title="Canada Bay">
Canada Bay

Canada Bay – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1809910" url="https://pl.wikipedia.org/wiki?curid=1809910" title="Zamachy Gwardii Ludowej na kina dla Niemców">
Zamachy Gwardii Ludowej na kina dla Niemców

Zamachy Gwardii Ludowej na kina dla Niemców – seria zamachów bombowych wykonanych w Warszawie przez Gwardię Ludową w odwecie za gigantyczną akcję łapankową na terenie Warszawy 15 stycznia 1943. 
Zamachy odbyły się wieczorem 17 stycznia 1943 – wykonano je za pomocą bomb zegarowych. Miejscem akcji były trzy kina "Tylko dla Niemców".
Bomby zegarowe.
Wszystkie trzy bomby były ukryte w walizkach. Każda składała się z:
Przed akcją należało zgnieść ampułkę z kwasem siarkowym, który powodował zapalenie chloranu potasu, z którego ogień przenosił się na lont prochowy ze spłonkami detonacyjnymi wmontowanymi w pociski i powodował ich wybuch. 

</doc>
<doc id="1809918" url="https://pl.wikipedia.org/wiki?curid=1809918" title="Chiswick (Sydney)">
Chiswick (Sydney)

Chiswick – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1809919" url="https://pl.wikipedia.org/wiki?curid=1809919" title="Vulpes velox hebes">
Vulpes velox hebes



</doc>
<doc id="1809921" url="https://pl.wikipedia.org/wiki?curid=1809921" title="Martin Boos">
Martin Boos

Martin Boos (25 grudnia 1762 – 29 sierpnia 1825) – rzymskokatolicki teolog i duszpasterz, działający głównie w Bawarii i w Austrii.
Urodził się w Huttenried w Bawarii. Po śmierci rodziców wychowywał się w rodzinie wuja w Augsburgu. Studiował na Uniwersytecie w Dillingen, a jego wykładowcami byli Sailer, Zimmer i Weber. W czasie studiów wyróżniał się pobożnością, która charakteryzowała całe jego późniejsze życie. Odbywał liczne praktyki ascetyczne i pokutne, jednak nie przyniosły mu one ukojenia ani pokoju sumienia. Dopiero w późniejszych latach, pod wpływem doświadczeń duszpasterskich i lektury Pisma św. opracował własną wersję usprawiedliwienia z wiary, bardzo bliską nauce luterańskiej. Naukę tę głosił ze sporym sukcesem w swoich parafiach, jednak wskutek silnej opozycji ze strony władz kościelnych i innych duchownych, zmuszony był opuścić Bawarię. 
W 1799 roku przeniósł się do Linz w Austrii, gdzie przyjął go biskup Gall i powierzył mu pracę duszpasterską w Leonding, później w Waldneukirchen, a w 1806 roku w Gallneukirchen. Katolicki pietyzm Boosa cieszył się tam sporą popularnością nie tylko wśród wiernych, ale także wśród katolickich księży, z którym około 50 przyjęło i głosiło jego zasady.
Jednak po roku 1812, po śmierci biskupa Galla i innych wpływowych przyjaciół, Boos był nękany i prześladowany przez opozycję w Kościele rzymskokatolickim. Zniechęcony tym powrócił do Bawarii. W 1817 roku rząd pruski powierzył mu profesurę w Düsseldorfie, a w 1819 wyznaczył mu pracę duszpasterską w Sayn niedaleko Neuwied. Zmarł w 1825 roku.
Autobiografia Boosa ukazała się w 1831 roku w Lipsku w opracowaniu Johannesa Gossnera. Jej angielski przekład wydano w Londynie w 1836 roku.

</doc>
<doc id="1809924" url="https://pl.wikipedia.org/wiki?curid=1809924" title="Psyren">
Psyren

 – manga stworzona przez Toshiaki Iwashiro. Główny bohater, Yoshina Ageha, jest uczniem szkoły średniej, który mieszka samotnie wraz ze starszą siostrą Fubuki. Oferując swoją pomoc w zamian za 10000 jenów natrafia na koleżankę z dzieciństwa, która prosi o ratunek i znika w niewyjaśnionych okolicznościach. Chcąc ją odnaleźć napotyka na Nemesis Q – tajemniczą postać, będącą rzekomo głową tajemniczej społeczności Psyren.
"Psyren" jest zakończoną serią wydawaną w magazynie "Shūkan Shōnen Jump", pierwszy jej rozdział został opublikowany 3 stycznia 2008 roku. W kwietniu 2010 roku wszystkie rozdziały zostały zebrane w 11 tomów, które zaczęły być publikowane przez japoński Shūkan Shōnen Jump.
Fabuła.
Pewnego dnia Ageha Yoshina wychodząc z domu napotyka dzwoniącą publiczną budkę telefoniczną, postanawia odebrać nie wiedząc iż może to odmienić jego życie. Po podniesieniu słuchawki nie usłyszał żadnego głosu, lecz z automatu wysunęła się karta z nadrukowanym napisem "Psyren". Nagle koleżanka z jego klasy Sakurako Amamiya znika bez śladu, Ageha słysząc miejskie legendy opowiadające o tajemniczych zniknięciach postanawia użyć karty z nadzieją iż może dzięki temu uda mu się odnaleźć koleżankę. Po odpowiedzeniu na wiele pytań, automat pyta czy student chce przenieść się do Psyrena. Następnego dnia po odebraniu telefonu zostaje wciągnięty bez ostrzeżenia do świata Psyren, zamieszkanego przez potwory nazywane Tavoo, którzy kiedyś byli ludźmi lecz zmienili się przez działania organizacji WISE. Tajemnicza postać Nemesis Q przypisuje wszystkim przeniesionym ludziom misję, które muszą wypełnić aby powrócić do swojego świata. Poprzez rosną liczbę wrogów bohaterzy szybko rozwijają swoje moce telekinetyczne, pozwalające im przeżyć w świecie pełnym niebezpieczeństw. Ageha szybko odkrywa iż Psyren to tak naprawdę Japonia w przyszłości, postanawia dowiedzieć się co doprowadziło do takiego stanu kraj kwitnącej wiśni.
Gra zostaje nadal kontynuowana przez grupkę, która postanawia trzymać się razem w tym niebezpiecznym świecie do której należą Ageha, Sakurako, Hiryū Asaga, Oboro Mochizuki oraz Kabuto Kirisaki. Zostają przeszkoleni przez byłego zawodnika Psyren - Matsuri Yagumo i dzieci z Domu Dziecka Tenju Roots. Podczas trwania gry ukazuje się Amagai Miroku przywódca organizacji WISE, która przyczyniła się do zniszczenia Japonii. Działania bohaterów powoli zaczynają zmieniać historię świata przez przeżycia Tenju Root na osi czasu Psyren.
Okazuje się, iż Mithra jedna z członków WEIS tak naprawdę od początku kontrolował Amagai Miroku. Twierdzi iż meteoryt o nazwie "Promised Tear" uczynił z niej władcę Ouroborousu, planety jedzącej meteory po czym wzywa meteor na Ziemię. Przed zniszczeniem planety przez meteor kontroler 7 Nemesis Q zabiera wszystkich do ich własnych czasów. Ageha i przyjaciela muszą powstrzymać organizację WEIS za nim wejdą w posiadanie "Promised Tear". Ageha przekazuje Miroku kartę z numerem 7, aby sam mógł się przekonać co tak naprawdę zaszło w przyszłości, po czym wspólnie pokonuję Minthre. Jednak Ageha pada ze zmęczenie na ziemię i zapada w śpiączkę, podczas której Nr.7 kontaktuje się z nim przekazując mu wieści na temat walki, podczas której Psyren, Miroku i Grana oddają swoje życie aby zniszczyć Ouroborous i Mithre. Po przebudzeniu ze śpiączki wyrusza z Sakurako, aby uwolnić kontrolera nr.7 z jego celi.

</doc>
<doc id="1809927" url="https://pl.wikipedia.org/wiki?curid=1809927" title="Siarhiej">
Siarhiej



</doc>
<doc id="1809931" url="https://pl.wikipedia.org/wiki?curid=1809931" title="Iwan Nikołow">
Iwan Nikołow

Ivan Nikolov (bułg. Иван Николов) – naturalny bułgarski kulturysta.
Urodził się i był wychowany w Sofii, wyemigrował do Stanów Zjednoczonych. Treningi siłowe rozpoczął jako nastolatek. Pracuje jako trener osobisty oraz masażysta.

</doc>
<doc id="1809934" url="https://pl.wikipedia.org/wiki?curid=1809934" title="Nieman Grodno">
Nieman Grodno



</doc>
<doc id="1809940" url="https://pl.wikipedia.org/wiki?curid=1809940" title="Wareemba">
Wareemba

Wareemba – geograficzna nazwa dzielnicy, "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1809941" url="https://pl.wikipedia.org/wiki?curid=1809941" title="Mother India">
Mother India

Mother India (hindi: भारत माता, urdu: بھارت ماتا) – bollywoodzki dramat rodzinny i społeczny z 1957 roku wyreżyserowany przez Mehboob Khana. W rolach głównych Nargis, Sunil Dutt, Rajendra Kumar i Raj Kumar. To remake wcześniejszego filmu tego samego reżysera "Aurat" (1940).
Film było nominowany do Oscara w 1958 roku - przegrał na rzecz filmu Felliniego "Noce Cabirii"
W 2005, w "Indiatimes Movies" film zaliczono do 25 najbardziej godnych uwagi filmów Bollywoodu, ("Top 25 Must See Bollywood Films").
Film jest piątym filmem zrealizowanym w koprodukcji radziecko - indyjskiej (poprzedni "Pardesi", też z Nargis)
Film miał remake w telugu ("Bangaru Talli" w 1971) i tamilskim ("Punniya Boomi"w 1978)
Fabuła.
Staruszkę Radhę (Nargis) proszą o uroczyste otwarcie nawodnienia pół. Jej pełna cierpienia twarz osoby kończącej życie przemienia się na naszych oczach w twarz młodziutkiej dziewczyny szczęśliwie poślubionej Shamu (Raaj Kumar). Widzimy jej onieśmielenie, jego zapatrzenie w nią. Cień władczej i troskliwej matki. Radość z narodzin synów: Birju i Ramu. Wkrótce jednak ich szczęśliwe życie zostanie skonfrontowane z cierpieniem. Matka Shamu wyprawiając wesele ukochanego syna zadłużyła się u lichwiarza (Kanhaiyalal) zastawiając ziemię. Procenty od długu stają się dla rodziny przekleństwem. Z ich powodu rodzina zaharowując się żyje na granicy głodu. Próbując wyrwać się z niewoli długu Radha i Shamu zaczynają oczyszczać z kamieni kawałek ugoru. W trakcie przekraczającej ich siły pracy Shamu ulega wypadkowi. Utraciwszy ręce staje się przedmiotem czułej troski synków i zaharowującej się dla rodziny żony. jednak wyszydzony przez żerującego na ich rodzinie lichwiarza nie chcąc być ciężarem dla bliskich pewnej nocy odchodzi z wioski. Zrozpaczona Radha musi pogodzić się z utratą ukochanego męża, a wkrótce i wspierającej ją teściowej. Nie poddaje się jednak, samotnie tylko z synkami wydzierając ziemi ziarno, w upokorzeniu oddając 3/4 plonów lichwiarzowi, głodując.
Mijają lata. Ramu wyrósł na pogodzonego z losem, pracowitego i cierpliwego mężczyznę (Rajendra Kumar). Młodszy syn Birju (Sunil Dutt) to człowiek buntu. Nie może się pogodzić z niewola narzucona rodzinie przez lichwiarza. Stawia się, rzuca. Gwałtowny, wybuchowy. W życiu synów Radhy pojawiają się wybrane dziewczyny. Ramu spełnia marzenia matki żeniąc się i dając matce wnuki. Zuchwały Birju zostaje odrzucony przez nauczyciela, którego wychowanica mogłaby odmienić jego życie...
Czy Birju uda się poprawić życie rodziny wyzwalając się z zależności od lichwiarza? Czy spełni się w miłości?...
Przyjęcie przez widzów.
Rekord oglądalności trzy lata potem pobił w 1960 roku film "Mughal-E-Azam".
Muzyka i piosenki.
Na podstawie źródła.

</doc>
<doc id="1809943" url="https://pl.wikipedia.org/wiki?curid=1809943" title="Petras Valiukas">
Petras Valiukas

Petras Valiukas (ur. 1948, zm. 1993) – litewski oficer milicji i policji, polityk, minister spraw wewnętrznych w latach 1991–1992.
Życiorys.
Pracę w milicji rozpoczął w 1967. Pełnił m.in. funkcje zastępcy szefa wydziału spraw wewnętrznych rejonu malackiego oraz dyrektora wydziału spraw wewnętrznych w Jeziorosach. Od 1985 kierował wydziałem spraw wewnętrznych w Mariampolu. W 1991 został dowódcą oddziału policji do zadań specjalnych „Aras”, a następnie naczelnikiem policji w Kownie.
19 listopada 1991 został powołany na stanowisko ministra spraw wewnętrznych w rządzie Gediminasa Vagnoriusa. Funkcję tę pełnił do grudnia 1992, zachowując stanowisko również w gabinecie Aleksandrasa Abišali.

</doc>
<doc id="1809945" url="https://pl.wikipedia.org/wiki?curid=1809945" title="Leki normotymiczne">
Leki normotymiczne

Leki normotymiczne, leki normalizujące zaburzenia nastroju, leki stabilizujące zaburzenia nastroju – grupa leków stosowanych w chorobie afektywnej dwubiegunowej.
Leki normotymiczne stosowane są w terapii choroby afektywnej dwubiegunowej. Mają za zadanie wpływać na objawy występujące w epizodzie manii bądź depresji oraz zapobiegać nawrotom tych epizodów, zarazem nie pogarszając stanu chorego. To ostatnie kryterium dodano, by wykluczyć klasyczne leki przeciwpsychotyczne, cechujące się działaniem depresjogennym, jak również leki przeciwdepresyjne, mogące spowodować wystąpienie epizodu maniakalnego.
Leki normotymiczne dzieli się na dwie generacje: 
Lit.
Wprowadzenie do farmakoterapii soli litu (np. węglan litu lub octan litu) uważane bywa za początek współczesnej psychofarmakologii. Stosowane są od lat 50. XX wieku w leczeniu epizodów maniakalnych, później raczej w terapii epizodów hipomaniakalnych, od lat 60. również w profilaktyce nawrotów epizodów afektywnych. Później odkryto również ich działanie przeciwdepresyjne, jednak używa się ich raczej w potencjalizacji działania leków przeciwdepresyjnych. Ponadto leki te mają działanie immunomodulujące, przeciwwirusowe i neuroprotekcyjne.
W ChAD działa szczególnie w klasycznej jej postaci, z pełnymi remisjami i umiarkowaną częstością nawrotów. Wymaga oznaczania stężenia litu we krwi. Może dawać działania niepożądane w postaci poliurii, polidypsji, zaburzeń żołądkowo-jelitowych, drżenia rąk, zaburzenia funkcji tarczycy, może zaostrzać dermatozy (łuszczyca, trądzik), drżenie i osłabienie mięśni.
Kwas walproinowy i pochodne.
Jako lek stosowano w przeszłości najczęściej amid kwasu walproinowego (walpromid), obecnie zaś najczęściej równomolową mieszaninę kwasu i jego soli sodowej; stosowany jest także walproinian magnezu. Należy do leków przeciwpadaczkowych, działa prawdopodobnie przez wpływ na kanały jonowe.
Walproinian stosuje się w manii, stanach mieszanych (w tym wypadku jest skuteczniejszy od litu) i w profilaktyce nawrotów (tutaj również jest skuteczniejszy od litu).
Lek wymaga kontrolowania jego stężenia we krwi. Działania niepożądane to przyrost masy ciała, uszkodzenie wątroby, wypadanie włosów, drżenia, ataksja, wymioty, obrzęki, trombocytopenia.
Karbamazepina.
Karbamazepina zalicza się do leków przeciwpadaczkowych z grupy pochodnych iminostilbenu. Mechanizm takiego jej działania wiąże się z wpływem na kanały sodowe i został lepiej poznany od jej wpływu na nastrój.
Lek ten wykazuje skuteczność w epizodzie maniakalnym i w profilaktyce. W chorobie afektywnej dwubiegunowej o przebiegu atypowym karbamazepina sprawdza się lepiej od litu.
Stężenie karbamazepiny należy monitorować. Związek ten powodować może zawroty głowy, nudności, ataksję, oczopląs, leukopenię, zaburzenia żołądkowo-jelitowe, senność, ból głowy, zaburzenia świadomości, anemię, żółtaczkę zastoinową, hiponatremię, łysienie, obrzęki, powiększenie węzłów, rzadziej agranulocytozę czy zespół Stevensa-Johnsona. Z uwagi na indukowanie enzymów wątrobowych karbamazepina znana jest z licznych interakcji z innymi lekami.
Pochodną karbamazepiny jest okskarbazepina, zawierająca dodatkowy atom tlenu przy 10. atomie węgla. Uniemożliwia to powstawanie epoksydu, odgrywającego istotną rolę w indukcji enzymów wątrobowych.
Lamotrygina.
Lamotrygina, podobnie jak walproinian i karbamazepina, zalicza się do leków przeciwpadaczkowych. Jest pochodną fenylotriazyny. Działa głównie na kanały sodowe. Wprowadzona do farmakoterapii padaczki została w ostatniej dekadzie XX wieku, podczas gdy na przełomie tysiącleci odkryto, że ma również działanie normotymiczne. Jest skuteczniejsza w terapii epizodów depresyjnych, niż maniakalnych, lepiej też im zapobiega, niż lit. Dobrze sprawdza się w przypadku częstej zmiany faz, towarzyszących nadużywania substancji psychoaktywnych, zaburzeń lękowych czy też obciążań rodzinnych zaburzeniami afektywnymi bądź lękowymi.
Najważniejszym działaniem niepożądanym są ciężkie wysypki skórne, w celu zapobieżenia którym lek dawkuje się bardzo wolno. Inne objawy niepożądanie obejmują zaburzenia widzenia, zawroty głowy, ataksję, gorączkę, zaburzenia żołądkowo-jelitowe.

</doc>
<doc id="1809946" url="https://pl.wikipedia.org/wiki?curid=1809946" title="Ivan Nikolov">
Ivan Nikolov



</doc>
<doc id="1809947" url="https://pl.wikipedia.org/wiki?curid=1809947" title="Wojciech Morski">
Wojciech Morski

Wojciech Morski herbu Topór, (zm. w 1787) – polityk, senator, poseł na Sejm, kasztelan sanocki w 1779 roku.
Pochodził ze starej rodziny Morskich herbu Topór z terenów Małopolski. Jego rodzina otrzymała w 1784 r. tytuł hrabiowski austriacki. Z tej rodziny było dwóch kasztelanów w latach 1752 — 1796. W 1787 Wojciech Morski został kasztelanem sanockim.

</doc>
<doc id="1809950" url="https://pl.wikipedia.org/wiki?curid=1809950" title="Komturzy ziemi chełmińskiej">
Komturzy ziemi chełmińskiej

Jest to chronologiczna lista komturów zakonu krzyżackiego sprawujących władzę w ziemi chełmińskiej od powstania komturstwa do roku 1334:
Komturzy ziemi chełmińskiej:
Komturzy chełmińscy mieli swoją siedzibę na zamku w Lipienku.

</doc>
<doc id="1809951" url="https://pl.wikipedia.org/wiki?curid=1809951" title="Misano World Circuit Marco Simoncelli">
Misano World Circuit Marco Simoncelli

Misano World Circuit Marco Simoncelli – tor wyścigowy położony w miasteczku Misano Adriatico we Włoszech. Rekord w szybkości pokonania toru należy do Caseya Stonera.
3 listopada 2011 roku tor zyskał imię tragicznie zmarłego Marco Simoncelliego, który zginął 23 października podczas Grand Prix Malezji na torze Sepang International Circuit.

</doc>
<doc id="1809954" url="https://pl.wikipedia.org/wiki?curid=1809954" title="Nenad Stojković">
Nenad Stojković

Nenad Stojković (srb. Ненад Стојковић, ur. 26 maja 1956 we wsi Široko koło Prizrenu) – piłkarz serbski grający na pozycji obrońcy.
Kariera klubowa.
Karierę piłkarską Stojković rozpoczął w klubie FK Partizan. W sezonie 1974/1975 zadebiutował w jego barwach w pierwszej lidze jugosłowiańskiej, a swój pierwszy sukces z tym klubem osiągnął w 1976 roku, gdy wywalczył mistrzostwo Jugosławii. Od 1976 roku był podstawowym zawodnikiem Partizana. W 1978 roku po raz drugi został mistrzem kraju, a w 1983 roku sięgnął po swój trzeci tytuł mistrzowski. Od 1974 do 1984 roku rozegrał w barwach Partizana 245 meczów ligowych i zdobył 8 goli.
Latem 1984 roku Stojković przeszedł do francuskiego AS Monaco. W 1985 roku zajął z Monaco 3. miejsce w pierwszej lidze Francji i wystąpił w wygranym 1:0 finale Pucharu Francji z Paris Saint-Germain. W tym samym roku zdobył z Monaco Superpuchar Francji.
W 1986 roku Stojković odszedł z Monaco do Montpellier HSC. W 1987 roku wywalczył z Montpellier awans z drugiej ligi do pierwszej. W 1988 roku Montpellier jako beniaminek zajął 3. miejsce w Division 1. Po sezonie Serb odszedł do drugoligowego FC Mulhouse, z którym awansował do Division 1. W sezonie 1989/1990 zajął z Mulhouse ostatnie miejsce i spadł do Division 2. Następnie odszedł do AS Nancy, gdzie grał przez rok. W 1991 roku został piłkarzem drugoligowego Amiens SC, a w 1992 roku zakończył karierę piłkarską.
Kariera reprezentacyjna.
W reprezentacji Jugosławii Stojković zadebiutował 26 czerwca 1977 roku w zremisowanym 0:0 towarzyskim meczu z Brazylią. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii. Tam był podstawowym zawodnikiem Jugosławii i zagrał w trzech meczach: z Irlandią Północną (0:0), z Hiszpanią (1:2) i z Hondurasem (1:0). Z kolei w 1984 roku wystąpił na Euro 84. Tam także wystąpił w trzech spotkaniach: z Belgią (0:2), z Danią (0:5) i z Francją (2:3). Od 1979 do 1983 roku rozegrał w kadrze narodowej 32 mecze i strzelił jednego gola.

</doc>
<doc id="1809957" url="https://pl.wikipedia.org/wiki?curid=1809957" title="Ryszard Mirowski">
Ryszard Mirowski

Ryszard Mirowski (ur. 1943 w Radomiu) – polski plastyk i konserwator dzieł sztuki.
Życiorys.
Studia w Uniwersytecie Mikołaja Kopernika w Toruniu. Wydział Sztuk Pięknych, Instytut Zabytkoznawstwa i Konserwatorstwa. Dyplom - 1972 r. Zajmuje się konserwacją dzieł sztuki, obiektów zabytkowych i detali architektonicznych wykonanych z kamienia oraz medalierstwa.
Praca zawodowa w PP Pracownie Konserwacji Zabytków w Toruniu - Laboratorium Naukowo-Badawcze Konserwacji Kamienia. Rzeczoznawca Ogólnopolskiej Rady Konserwatorów Dzieł Sztuki Związku Polskich Artystów Plastyków oraz Ministra Kultury i Sztuki w specjalności: konserwacja rzeźby kamiennej i elementów architektonicznych w latach 1993–2004.
Od 1992 jest pracownikiem Instytutu Zabytkoznawstwa i Konserwatorstwa UMK w Toruniu w Zakładzie Technologii i Technik Malarskich.

</doc>
<doc id="1809959" url="https://pl.wikipedia.org/wiki?curid=1809959" title="Obrona drukarni „Szaniec”">
Obrona drukarni „Szaniec”

Obrona drukarni "Szańca" – przeprowadzona 17 czerwca 1942 roku obrona należącej do ruchu oporu drukarni pisma „Szaniec“. 
17 czerwca 1942 r. drukarnia Narodowych Sił Zbrojnych znajdująca się w Warszawie przy ulicy Przemysłowej 28/32 została otoczona przez oddział niemieckiej policji, SS oraz policję granatową. Zaskoczeni przy pracy trzej drukarze padli w trakcie walki od kul przeciwnika. Pozostałych pięciu członków ruchu oporu zostało pojmanych i przewiezionych do siedziby Gestapo przy al. Szucha 25. 
Poległych upamiętnia tablica odsłonięta w 2000

</doc>
<doc id="1809963" url="https://pl.wikipedia.org/wiki?curid=1809963" title="Plan Bakera">
Plan Bakera

Plan Bakera – plan przeciwdziałania trwającemu od 1982 roku kryzysowi związanemu z ogromnym zadłużeniem państw rozwijających się, przedstawiony przez sekretarza skarbu USA Jamesa Bakera 8 października 1985 roku na spotkaniu Międzynarodowego Funduszu Walutowego i Banku Światowego w Seulu. Plan zakładał zwiększenie finansowania dla 15 najbardziej zadłużonych państw przez instytucje międzynarodowe oraz banki komercyjne państw uprzemysłowionych – Bank Światowy i Międzyamerykański Bank Rozwoju (IADB) miały wyasygnować 9 miliardów dolarów, a banki prywatne – 20 miliardów dolarów w ciągu 3 lat. W zamian zadłużone państwa miały kontynuować procesy reform gospodarczych w duchu wolnorynkowym: prywatyzację, deregulację gospodarki, usuwanie barier dla handlu i inwestycji, promocję oszczędności wewnętrznych.
Zasadniczym problemem planu Bakera był brak gwarancji dla kredytów prywatnych i wynikająca z tego niechęć banków komercyjnych do udzielania pożyczek najbiedniejszym dłużnikom. Kolejnym amerykańskim planem walki z kryzysem zadłużeniowym był plan Brady’ego.

</doc>
<doc id="1809964" url="https://pl.wikipedia.org/wiki?curid=1809964" title="Rolls-Royce Camargue">
Rolls-Royce Camargue

Rolls-Royce Camargue – samochód osobowy klasy luksusowej produkowany pod brytyjską marką Rolls-Royce w latach 1975 – 1986.
Historia i opis modelu.
Oficjalna premiera odbyła się w marcu 1975 roku podczas targów motoryzacyjnych Geneva Motor Show w Szwajcarii. Model Camargue powstał jako wspólna inicjatywa Rolls-Royce'a, producenta nadwozi Mulliner i włoskiego studia projektowego Pininfarina. Nadzorującym stylizację samochodu był włoski projektant Paolo Martin. Samochód otrzymał charakterystyczną, kanciastą sylwetkę, z masywnym przodem zdominowanym kanciastą atrapą chłodnicy i opadającą linią nadwozia. Producent chciał wyraźnie odróżnić Camargue od innych modeli w ofercie, odchodząc jego stylizacją od bardziej klasycznego i krągłego wzornictwa, wzbudzając jednakże duże kontrowersje m.in. w ówczesnych publikacjach w mediach motoryzacyjnych. Pininfarina opracowała projekt Camargue równolegle ze zleceniami dla dwóch innych producentów, stąd samochód przejawia wspólne cechy stylistyczne z przedstawionym wówczas Fiat 130 Coupe i Ferrari 365 GT4 2+2.
Poza kwestią stylistyczną, samochód był technologicznie ściśle powiązany z regularnymi modelami oferowanymi wówczas przez Bentleya i Rolls-Royce'a - opierając się na płycie podłogowej limuzyn Rolls-Royce Silver Shadow i Bentley T1. Do napędu użyto silnika V8 o pojemności 6,75 litra. Moc przenoszona była na koła tylne poprzez 3-biegową automatyczną skrzynię biegów. Camargue nie był samochodem skoncentrowanym na sportowych osiągach, lecz komforcie jazdy, rozpędzając się maksymalnie do 190 km/h. Jednostka napędowa rozwijała moc 220 KM, co neutralizowała jednak wysoka masa całkowita przekraczająca wartość 2300 kilogramów.
Sprzedaż.
Rolls-Royce Camargue produkowany był w brytyjskich zakładach w Crewe przez 11 lat, między 1975 a 1986 rokiem. Był to samochód małoseryjny wytwarzany ręcznie, łącznie powstając w liczbie 530 sztuk. Camargue był jednym z najdroższych wówczas przedawanych samochodów na rynku, w Stanach Zjednoczonych kosztując 148 tysięcy dolarów za podstawowy egzemplarz.

</doc>
<doc id="1809968" url="https://pl.wikipedia.org/wiki?curid=1809968" title="Doktor">
Doktor



</doc>
<doc id="1809969" url="https://pl.wikipedia.org/wiki?curid=1809969" title="Zamach na kasyno przy alei Szucha">
Zamach na kasyno przy alei Szucha

Zamach na kasyno przy alei Szucha – akcja Polskich Socjalistów przeprowadzona 19 maja 1942 w okupowanej Warszawie. Była skierowana przeciwko środowiskom kolaborującym z Niemcami.
Zamach przeprowadzili szef Wydziału Sabotażu Polskich Socjalistów Tadeusz Koral "Krzysztof" oraz Halina Karin-Dębnicka.
Opis.
Znajdujące się w dzielnicy policyjnej dawne oficerskie kasyno garnizonowe przy alei J.Ch. Szucha 29 było lokalem przeznaczonym dla Polaków, ale prowadzonym przez Niemców od października 1940 roku. Celem zamachu było ukaranie przedstawicieli środowisk kolaborujących z Niemcami.
Dnia 19 maja 1942 roku wykonawcy zamachu dostali się legalnie na teren kasyna. Usiedli przy stoliku i zamówili kolację. W tym czasie umieścili bombę (ukrytą w damskiej torebce) za kotarą i opuścili lokal. Bomba wybuchła, raniąc kilku klientów kasyna.
Akcję upamiętniono w latach 50. tablicą umieszczoną na budynku kasyna. Został on zburzony w 1968 w związku z budową Trasy Łazienkowskiej. W jego miejscu w 1974 ustawiono kamień pamiątkowy.

</doc>
<doc id="1809974" url="https://pl.wikipedia.org/wiki?curid=1809974" title="Sędziwoj z Czechła">
Sędziwoj z Czechła

Sędziwoj z Czechła znany też jako: "Czechel, Sandek, Sandko, (Sandco Budconis sancti Georgii Gneznensis Diocesis Prepositus?), Sędziwój, Butconis de Czechel", (ur. ok. 1410 w Czechle, zm. 1476) – polski humanista, historiograf, kanonik, jeden z informatorów Jana Długosza.
Życiorys.
Pochodził z Czechła w Wielkopolsce, był synem Budkona. Od 1423 roku studiował na Akademii Krakowskiej, gdzie w 1428 został magistrem nauk wyzwolonych, a następnie wykładowcą. W latach 1432-1441 przebywał jako kanonik w Gnieźnie, gdzie prowadził ożywioną działalność polityczną i kościelną. W 1438 uczestniczył w soborze w Ferrarze. Przynajmniej przez 4 lata (1441-1444) studiował teologię w Paryżu, odwiedzał także Troyes i Tours. Uzyskawszy bakalaureat teologii wykładał ten przedmiot w kolegium nawarskim. Do kraju wrócił po roku 1445 i został wikariuszem arcybiskupstwa gnieźnieńskiego. Poza wiedzą teologiczną posiadał znajomość dzieł klasycznych i humanistycznych oraz zamiłowania historyczne. Jako duchowny odznaczał się wysoką etyką, był zdecydowanym koncyliarystą (w drodze do Paryża, wiosną 1441, zawitał do Bazylei). Był zwolennikiem politycznej niezależności Kościoła: kilkakrotnie (1450, 1453, 1460-1463) występował przeciw poczynaniom króla Kazimierza Jagiellończyka. Jednocześnie bronił interesów Polski i króla przeciw Zakonowi Krzyżackiemu na sejmie w Brześciu (1463) przed legatem Hieronimem. Twierdził, iż Krzyżacy "nigdy prawem ziem pruskich nie byli posiedzicielami, ale najeźdźcami i przywłaszczycielami". W roku 1458 wstąpił do zakonu kanoników regularnych i osiadł w klasztorze w Kłodawie, gdzie poświęcił się także pracy literackiej. Czasami miewał jeszcze w Akademii Krakowskiej wykłady poświęcone życiu zakonnemu. Przyjaźnił się i współpracował z Janem Długoszem.
Twórczość.
Liczne materiały historiograficzne zebrał w "Kodeksie Sędziwoja" (obecnie w Bibliotece Czartoryskich w Krakowie).

</doc>
<doc id="1809980" url="https://pl.wikipedia.org/wiki?curid=1809980" title="Frank Major">
Frank Major

Frank Major (ur. 3 października 1970 w Budapeszcie) – węgierski aktor i reżyser filmów pornograficznych, także kulturysta i osobisty trener. 
Życiorys.
Urodził się w Budapeszcie. W 1998, w wieku 28 lat trafił do branży pornograficznej i wziął udział w produkcjach Private - "Private Triple X Files 11: Jennifer", "Private Triple X Files 12: Eat Up" i "Private Gold 33: Cuntry Club". Wkrótce Rocco Siffredi zaangażował go do sceny gang bang w "True Anal Stories 4" (1999). Potem pojawił się w produkcjach Christopha Clarka: "Euro Angels 15: Can Openers" (1999), "Euro Angels 16: Filling in the Void" (1999) i "Euro Angels 17: Behind in Their Work" (1999) oraz w serii filmów Hustler w reżyserii Pierre’a Woodmana: "Superfuckers 2" (2000), "Superfuckers 15" (2002) i "Superfuckers 19" (2002).
Występował pod pseudonimami: Ferenc Gabor, Ferenc Major, Ferenz, Franco Terenzi, Frank M, Frank M., Frank Mayer, Frank Mayor, Frank Meyer, Krank Major, Mark Harris i Rocc Kazzon. Długość jego penisa podczas erekcji wynosiła 23 cm. 
Brał też udział w produkcjach gonzo, w tym "Assman 28" (2005) w reżyserii Raula Cristiana, a także filmach Vidéo Marc Dorcel (VMD), w tym "Russian Institute: Lesson 7" (2006), "Russian Institute: Lesson 9 Special Camping" (2006), "Oksana: Pornochic 10" (2006), "Suzie: Pornochic 13" (2006), "Russian Institute: Lesson 17: Sex Lesson" (2007), "Secrétaires prêtes à tout" (2012), "Russian Institute: Lesson 18: the Headmistress" (2012) czy "Russian Institute: La Directrice" (2013).
Od 2005 roku zaczął też reżyserować, m.in.: "Thassit! 3" (2005), "Anal Empire 1" (2005), "PerverCity" (2007), "Anal Bandits" (2007), "PerverCity 2" (2008), "Private Blockbusters 2: DownWard Spiral" (2008), "Analogical" (2008) czy "Private Lesbian 10: Taste My Lips" (2009).

</doc>
<doc id="1809981" url="https://pl.wikipedia.org/wiki?curid=1809981" title="Propeleda carpenteri">
Propeleda carpenteri

Propeleda carpenteri – gatunek małża morskiego należącego do podgromady pierwoskrzelnych.
Muszla wielkości mniejszej niż 0,6 cm, kształtu wydłużonego, zwykle dwukrotnie dłuższa niż szersza. Jeden koniec owalny drugi szpiczasty. Kolor muszli szaro-zielony. 
Siedliskiem jest piaszczysty muł umiarkowanie głębokich wód. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej, na terenie USA w rejonie Północnej Karoliny. Spotykany również na Karaibach

</doc>
<doc id="1809983" url="https://pl.wikipedia.org/wiki?curid=1809983" title="Łyżwiarstwo figurowe na Zimowych Igrzyskach Olimpijskich 1968">
Łyżwiarstwo figurowe na Zimowych Igrzyskach Olimpijskich 1968

Łyżwiarstwo figurowe na Zimowych Igrzyskach Olimpijskich 1968 – zawody w łyżwiarstwie figurowym podczas igrzysk olimpijskich w Grenoble, we Francji. Konkurencje rozegrano w dniach 8–16 lutego 1968. Zawody odbyły się w trzech konkurencjach: solistów i solistek, par sportowych.

</doc>
<doc id="1809984" url="https://pl.wikipedia.org/wiki?curid=1809984" title="Gwiazda pulsująca">
Gwiazda pulsująca



</doc>
<doc id="1809986" url="https://pl.wikipedia.org/wiki?curid=1809986" title="Obserwatorium Harvarda">
Obserwatorium Harvarda



</doc>
<doc id="1809988" url="https://pl.wikipedia.org/wiki?curid=1809988" title="Wysadzenie pociągu w Piasecznie (1943)">
Wysadzenie pociągu w Piasecznie (1943)

Wysadzenie pociągu w Piasecznie 27/28 września 1943 – akcja Armii Krajowej, przeprowadzona 28 września 1943 roku i mająca na celu wysadzenie pociągu towarowego oraz zdobycie przewożonej nim broni. Akcję wykonał Oddział Dyspozycyjny z grupy "Andrzeja" Kedywu Okręgu Warszawskiego w liczbie 27 żołnierzy.
Przebieg akcji.
Około godziny 0.10 28 września 1943 między stacjami Piaseczno i Zalesie Górne zatrzymano przez wysadzenie torów pociąg towarowy załadowany samochodami ciężarowymi. Trzy pierwsze wagony spadły do rowu, w lokomotywie pękł zbiornik pary. Podpalono przewożone samochody, ale ze względu na padający deszcz pożar nie rozszerzył się. Spłonęło tylko 10 pojazdów.

</doc>
<doc id="1809989" url="https://pl.wikipedia.org/wiki?curid=1809989" title="Strathfield">
Strathfield

Strathfield – geograficzna nazwa dzielnicy "(przedmieścia)", położona na terenie samorządów lokalnych; City of Canada Bay, Burwood i Strathfield, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1809994" url="https://pl.wikipedia.org/wiki?curid=1809994" title="Mechanik (ujednoznacznienie)">
Mechanik (ujednoznacznienie)



</doc>
<doc id="1809996" url="https://pl.wikipedia.org/wiki?curid=1809996" title="Gulfstream Aerospace">
Gulfstream Aerospace

Gulfstream Aerospace – amerykańska wytwórnia lotnicza, z siedzibą w Savannah, w stanie Georgia. Początkowo (od 1957 roku) Gulfstream był marką przedsiębiorstwa Grumman Aircraft Engineering Corporation, pod którą sprzedawane były samoloty cywilne. W 1978 roku Gulfstream został sprzedany i stał się samodzielnym przedsiębiorstwem. Od 2001 Gulfstream jest częścią koncernu General Dynamics. Większość produkowanych samolotów to odrzutowe cywilne samoloty dyspozycyjne.
Historia.
Geneza.
W połowie lat 50. XX wieku w wytwórni Grumman Aircraft Engineering Co., znanej przede wszystkim z budowy samolotów pokładowych przeznaczonych dla United States Navy, zaprojektowano pierwszy na świecie samolot dyspozycyjny, przeznaczony do przewozu prezesów i członków zarządów wielkich korporacji. Dzięki takiemu rozwiązaniu, mogły one w komfortowych warunkach podróży, wypoczynku i pracy na pokładzie samolotu podróżować pomiędzy oddziałami swoich firm, rozrzuconymi po całym kontynencie, niezależnie od połączeń rejsowych samolotów. Maszyna otrzymała oznaczenie G-159 Gulfstream I i była napędzana dwoma silnikami turbośmigłowymi. Na pokładzie mogło pomieścić się od 12 do 14 pasażerów w zależności od konfiguracji wnętrza. Gulfstream I był pierwszym samolotem, który zapoczątkował typ samolotów biznesowych ("business aircraft"). Oblatano go 14 sierpnia 1958 roku i data uważana jest za początek marki Gulfstream. Sukces komercyjny maszyny, wyprodukowano 200 egzemplarzy, skłonił producenta do budowy następcy. 2 października 1966 roku w powietrze do swojego pierwszego lotu wzniósł się G-1159 Gulfstream II. Tym razem, po raz pierwszy do napędu tej klasy samolotu wybrano silniki turboodrzutowe. Zamontowano je po bokach tylnej części kadłuba, taki umiejscowienie silników stało się cechą charakterystyczną Gulfstreamów. Maszyn była równie zdolna, jako pierwsza, do wykonania przelotu transatlantyckiego bez międzylądowania. Pierwszy taki przelot odbył się 4 maja 1968 roku.
W 1969 roku doszło do zmian w strukturze zarządzania i produkcji Grummanna, utworzono Grumman Aerospace Corporation jako holding przedsiębiorstw zajmujących się różnymi aspektami działalności Grummanna. Za produkcję samolotów odpowiadał Grumman Aerospace Corporation. 1 stycznia 1973 sfinalizowano transakcję nabycia 80% akcji firmy American Aviation Corporation, zajmującej się produkcją niewielkich, kilkumiejscowych samolotów. Efektem zakupu była zmiana nazwy firmy, która od tej pory brzmiała Grumman American Aviation Corporation i to ona stała się odpowiedzialna za produkcję maszyn typu Gulfstream.
Narodziny firmy.
Lata 70. ubiegłego wieku przyniosły kryzys naftowy, którego negatywne skutki w dużym stopniu odczuła cała branża lotnicza. Sprzedaż maszyn Gulfstream gwałtownie spadła. W zaistniałej sytuacji Grumman postanowił pozbyć się swoich udziałów w produkcji samolotów cywilnych a skupić się na produkcji na potrzeby wojska. Wystawiono na sprzedaż udziały w Grumman American Aviation Corporation, których nabywcą, 1 września 1978 roku został Allen Eugene Paulson, właściciel firmy American Jet Industries zajmującej się między innymi konwersją maszyn tłokowych na turbośmigłowe. W 1979 roku Paulson zdołał odkupić pozostałe 20% udziałów od drobniejszych posiadaczy stając się tym samym jedynym właścicielem Grumman American Aviation Corporation. W tym samym roku nazwa firmy została zmieniona na Gulfstream American Corporation a Paulson został jej dyrektorem generalnym i prezesem zarządu.
Na własny rachunek.
Jedną z pierwszych decyzji Paulsona było szybkie uruchomienie i sprzedaż nowego modelu, opracowanego jeszcze w Grummanie, G-1159A Gulfstream III. W samolocie zastosowano te same silniki co w wersji Gulfstream II, ale dzięki nowym skrzydłom z wingletami udało się zmniejszyć zużycie paliwa i poprawić osiągi samolotu. Maszynę oblatano 2 grudnia 1979 roku i wyprodukowano 202 egzemplarze Gulfstream III. Obok sztandarowego produktu, jakim były samoloty dyspozycyjne nowa firma eksperymentowała z innymi typami. Jednym z nich był samolot GAC-159C Gulfstream I Commuter. Samolot komunikacji regionalnej zdolny do przewozu 38 pasażerów, oparty na płatowcu Gulfstream I z przedłużonym kadłubem, który jednak nie zdołał zainteresować linii lotniczych i cały projekt zakończył się na przebudowie jedynie pięciu Gulfstreamów I. W maju 1980 roku firma nabyła od Schweizer Aircraft Corporation prawa do produkcji samolotów rolniczych Grumman G-164 Ag-Cat i Turbo Ag Cat, ale już niecały rok później, w styczniu 1981 roku odsprzedano je z powrotem do Schweizer Aircraft Corporation. W dawnej firmie Paulsona American Jet Industries nazwanej teraz Gulfstream American Corporation of California opracowywano trzy inne projekty. Wielozadaniowy Gulfstream American Hustler zdolny do przewozu od czterech do pięciu pasażerów, szkolno-treningowy Gulfstream Peregrine 600 z napędem odrzutowym (i jego dyspozycyjną wersją) oraz maszyną z napędem turbośmigłowym i odrzutowym w tym samym płatowcu (silnik turbośmigłowy miał być umieszczony w nosie a odrzutowy na końcu kadłuba). Dzięki wykupieniu w 1981 roku praw do produkcji, rozpoczęto również montaż samolotów rodziny Aero Commander 500. W 1982 roku firma zmieniła nazwę na Gulfstream Aerospace Corporation. W połowie lat 80. sprzedaż maszyn firmy spadła. Było to na tyle niekorzystne zjawisko, iż wytwórnia została zmuszona do dokapitalizowania poprzez sprzedaż akcji, dzięki ich zakupowi, głównym udziałowcem został koncern motoryzacyjny Chrysler Corporation. Pomimo zmiany właściciela, Paulsona pozostał na swoim stanowisku. W 1985 roku zakończono sprzedaż maszyn Aero Commander, porzucono również projekty Peregrine i Hustler zamykając tym samym Gulfstream American Corporation of California a skupiono się na wdrożeniu do produkcji i sprzedaży nowego samolotu G-1159C Gulfstream IV. Oddział firmy odpowiedzialny za produkcję Commanderów, Gulfstream American Corporation, Commander Division został przekształcony w Gulfstream Aerospace Corporation, Oklahoma Operation, a jeszcze później w Gulfstream Aerospace Technologies, firmę zajmującą się produkcją podzespołów i części do maszyn Gulfstream. Oblatany 19 września 1985 roku Gulfstream IV okazał się dużym sukcesem komercyjnym. Sprzedano ponad pół tysiąca maszyn różnych wersji użytkownikom cywilnym oraz wojskowym. Jednak pomimo tego sukcesu, wyniki finansowe całej wytwórni nie napawały właściciela, koncernu Chrysler optymizmem. Dlatego też motoryzacyjny gigant podjął decyzję o odsprzedaniu swoich udziałów w 1989 roku. Udziały wykupił ponownie Allen Paulson. Potrzebną sumę wyłożył on sam do spółki z funduszem Forstmann Little &amp; Company, specjalizującym się w tzw. wykupach lewarowanych. Transakcja została sfinalizowana 19 marca 1990 roku i firma ponownie uzyskała niezależność. Paulson zachował stanowisko dyrektora generalnego i przewodniczącego rady nadzorczej, ale dyrektorem wykonawczym został William Cleland Lowe, który doświadczenie zawodowe zdobywał w firmach Xerox i IBM.
Po upadku Związku Radzieckiego otworzyła się możliwość nawiązania współpracy z tamtejszymi biurami konstrukcyjnymi i producentami. Skorzystała z tego firma Gulfstream, która wspólnie z Suchojem rozpoczęła program budowy naddźwiękowego samoloty dyspozycyjnego (SuperSonic Business Jet – SSBJ). Wstępną umowę o współpracy nad projektem samolotu, który otrzymał oznaczenie Suchoi-Gulfstream S-21, podpisano 15 czerwca 1989 roku w trakcie trwania Międzynarodowego Salonu Lotniczego w Paryżu. Rosyjskie biuro miało odpowiadać za konstrukcje płatowca, w gestii amerykańskiej wytwórni pozostała awionika samolotu, wyposażenie kabiny i odpowiedzialność za całą sferę marketingową związaną z promocją i sprzedażą gotowej maszyny. Projekt nie doczekał się realizacji, w 1992 roku Gulfstream wycofał się z niego a Suchoj nie był w stanie samodzielnie kontynuować prac.
Początek lat 90. nie był dla Gulfstreama udany. Nie dosyć, że na kontynencie północnoamerykańskim pojawił się znaczący konkurent w segmencie samolotów dyspozycyjnych, jakim był Bombardier Aerospace to również wyniki finansowe firmy nie napawały optymizmem. W 1992 roku firma zanotowała straty wielkości 275 mln dolarów i zmuszona była zredukować zatrudnienie o 16%. Sytuacja nie pozostała bez wpływu na stanowiska kierownicze producenta. Allen Paulson zrezygnował ze swoich funkcji i przeszedł na emeryturę, odsprzedając funduszowi Forstmann Little &amp; Company swoje udziały. W kwietniu 1993 roku, nowym prezesem zarządu i dyrektorem wykonawczym został Fred A. Breidenbach, zaś William Lowe objął stanowisko dyrektora generalnego i przewodniczącego rady nadzorczej. Nie na długo jednak. W listopadzie tego samego roku Lowe zrezygnował ze swoich funkcji i zastąpił go Theodore Joseph „Ted” Forstmann.
Lekarstwem mającym uzdrowić finanse firmy był nowy samolot Gulfstream V, który do swojego dziewiczego lotu wzbił się 28 listopada 1995 roku. Pod wieloma względami była to pionierska maszyna dla wytwórni. Był to pierwszy projekt, dla którego 25 lutego 1995 roku uruchomiono pierwsze w historii firmy zintegrowane stanowisko badawcze (Integration Test Facility). Składało się ono z makiety kokpitu maszyny, która podłączona do komputera pozwalała symulować zachowanie i działanie systemów maszyny i jej awioniki. W przyszłości tego typu stanowiska badawcze stały się standardem w procesie projektowania nowych samolotów przez wytwórnie. Gulfstream V był również największym i najdroższym samolotem wytwórni. To w nim po raz pierwszy kapitan maszyny miał do dyspozycji wyświetlacz przezierny prezentujący informacje o parametrach lotu na specjalnej szybie bez zasłaniania widoku na wprost. Kokpit był w pełni skomputeryzowany a układ nawigacyjny oparto o satelitarny system Global Positioning System. Maszyna dysponowała imponującym zasięgiem rzędu 12 000 km i mogła zabrać na pokład 14 pasażerów. Do 2003 roku wybudowano 193 egzemplarze, zarówno dla użytkowników cywilnych, jak i wojskowych. W uznaniu innowacyjności zastosowanych w samolocie rozwiązań technologicznych, amerykańska organizacja National Aeronautic Association przyznała w maju 1997 roku zespołowi konstruktorów Gulfstreama V nagrodę Colliera (Collier Trophy).
Druga połowa lat 90. XX wieku to również rozbudowa przez Gulfstream usług dla klientów nie związanych tylko i wyłącznie z samą sprzedażą samolotów. W 1995 roku, we współpracy z firmą Executive Jet Inc. rozpoczęto program Gulfstream Shares. Dzięki udziałowi w programie, mniej zamożni klienci korzystający podczas przelotów z samolotów Gulfstreama mogli nabywać do niego prawo własności, w zamian za określoną liczbę godzin lotu w ciągu roku. W 1996 roku oddano do użytku centrum serwisowe samolotów w Savannah. W tym samym roku, w październiku, w ofercie publicznej sprzedano dużą część akcji uzyskując w ten sposób sumę 888 mln dolarów. Rozbudowano montownie w Savannah, Long Beach i Oklahomie. W sierpniu 1998 roku odkupiono od korporacji Kimberly-Clark należącą do niej firmę K-C Aviation aby w jej zakładach w Dallas w Teksasie, w Appleton w Wisconsin i Westfield w Massachusetts uruchomić montownie wyposażenia kabin samolotów wytwórni. W tym samym roku, nowa usługa zaoferowana przez Gulfstreama przy udziale Chrysler Pentastar Aviation Inc., Gulfstream Management Service, umożliwiła właścicielom samolotów wytwórni, wynajmowanie w pełni przeszkolonego personelu latającego, pilotów i obsługę kabiny pasażerskiej. Również w 1998 roku Gulfstream umożliwił czarterowanie swoich samolotów oraz, wraz z firmą GATX Capital, ich krótkoterminowy leasing. W grudniu 1998 roku doszło do kolejnej reorganizacji na szczeblu zarządzania firmą. Theodore Forstmann został przewodniczącym rady nadzorczej i dyrektorem generalnym wytwórni, prezesem zarządu i dyrektorem operacyjnym natomiast William Boisture.
General Dynamics.
30 lipca 1999 roku, firma została wykupiona przez koncern General Dynamics za kwotę 5,3 mld dolarów. General Dynamics, pomimo bardzo dużego udziału w swoim portfolio produktów militarnych, przeznaczonych na potrzeby sił zbrojnych, miał również doświadczenie w zarządzaniu i produkcji samolotów cywilnych. Do korporacji należała Cessna, produkująca niewielkie samoloty ogólnego przeznaczenia. General Dynamics wykupując Gulfstream miał jasno sprecyzowaną wizję jego rozwoju. Poszerzono ofertę poprzez zakup należącej do Israel Aerospace Industries (IAI) firmy Galaxy Aerospace Company z Fort Worth. Dzięki temu uzyskano prawa do sprzedaży pod własnym szyldem samolotów IAI Astra SPX (Gulfstream G100) i IAI Galaxy (Gulfstream G100). IAI nadal budowało samoloty u siebie w Izraelu, ale montaż ostatecznego wyposażenia odbywał się już w Stanach w Fort Worth, siedzibie Galaxy Aerospace lub w firmie Duncan Aviation Inc. w Lincoln w Nebrasce. Na początku XXI wieku, cała obsługa techniczna samolotów wytwórni została skupiona pod jedną marką General Dynamics Aviation Service. We wrześniu 2000 roku, dynamicznie rozwiajająca się wytwórnia otworzyła nową halę, w której montowano wyposażenie samolotów w Brunswick w Georgii. Otwarto cztery nowe regionalne centrale serwisowe w Dallas, Las Vegas, Minneapolis i West Palm Beach, które na początku 2001 roku odkupiono od firmy BBA Aviation. W 2002 roku zakłady w Fort Worth przekształcono w centrum sprzedaży i projektowania wnętrz samolotów a zakłady w Oklahomie zamknięto. Tym samym przekazując produkcję części i podzespołów samolotów meksykańskiej firmie Interiores Aéreos, S.A. de C.V. mieszczącej się w Mexicali. Od 7 maja 2002 roku użytkownicy maszyn Gulfstream na kontynencie północnoamerykańskim mogli skorzystać z nowego programu wytwórni skierowanego do klientów – Airborne Product Support (APS). W ramach APS wytwórnia dokonuje naprawa i obsługi samolotów bezpośrednio u klienta, z pominięciem centrum serwisowego. Od 16 maja 2011 roku usługą tą objęto już cały świat. Ekipy techników Gulfstreama, w ramach mobilnych zespołów obsługowych (Field and Airborne Support Teams – FAST) docierają na wskazane przez klienta lotnisko korzystając z samolotu G150 (wcześniej G100). Od 2002 roku do lutego 2016 roku ekipy FAST przeprowadziły 5000 misji lotniczych, pokonując w sumie 15 mln km w czasie 16 600 godzin. Aby wyróżnić markę, cały po sprzedażowy serwis samolotów został skupiony w styczniu 2011 roku pod jednym szyldem Gulfstream Product Support. W kwietniu 2003 roku dokonano zakupu od firmy BBA Aviation kolejnego centrum serwisowego, tym razem mieszczącego się w Luton w Wielkiej Brytanii, kolejne centra serwisowe otwarto w Pekinie w Chinach i w Sorocabie w Brazylii. 19 maja 2006 roku uruchomiono w Savannah, w głównej siedzibie firmy, nowe Centrum Badawczo-Rozwojowe (Research and Development Center). W marcu 2007 roku podano do publicznej wiadomości informacje o zakupie firmy WECO Aerospace Systems, Inc., która zajmowała się serwisem instalacji lotniczych, pokładowych systemów elektrycznych i elektronicznych.
W 2002 roku odświeżono wizerunek firmy i jej produktów poprzez zmianę oznaczeń oferowanych samolotów. Zmodernizowana wersja GIV otrzymała oznaczenie G400 a wersja z krótszym zasięgiem G300. Model GV-SP został przemianowany na G450 (G350 z mniejszym zasięgiem) a GV-SP od tej pory nazywany był G550.
W maju 2017 roku, Wojskowe Zakłady Lotnicze nr 2 w Bydgoszczy, podpisały z wytwórnią list intencyjny w sprawie utworzenia na terenie bydgoskich zakładów lokalnego centrum serwisowego dla samolotów G550. Dzięki takiemu rozwiązaniu WZL będą miały możliwość obsługi technicznej nie tylko zakupionych przez Ministerstwo Obrony Narodowej G550, ale wszystkich użytkowników G550, którzy wyrażą chęć serwisowania swoich samolotów w Bydgoszczy.

</doc>
<doc id="1810000" url="https://pl.wikipedia.org/wiki?curid=1810000" title="Gulfstream">
Gulfstream



</doc>
<doc id="1810001" url="https://pl.wikipedia.org/wiki?curid=1810001" title="Lutlampa">
Lutlampa



</doc>
<doc id="1810002" url="https://pl.wikipedia.org/wiki?curid=1810002" title="Nuculana">
Nuculana

Nuculana – rodzaj małży morskich należących do podgromady pierwoskrzelnych. Muszle tych małży mają kształt trójkątno-owalny. Do rodzaju "Nuculana" należą następujące gatunki:

</doc>
<doc id="1810003" url="https://pl.wikipedia.org/wiki?curid=1810003" title="Wilhelm Reinhard">
Wilhelm Reinhard

Wilhelm Reinhard (ur. 12 marca 1891 w Düsseldorfie, zm. 3 lipca 1918 w Adlershofie) – as lotnictwa niemieckiego z 20 zwycięstwami w I wojnie światowej. Dowódca Jagdstaffel 11, JG I.
Wilhelm Reinhard służbę w armii rozpoczął jako kadet w 1909 roku. Po wybuchu I wojny światowej służył w 14 Bawarskim Pułku Artylerii Pieszej (14. Bayerische-Fußartillerie-Regiment). Służył na froncie zachodnim i w czasie I bitwy pod Ypres został dosyć poważnie ranny w nogę.
Po wyleczeniu w czerwcu 1915 roku został przeniesiony do niemieckich sił powietrznych (Luftstreitkräfte). Po przejściu szkolenie lotniczego został przydzielony do FeldFlieger Abteilung (A) 205 (FAA 205). W grudniu 1915 roku został ponownie ranny. W czerwcu 1916 został przydzielony do FA 28 i skierowany na front rumuński. W 24 czerwca 1917 roku został przeniesiony do dowodzonej przez Manfreda von Richthofena eskadry myśliwskiej Jagdstaffel 11.
Pierwsze zwycięstwo powietrzne odniósł 22 lipca 1917 roku nad angielskim asem myśliwskim G. H. Cockiem. Do początku września Wilhelm Reinhard miał już na swoim koncie 6 zestrzelonych samolotów wroga. 4 września został ranny po raz trzeci. Po odbyciu szkolenia 26 listopada 1917 roku został mianowany dowódcą Jagdstaffel 6. W jednostce odniósł kolejne 6 zwycięstw i w marcu 1918 roku został promowany na kapitana. Po śmierci Manfreda von Richthofena 21 kwietnia 1918 roku Wilhelm Reinhard został mianowany dowódcą Jagdgeschwader I. Jako dowódca jednostki odniósł kolejne 7 zwycięstw.
3 lipca 1918 roku na lotnisku w Adlershofie koło Berlina piloci JG I testowali nowy samolot Zeppelin-Lindau D.I. Po próbnych lotach Hermanna Göringa Wilhelm Reinhard rozpoczął lot testowy. W czasie lotu odpadło górne skrzydło samolotu. Reinhard zginął na miejscu. Został pochowany na cmentarzu w Düsseldorfie.

</doc>
<doc id="1810007" url="https://pl.wikipedia.org/wiki?curid=1810007" title="Kwakiutlowie">
Kwakiutlowie



</doc>
<doc id="1810008" url="https://pl.wikipedia.org/wiki?curid=1810008" title="Antoni Bukowski (kasztelan)">
Antoni Bukowski (kasztelan)

Antoni Bukowski z Bukowa, herbu Ossorya, (zm. ok. 1780) – stolnik sanocki, (1776) kasztelan sanocki (w 1761) i poseł (1764) na sejm.
Jego matką była Jadwiga Odrzywolska, a ojcem został Jerzy Bukowski (kasztelan).
Miał trzy siostry, m.in. Łaszewską - cześnikowa sanocka, drugą, która poślubiła Rudzkiego, a trzecia została panną, oraz dwóch braci; Michała Bukowskiego - stolnika i podkomorzego sanockiego, posła, i Franciszka Bukowskiego - stolnika sanockiego, posła (1764) r.
Dwaj młodsi; Michał i Franciszek otrzymali tytuł hrabiowski austriacki od cesarza Józefa II w 1764 r.
Ożenił się prawdopodobnie z Anną Glinką córką posła Mikołaja Glinki.
W 1761 r. był kasztelanem sanockim. Zmarł ok. 1780 r.

</doc>
<doc id="1810009" url="https://pl.wikipedia.org/wiki?curid=1810009" title="Wilhelm Reinhard (Jagdflieger)">
Wilhelm Reinhard (Jagdflieger)



</doc>
<doc id="1810010" url="https://pl.wikipedia.org/wiki?curid=1810010" title="Bank Austria TennisTrophy 2009">
Bank Austria TennisTrophy 2009

Bank Austria TennisTrophy 2009 – tenisowy turniej ATP z cyklu Bank Austria TennisTrophy rozgrywany w dniach 26 października–1 listopada 2009 roku w Wiedniu na kortach twardych w hali o puli nagród 574 750 euro.

</doc>
<doc id="1810011" url="https://pl.wikipedia.org/wiki?curid=1810011" title="Ivan Gudelj">
Ivan Gudelj

Ivan Gudelj (ur. 21 września 1960 w Imotski) – chorwacki piłkarz grający na pozycji defensywnego pomocnika.
Kariera klubowa.
Karierę piłkarską Gudelj rozpoczął w klubie NK Mračaj z miejscowości Runovići. W 1976 roku został zawodnikiem Hajduka Split, a w sezonie 1977/1978 zadebiutował w jego barwach w pierwszej lidze jugosłowiańskiej. W 1979 roku wywalczył z Hajdukiem mistrzostwo Jugosławii, ostatnie dla klubu za czasów istnienia tego państwa. Od sezonu 1979/1980 był podstawowym zawodnikiem Hajduka. W 1984 roku wystąpił w zwycięskim finałowym dwumeczu Pucharu Jugosławii ze Crveną Zvezdą Belgrad (2:1, 0:0). Wiosną 1984 dotarł z Hajdukiem do półfinału Pucharu UEFA (2:1, 0:1 z Tottenhamem Hotspur. W 1986 roku był zmuszony zakończyć karierę piłkarską z powodu wirusa zapalenia wątroby typu B. Był wówczas bliski przejścia do Girondins Bordeaux, jednak ostatecznie na skutek tej choroby transfer nie doszedł do skutku.
Kariera reprezentacyjna.
W reprezentacji Jugosławii Gudelj zadebiutował 10 września 1980 roku w wygranym 5:0 meczu eliminacji do Mistrzostw Świata w Hiszpanii z Luksemburgiem. W 1982 roku został powołany przez selekcjonera Miljana Miljanicia do kadry na ten turniej. Tam był podstawowym zawodnikiem Jugosławii i zagrał w trzech meczach: z Irlandią Północną (0:0), z Hiszpanią (1:2 i gol w 10. minucie) i z Hondurasem (1:0). Z kolei w 1984 roku wystąpił na Euro 84. Tam także wystąpił w trzech spotkaniach: z Belgią (0:2), z Danią (0:5) i z Francją (2:3). Od 1980 do 1986 roku rozegrał w reprezentacji narodowej 33 mecze i strzelił 3 gole.
Kariera trenerska.
Po zakończeniu kariery piłkarskiej Gudelj został trenerem. Prowadził reprezentację Chorwacji U-16, NK Uskok, NK Zadar, NK Dubrovnik, Vorwärts Steyr i Hajduk Split.

</doc>
<doc id="1810012" url="https://pl.wikipedia.org/wiki?curid=1810012" title="Bradż">
Bradż



</doc>
<doc id="1810013" url="https://pl.wikipedia.org/wiki?curid=1810013" title="She's Out Of My Life">
She's Out Of My Life



</doc>
<doc id="1810018" url="https://pl.wikipedia.org/wiki?curid=1810018" title="Bitwa pod Preneste">
Bitwa pod Preneste

Bitwa pod Preneste – starcie zbrojne, które miało miejsce w roku 82 p.n.e. w czasie tak zwanej I wojny domowej w republikańskim Rzymie (83–82 p.n.e.).
Równocześnie z walkami toczonymi przez Metellusa nad rzeką Aesis, Korneliusz Sulla na czele 40 000 armii wyruszył w kierunku Rzymu. Podczas marszu w okolicy Preneste (Palestrina), doszło do spotkania z armią drugiego konsula Gajusza Mariusza Młodszego. Armia Mariusza stanęła niedaleko miejscowości Sakriportus, przygotowując się do bitwy.
Atak wojsk Sulli wyparł żołnierzy Mariusza z ich linii pod Sakriportis. Część oddziałów Mariusza od razu przeszła na stronę zwycięzców. Pozostali wraz z konsulem rozpoczęli ucieczkę do Preneste, ścigani przez Sullę. Widząc rozwój sytuacji, mieszkańcy miasta wciągnęli konsula na linie na mury, bramy pozostawiając zamknięte. Pozostali pod murami miasta żołnierze Mariusza stali się wówczas łatwym celem sił Sulli, które urządziły tu prawdziwą masakrę. Tysiące żołnierzy poległo, głównie Samnitów, wielu zaś trafiło do niewoli. Po zwycięstwie miasto zostało oblężone przez oddziały Lukrecjusza Ofellii, Sulla zaś kontynuował marsz na Rzym.

</doc>
<doc id="1810019" url="https://pl.wikipedia.org/wiki?curid=1810019" title="Gmina Niżewicze">
Gmina Niżewicze



</doc>
<doc id="1810022" url="https://pl.wikipedia.org/wiki?curid=1810022" title="Luca Zaia">
Luca Zaia

Luca Zaia (ur. 27 marca 1968 w Conegliano) – włoski polityk, urzędnik administracji terytorialnej, od 2008 do 2010 minister rolnictwa, następnie prezydent Wenecji Euganejskiej.
Życiorys.
W 1993 ukończył studia rolnicze z zakresu produkcji zwierzęcej na Uniwersytecie w Udine, kształcił się następnie na kursach menedżerskich. Zaangażował się w działalność Ligi Północnej. W 1995 został radnym Prowincji Treviso, a trzy lata później najmłodszym prezydentem prowincji. W 2005 objął nowe stanowisko, tj. członka zarządu regionu Wenecja Euganejska ds. turystyki.
W 2008 po zwycięskich dla centroprawicowego bloku składającego się z Ludu Wolności, Ligi Północnej i Ruchu dla Autonomii przedterminowych wyborach parlamentarnych, wszedł w skład czwartego gabinetu Silvia Berlusconiego, obejmując urząd ministra polityki rolnej, żywnościowej i leśnej.
Z rządu odszedł w 2010 po tym, jak wygrał wybory regionalne na stanowisko prezydenta regionu Wenecja Euganejska (w resorcie rolnictwa zastąpił go dotychczasowy prezydent regionu Giancarlo Galan). W 2015 i 2020 ponownie wybierany na prezydenta Wenecji Euganejskiej.

</doc>
<doc id="1810030" url="https://pl.wikipedia.org/wiki?curid=1810030" title="Wake on LAN">
Wake on LAN

Wake on LAN, (WoL) – metoda włączania komputerów poprzez sieć lokalną (LAN).
Wstęp.
Od czasu powstania płyt głównych typu ATX, komputer nigdy nie jest całkowicie wyłączony. Po jego wyłączeniu pracuje zasilacz dostarczając jedno z napięć (5V), co umożliwia czuwanie niektórym elementom komputera.
Włączenie komputera polega na wysłaniu sygnału do zasilacza, informującego go że ma zacząć dostarczać napięcie do pozostałych elementów komputera. Takim sygnałem może być wciśnięcie przycisku "Power" na obudowie komputera, przerwanie wygenerowane modemem, zegar (jeśli ustawiliśmy taką opcję w BIOS), czy też odbiór specjalnego pakietu (Magic Packet) przez kartę sieciową.
Wymagania.
Płyta główna i karta sieciowa muszą wspierać "Wake on LAN". Jeśli karta sieciowa nie jest wbudowana w płytę główną, może być konieczne użycie dodatkowego kabla łączącego kartę z płytą.
Opcja WoL musi być włączona w BIOS komputera.
Jeśli chcemy użyć WoL w bardziej złożonej sieci niż sama sieć lokalna, router musi być odpowiednio skonfigurowany, tak by przepuścił "Magic Packet". Zazwyczaj tak nie jest, bo jest on typu broadcast.
Działanie.
Każda karta sieciowa odbiera cały ruch, który do niej trafia. Jeśli nie jest ustawiona w specjalny tryb promiscuous, natychmiast odrzuca wszystkie pakiety, które nie są adresowane do niej. Jeśli natrafi na "Magic Packet" dla niej, wysyła sygnał do płyty głównej o potrzebie włączenia komputera. Ta funkcjonalność jest utrzymana podczas szczątkowego zasilania, gdy komputer jest wyłączony. Laptopy wymagają zazwyczaj, by były podłączone do zasilania zewnętrznego; podczas zasilania z baterii funkcja WoL nie działa.
Z dowolnego innego komputera w tej samej sieci lokalnej musimy wysłać pakiet zwany "Magic Packet". Wysyłając go, podajemy MAC adresata, czyli komputera, który ma się włączyć. Włączenie powinno nastąpić niemal natychmiast.
Jeśli pakiet ma przejść przez przynajmniej jeden router, musimy podać adres IP komputera tak, by routery "wiedziały", do której sieci lokalnej wysłać pakiet.
Program wymaga zawsze podawania adresu IP, ale nie musi być on prawdziwy, gdyż WoL działa faktycznie w warstwie 2 modelu OSI, a komputery przed włączeniem nie posiadają adresu IP.
Przykład: podajemy w parametrach odpowiednio: adres MAC, Adres IP, maskę podsieci i port.
 wolcmd 012345678901 192.168.0.5 255.255.255.0 7
Port możemy podać dowolny, ponieważ jest to już warstwa 4 "modelu OSI", ale jego modyfikacja może być przydatna, gdy będziemy konfigurowali router. Adres MAC możemy podać również w formie 01:23:45:67:89:01 lub 01-23-45-67-89-01, co ułatwia pisanie skryptów.

</doc>
<doc id="1810031" url="https://pl.wikipedia.org/wiki?curid=1810031" title="Maurizio Sacconi">
Maurizio Sacconi

Maurizio Sacconi (ur. 13 lipca 1950 w Conegliano) – włoski polityk, prawnik, parlamentarzysta i od 2008 do 2011 minister pracy.
Życiorys.
Ukończył studia prawnicze. W 1979 został posłem do Izby Deputowanych z ramienia Włoskiej Partii Socjalistycznej. W niższej izbie parlamentu zasiadał do 1994 przez cztery kadencje (VIII, IX, X i XI). Po rozwiązaniu PSI przystąpił do Forza Italia.
Od 1987 do 1992 i od 1993 do 1994 był sekretarzem stanu w Ministerstwie Skarbu, odpowiedzialnym m.in. za reformę rynku papierów wartościowych. Pomiędzy tymi okresami pełnił funkcję zastępcy dyrektora w Ministerstwie Służby Cywilnej. W późniejszym czasie zajął się w Rzymie działalnością akademicką jako wykładowca Uniwersytetu LUISS i uniwersytetu „Tor Vergata”. Objął funkcję prezesa towarzystwa poświęconego Marco Biagiemu. Opublikował kilka pozycji książkowych i esejów.
W latach 1995–2001 pozostawał zatrudniony w genewskim biurze Międzynarodowej Organizacji Pracy. Od 2001 do 2006 zajmował stanowisko podsekretarza stanu w Ministerstwie Pracy i Polityki Społecznej. W 2006 powrócił do parlamentu jako członek Senatu XV kadencji. Od 2009 należał do powstałego m.in. na bazie FI Ludu Wolności.
W 2008 po zwycięskich dla centroprawicowego bloku przedterminowych wyborach parlamentarnych, w wyniku których utrzymał mandat senatora na XVI kadencję, wszedł w skład czwartego rządu Silvia Berlusconiego, obejmując urząd ministra pracy, zdrowia i polityki społecznej. Funkcję tę pełnił do 2011. W 2013 wybrany do Senatu XVII kadencji. W tym samym roku przystąpił do partii Nowa Centroprawica, działał w niej do 2017.

</doc>
<doc id="1810032" url="https://pl.wikipedia.org/wiki?curid=1810032" title="Tagino (arcybiskup Magdeburga)">
Tagino (arcybiskup Magdeburga)

Tagino (ur. ok. 970, zm. 9 czerwca 1012) – arcybiskup Magdeburga w latach 1004 do 1012.
Pochodził z Dollnhofen w Bawarii ze szlacheckiej rodziny. Był uczniem biskupa Wolfgagna z Ratyzbony (późniejszego świętego) w ratyzbońskim klasztorze św. Emmerama. Po śmierci Wolfganga (994) wysuwano jego kandydaturę na urząd biskupa Ratyzbony, nie zyskał jednak aprobaty cesarza Ottona III. Następnie został kapelanem księcia Bawarii Henryka, który w 1002 roku został królem Niemiec Henrykiem II.
W 1004 Tagino dzięki poparciu króla, wbrew woli miejscowej kapituły, objął urząd arcybiskupa magdeburskiego. Jeszcze w tym samym roku doprowadził do odnowienia zniesionego w 981 roku biskupstwa w Merseburgu oraz wyświęcił Brunona z Kwerfurtu na biskupa misyjnego. Odgrywał aktywną rolę w polityce wschodniej Henryka II, w tym w wojnach z Bolesławem Chrobrym; w 1005 przewodniczył niemieckiej delegacji prowadzącej rozmowy pokojowe w Poznaniu. Za jego czasów prawdopodobnie po raz pierwszy zostały sformułowane roszczenia arcybiskupstwa magdeburgskiego do zwierzchnictwa metropolitalnego nad diecezją poznańską. W 1004 doszło do uwięzienia w Magdeburgu wracającego z misji dyplomatycznej w Rzymie biskupa poznańskiego Ungera, który następnie uznał zwierzchnictwo arcybiskupa Tagino.
W 1007 roku Tagino uczestniczył w synodzie frankfurckim, na którym utworzono biskupstwo w Bambergu. Wśród wyświęconych przez niego sufraganów był kronikarz Thietmar, biskup Merseburga (1009–1018).
Tagino zmarł w Magdeburgu 9 czerwca 1012, w tym samym dniu, co biskup poznański Unger.

</doc>
<doc id="1810033" url="https://pl.wikipedia.org/wiki?curid=1810033" title="Magic Packet">
Magic Packet

Magic Packet – specjalny pakiet przesyłany w sieci Ethernet umożliwiający włączenie komputera poprzez sieć LAN, (technologia Wake on LAN). Może być użyty do tego protokół UDP lub IPX. Najważniejszą częścią pakietu jest ładunek (ang payload). Składa się on ze 102 bajtów, razem z nagłówkami 144B. Zawiera on najpierw 6 bajtów zapełnionych jedynkami (FF: FF: FF: FF: FF: FF) a następnie szesnaście razy powtórzony adres MAC komputera, który ma się włączyć.
Jest wiele programów, również open source, umożliwiających wysłanie takiego pakietu w prosty sposób.

</doc>
<doc id="1810034" url="https://pl.wikipedia.org/wiki?curid=1810034" title="Touch In The Night">
Touch In The Night

Touch In The Night – drugi singiel niemieckiego zespołu Silent Circle, promujący debiutancki album grupy - No. 1. Wydany w roku 1985 nakładem wytwórni Blow Up. Numer katalogowy: INT 110.580 (Maxi-singiel: INT 125.547).
To największy przebój zespołu, a zarazem jedna z najpopularniejszych piosenek nurtu eurodisco lat 80. XX wieku. Na niemieckiej liście przebojów uplasował się na 15. pozycji (1986 rok). Prawdziwym hitem okazał się w ZSRR, gdzie zajął 6. miejsce.

</doc>
<doc id="1810035" url="https://pl.wikipedia.org/wiki?curid=1810035" title="Wspólne emisje monet 2 euro">
Wspólne emisje monet 2 euro

Wspólne emisje monet 2 euro emitują wszystkie kraje należące w danym momencie do strefy euro. Należy zauważyć że kraje takie jak Andora, Monako, San Marino i Watykan są tylko stowarzyszone ze strefa euro i nie mają uprawnień do udziału we wspólnej emisji strefy euro.
Emisje te wybijane są z okazji ważnych rocznic Unii Europejskiej. Dotychczas kraje strefy euro wyemitowały wspólnie pięć monet okolicznościowych. Pierwszą w 2007 r. z okazji 50. rocznicy podpisania traktatu rzymskiego, drugą, z motywem nawiązującym do Unii Gospodarczej i Walutowej, trzecią w 2009 r. z okazji dziesięciolecia euro, czwartą w 2015 r. upamiętniającą 30 lat flagi Unii Europejskiej, zaś w 2022 roku z okazji 35. rocznicy programu Erasmus.
Strona narodowa monet wspólnej emisji przedstawia okolicznościowy motyw, nazwę kraju-emitenta oraz nazwę wydarzenia w języku (językach) tego kraju.
50. rocznica podpisania traktatów rzymskich.
Pomysł przeprowadzenia wspólnej emisji monet z okazji podpisania Traktatów Rzymskich powstał już w 2005 roku w trakcie spotkania Rady ds. Gospodarczych i Finansowych. Instrukcje dotyczące przygotowania projektów zostały wysłane do wszystkich krajów Unii Europejskiej. Swoje projekty przedstawiły więc też kraje, które do strefy euro nie należą, np. Dania, Wielka Brytania. W głosowaniach nie brały jednak udziału. Wyboru projektu dokonano podczas dwóch rund głosowania wśród członków Parlamentu Europejskiego. Do drugiej tury dostały się 2 projekty z największą ilością głosów z 13. Wygrała koncepcja przygotowana przez Narodowy Bank Słowenii.
10. rocznica wprowadzenia wspólnej waluty euro.
Druga wspólna emisja przeprowadzona przez kraje unii monetarnej odbyła się w 2009 roku.
10 lat monet i banknotów euro.
Trzecia emisja została wprowadzona w 2012 roku.
30 lat flagi Europy.
Czwartą wspólną emisję wprowadzono w 2015 roku.
35 lat programu Erasmus.
Kolejna już piąta wspólna emisja została wprowadzona do obiegu w 2022 roku.

</doc>
<doc id="1810036" url="https://pl.wikipedia.org/wiki?curid=1810036" title="Trzęsienie ziemi w Asam (1950)">
Trzęsienie ziemi w Asam (1950)

Trzęsienie ziemi w Indiach (1950) – jedno z największych historycznie odnotowanych trzęsień ziemi. Wydarzyło się 15 sierpnia 1950 roku na pograniczu stanu Asam w północno-wschodnich Indiach i Tybetu. Jego siłę ocenia się na 8,6 magnitudy. W wyniku wstrząsu zginęło co najmniej 1526 ludzi.
Zdarzenie.
Trzęsienie ziemi wystąpiło o godzinie 19:39 czasu lokalnego, a jego epicentrum znajdowało się w górskim regionie miejscowości Rima, w powiecie Zayü, w granicach Tybetu. Wstrząsy odczuł cały wschodni i południowy Tybet (m.in. Lhasa), południowe prowincji Chin: Syczuan i Yunnan, a nawet odległa Kalkuta.
Początkowo magnitudę zdarzenia określono na 8,7. Po latach, bardziej specjalistyczne analizy zapisów utrwalonych na sejsmogramach zrewidowały tę wartość do 8,6 magnitudy.
Wibracje o największej intensywności (XI-X stopień w skali Mercallego-Cancaniego-Sieberga) zarejestrowano w indyjskim stanie Asam – w regionie miast: Sibsagar i Sadija. Tam doszło do największych zniszczeń i przekształceń krajobrazu. Prawdopodobnie właśnie dlatego – mimo że samo epicentrum mieściło się już po stronie tybetańskiej – trzęsienie to częściej utożsamiane jest z Indiami. Intensywność stopnia X zarejestrowano też w miejscowościach: Passighat, Dum Duma, Dibrugarh i North Lakhimpur. W Digboi i Galaghat był to IX stopień, w Shillong i Tezpur – VIII, a Darjeeling i Kalkucie – VI.
Obszar makrosejsmiczny objął obszar o powierzchni 1,794 miliona kilometrów kwadratowych, przy czym region rozciągający się na powierzchni 49,7 tysiąca kilometrów kwadratowych odczuł najbardziej destruktywne drgania.
Trzęsienie wygenerowało liczne – bardzo duże i obejmujące rozległe powierzchnie zboczy gór – osuwiska; zaobserwowano m.in. osuwanie (denudację) piaszczystych gleb. W gruncie otworzyło się wiele szczelin. W regionie Mendog, w wyniku jednego z takich procesów, do rzeki Brahmaputra osunęła się cała wioska Yedong.
Część z wstrząsów wtórnych (magnituda wielu sięgała lub przekraczała 6,0 stopnia) była odczuwalna na obszarze znacznie większym, niż zasadnicze trzęsienie ziemi, co wielu ówczesnych dziennikarzy wprawiło w błąd merytoryczny, wedle którego (w gazetach z tamtego okresu pojawiają się nawet stwierdzenia o "największym trzęsieniu ziemi w historii świata"). W rzeczywistości podobne różnice mogły wynikać chociażby z różnej głębokości ognisk wstrząsów wtórnych i nieco odmiennego układu skał, w którym nastąpiły.
Skutki.
Trzęsienie ziemi spowodowało ofiary śmiertelne i straty zarówno w Indiach, jak i po stronie Chin. Liczba ofiar w zależności od źródeł waha się od 1526 do 1530, nie ma jednak pewności, czy w wartości te zostały wliczone przypadki śmiertelne po stronie chińskiej oraz pośrednie ofiary trzęsienia, które utonęły w wyniku przerwania tam na rzekach, zablokowanych uprzednio osuwiskami.
Łączna liczba strat materialnych oceniana jest na ponad 25 miliardów ówczesnych dolarów amerykańskich.
Asam, Indie
W stanie Asam najbardziej dotkniętym wstrząsem obszarem okazała się dolina rzeki Brahmaputry. Był to najbardziej niszczycielski wstrząs w Indiach od 1897 roku.
Na wzgórzach Abor w okolicach miejscowości Sibsagar zniszczeniu uległo około siedemdziesięciu wsi – głównie zmiecionych przez ruchy masowe – w których zginęło 156 osób. Osuwiska zatamowały też niektóre dopływy Brahmaputry.
Łącznie, w stanie Asam zniszczeniu uległo w przybliżeniu dwa tysiące gospodarstw i świątyń.
Tybet, Chiny
Najdotkliwiej skutki wstrząsu odczuł region miejscowości Nyingchi, Changdu i Zhamo w powiecie Zayü, gdzie walące się budynki zabiły ponad 780 osób.
Świat
Trzęsienie ziemi spowodowało powstanie licznych sejszy na największych jeziorach Norwegii i na co najmniej trzech jeziorach w Anglii.
Powódź na rzece Subansiri.
W okresie pierwszych dni po trzęsieniu w całym regionie wzrósł gwałtownie nurt rzek, znoszących z gór mnóstwo mułu, piasku, gruzu i połamanych konarów i pni drzew z powstałych osuwisk.
Schodzące w stanie Asam osuwiska zablokowały m.in. nurt rzeki Subansiri. Osiem dni po trzęsieniu ta naturalna tama pękła i doliną rzeki przetoczyła się wysoka na siedem metrów fala, zabijając w położonych nad jej brzegami wioskach 536 osób (inne źródła podają liczbę 532 ofiar).
W regionie pękła również inna tama – w dolinie Dibang – nie powodując jednak żadnych strat ani ofiar w ludziach.
Relacja F. Kingdona-Warda.
F. Kingdon-Ward jest jednym z nielicznych uczonych, którzy z autopsji opisali trzęsienie ziemi w regionie Asam z 1950 roku. Ward – z wykształcenia botanik – znajdował się w samym jego epicentrum, w mieście Rima. W swoich późniejszych opisach relacjonował zejścia olbrzymich osuwisk w okolicznych górach, wzrost nurtów w rzekach, a także tajemnicze odgłosy – zgłuszone eksplozje, pochodzące z gór, jakie pojawiały się w krótkim czasie po trzęsieniu w promieniu ponad 1,2 tysiąca kilometrów od epicentrum – nawet w Birmie.

</doc>
<doc id="1810039" url="https://pl.wikipedia.org/wiki?curid=1810039" title="ŚlTZN">
ŚlTZN



</doc>
<doc id="1810040" url="https://pl.wikipedia.org/wiki?curid=1810040" title="Śl TZN">
Śl TZN



</doc>
<doc id="1810042" url="https://pl.wikipedia.org/wiki?curid=1810042" title="Sigalit Landau">
Sigalit Landau

Sigalit Landau (ur. 1969 w Jerozolimie) – izraelska artystka zajmująca się sztuką multimedialną, performance, rzeźbą, grafiką, wideo, instalacją, ready-made.
W 1993 roku, będąc na 4 roku studiów w Bezazel Academy of Fine Arts w Jerozolimie, wyjechała w ramach wymiany studenckiej na jeden semestr do Cooper Union School of Art and Design w Nowym Jorku. W 1994 roku ukończyła Bezazel Academy w Jerozolimie.
W swojej twórczości kwestionuje istnienie granicy między życiem a sztuką. Jej prace posiadają znaczenia symboliczne. Landau nawiązuje do kwestii społecznych używając jako medium video performance ukazującego masochistyczne postawy. Bardzo często wykorzystuje w swoich pracach własne ciało, stawia tym samym pytanie o swoją tożsamość. Częstym miejscem akcji wielu jej filmów staje się Morze Martwe, które przez swoją wieloznaczność tworzy dodatkową symbolikę jej prac.
W 1997 roku uczestniczyła w Documenta’97 w Kassel. Reprezentowała pawilon narodowy Izraela na 47. Biennale w Wenecji.
Żyje i tworzy w Tel Awiwie. Jej prace znajdują się między innymi w zbiorach Centrum Pompidou, Israel Museum w Jerozolimie, Tel Aviv Museum of Art oraz w nowojorskim The Jewish Museum.

</doc>
<doc id="1810046" url="https://pl.wikipedia.org/wiki?curid=1810046" title="Halowe rekordy świata juniorów w lekkoatletyce">
Halowe rekordy świata juniorów w lekkoatletyce

Halowe rekordy świata juniorów w lekkoatletyce – najlepsze w historii halowej lekkoatletyki wyniki uzyskane przez zawodników do lat 19.
Od 1 stycznia 2012 IAAF oficjalnie uznaje halowe rekordy w tej kategorii wiekowej.

</doc>
<doc id="1810050" url="https://pl.wikipedia.org/wiki?curid=1810050" title="Zygmunt Jaruntowski">
Zygmunt Jaruntowski

Zygmunt Jaruntowski z Jarunty herbu Prus III (zm. ok. 1734) – polityk, senator, poseł na sejm, kasztelan sanocki w 1734 roku, właściciel dóbr na podkarpaciu k. Brzozowa.
Matką jego była Krystyna Sabina Druszkiewicz, córka Stanisława, a ojcem jego Adam Władysław Jaruntowski (zm. 1712) - stolnik parnawski i kasztelan sanocki (1712). 
Poślubił Konstancję Stadnicką h. Szreniawa i miał córkę Annę oraz syna Jakuba Jaruntowskiego.

</doc>
<doc id="1810062" url="https://pl.wikipedia.org/wiki?curid=1810062" title="SÄPO">
SÄPO



</doc>
<doc id="1810069" url="https://pl.wikipedia.org/wiki?curid=1810069" title="Divisão A1 w piłce siatkowej mężczyzn (2009/2010)">
Divisão A1 w piłce siatkowej mężczyzn (2009/2010)

Divisão A1 siatkarzy 2009/2010 – 13. sezon rozgrywek o mistrzostwo Portugalii. Zainaugurowany został 3 października 2009 roku i trwać będzie do wiosny 2010 roku.
W fazie zasadniczej 12 zespołów rozegra mecze system każdy z każdym, mecz i rewanż.
W sezonie 2009/2010 żaden portugalski klub nie będzie brał udziału w rozgrywkach międzynarodowych.

</doc>
<doc id="1810072" url="https://pl.wikipedia.org/wiki?curid=1810072" title="Cecha podzielności">
Cecha podzielności

Cecha podzielności – metoda umożliwiająca stwierdzenie, czy dana liczba jest podzielna bez reszty przez inną. Są one narzędziami pomocniczymi ułatwiającymi sprawdzenie czynników liczby bez uciekania się do dzielenia. Choć podobne reguły mogą być ułożone dla dowolnej podstawy, to niżej zawarto tylko reguły dotyczące systemu dziesiętnego.
Cechy podzielności.
Liczba całkowita jest podzielna:
Inne zasady:
grupujemy cyfry po 3 od końca i każdą taką grupę, poczynając od pierwszej z prawej, oznaczamy przez a1, a2, a3... Dana liczba dzieli się przez 7, 11, 13 jeśli suma S = a1 – a2 + a3 – ... jest podzielna przez 7, 11, 13.
Np. dla liczby x = 111220336444 mamy: 444−336+220−111=217, co dzieli się przez 7, a nie dzieli przez 11 i 13, zatem x dzieli się przez 7, a nie dzieli przez 11 ani przez 13.
Zasady te można udowodnić, używając kongruencji.
Liczby pierwsze.
Z twierdzenia, że liczba jest podzielna przez formula_2 jeśli jest ona podzielna przez formula_3 i formula_4 oraz formula_3 i formula_6 są względnie pierwsze, wiemy, że aby sprawdzić podzielność liczby, należy sprawdzić podzielność przez każdy z czynników dzielnika, np. podzielność 25116 przez 84 oznacza, że liczba ta powinna dzielić się przez każdą z liczb: 4, 3 i 7 (bo rozkład dzielnika na czynniki pierwsze ma postać: formula_12)
W tym kontekście ważne staje się ustalenie cech podzielności dla liczb pierwszych.
Dość ogólną metodę konstruowania takich cech podzielności podaje Stephen Froggatt w serwisie Math Forum. Oto algorytm budowania cechy podzielności dla dowolnej liczby pierwszej p:
Jeśli otrzymana (mniejsza) liczba dzieli się przez formula_26 to i formula_20 dzieli się przez formula_19
Jeśli otrzymana liczba jest jeszcze zbyt duża, można to postępowanie stosować wielokrotnie.
Zbudujmy np. cechę podzielności przez 7 (inną, niż opisana powyżej).
Ponieważ 10·5−1=49 dzieli się przez 7, więc m=5 i aby zbadać, czy liczba 25116 dzieli się przez 7 postępujemy następująco:
Oddzielamy cyfrę jedności: 6 i obliczamy: 2511+6·5 = 2541. Powtarzamy ten krok jeszcze dwukrotnie:254+1·5 = 259; 25+9·5 = 70, co dzieli się przez 7. Zatem liczba 25116 dzieli się przez 7 (a jak łatwo sprawdzić, dzieli się też przez 4 i 3, więc dzieli się przez 84).
Analogicznie działa wersja (b): m−p=7−5=2, więc: 2511−6·2=2499; 249−9·2=231; 23−1 ·2=21, co dzieli się przez 7, więc badana liczba 25116 dzieli się przez 7.
Poniższa tabelka podaje czynniki formula_21 oraz formula_30 dla liczb pierwszych z zakresu formula_31
itd.
W kolumnie „zalecany algorytm” zapis: (+6c) oznacza: „pomnóż ostatnią cyfrę przez 6 i dodaj do pozostałej części liczby”, a (−7c) – „pomnóż ostatnią cyfrę przez 7 i odejmij od pozostałej części liczby”. Zalecany wybór wariantu algorytmu podyktowany jest przede wszystkim wygodą wykonania jednego z wariantów mnożenia.
Odrębnym, znacznie trudniejszym zagadnieniem jest badanie podzielności i rozkładanie na czynniki, czyli faktoryzacja bardzo dużych liczb (to znaczy liczb stucyfrowych i większych). Tego typu rozkłady znalazły zastosowanie w kryptografii. Jednak zadanie rozkładu na czynniki pierwsze liczb o 100 i więcej cyfrach jest trudne (złożone obliczeniowo) – nie są znane żadne algorytmy o zadowalającej szybkości, mimo że nowe algorytmy wykorzystują wiele głębokich rezultatów teorii liczb.
Wyznaczanie.
Jedną z metod wyznaczania cech podzielności przez formula_2 gdzie formula_33 jest liczbą pierwszą lub potęgą takowej, jest zbadanie odwrotności owej liczby. Zachodzą tu dwie możliwości:
Ten przepis funkcjonuje we wszystkich potęgowych systemach pozycyjnych.
Np. cechę podzielności przez 5 dla liczb w zapisie dwójkowym wyznaczamy następująco:
Cechę podzielności przez 4 dla liczb w zapisie szesnastkowym wyznaczamy podobnie:
Dowody podzielności przez 9 i 11.
Jeżeli formula_50 jest wielomianem całkowitym względem formula_20 o współczynnikach całkowitych, to kongruencja formula_52 pociąga za sobą formula_53
Niech formula_54 będzie wielomianem całkowitym formula_33-tego stopnia o współczynnikach całkowitych (wielomian ten oznaczamy krótko przez formula_50), formula_21 będzie danym modułem, zaś formula_58 i formula_59 liczbami całkowitymi przystającymi według modułu formula_60
Zapiszemy ciąg kongruencji następująco:
Dodajemy stronami,
Niech formula_67 a formula_68 jej kolejnymi cyframi w układzie dziesiętnym.
Niech
i
Podzielność przez 9.
Z lematu i wobec kongruencji formula_72 mamy
zatem
co dowodzi, że każda liczba naturalna przystaje według modułu formula_75 do sumy swoich cyfr. Dla podzielności liczby formula_76 przez formula_75 wystarcza, by suma jej cyfr była podzielna przez formula_78
Podzielność przez 11.
Wobec lematu oraz kongruencji formula_79 mamy
czyli
Co oznacza podzielność przez formula_82 liczba jest podzielna przez 11, jeśli po odjęciu sumy cyfr stojących na miejscach nieparzystych od sumy cyfr stojących na miejscach parzystych otrzymamy liczbę podzielną przez 11.

</doc>
<doc id="1810073" url="https://pl.wikipedia.org/wiki?curid=1810073" title="Zespół białego nosa">
Zespół białego nosa

Zespół białego nosa (ZBN, ang. "white nose syndrome", WNS) – choroba grzybicza, która w ostatnich kilku latach przyczyniła się do śmierci od 5,7 do 6,7 miliona nietoperzy we wschodnich Stanach Zjednoczonych i Kanadzie, stanowiąc poważne zagrożenie dla amerykańskich gatunków tych ssaków. Nazwa pochodzi od charakterystycznego, białego grzybiczego nalotu (w postaci strzępek grzybni "Geomyces destructans") na pyskach chorych zwierząt. Nalot występuje także na skrzydłach nietoperzy. Choroba dotyczy wyłącznie hibernujących nietoperzy. Objawy zespołu białego nosa to, oprócz widocznego nalotu grzybni, utrata tkanki tłuszczowej, nietypowe zachowania podczas zimy (w tym latanie), uszkodzenia błon na skrzydłach. Infekcja powoduje zaburzenia hibernacji często prowadzące do śmierci zwierząt, na niektórych stanowiskach powodując śmiertelność ponad 75% hibernujących nietoperzy.
Występowanie.
Zespół zaobserwowano po raz pierwszy w jednej z jaskiń hrabstwa Schoharie w stanie Nowy Jork w lutym 2006. Choroba rozprzestrzeniła się w jaskiniach stanów Nowy Jork, Vermont, Massachusetts i Connecticut w 2008. W 2009 opisano ją w stanach New Hampshire, New Jersey, Pensylwania i Wirginia Zachodnia. W sierpniu 2012 roku występowanie choroby potwierdzono w 19 stanach USA i 4 kanadyjskich prowincjach. Pojedyncze przypadki zespołu białego nosa zaobserwowano także u europejskich nietoperzy.
Przyczyny.
W 2008 roku stwierdzono, że grzyb obecny na pyskach, skrzydłach i uszach zainfekowanych nietoperzy należy do rodzaju "Geomyces". W 2011 wykazano, że czynnikiem chorobotwórczym jest "Geomyces destructans": zakażenie zdrowych osobników tym grzybem prowadziło do rozwoju choroby.
Grzyb "Geomyces destructans" rośnie wyłącznie w niskich temperaturach w zakresie 4 do 15 °C. Nie toleruje temperatur powyżej 20 °C i jest przystosowany do atakowania hibernujących nietoperzy.
Występowanie grzyba "Geomyces destructans", a także pojedyncze przypadki zespołu białego nosa zaobserwowano również u europejskich nietoperzy, jednak choroba do tej pory nie przyczyniła się do ich zwiększonej śmiertelności. Wykazano, że amerykańskie nietoperze chorują po zakażeniu szczepami "Geomyces destructans" pochodzącymi z Europy. Stanowi to poparcie tezy, że grzyb przybył do Ameryki z Europy i podczas gdy dla europejskich nietoperzy jest patogenem oportunistycznym, niestanowiącym poważnego zagrożenia, amerykańskie nietoperze nie są na niego uodpornione.
Zapobieganie rozprzestrzenianiu się choroby.
Chociaż za przyczynę rozprzestrzeniania się choroby powszechnie uznaje się bezpośrednie kontakty między nietoperzami, nie można wykluczyć roli człowieka w przenoszeniu choroby między jaskiniami, np. na ubraniach i sprzęcie. W związku z dużym zagrożeniem jakie stanowi dla amerykańskich nietoperzy ZBN, w marcu 2009 organizacja rządowa US Fish &amp; Wildlife Service (USFWS) wezwała do moratorium na zwiedzanie jaskiń w obszarze występowania choroby i rekomenduje dekontaminację odzieży i sprzętu po opuszczeniu jaskiń. W lipcu 2010 roku amerykańska Służba Leśna ogłosiła czasowe ograniczenie wstępu do jaskiń i opuszczonych kopalni w Górach Skalistych, które obowiązuje do dziś.
Niedawno wykazano, że "Geomyces destructans" jest wrażliwy na leki stosowane do zwalczania zakażeń grzybiczych u ludzi. Dalsze badania zmierzają do zaproponowania metody wykorzystania tej wiedzy w praktyce w celu ograniczenia rozprzestrzeniania choroby.

</doc>
<doc id="1810075" url="https://pl.wikipedia.org/wiki?curid=1810075" title="Liczby doskonałe">
Liczby doskonałe



</doc>
<doc id="1810079" url="https://pl.wikipedia.org/wiki?curid=1810079" title="Jules Bianchi">
Jules Bianchi

Jules Lucien André Bianchi (ur. 3 sierpnia 1989 w Nicei, zm. 17 lipca 2015 tamże) – francuski kierowca wyścigowy.
Jules Bianchi był wnukiem Mauro, trzykrotnego mistrza świata w wyścigach GT oraz prabratankiem Luciena, zwycięzcy 24-godzinnego wyścigu Le Mans i uczestnika 19 wyścigów Grand Prix Formuły 1.
Życiorys.
Karting i Formuła Renault.
Po kilku latach startów w kartingu (rozpoczął je w roku 2004), w 2007 roku Jules postanowił rozpocząć poważną karierę wyścigową, debiutując we Francuskiej oraz Europejskiej Formule Renault. Reprezentując zespół SG Formula, francuski serial zakończył z tytułem mistrzowskim, natomiast europejski na 11. pozycji w końcowej klasyfikacji.
Europejska Formuła 3.
W kolejnym sezonie awansował do Europejskiej Formuły 3, gdzie jeździł w drugorzędnym teamie ART Grand Prix, należącym do jego menedżera, Nicolasa Todta. W pierwszym podejściu spisał się nadzwyczaj dobrze, będąc sklasyfikowanym na 3. miejscu w klasyfikacji generalnej (dwukrotnie zwyciężył, w tym prestiżowy Masters of Formula 3). W drugim podejściu, będąc już liderem głównego zespołu, zdominował rywalizację, wygrywając dziewięć z dwudziestu eliminacji.
Poza udziałem w europejskim cyklu, w ramach programu ART, wziął udział również w dwóch rundach Brytyjskiej Formuły 3 (na portugalskim torze w Portimao Francuz zdominował rywalizację). Nie był jednak liczony do klasyfikacji generalnej. Gościnnie wystąpił również w jednym wyścigu serii World Series by Renault (w SG Formula), na ulicach księstwa Monako. Nie dojechał jednak do mety. Po raz pierwszy wystąpił w kończącym sezon juniorski Grand Prix Makau. W wyniku kolizji Francuz nie był jednak w stanie walczyć o czołowe lokaty, ostatecznie dojeżdżając na 10. miejscu.
Seria GP2.
Dzięki wygranej w F3 Francuz awansował do bezpośredniego przedsionka Formuły 1 – serii GP2 – w której także startował w barwach ART. Debiutancki sezon okazał się całkiem udany dla Bianchiego, zważywszy na zajęcie 3. miejsca w klasyfikacji generalnej oraz szczególnie dobrą postawę w kwalifikacjach (trzy zwycięstwa). Był to jednak dość ciężki sezon dla Francuza, który miał kilka wzlotów i upadków. Nie obyło się bez sporych błędów, w wyniku których kilkakrotnie tracił szansę na dobry wynik. Przez to też ani razu nie stanął na najwyższym stopniu podium. W pierwszym wyścigu na Węgrzech, w wyniku kolizji, odniósł pozornie dość poważny uraz kręgosłupa, który mógł go wykluczyć na dłuższy czas. Na szczęście jednak kontuzja okazała się niegroźna i Bianchi po absencji w niedzielę, był w stanie wystąpić w kolejnej rundzie w Belgii. Francuz dziewięciokrotnie dojechał na punktowanym miejscu, z czego cztery razy na podium.
Drugi sezon startów rozpoczął dobrze, od zajęcia trzeciego miejsca w pierwszym wyścigu, na tureckim torze Istanbul Park. W kolejnych siedmiu wyścigach Francuzowi nie poszło jednak najlepiej, głównie przez niezawinione incydenty. Jedyne dwa punkty uzyskał za siódmą lokatę na hiszpańskim obiekcie Circuit de Catalunya. Przełom nastąpił w sobotnich zmaganiach na Silverstone, gdzie po raz pierwszy stanął na najwyższym stopniu podium, po zaciętej walce z Niemcem Christianem Vietorisem (Jules startował wówczas z pole position). W pozostałych dziewięciu startach Bianchi sięgał po punkty, czterokrotnie przy tym mieszcząc się w pierwszej trójce. Ostatecznie rywalizację ponownie zakończył na 3. pozycji, zaledwie jeden punkt za wicemistrzem Lucą Filippi.
Azjatycka Seria GP2.
W azjatyckim cyklu Bianchi zadebiutował w drugiej rundzie sezonu 2009/2010, na torze Yas Marina. Już w pierwszym wyścigu stanął na najniższym stopniu podium. W kolejnej eliminacji, na torze Sakhir, sięgnął po pole position. Popełnione błędy uniemożliwiły mu jednak zdobycie punktów, także w kolejnych wyścigach. Zdobyte punkty sklasyfikowały go na 12. miejscu.
W roku 2011 został wicemistrzem serii, po dwukrotnej wizycie na podium w przeciągu czterech rozegranych wyścigów (zwyciężył w inauguracyjnym starcie w Abu Zabi).
Formuła Renault 3.5.
Obowiązki związane z rolą piątkowego zawodnika w F1 uniemożliwiła Bianchiemu dalsze starty w Serii GP2. W celu utrzymania formy zawodnik postanowił jednak kontynuować udział w serii juniorskiej i podpisał kontrakt z francuskim zespołem Tech 1 Racing, startującym w Formule Renault 3.5, na sezon 2012. Francuz walczył o tytuł mistrzowski z Holendrem Robinem Frijnsem. Losy tytułu rozstrzygnęły się dopiero w ostatnim wyścigu, na torze w Katalonii. Holender przeprowadził na Bianchim kontrowersyjny atak, w wyniku którego wypchnął go z toru. W konsekwencji Francuz nie dojechał do mety i ze stratą zaledwie czterech punktów przegrał mistrzowski tytuł. Frijns stracił punkty uzyskane w tamtym wyścigu, jednak nie zmieniło to wyników mistrzostw. Pomimo protestu Bianchiego sędziowie postanowili zachować wyniki. Ostatecznie Bianchi ośmiokrotnie stawał na podium, z czego trzykrotnie na najwyższym stopniu. Pięciokrotnie przy tym startował z pole position oraz siedmiokrotnie odnotował najszybszy czas okrążenia w wyścigu.
Kontrakt z Ferrari.
Dzięki świetnym wynikom, za sprawą swojego menedżera Nicolasa Todta, mającego duże powiązania z włoskim zespołem, dostał szansę udziału w trzydniowych testach dla młodych kierowców (w pierwszych trzech dniach grudnia). 2 grudnia team z Maranello podpisał z nim długoterminową umowę, za sprawą której ma się stać kierowcą rezerwowym i testowym zespołu. W sezonie 2011 Francuz miał pełnić funkcję trzeciego kierowcy włoskiego zespołu.
Kontrakt z Force India.
W styczniu 2012 roku Francuz został ogłoszony rezerwowym kierowcą hinduskiego zespołu Force India. Wziął udział w dziewięciu sesjach treningowych.
Starty w ekipie Marussia.
W następnym sezonie Bianchi rozpoczął regularne starty w zespole Marussia gdzie został zakontraktowany jako ostatni kierowca wyścigowy na sezon 2013. Powodem podpisania kontraktu tak późno było nie wywiązanie się z umowy przez Luiza Razię którego sponsorzy nie wpłacili na czas pieniędzy za starty w zespole. Skutkiem tak późnego podpisania umowy było uczestnictwo przez Francuza zaledwie przez półtora dnia w przedsezonowych testach. Mimo to Jules pokazywał się w pierwszych wyścigach dużo lepiej od Maxa Chiltona będącego zespołowym partnerem Bianchiego. Francuz pokonywał też regularnie kierowców Caterhama. Najlepszym wynikiem Bianchiego w wyścigu był 13 miejsce w GP Malezji na torze Sepang, zaś w kwalifikacjach 15 miejsce podczas weekendu wyścigowego o GP Belgii. Poza tym Jules dwukrotnie dojechał do mety 15 (debiut w GP Australii oraz GP Chin). Pod koniec sezonu Francuz plasował się na pozycjach 18-20, jednak w klasyfikacji generalnej zdołał utrzymać miejsce przed kierowcami ekipy Caterham.
Na sezon 2014 Bianchi przedłużył kontrakt z rosyjską ekipą. Podczas Grand Prix Monako Francuz dojechał początkowo na ósmym miejscu, lecz po dodaniu pięciu sekund z powodu niezjechania na pięciosekundowy postój w boksach (postój wykonał w trakcie, gdy na torze był samochód bezpieczeństwa) spowodował spadek na dziewiąte miejsce, co dało mu pierwsze punkty w karierze oraz pierwsze punkty dla rosyjskiego zespołu.
Wypadek i śmierć.
5 października 2014 w Grand Prix Japonii na torze Suzuka miał bardzo poważny wypadek. Podczas 43. okrążenia Bianchi wypadł z mokrej nawierzchni i przodem bolidu uderzył w dźwig wyciągający bolid Adriana Sutila. Uderzenie wywarło przeciążenie o wartości 254G. Wyścig przerwano, a następnie przedwcześnie zakończono. Kierowcę przewieziono karetką do szpitala, gdzie został operowany. Jego stan określono jako krytyczny. Doznał rozlanego urazu aksonalnego (DAI). Do ostatnich chwil życia znajdował się w śpiączce. Zmarł w klinice w Nicei, 17 lipca 2015 roku, a pochowany został 21 lipca 2015 w tym samym mieście. Po śmierci kierowcy FIA zastrzegła numer 17, który znajdował się na bolidzie Francuza.

</doc>
<doc id="1810080" url="https://pl.wikipedia.org/wiki?curid=1810080" title="Joanna Orzeszkowska">
Joanna Orzeszkowska

Joanna Orzeszkowska-Kotarbińska (ur. 29 grudnia 1948, zm. 22 października 2013) – polska aktorka dubbingowa, teatralna i filmowa oraz dialogistka.
Życiorys.
W 1970 ukończyła studia na PWST w Warszawie. W latach 1970-1975 występowała w Teatrze Telewizji, a także w Teatrze im. Wojciecha Bogusławskiego w Kaliszu, Teatrze Dramatycznym w Warszawie, Teatrze Nowym w Warszawie, Teatrze im. Adama Mickiewicza Częstochowie i Teatrze Polski w Bielsku-Białej.

</doc>
<doc id="1810082" url="https://pl.wikipedia.org/wiki?curid=1810082" title="Ferid Chouchane">
Ferid Chouchane

Ferid Chouchane (arab. فريد شوشان) (ur. 19 kwietnia 1973
roku w Sousse) – były tunezyjski piłkarz występujący na pozycji obrońcy.
Kariera klubowa.
Ferid Chouchane zawodową karierę rozpoczynał w 1995 roku w Étoile Sportive du Sahel. W zespole tym występował przez kolejne trzy lata. Z klubem ze Sousse zdobył mistrzostwo Tunezji w 1997, puchar Tunezji 1996, Puchar Zdobywców Pucharów Afryki 1997, Puchar CAF 1995 oraz Superpuchar Afryki 1998. W 1998 roku przeszedł do Club Africain Tunis, w którym grał do 2002 roku. Z klubem z Tunisu zdobył puchar Tunezji 1998 i 2002 i Puchar Zdobywców Pucharów Afryki 1999. Ostatni sezon w karierzę spędził w saudyjskim klubie Al-Qadisiyah Khobar.
Kariera reprezentacyjna.
W reprezentacji Tunezji Ferid Chouchane zadebiutował w 1996 roku. W tym samym roku uczestniczył w Pucharze Narodów Afryki. Uczestniczył w tej imprezie także dwa lata później. Największy sukces osiągnął w tej imprezie w 1996 roku w Południowej Afryce, gdzie Tunezja przegrała dopiero w finale z gospodarzami imprezy. W 1996 wystąpił na Igrzyskach Olimpijskich w Atlancie, gdzie wystąpił we wszystkich dwóch spotkaniach grupowych.
W 1998 Ferid Chouchane wystąpił na Mistrzostwach Świata, na których zespół prowadzony przez Henryka Kasperczaka nie wyszedł z grupy i odpadł z turnieju. Na imprezie tej Ferid Chouchane zagrał w dwóch meczach z: reprezentacją Kolumbii i reprezentacji Rumunii.

</doc>
<doc id="1810083" url="https://pl.wikipedia.org/wiki?curid=1810083" title="Jan Gałeczka">
Jan Gałeczka

Jan Gałeczka (ur. 1766 w Mochowie koło Głogówka, zm. 14 marca 1845 w Łabędach) – polski ksiądz katolicki, działacz narodowy, wydawca, założyciel pierwszej polskiej drukarni na Górnym Śląsku.
Życiorys.
Ksiądz Jan Gałeczka urodził się w Mochowie, górnośląskiej wsi należącej do paulinów. Ojciec Jana zajmował się warzeniem piwa. Przyszły kapłan ukończył studia teologiczne we Wrocławiu, tam też przyjął święcenia kapłańskie. Pracował najpierw w Lublińcu, następnie w Byczynie i w Oleśnie.
Gałeczka był nauczycielem, inspektorem szkolnym oraz popularyzatorem literatury narodowej wśród młodzieży. Wywarł wpływ na młodego Józefa Lompę, gdy, będąc proboszczem w Oleśnie, kupował i rozdawał młodzieży książki. Ks. Gałeczka w 1801 założył dla własnych potrzeb, związanych ze szkolnictwem, pierwszą polską drukarnię na Górnym Śląsku. Kapłan ten jest też autorem pieśni religijnych, m.in. śpiewanej do dzisiaj "Przed Tobą upadamy, Boże - Stwórco nasz i Panie". Po 1808 aż do śmierci w 1845 ks. Gałeczka był proboszczem w Łabędach.

</doc>
<doc id="1810086" url="https://pl.wikipedia.org/wiki?curid=1810086" title="Kourtney Kardashian">
Kourtney Kardashian

Kourtney Mary Kardashian Barker (ur. 18 kwietnia 1979 w Los Angeles) – amerykańska celebrytka, modelka, bizneswoman i osobowość telewizyjna, najbardziej znana z udziału w reality show "Z kamerą u Kardashianów" oraz "Kourtney i Khloé jadą do Miami".
Życiorys.
Jest córką adwokata Roberta Kardashiana i Kris Jenner (z domu Houghton). Ma korzenie ormiańskie (po ojcu) i holendersko-szkockie (po matce). Jej matka rozwiodła się z jej ojcem w 1989 i w 1991 wyszła za mąż za olimpijczyka Bruce’a Jennera. Uczęszczała do katolickiej szkoły dziewcząt Marymount High School. Po ukończeniu szkoły wyjechała z Kalifornii do Dallas, gdzie przez dwa lata chodziła do Southern Methodist University. Stamtąd przeniosła się do Tucson w Arizonie, gdzie studiowała na Uniwersytecie Arizony i zdobyła stopień w zakresie sztuk teatralnych. Jej znajomymi z klasy byli Nicole Richie, Heather Blair i Luke Walton.
Występuje w reality show "Z kamerą u Kardashianów". Jest również współwłaścicielką butiku odzieżowego „D-A-S-H” w Los Angeles; w 2009, z siostrami Kim i Khloé, otworzyła kolejny butik w Miami. Razem z matką była również współwłaścicielką ekskluzywnego dziecięcego butiku w Los Angeles „Smooch”, jednak sklep został zamknięty.
Kourtney ma dwie młodsze siostry –Kim i Khloé – oraz brata Roba, a także dwie przyrodnie siostry ze strony matki: Kendall Jenner i Kylie Jenner. Ich rodzina po ślubie matki z Bruce’em Jennerem powiększyła się o jego synów i córkę: (od starszego) Burta Jennera, Brandona Jennera i Brody’ego Jennera oraz Casey Jenner.
14 grudnia 2009 urodziła syna Masona Dasha. Ojcem dziecka jest jej były partner, Scott Disick. W 2010 ogłoszono nowe reality show z Kourtney: "Kourtney i Kim jadą do Nowego Jorku". W 2011 "Z kamerą u Kardashianów" zostało nagrodzone statuetką People’s Choice Award w kategorii Ulubiony program telewizyjny. 8 lipca 2012 urodziła drugie dziecko, Penelope Scotland Disick, zaś 14 grudnia 2014 trzecie, syna o imieniu Reign Aston.
W styczniu 2021 został potwierdzony jej związek z muzykiem Travisem Barkerem, a w październiku tego samego roku para zaręczyła się. Nieoficjalny ślub odbył się 3 kwietnia 2022 w Las Vegas, a oficjalny 15 maja 2022 w Santa Barbara.

</doc>
<doc id="1810090" url="https://pl.wikipedia.org/wiki?curid=1810090" title="Franz Anton Pfeiffer">
Franz Anton Pfeiffer

Franz Anton Pfeiffer (ur. 16 czerwca 1752 w niemieckim miasteczku Windischbuch, zm. 22 października 1787 w Ludwigslust) – niemiecki kompozytor i fagocista

</doc>
<doc id="1810098" url="https://pl.wikipedia.org/wiki?curid=1810098" title="Kryptojudaizm">
Kryptojudaizm

Kryptojudaizm – potajemne wyznawanie judaizmu po przymusowym nawróceniu na katolicyzm lub islam.
Zjawisko to występowało od końca XIV wieku przede wszystkim w Hiszpanii i Portugalii. Polegało na skrytym zachowywaniu tradycji żydowskich przy jednoczesnym uczestniczeniu w obrzędach katolickich. Niektórzy "kryptożydi" zachowali swoją tożsamość do XX wieku. Przykładem są Żydzi z Belmonte w Portugalii, którzy przeszli oficjalną rekonwersję na judaizm w latach siedemdziesiątych, a w 1996 otworzyli tam synagogę.

</doc>
<doc id="1810099" url="https://pl.wikipedia.org/wiki?curid=1810099" title="Px49">
Px49

Px49 (typ Sawa) – polski parowóz wąskotorowy z 1949 roku, na tor szerokości 750 mm, produkowany w zakładach Fablok w Chrzanowie. Skonstruowany na zamówienie Jugosławii na bazie serii Px48. Zbudowano 10 parowozów, które ostatecznie nie zostały wyeksportowane i służyły na PKP.
Historia.
Parowóz typu Sawa został opracowany w Fabloku w Chrzanowie na zlecenie Jugosławii, jako eksportowa wersja produkowanego dla PKP parowozu Px48, przystosowana na tor o rozstawie 760 mm. Główną różnicę stanowił mniejszy trzyosiowy tender zamiast czteroosiowego, a także palenisko przystosowane do opalania niskokalorycznym lignitem lub drewnem i wirowy iskrochron typu bębnowego na kominie. Osprzęt był typowy dla polskich parowozów. Tendry były produkowane przez Konstal w Chorzowie.
Jugosławia zamówiła 12 takich lokomotyw. W związku jednak z pogorszeniem się stosunków politycznych między państwami bloku wschodniego – w tym Polską, a Jugosławią, w 1950 roku umowa została zerwana. Zbudowane 10 sztuk zostało zakupione przez polskie Ministerstwo Komunikacji dla PKP, a pozostałych dwóch nie zbudowano. Zakupione parowozy zostały zmodyfikowane do polskich wymagań – przede wszystkim dostosowano je do szerokości toru 750 mm, ponadto przystosowano do opalania węglem kamiennym i zdjęto iskrochrony bębnowe, instalując iskrochrony siatkowe wewnątrz dymnicy. Parowozy otrzymały oznaczenie Px49 i numery od 1791 do 1800.
Kocioł parowozu Px49-1791 został w 1996 roku zabudowany w Pile na parowozie Px48-3917 na tor szerokości 1000 mm (eksploatowanym następnie na Kolei Piaseczyńskiej).
Opis.
Parowóz wąskotorowy o układzie osi D, z silnikami bliźniaczymi na parę przegrzaną i doczepnym tendrem o układzie osi 3'. Budka maszynisty otwarta od tyłu, tender posiada kontrbudkę. Kocioł ze stojakiem półpromienistym i stalową skrzynią ogniową. Na kotle umieszczony zbieralnik pary we wspólnej długiej obudowie z dwoma piasecznicami. Komin początkowo miał odiskrownik bębnowy, później usunięty. Kocioł miał przegrzewacz Schmidta. Zasilanie w wodę za pomocą dwóch inżektorów Friedmanna.
Ostoja belkowa, usprężynowanie górne, kombinowane. Dla pokonywania łuków, koła drugiej osi miały zwężone obrzeża, a czwarta oś możliwość przesuwu na boki po 15 mm.
Bliźniacze silniki parowe z suwakami tłokowymi. Mechanizm napędowy napędzał trzecią oś, pozostałe były wiązane. Mechanizm parorozdzielczy Heusingera. Hamulec parowy i ręczny dźwigniowy na tendrze. Parowóz nie był wyposażony w sprężarkę ani hamulce pneumatyczne. Sprzęg centralny orczykowy.

</doc>
<doc id="1810100" url="https://pl.wikipedia.org/wiki?curid=1810100" title="Mokhtar Dhouieb">
Mokhtar Dhouieb

Mokhtar Dhouieb (ur. 23 marca 1952) - tunezyjski piłkarz występujący na pozycji obrońcy. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu CS Sfaxien. Grał też w saudyjskim klubie Al-Nassr.
Kariera reprezentacyjna.
Z reprezentacją Tunezji uczestniczył w zwycięskich eliminacjach do Mistrzostw Świata 1978.
Na Mundialu wystąpił we wszystkich trzech meczach grupowych z: reprezentacją RFN, reprezentacją Polski oraz reprezentacją Meksyku. W meczu z Meksykiem strzelił trzecią bramkę dla Tunezji.
Później uczestniczył w przegranych eliminacjach do Mistrzostw Świata 1982.

</doc>
<doc id="1810102" url="https://pl.wikipedia.org/wiki?curid=1810102" title="Adam Władysław Jaruntowski">
Adam Władysław Jaruntowski

Adam Władysław Jaruntowski (Jarontowski) z Jarunt herbu Prus III (zm. 1712) – kasztelan sanocki w 1710 roku, sędzia grodzki sanocki w 1710 roku, stolnik sanocki w 1710 roku, stolnik parnawski w 1681 roku, sędzia kapturowy ziemi sanockiej w 1696 roku, poseł na sejm, właściciel dóbr na Podkarpaciu k. Brzozowa.
Był synem Bartłomieja Jaruntowskiego z Jarnut (ok. 1620 – ok. 1670).
stolnik parnawski i Zofii Dąbrowskiej (ok. 1630 - ok. 1680). Żoną jego była Krystyna Sabina Druszkiewicz, córka Stanisława. 
Jego syn Zygmunt Jaruntowski poślubił Konstancję Stadnicką h. Szreniawa i miał syna Jakuba Jaruntowskiego.

</doc>
<doc id="1810103" url="https://pl.wikipedia.org/wiki?curid=1810103" title="Polska Partia Socjalistyczna na emigracji">
Polska Partia Socjalistyczna na emigracji



</doc>
<doc id="1810104" url="https://pl.wikipedia.org/wiki?curid=1810104" title="Dla ciebie miły (album 1992)">
Dla ciebie miły (album 1992)

Dla ciebie miły - kompilacja przebojów Violetty Villas wydana na płycie CD w 1992 roku. Jest to jednocześnie pierwszy album CD tej artystki.

</doc>
<doc id="1810109" url="https://pl.wikipedia.org/wiki?curid=1810109" title="Nir Barkat">
Nir Barkat

Nir Barkat (hebr.: ניר ברקת; ur. 19 października 1959 w Jerozolimie) – izraelski biznesmen i polityk, burmistrz Jerozolimy w latach 2008–2018, od 2019 poseł do Knesetu.
Jego ojciec, Zalman Barkat, był profesorem fizyki Uniwersytetu Hebrajskiego. Służył w brygadzie spadochronowej Sił Obronnych Izraela przez 6 lat, osiągając stopień majora.
Kariera Barkata zaczęła się w 1988 od uruchomienia firmy software'owej BRM, specjalizującej się w oprogramowaniu antywirusowym.
W styczniu 2003 utworzył partię "Jeruszalajim Tacliach" i wystartował w wyborach na burmistrza Jerozolimy, uzyskując 43% głosów, przegrywając z Urim Lupolianskim. 11 listopada 2008 zdobył 52% głosów, wygrywając wybory z Me’irem Poruszem. Pozostał na stanowisku do 2018.
W wyborach w kwietniu 2019 został wybrany posłem z listy Likudu.
29 grudnia 2022, po wyborach parlamentarnych, został mianowany ministrem gospodarki w trzydziestym siódmym rządzie Izraela. 

</doc>
<doc id="1810110" url="https://pl.wikipedia.org/wiki?curid=1810110" title="Wioletta Villas – złote przeboje, cz. 1">
Wioletta Villas – złote przeboje, cz. 1

Wioletta Villas – złote przeboje, cz. 1 – składanka przebojów Violetty Villas z 1995 roku. Jest to jeden z dwóch albumów (oprócz drugiej części tego samego wydawnictwa), na okładce którego wystąpił błąd w nazwisku piosenkarki.

</doc>
<doc id="1810112" url="https://pl.wikipedia.org/wiki?curid=1810112" title="Wioletta Villas – złote przeboje, cz. 2">
Wioletta Villas – złote przeboje, cz. 2

Wioletta Villas – złote przeboje, cz. 2 – składanka przebojów Violetty Villas z 1995 roku. Jest to jeden z dwóch albumów (oprócz pierwszej części tego samego wydawnictwa), na okładce którego wystąpił błąd w nazwisku piosenkarki.

</doc>
<doc id="1810113" url="https://pl.wikipedia.org/wiki?curid=1810113" title="Sawa (lokomotywa)">
Sawa (lokomotywa)



</doc>
<doc id="1810122" url="https://pl.wikipedia.org/wiki?curid=1810122" title="Kolędy (album Violetty Villas)">
Kolędy (album Violetty Villas)

Kolędy – album świąteczny Violetty Villas z 1997 roku.

</doc>
<doc id="1810123" url="https://pl.wikipedia.org/wiki?curid=1810123" title="He Got Game (ścieżka dźwiękowa)">
He Got Game (ścieżka dźwiękowa)

He Got Game – wydany w 1998 roku studyjny album Public Enemy i zarazem soundtrack do filmu Spike Lee pt. "Gra o honor". Gościnne pojawili się Masta Killa, Stephen Stills, KRS-One i Smoothe da Hustler.

</doc>
<doc id="1810126" url="https://pl.wikipedia.org/wiki?curid=1810126" title="Gdy się Chrystus rodzi (album)">
Gdy się Chrystus rodzi (album)

Gdy się Chrystus rodzi – album świąteczny Violetty Villas nagrany i wydany w 2001.

</doc>
<doc id="1810127" url="https://pl.wikipedia.org/wiki?curid=1810127" title="Emil Pacławski">
Emil Pacławski



</doc>
<doc id="1810129" url="https://pl.wikipedia.org/wiki?curid=1810129" title="Mindaugas Butkus">
Mindaugas Butkus

Mindaugas Butkus (ur. 6 czerwca 1961) – litewski dyplomata, w latach 2009–2012 ambasador Litwy w Niemczech.
Życiorys.
W latach 1986–1992 studiował filologię germańską na Uniwersytecie Wileńskim, po czym podjął pracę w Ministerstwie Spraw Zagranicznych. W 1995 został mianowany radcą w ambasadzie Litwy w RFN. W latach 1999–2003 stał na czele Departamentu Amerykańskiego MSZ, następnie był konsulem generalnym w Nowym Jorku (do 2007). Od 2007 do 2009 pełnił obowiązki dyrektora Departamentu Planowania Politycznego MSZ. W kwietniu 2009 objął funkcję ambasadora nadzwyczajnego i pełnomocnego w Niemczech.

</doc>
<doc id="1810133" url="https://pl.wikipedia.org/wiki?curid=1810133" title="Z Archiwum Polskiego Radia, Vol. 11 – Violetta Villas">
Z Archiwum Polskiego Radia, Vol. 11 – Violetta Villas

Z Archiwum Polskiego Radia, Vol. 11 – Violetta Villas – dwupłytowe wydawnictwo muzyczne zawierająca archiwalne, nigdy niepublikowane nagrania radiowe Violetty Villas. Premiera w sprzedaży wysyłkowej odbyła się we wrześniu 2009 roku, a na półkach sklepowych płyta pojawiła się 23 października 2009 roku. Już na podstawie wyników ze sprzedaży wysyłkowej, płyta stała się bestsellerem salonów muzycznych Empik.

</doc>
<doc id="1810134" url="https://pl.wikipedia.org/wiki?curid=1810134" title="Apple Bandai Pippin">
Apple Bandai Pippin

Apple Bandai Pippin – konsola gier wideo stworzona w 1996 roku przez przedsiębiorstwa Bandai i Apple. W założeniu sprzęt miał zapewniać łatwą możliwość rozszerzenia o nowe podzespoły, był też wyposażony w modem, jednakże o niskiej przepustowości – jedna wiadomość była wysyłana przez kilka minut. Konsola miała wysoką cenę (600 dolarów) i małą bibliotekę gier oraz sprzedała się zaledwie w 42 tysiącach egzemplarzy. PC World umieścił ją na 10. miejscu listy najgorszych konsol w historii.
Specyfikacja techniczna.
Źródło:

</doc>
<doc id="1810135" url="https://pl.wikipedia.org/wiki?curid=1810135" title="Sturm Graz">
Sturm Graz



</doc>
<doc id="1810136" url="https://pl.wikipedia.org/wiki?curid=1810136" title="Apple Pippin">
Apple Pippin



</doc>
<doc id="1810137" url="https://pl.wikipedia.org/wiki?curid=1810137" title="Historia Kowalskich">
Historia Kowalskich

Historia Kowalskich – polski dokument fabularyzowany w reżyserii Arkadiusza Gołębiewskiego i Macieja Pawlickiego wyprodukowany w 2009 r.
Fabuła filmu.
Film nawiązuje do zbrodni popełnionej przez Niemców w Starym Ciepielowie i Rekówce. Jesienią 1942 roku Adam i Bronisława Kowalscy z Ciepielowa ukrywają swych sąsiadów przed okupantami. 6 grudnia 1942 roku o świcie oddział żandarmerii otacza domy Polaków, podejrzewanych o ukrywanie Żydów.

</doc>
<doc id="1810139" url="https://pl.wikipedia.org/wiki?curid=1810139" title="SMS spam">
SMS spam



</doc>
<doc id="1810140" url="https://pl.wikipedia.org/wiki?curid=1810140" title="Marszałkowie pruscy">
Marszałkowie pruscy

Jest to chronologiczna lista rycerzy zakonu krzyżackiego sprawujących funkcję marszałka na terenie Prus od przybycia rycerzy zakonnych na te tereny, do roku 1288.

</doc>
<doc id="1810141" url="https://pl.wikipedia.org/wiki?curid=1810141" title="Spam SMS">
Spam SMS



</doc>
<doc id="1810144" url="https://pl.wikipedia.org/wiki?curid=1810144" title="Zbrodnia w Starym Ciepielowie i Rekówce">
Zbrodnia w Starym Ciepielowie i Rekówce

Zbrodnia w Starym Ciepielowie i Rekówce – masowy mord dokonany przez okupantów niemieckich 6 grudnia 1942, którego ofiarą padły polskie rodziny ze Starego Ciepielowa i Rekówki podejrzewane o udzielanie pomocy Żydom.
Zbrodnia w Starym Ciepielowie i Rekówce była elementem szerszej akcji represyjnej, której celem było zastraszenie miejscowej ludności i zniechęcenie jej do udzielania pomocy żydowskim uciekinierom. W obu wsiach z rąk niemieckich żandarmów zginęło 31 Polaków, przede wszystkim z rodzin Kowalskich, Kosiorów, Obuchiewiczów i Skoczylasów. Śmierć poniosło także dwóch ukrywanych Żydów. Była to jedna z największych zbrodni popełnionych przez Niemców na Polakach, którzy udzielali pomocy Żydom.
Geneza.
Po zakończeniu kampanii wrześniowej powiat starachowicki (nazywany do 1941 iłżeckim) znalazł się w granicach dystryktu radomskiego Generalnego Gubernatorstwa. Koncentracja miejscowej ludności żydowskiej postępowała stopniowo od wiosny 1941 roku, choć dopiero 6 grudnia 1941 starosta Hans Zettelmeyer wydał zarządzenie, na mocy którego formalnie utworzone zostały getta w Starachowicach, Iłży oraz w pięciu mniejszych miejscowościach (w tym w Ciepielowie). Masowe wywózki do obozu zagłady w Treblince rozpoczęły się w październiku 1942 roku. Likwidacji uległy wówczas wszystkie getta znajdujące się na terenie powiatu, w tym tzw. getto zbiorcze w Tarłowie, gdzie na krótko przed rozpoczęciem deportacji Niemcy zgromadzili około 10 tys. Żydów z Bałtowa, Ciepielowa, Lipska, Łętkowic i Solca nad Wisłą.
Setkom Żydów udało się uniknąć wywózki do obozów zagłady i ukryć w lasach porastających tereny powiatu. Mimo surowych kar grożących za pomoc Żydom stosunkowo wielu Polaków z okolic Lipska i Ciepielowa zaangażowało się w pomoc uciekinierom. Przyczyn tego stanu rzeczy Sebastian Piątkowski i Jacek A. Młynarczyk upatrywali przede wszystkim w fakcie, iż w okresie międzywojennym nie występowały w tym rejonie poważniejsze antagonizmy na tle narodowościowym. Polskie i żydowskie rodziny, zazwyczaj zamieszkujące te ziemie od pokoleń, utrzymywały bowiem różnego rodzaju więzi sąsiedzkie i gospodarcze – nierzadko o dużym stopniu zażyłości. Ponadto okolice Iłży, Ciepielowa i Lipska uchodziły za bastion ruchu ludowego, a antysemickie ugrupowania narodowe nie uzyskały tam nigdy szerszego poparcia.
Wśród żydowskich uciekinierów znajdowało się wielu młodych mężczyzn, którzy sformowali w lasach niewielkie grupy samoobrony. Niektórzy z nich nawiązali kontakty z komunistyczną Gwardią Ludową, usiłującą w tym okresie poszerzyć swoje wpływy w powiecie starachowickim. Działania polskich i żydowskich partyzantów do tego stopnia zaniepokoiły Niemców, że władze policyjne powiatu starachowickiego podjęły decyzję o przeprowadzeniu w lasach zakrojonej na szeroką skalę obławy. Rozpoczęła się ona rankiem 29 listopada 1942 i trwała do 3 grudnia, a według niektórych świadectw – nawet do 6 grudnia. Niemiecka żandarmeria zdołała zlikwidować trzy leśne obozowiska i zabić ponad 120 uciekinierów (w tym kilku Polaków). Oddział Gwardii Ludowej dowodzony przez polskiego komunistę Stanisława Olczyka ps. „Garbaty” i żydowskiego partyzanta Chila Brawermana ps. „Baca” zdołał wyrwać się obławie, poniósł jednak ciężkie straty i w rezultacie przestał istnieć. Wśród partyzantów, którym udało wyrwać się z okrążenia, byli obaj dowódcy, choć „Baca” został przy tym ranny w rękę (według Krakowskiego obaj odnieśli ciężkie rany).
Prawdopodobnie informacje na temat polskich rodzin z okolic Ciepielowa, które udzielały pomocy Żydom, Niemcy uzyskali od osób schwytanych w trakcie obławy. Nie można także wykluczyć możliwości donosu. W konsekwencji zapadła decyzja o przeprowadzeniu pokazowej akcji represyjnej, której celem miało być zastraszenie miejscowej ludności i zniechęcenie jej do udzielania jakiegokolwiek wsparcia uciekinierom. Główną rolę w tej operacji miał odegrać około trzydziestoosobowy pododdział I Batalionu Żandarmerii Zmotoryzowanej, który od listopada 1942 kwaterował w zabudowaniach folwarku w Górkach Ciepielowskich.
W tym czasie kilka rodzin ze Starego Ciepielowa i sąsiedniej Rekówki udzielało schronienia żydowskim uciekinierom. Udało się ustalić, że w pierwszej z tych wsi Piotr i Helena Obuchiewiczowie ukrywali m.in. N.N. właściciela zakładu czapniczego w Ciepielowie. Ich sąsiedzi Kosiorowie ukrywali w swym gospodarstwie dwóch żydowskich mężczyzn. Z kolei w Rekówce, we wspólnym domu rodzin Kosiorow i Skoczylasów, ukrywały się najpierw dwie Żydówki z Ciepielowa, a następnie czterech żydowskich mężczyzn. Polskie rodziny udzielały także innym Żydom jednorazowego schronienia i pomocy żywnościowej.
Żydzi oraz ich polscy opiekunowie do pewnego stopnia zdawali sobie sprawę z grożącego im niebezpieczeństwa. Około 4 grudnia w stojącym na uboczu gospodarstwie Jana Rusina ze Starego Ciepielowa pojawiła się żydowska kobieta, która poprosiła gospodarza, aby ostrzegł rodziny udzielające pomocy Żydom, że grozi im aresztowanie. Z zeznań świadków wynika ponadto, że na krótko przed niemiecką akcją ukrywający się w tej wsi Żydzi opuścili kwatery w polskich gospodarstwach i udali się do lasu lub do jednej z sąsiednich miejscowości. Owe środki ostrożności nie zapobiegły jednak tragedii.
Przebieg zbrodni.
Mord w Starym Ciepielowie.
Wczesnym rankiem 6 grudnia 1942 około dwudziestoosobowy niemiecki oddział przybył do Starego Ciepielowa. Żandarmi udali się najpierw do stojącego na uboczu domu Antoniego Sochaja, gdzie zażądali od gospodarza wskazania domów należących do Adama Kowalskiego i Piotra Obuchiewicza. Uzyskawszy żądane informacje, natychmiast otoczyli oba gospodarstwa, a także leżące kilkaset metrów dalej gospodarstwo Władysława Kosiora. W domu Kowalskich zastali gospodarza, jego żonę Bronisławę oraz pięcioro dzieci w wieku od 1 do 16 lat, w domu Obuchiewiczów – gospodarza, jego żonę Helenę oraz czworo dzieci w wieku od 7 miesięcy do 6 lat, w domu Kosiorów – gospodarza, jego żonę Karolinę oraz sześcioro dzieci w wieku do 6 do 18 lat. Schwytania uniknął tylko kilkunastoletni syn Kowalskich, Jan, który w tym czasie terminował krawiectwo u swojego krewnego.
Prawdopodobnie we wszystkich trzech gospodarstwach żandarmi przeprowadzili gruntowną rewizję. Nie wiadomo, jakie rezultaty przyniosła ona w zabudowaniach Kowalskich i Obuchiewiczów, pewne jest natomiast, że u Kosiorów schwytano dwóch żydowskich mężczyzn, a także znaleziono książki pisane w jidysz i języku hebrajskim. Zeznania niektórych świadków wskazywały, że obaj Żydzi pojawili się w obejściu Kosiorów dopiero po jego otoczeniu przez Niemców. Mogłoby to sugerować, że dobrowolnie oddali się w ręce żandarmów, licząc, że ocalą w ten sposób swoich opiekunów. W międzyczasie żandarmi rozkazali sołtysowi Janowi Mirowskiemu udać się do sąsiedniej Rekówki i sprowadzić stamtąd Stanisława Kosiora (krewnego Kosiorów ze Starego Ciepielowa). Po drodze sołtys napotkał jednak kierującego akcją oficera, który odwołał poprzednie polecenie i rozkazał mu powrócić do domu.
Przez kilka godzin Niemcy nie podejmowali żadnych działań, ograniczając się pilnowania zatrzymanych. Adamowi Kowalskiemu pozwolono nawet nakarmić bydło. Sytuacja uległa diametralnej zmianie wczesnym popołudniem. Około godziny 13:00 małżeństwo Kosiorów wraz z dziećmi i schwytanymi Żydami zostało wyprowadzone z domu i pognane do stodoły. Następnie żandarmi rozstrzelali wszystkich zatrzymanych, a budynek podpalili. Jeden z synów Kosiora, prawdopodobnie tylko lekko ranny, zdołał wydostać się ze stodoły, a następnie wyminął niemiecki kordon i zaczął uciekać przez pole. Dysponujący samochodem żandarmi szybko go jednak schwytali, po czym żywego lub martwego wrzucili do płonącego budynku. Po zakończeniu egzekucji Niemcy gruntownie ograbili gospodarstwo.
Po zamordowaniu Kosiorów żandarmi dołączyli do swoich kolegów strzegących gospodarstw Kowalskich i Obuchiewiczów. Na miejsce kolejnej egzekucji wybrano dom tych ostatnich, gdyż leżał on nieco na uboczu, przez co jego podpalenie nie groziło rozprzestrzenieniem się pożaru na sąsiednie gospodarstwa. Żandarmi zapędzili Kowalskich i ich dzieci do domu Obuchiewiczów, a następnie rozstrzelali obie rodziny i podpalili budynek. Prawdopodobnie kilkoro rannych dzieci pozostawiono niedobite w budynku, aby spłonęły żywcem. Wiadomo, że z płonącego domu wydostała się córka Kowalskich, Janina. Zdołała jednak przebiec tylko kilkanaście metrów, po czym została zastrzelona, a jej ciało wrzucono do ognia. Gdy płomienie zaczęły dogasać, żandarmi powrócili na swój posterunek w Górkach Ciepielowskich.
Mord w Rekówce.
Jednocześnie z rozpoczęciem akcji w Starym Ciepielowie do sąsiedniej Rekówki przybył około dziesięcioosobowy oddział żandarmerii, którym dowodził podoficer nazwiskiem Bierner (pochodzący jakoby z Wiednia). Niemcy udali się do sołtysa, którego zmusili, aby wskazał im gospodarstwo zamieszkiwane przez dwie spokrewnione rodziny – Kosiorów i Skoczylasów. Udawszy się we wskazane miejsce, otoczyli zabudowania i zatrzymali wszystkie obecne w gospodarstwie osoby, tj. Stanisława i Zofię Kosiorów wraz z czwórką ich dzieci w wieku od 2 do 10 lat, Marianę Kiścińską (teściową Piotra Skoczylasa), dwunastoletnią Leokadię Skoczylas (córkę Piotra), a także dziesięcioletnią Henrykę Kordulę – dziewczynkę z sąsiedztwa, która odwiedzała w tym czasie Leokadię Skoczylas. W trakcie rewizji żandarmi odnaleźli książki należące do żydowskich uciekinierów, którym pomagali Skoczylasowie.
W tym czasie poza gospodarstwem przebywali Piotr Skoczylas, jego dwóch dorosłych synów oraz czternastoletnia córka Bronisława. Bierner postanowił wysłać za nimi w pościg kilku swoich podwładnych. Zanim jednak żandarmi zdołali wyruszyć na poszukiwania, wpadł w ich ręce Józef Skoczylas, który nieświadom rozgrywających się w rodzinnym domu wypadków wracał furmanką z miejscowej mleczarni. Po przesłuchaniu połączonym z biciem i grożeniem bronią Józef wraz z dwoma żandarmami został wysłany na poszukiwanie ojca. W jednym z gospodarstw przypadkowo napotkał swojego młodszego brata Jana, któremu Niemcy – nieświadomi z kim mają do czynienia – polecili wsiąść na wóz i pomóc w ewentualnym rozpoznaniu Piotra Skoczylasa. Bracia wraz z eskortą pojechali następnie do wsi Tymienica, gdzie przebywał senior rodu. Po dotarciu na miejsce Józef podjął udaną próbę ucieczki, w ręce żandarmów wpadł jednak jego ojciec.
W czasie gdy trwały poszukiwania do Rekówki przyjechało samochodem osobowym kilku żandarmów, którzy przekazali Biernerowi i jego podwładnym rozkaz natychmiastowego stracenia zatrzymanych. Dziewięcioro Polaków wyprowadzono z domu i pognano do stodoły. Ośmioletni Mieczysław Kosior podjął wówczas próbę ucieczki, został jednak zastrzelony. Pozostałe osoby wprowadzono do stodoły i rozstrzelano. W czasie egzekucji próbę ucieczki podjął jeden z małych synów Kosiorów, prawdopodobnie Jan, zdołał jednak przebiec tylko ok. 200 metrów, po czym dosięgły go niemieckie kule. Tomasz Kordula usiłował uratować swoją córkę, został jednak pobity i odpędzony przez jednego z żandarmów.
Jeszcze przed zakończeniem egzekucji do Rekówki powróciła fura z Piotrem i Janem Skoczylasami oraz ich niemiecką eskortą. Żandarmi, wciąż nieświadomi, kim jest młodszy z mężczyzn, odpędzili Jana, jego ojca zaprowadzili natomiast do stodoły i tam zastrzelili. Następnie gruntownie ograbili opustoszałe gospodarstwo, a stodołę wraz z ciałami ofiar podpalili.
Ofiary.
6 grudnia 1942 żandarmi z posterunku w Górkach Ciepielowskich zamordowali w Starym Ciepielowie i Rekówce łącznie 33 osoby, w tym 31 Polaków i dwóch Żydów. W gronie ofiar znalazło się dwadzieścioro dzieci poniżej 18. roku życia. Najmłodsza ofiara masakry liczyła 7 miesięcy, najstarsza – ok. 70 lat.
Podawane w rozmaitych źródłach informacje nt. personaliów i wieku ofiar różnią się od siebie w niektórych szczegółach. Poniższą listę sporządzono na podstawie danych zawartych w monografii "Cena Poświęcenia. Zbrodnie na Polakach za pomoc udzielaną Żydom w rejonie Ciepielowa" autorstwa Jacka A. Młynarczyka i Sebastiana Piątkowskiego (Kraków 2007) oraz publikacji "Represje za pomoc Żydom na okupowanych ziemiach polskich w czasie II wojny światowej" pod redakcją Martyny Grądzkiej-Rejak i Aleksandry Namysło (Warszawa 2019). Najważniejsze rozbieżności ze starszymi źródłami wskazano w uwagach.
Epilog.
Wieczorem 6 grudnia tłumacz z posterunku w Górkach Ciepielowskich przybył do sołtysa Mirowskiego ze Starego Ciepielowa i przekazał mu polecenie zorganizowania pochówku ofiar masakry. Rozkaz o tej samej treści otrzymał również sołtys Rekówki. Następnego dnia mieszkańcy obu wsi wydobyli ze zgliszcz szczątki zamordowanych i zgodnie z niemieckim poleceniem pogrzebali je w dołach wykopanych w pobliżu spacyfikowanych gospodarstw.
Kilkunastoletni Jan Kowalski, który jako jedyny ze swojej rodziny przeżył mord w Starym Ciepielowie, był przez długi czas zmuszony ukrywać się przed Niemcami.
Egzekucje w Starym Ciepielowie i Rekówce były największymi, lecz nie jedynymi zbrodniami popełnionymi przez ciepielowskich żandarmów w celu zastraszenia miejscowej ludności. 7 grudnia Niemcy rozstrzelali w Świesielicach 14 osób, w tym kobiety i dzieci. Zbrodni tej dokonano w odwecie za współpracę mieszkańców wsi z ruchem oporu. Następnego dnia żandarmi ponownie pojawili się w Świesielicach, gdzie zamordowali Mariannę Skwirę, zaangażowaną wraz z mężem w akcję pomocy żydowskim uciekinierom. Swoistym uwieńczeniem akcji represyjnej był mord dokonany około 11 stycznia 1943 we wsi Zajączków. Żandarmi z Górek Ciepielowskich zamordowali wówczas wdowę Stanisławę Wołowiec, jej cztery córki w wieku od 6 miesięcy do 12 lat, parobka Franciszka Zaborskiego oraz Józefa Jelonka z sąsiedniego Niemieryczowa (szwagra Stanisławy). Zbrodni dokonano w odwecie za pomoc udzielaną żydowskim uciekinierom przez rodzinę Wołowców. Seria egzekucji wymierzonych w mieszkańców wsi z okolic Ciepielowa była jedną z największych zbrodni popełnionych przez Niemców na Polakach, którzy udzielali pomocy Żydom.
Niemiecka akcja represyjna odbiła się szerokim echem w okolicy i przyczyniła się do znacznego ograniczenia pomocy udzielanej Żydom. Niechęć miejscowej ludności do wspierania uciekinierów wzrosła jeszcze bardziej, gdy w lutym 1943 grupa Chila Brawermana zabiła trzech Polaków oskarżonych o współpracę z Niemcami. W rezultacie zdecydowana większość Żydów ukrywających się w lasach wokół Ciepielowa nie zdołała przeżyć wojny. W samym Ciepielowie przetrwał jedynie Dawid Sankowicz, którego przez cały okres okupacji przechowywał w swej stodole polski szewc Stanisław Lewandowski.
Żaden ze sprawców mordu w Starym Ciepielowie i Rekówce nie został po wojnie pociągnięty do odpowiedzialności karnej.
Upamiętnienie.
Po wojnie szczątki zamordowanych zostały ekshumowane i przeniesione do masowego grobu ofiar niemieckiego terroru, znajdującego się w Starym Ciepielowie przy drodze prowadzącej do Tymienicy.
Historię polskich rodzin ze Starego Ciepielowa i Rekówki zamordowanych za pomoc Żydom przedstawiono w fabularyzowanym filmie dokumentalnym "Historia Kowalskich" z 2009 roku (reż. Arkadiusz Gołębiewski, Maciej Pawlicki).
Postanowieniem prezydenta RP Lecha Kaczyńskiego z dnia 19 października 2009 małżeństwa Kowalskich, Kosiorów i Obuchiewiczów ze Starego Ciepielowa oraz małżeństwo Kosiorów z Rekówki zostały pośmiertnie odznaczone Krzyżem Komandorskim Orderu Odrodzenia Polski.
W marcu 2012 roku Narodowy Bank Polski wprowadził do obiegu monety okolicznościowe upamiętniające trzy polskie rodziny zamordowane za pomoc Żydom – Kowalskich ze Starego Ciepielowa, Ulmów z Markowej oraz Baranków z Siedlisk.

</doc>
<doc id="1810145" url="https://pl.wikipedia.org/wiki?curid=1810145" title="Khloé Kardashian">
Khloé Kardashian

Khloé Kardashian, właściwie Khloé Alexandra Kardashian (ur. 27 czerwca 1984 w Los Angeles) – amerykańska celebrytka, modelka, osobowość telewizyjna i radiowa. Najbardziej znana z udziału w reality show "Rodzina Kardashianów (Keeping Up with the Kardashians)", "Kourtney and Khloé Take Miami" i "Khloé &amp; Lamar, Kourtney and Khloe Take The Hamptons."
Życiorys.
Urodziła się w Los Angeles jako dziecko adwokata Roberta Kardashiana i Kris Jenner (z domu Houghton). Ma ormiańskie (po ojcu) oraz holendersko-szkockie (po matce) korzenie. Khloé ma dwie siostry rodzone: Kourtney, Kim i dwie siostry przyrodnie ze strony matki: Kendall Jenner i Kylie Jenner oraz brata Roba. Ma również trzech przybranych braci: Burta Jennera, Brandona Jennera i Brody Jennera oraz przybraną siostrę Casey Jenner.
Jest współwłaścicielką butiku odzieżowego w zachodnim Hollywood "DASH". W 2009 roku otworzyła kolejny butik w Miami. Pozostałe butiki znajdują się w Nowym Jorku oraz w Southampton.
Wzięła udział w kampanii PETA „I'd Rather Go Naked Than Wear Fur”.
Kariera telewizyjna.
Wystąpiła w reality show "Rodzina Kardashianów (Keeping Up with the Kardashians)". Miała również własne reality show pt. "Kourtney and Khloé Take Miami" oraz "Khloé &amp; Lamar".
W 2012 była współprowadzącą amerykańskiego show X Factor.
Programy telewizyjne.
Khloé Kardashian wzięła udział w następujących programach telewizyjnych:
Życie prywatne.
W 2001 miała poważny wypadek samochodowy, w którym doznała wstrząśnienia mózgu, wskutek czego straciła pamięć długotrwałą.
27 września 2009 wyszła za koszykarza Lamara Odoma, który w tym czasie był członkiem Los Angeles Lakers. Pobrali się dokładnie miesiąc po tym, jak spotkali się na przyjęciu dla koleżanki z drużyny Odoma. Po ślubie przyjęła podwójne nazwisko. "13 grudnia 2013, po miesiącach separacji, złożyła pozew o rozwód oraz o prawne przywrócenie jej nazwiska". Strony złożyły podpisane dokumenty rozwodowe w lipcu 2015. Jednak w październiku 2015 Odom został hospitalizowany po tym, jak znaleziono go nieprzytomnego w domu publicznym w Nevadzie, co wstrzymało finalizację rozwodu. Rozwiedli się w grudniu 2016 roku.
Była w związku z koszykarzem Tristanem Thompsonem. Mają córkę, True (ur. 12 kwietnia 2018). W lutym 2019 para rozstała się, po doniesieniach medialnych o powtórnej zdradzie Thompsona (tym razem z Jordyn Woods, najlepszą przyjaciółką jej siostry Kylie Jenner).
Popiera uznanie ludobójstwa Ormian, odwiedziła Tsitsernakaberd, miejsce pamięci ofiar w Erywaniu w Armenii.
Problemy z prawem.
4 marca 2007 została aresztowana za jazdę pod wpływem alkoholu.
W grudniu 2011 została pozwana przez transpłciową kobietę, która oskarżyła Kardashian i 10 innych osób o napaść przed klubem nocnym w grudniu 2009.
W marcu 2012 wraz z siostrami została wymieniona w pozwie zbiorowym o 5 mln dolarów przeciwko QuickTrim, suplementowi odchudzającemu, który promowały. Skarga, złożona w amerykańskim sądzie rejonowym dla południowego Nowego Jorku, oskarża Kardashian (wraz z producentem QuickTrim, Windmill Health Products; sprzedawcą detalicznym GNC; i innymi w sieci sprzedaży i marketingu) o nieprawdziwy i wprowadzający w błąd marketing suplementu diety.

</doc>
<doc id="1810146" url="https://pl.wikipedia.org/wiki?curid=1810146" title="Petras Zapolskas">
Petras Zapolskas

Petras Zapolskas (ur. 30 stycznia 1965 w Malatach) – litewski dyplomata, ambasador w Szwecji (2000–2002), we Włoszech (2006-2009), na Malcie, w Libii i San Marino (2009-2014) i przy Stolicy Apostolskiej (od 2017). 
Życiorys.
W latach 1984–1991 studiował historię na Uniwersytecie Wileńskim, po czym rozpoczął pracę w Departamencie Wspólnoty Niepodległych Państw Ministerstwa Spraw Zagranicznych jako II i I sekretarz, następnie dyrektor tego Departamentu (1993–1995) oraz Departamentu Politycznego (1995–1996). Od 1996 zatrudniony w ambasadzie litewskiej w Rosji m.in. jako radca oraz radca minister. Po krótkim pobycie na placówce we Francji (1999–2000) stanął na czele Departamentu Kultury i Informacji MSZ (do 2002). W latach 2000–2002 sprawował funkcję ambasadora Litwy w Szwecji. Po powrocie do kraju był generalnym inspektorem w MSZ. Od 2009 był ambasadorem we Włoszech (2006-2009), na Malcie, w Libii i San Marino (2009-2014), Dyrektorem Departamentu Stanu i Protokołu Dyplomatycznego MSZ Litwy (2014-2017) i ambasadorem przy Stolicy Apostolskiej (od 2017). 

</doc>
<doc id="1810147" url="https://pl.wikipedia.org/wiki?curid=1810147" title="Bragging Rights">
Bragging Rights



</doc>
<doc id="1810148" url="https://pl.wikipedia.org/wiki?curid=1810148" title="Hell in a Cell">
Hell in a Cell

Hell in a Cell – rodzaj walki w klatce w profesjonalnym wrestlingu, który organizowany jest przez federację WWE (znaną wcześniej jako World Wrestling Federation). W tym pojedynku ring oraz przestrzeń wokół niego są otoczone przez pięciometrową stalową klatkę. W przeciwieństwie do klatki używanej w Steel Cage matchu, klatka Hell in a Cell posiada dach, toteż nie można z niej uciec. Jedynym sposobem na wygraną jest przypięcie lub poddanie. W Hell in a Cell matchu nie występują dyskwalifikacje czy wyliczenia pozaringowe. Oryginalna klatka mierzyła prawie pięć metrów i ważyła ponad dwie tony, lecz jej nowsza wersja mierzy ponad sześć metrów i waży pięć ton. W historii WWE odbyło się 38 pojedynków w tej stypulacji, a pierwsza odbyła się w październiku 1997.
Historia.
Oryginalny koncept struktury Hell in a Cell został stworzony przez Jima COrnette’a. W swoim komentarzu w „Timeline of WWE: 1997”, Cornette opisał swoją koncepcję jako kombinację klatki, która otacza dużą część przestrzeni wokół ringu oraz klatki z zamkniętym dachem, używanej w WCW na potrzeby WarGames matchu. W październiku 2015, Vince Russo potwierdził, że Cornette najprawdopodobniej wymyślił ten koncept, lecz nazwę „Hell in a Cell” wymyślił sam Russo.
Hell in a Cell match został wprowadzony do federacji 5 października 1997 podczas gali . Walka bazowała na historii, w której The Undertaker przegrał z Bretem Hartem walkę o tytuł WWF Championship na SummerSlam 1997. Sędzią specjalnym tego pojedynku był Shawn Michaels. Michaels „nieumyślnie” uderzył Undertakera stalowym krzesłem, przez co spowodował jego porażkę i utratę mistrzostwa na rzecz Harta. Doprowadziło to do walki pomiędzy Michaelsem a Undertakerem na , jednakże ich walka zakończyła się bez rezultatu po tym, jak dwójka zawodników zaczęła atakować sędziów i pracowników, mających uspokoić sytuację. Aby zakończyć ich feud, zaplanowano Steel Cage match pomiędzy zawodnikami. Ostatecznie, zamiast normalnej klatki otaczającej tylko ring, postawiono na znacznie większą klatkę z zadaszeniem, która zamykała przestrzeń ringową oraz część przestrzeni poza-ringowej. Dzięki temu, uczestnicy mogli wykonywać więcej akcji w klatce poza ringiem, nie ograniczając się jedynie do samego "kwadratowego pierścienia". Struktura również pozwalała wrestlerom na wzięcie spod ringu przedmiotów do walki, na przykład stalowych krzesełek. Na Badd Blood, Michaels pokonał The Undertakera przy pomocy interwencji ze strony debiutującego Kane’a i stał się pretendentem do WWF Championship.
Hell in a Cell matche są rzadko widywane w WWE i są dobierane jedynie do najważniejszych rywalizacji. Do tej pory odbyło się 38 pojedynków w WWE, a 35 z nich było transmitowane podczas gal pay-per-view. Odbywają się jedynie na większych galach, głównie ze względu na problemy z umieszczeniem klatki w mniejszych halach i arenach oraz poziomu atrakcyjności tego rodzaju pojedynku. W 2009, WWE zaprezentowało cykl gal pay-per-view, na którym odbywają się walki Hell in a Cell; cykl nosi taką samą nazwę, co rodzaj walki. Przed pierwszą galą w 2009, tytuły mistrzowskie były bronione w Hell in a Cell sześć razy. Triple H był pierwszą osobą, która obroniła pas mistrzowski (WWF Championship), w pojedynku odbytym na gali No Way Out w 2000. Był to szósty Hell in a Cell match. Najdłuższy Hell in a Cell match w historii odbył się na gali Bad Blood w 2004 pomiędzy Triple H’em i Shawnem Michaelsem – trwał on 47 minut. Pierwszą osobą, która zdobyła tytuł w klatce Hell in a Cell był The Undertaker; zdobył World Heavyweight Championship w walce z CM Punkiem w 2009 roku. The Undertaker jest również rekordzistą pod względem ilości walk Hell in a Cell (14). Undertaker jest też rekordzistą pod względem wygranych w tym pojedynków, wygrał 7 walk. Tylko dwa Hell in a Cell matche były transmitowane w ogólnodostępnej telewizji, obydwa odbyły się w 1998, na tygodniówce "Raw is War". Typ pojedynku trzykrotnie zagościł na głównej corocznej gali WWE, WrestleManii – na WrestleManii XV, WrestleManii XXVIII oraz WrestleManii 32.

</doc>
<doc id="1810149" url="https://pl.wikipedia.org/wiki?curid=1810149" title="Wzgórza Południowo-Wschodnie">
Wzgórza Południowo-Wschodnie



</doc>
<doc id="1810150" url="https://pl.wikipedia.org/wiki?curid=1810150" title="Ophiostoma ulmi">
Ophiostoma ulmi

Ophiostoma ulmi (Buisman) Nannf. – gatunek grzybów z rodziny "Ophiostomataceae".
Systematyka i nazewnictwo.
Pozycja w klasyfikacji według Index Fungorum: "Ophiostoma, Ophiostomataceae, Ophiostomatales", "Diaporthomycetidae, Sordariomycetes, Pezizomycotina, Ascomycota, Fungi".
Po raz pierwszy takson ten zdiagnozowała w 1932 r. Christine Johanna Buisman nadając mu nazwę "Ceratostomella ulmi". Obecną, uznaną przez Index Fungorum nazwę nadał mu w 1932 r. John Axel Nannfeldt, przenosząc go do rodzaju "Ophiostoma".
Synonimy:
Morfologia.
Perytecja dość często występują na martwych wiązach, pod ich korą lub w szczelinach kory. Są kuliste, mają średnicę 90–135 μm, smukłą szyję o długości 170–350 μm, w otworze szczytowym, której znajdują się liczne i bezbarwne strzępki o długości 30 μm i szerokości 2 μm. Podstawa szyjki ma średnicę 16–24 μm, a wierzchołek 11–16 μm. Worki rozpadają się po dojrzeniu bezbarwnych askospor. Mają one półksiężycowaty kształt i rozmiar 4,5–6 × 1,5 μm. Grzybnia jest filcowata, początkowo ma barwę od jasnożółtej do brązowej, potem, gdy zaczyna się rozwijać koremium staje się coraz ciemniejsza: ciemnoszara, szarawo-brązowa i czarna. Często strzępki w liczbie 2–10 rozwijają się równolegle obok siebie, tworząc pasma. Grzybnia powietrzna wytwarza masy konidiów. Czas ich wytwarzania wynosi 24 godz. Występują konidiofory dwóch typów:
Konidia bezbarwne, o kształcie nieco zmiennym, od jajowatego do elipsoidalnego, i rozmiarach 6,5–14 × 2–3 μm. Zlepione są z sobą śluzem, tworząc zlepek o średnicy do 200 μm.
Występowanie.
Prawdopodobnie pochodzi z Azji, choć nie zostało to w pełni potwierdzone. Gatunek inwazyjny w Europie (od ok. 1910 r.), Ameryce Płn. (od ok. 1930 r.) i innych regionach (np. na Nowej Zelandii).
Znaczenie.
Pasożyt przenoszony przez chrząszcza ogłodka wiązowca ("Scolytus scolytus"). Pasożytuje na drzewach z rodzaju wiąz ("Ulmus") (wiąz szypułkowy, wiąz górski, wiąz amerykański, wiąz drobnolistny, "U. rubra", "U. crassifolia", "U. thomasii"). Jego strzępki przerastają naczynia i inne tkanki tamując przepływ wody w roślinie, co prowadzi do jej śmierci. "Ceratocystis ulmi" wywołuje chorobę o nazwie holenderska choroba wiązu, którą występuje w Ameryce Północnej i w Europie.

</doc>
<doc id="1810155" url="https://pl.wikipedia.org/wiki?curid=1810155" title="Mokre (gmina Mikołów)">
Mokre (gmina Mikołów)



</doc>
<doc id="1810156" url="https://pl.wikipedia.org/wiki?curid=1810156" title="Ogłodek wiązowiec">
Ogłodek wiązowiec

Ogłodek wiązowiec ("Scolytus scolytus") – gatunek chrząszcza z podrodziny kornikowatych (Scolytinae). Występuje w Europie i północnej Azji. Ogłodek wiązowiec wraz z ogłodkiem wielorzędowym ("S. multistriatus") był odpowiedzialny za holenderską chorobę wiązów, gdyż przenosił grzyb "Ophiostoma ulmi". Samce tego chrząszcza osiągają 3–5 mm, a samice 4–6 mm długości. Owad ten posiada ubarwienie czarne lub brunatne. Samica chrząszcza znosi jaja pod korą drzew. Z jaj wykluwają się młode, które żerują w korze.

</doc>
<doc id="1810157" url="https://pl.wikipedia.org/wiki?curid=1810157" title="Ian Paisley">
Ian Paisley

Ian Richard Kyle Paisley, baron Bannside (ur. 6 kwietnia 1926 w Armagh, zm. 12 września 2014 w Belfaście) – brytyjski polityk i duchowny protestancki, działający w Irlandii Północnej, założyciel i wieloletni przywódca Demokratycznej Partii Unionistycznej. Zdeklarowany unionista, przeciwnik zjednoczenia Irlandii Północnej z Irlandią, jeden z liderów ulsterskich protestantów. Deputowany krajowy, poseł do Parlamentu Europejskiego przez pięć kadencji, pierwszy minister Irlandii Północnej w latach 2007–2008. Członek Izby Lordów.
Życiorys.
Kształcił się w teologicznych szkołach protestanckich (School of Evangelism w Barry i w Theological Hall w Belfaście, działającym przy irlandzkim reformowanym Kościele prezbiteriańskim). W 1951 powołał wspólnotę religijną pod nazwą "Free Presbyterian Church of Ulster". W połowie lat 60. rozpoczął wydawanie czasopisma "Protestant Telegraph", które stało się jego zapleczem medialnym. Jako kaznodzieja głosił poglądy fundamentalistyczne, odwołując się do tekstów Biblii.
Działalność polityczną w organizacjach zdeklarowanych unionistów rozpoczął w drugiej połowie lat 50. Był m.in. jednym z działaczy paramilitarnej "Ulster Protestant Action", zajmującej się m.in. organizacją parad i demonstracji. Grupa ta w 1966 przekształciła się w "Protestant Unionist Party". Później organizował struktury paramilitarne, m.in. powołaną w 1981 "Third Force". Wcześniej, w 1971, znalazł się wśród założycieli Demokratycznej Partii Unionistycznej, której został liderem. Funkcję tę pełnił nieprzerwanie przez 27 lat. W 2008 ustąpił na rzecz Petera Robinsona.
W 1970 Ian Paisley po raz pierwszy został wybrany do Izby Gmin w okręgu wyborczym North Antrim. Utrzymywał go w kolejnych wyborach powszechnych (dziewięciokrotnie), zasiadając w niższej izbie brytyjskiego parlamentu do 2010. W 1985 protestował przeciwko porozumieniu brytyjsko-irlandzkiemu, mającemu zakończyć trwający w Irlandii Północnej konflikt, składając w grudniu tegoż roku mandat poselski. Objął go jednak ponownie już w lutym 1986 po zwycięstwie w wyborach uzupełniających.
W 1979 po raz pierwszy został wybrany na posła do Parlamentu Europejskiego. Reelekcję uzyskiwał w 1984, 1989, 1994 i 1999. Łącznie w PE spędził 25 lat (do 2004) jako deputowany I, II, III, IV i V kadencji. Każdorazowo pozostawał posłem niezrzeszonym, pracował m.in. w Komisji Rozwoju i Współpracy. Stał się znany z zakłócania obrad PE. W 1986 został usunięty z sali posiedzeń za przeszkadzanie w przemówieniu Margaret Thatcher. Dwa lata później, w tym samym miejscu, podczas przemowy papieża Jana Pawła II trzymał plakat z napisem "Papież Jan Paweł II – Antychryst" i wykrzykiwał pod jego adresem obraźliwe okrzyki, na skutek czego ponownie wyprowadzono go z sali posiedzeń.
W 1998 był przeciwnikiem tzw. porozumienia wielkopiątkowego, które nie zostało podpisane przez jego partię, krytykującą negocjacje z Sinn Féin. Został w tym samym roku wybrany do nowo powołanego Zgromadzenia Irlandii Północnej, w którym zasiadał przez kilkanaście lat. W późniejszych latach jego stanowisko ulegało złagodzeniu, a DUP brała udział w podpisywaniu kolejnych porozumień. W maju 2007 został nowym pierwszym ministrem w autonomicznym rządzie, zaś stanowisko jego pierwszego zastępcy objął Martin McGuinness z Sinn Féin. W mowie inauguracyjnej wyraził nadzieję na stały pokój w zarządzanej prowincji. Współpraca liderów zwalczających się przez lata ugrupowań według brytyjskich mediów przebiegała sprawnie i bez istotnych konfliktów. Ian Paisley sprawował ten urząd do czerwca 2008.
W 2010 otrzymał tytuł para dożywotniego z godnością barona Bannside, zasiadając w rezultacie w Izbie Lordów.

</doc>
<doc id="1810159" url="https://pl.wikipedia.org/wiki?curid=1810159" title="Franciszek Markowski">
Franciszek Markowski

 Franciszek Markowski herbu Bończa (ur. 1727, zm. 1806) – konfederat barski (1768-1772), senator, poseł na sejm, kasztelan sanocki w 1712 roku, właściciel dóbr na Podkarpaciu. 
Był synem Michała Macieja Markowskiego i Konstancji Szeping. Żoną jego była Elonora Stadnicka herbu Drużyna, (ok.1730-1788)- córka Franciszka, (zm. 1775) - podczaszego latyczowskiego, chorążego czerwonogrodzkiego, podolskiego, posła na sejmy.
Jego synem był Piotr Markowski (1766-1833) - mąż Karoliny Żeromskiej, Jan Markowski, Kazimierz Markowski, Mikołaj Markowski, i córka Tekla Markowska a mężem jej został Michał Dunin Borkowski z Borkowic herbu Łabędź 
Podpisał Konfederację Generalną Sejmu Czteroletniego jako Franciszek Markowski - senator (kasztelan sanocki). 
Walczył w bitwach o wolność Polski w powstaniu konfederacji barskiej w l. 1768-1772.
W 1792 odznaczony Orderem Orła Białego, w 1786 kawaler Orderu Świętego Stanisława. 
Bibliografia.
 

</doc>
<doc id="1810162" url="https://pl.wikipedia.org/wiki?curid=1810162" title="Brahmaea wallichii">
Brahmaea wallichii

Brahmaea wallichii – gatunek motyla z rodziny Brahmaeidae, pochodzący z Azji Południowo-Wschodniej. Czułki tej ćmy przypominają kształtem liść paproci.

</doc>
<doc id="1810164" url="https://pl.wikipedia.org/wiki?curid=1810164" title="Sejm nadzwyczajny">
Sejm nadzwyczajny



</doc>
<doc id="1810167" url="https://pl.wikipedia.org/wiki?curid=1810167" title="State of the Arts">
State of the Arts

State of the Arts – wydany w 2005 roku czwarty studyjny album amerykańskiego rapera Afu-Ra. W nagraniach brał udział m.in. członek Wu-Tang Clan, Masta Killa

</doc>
<doc id="1810170" url="https://pl.wikipedia.org/wiki?curid=1810170" title="Khloe Kardashian">
Khloe Kardashian



</doc>
<doc id="1810173" url="https://pl.wikipedia.org/wiki?curid=1810173" title="Graellsia isabellae">
Graellsia isabellae

Graellsia isabellae – gatunek motyla z rodziny pawicowatych występujący w Hiszpanii i we Francji. W Hiszpanii "Graellsia isabellae" jest pod ochroną .

</doc>
<doc id="1810174" url="https://pl.wikipedia.org/wiki?curid=1810174" title="Paweł II (biskup poznański)">
Paweł II (biskup poznański)

Paweł (zm. 31 marca 1242) – biskup poznański w latach 1211 do 1242.
Pochodził ze średniego rodu rycerskiego małopolskiego albo śląskiego. "Księga Henrykowska" podaje, że pochodził z tego samego rodu, co Mikołaj, notariusz księcia Henryka Brodatego.
Wiadomo, że studiował na jakimś uniwersytecie, gdyż uzyskał tytuł magistra (teologii?). Na biskupa poznańskiego został wybrany przez kapitułę poznańską przed 11 kwietnia 1211 roku jako następca zmarłego biskupa Arnolda. Dwóch członków kapituły zaprotestowało przeciw temu wyborowi i odwołało się do Stolicy Apostolskiej, jednak papież Innocenty III w bulli prekonizacyjnej z 17 lipca 1211 zatwierdził Pawła. W 1212 w Mstowie arcybiskup Henryk Kietlicz, który początkowo sprzeciwiał się jego kandydaturze, udzielił mu sakry biskupiej. Tym samym Paweł stał się pierwszym biskupem poznańskim obranym przez kapitułę w wolnej elekcji.
Paweł odgrywał znaczącą rolę w życiu politycznym Polski. Dwukrotnie występował jako rozjemca między książętami dzielnicowymi. W 1216 doprowadził do porozumienia między księciem śląskim Henrykiem Brodatym a księciem wielkopolskim Władysławem Laskonogim, na mocy którego Henryk oddał Władysławowi ziemię lubuską w dożywocie. Ugodę zatwierdził papież Honoriusz III w bulli z 9 lutego 1217. Wziął udział w wiecu książąt i biskupów w Gąsawie w listopadzie 1227 roku. Uczestniczył w wiecu Władysława III Laskonogiego z biskupami i możnymi w Cieni w 1228 roku, na którym książę wydał przywilej. Z kolei w 1234 pośredniczył wraz z biskupem krakowskim w sporze granicznym między Henrykiem Brodatym a Władysławem Odonicem (następcą Laskonogiego). Również tym razem zawarte porozumienie zatwierdziła Stolica Apostolska (bulla Grzegorza IX z 26 czerwca 1235).
W trakcie sporu o obsadę arcybiskupstwa gnieźnieńskiego w 1220 Paweł udzielił znaczącego poparcia Wincentemu z Niałka, który ostatecznie faktycznie objął tę funkcję. Cztery lata później z nominacji Honoriusza III Paweł został sędzią delegowanym w sporze między arcybiskupem Wincentym a opactwem w Trzemesznie.
W czasie swych rządów Paweł uzyskał szereg przywilejów i nadań dla kościoła poznańskiego od władców piastowskich, w szczególności od Władysława Odonica. Najważniejszy z nich, wydany przez Odonica 3 lipca 1237 roku, zwalniał poddanych biskupa od wszelkich obowiązków względem księcia lub jego baronów i z nielicznymi wyjątkami uwalniał ich spod jurysdykcji sądowej księcia. Sam biskup z kolei był bardzo hojny względem zakonów, zwłaszcza joannitów oraz cystersów, m.in. współdziałał przy fundacjach klasztorów cysterskich w Henrykowie i Paradyżu.
W 1233 Paweł uczestniczył w synodzie prowincjonalnym w Sieradzu, na którym uchwalono statuty m.in. przeciwko konkubinatowi wśród duchowieństwa. Występuje też jako świadek na licznych dokumentach Władysława Odonica.
Paweł zmarł w roku 1242, a nie 1240, jak się czasem podaje na podstawie dokumentu datowanego na 21 lipca 1240, w którym występuje już jego następca Bogufał. Dokument ten jest falsyfikatem.

</doc>
<doc id="1810175" url="https://pl.wikipedia.org/wiki?curid=1810175" title="Taenaris macrops">
Taenaris macrops

Taenaris macrops – motyl pochodzący z Nowej Gwinei. "Taenaris macrops" żywi się głównie przejrzałymi bananami. Na skrzydłach posiada charakterystyczne plamki imitujące oczy drapieżnika.

</doc>
<doc id="1810178" url="https://pl.wikipedia.org/wiki?curid=1810178" title="Bonin (Poznań)">
Bonin (Poznań)

Bonin – część osiedla Winiary w północno-zachodniej części Poznania, obecnie jednak utożsamiana z samodzielną jednostką osadniczą. Sama ulica Bonin nosiła dawniej nazwę "Podgórna", ale po przyłączeniu Winiar i Bonina do Poznania w 1925 nazwę zmieniono na obecną (1926).
Obszar.
W przybliżeniu, za teren Bonina uważa się obszar znajdujący się między Trasą Niestachowską (ul. Witosa) na zachodzie, doliną Wierzbaka na północy, ulicą Winiarską i linią tramwajową na Piątkowską na wschodzie oraz ulicą Szydłowską na południu. W tej sytuacji Bonin graniczy z Winiarami na północy i wschodzie, z Sołaczem na południu i Golęcinem na zachodzie.
Historia.
Folwark Bonin zakupiło miasto w 1549, kiedy znajdował się on jeszcze w starym położeniu, na Wzgórzu Winiarskim. W 1819 liczył 84 mieszkańców. Na obecne miejsce Winiary (a tym samym i Bonin) przeniosły w 1830 roku władze pruskie. Miało to związek z budową na Wzgórzu Winiarskim cytadeli. Przed Powszechną Wystawą Krajową w 1929 na terenie Bonina powstało schronisko turystyczne dla wycieczek odwiedzających Poznań. Po zakończeniu PWK zostało ono przekształcone na szkołę i rolę tę pełni do dziś (ul. Widna). W latach 70. XX w. powstały na Boninie wielokondygnacyjne bloki mieszkalne (zarówno punktowce, jak i tzw. deski). Osiedle to zostało na przełomie XX i XXI wieku dodatkowo dogęszczone poprzez budowę apartamentowca. Uzupełnienie zabudowy mieszkaniowej stanowi część Bonina zajęta przez domy jednorodzinne (ulice: Prześwit, Szydłowska, Lazurowa, Błękitna). W tej części miasta nie występuje przemysł ani większy biznes.
Z Boninem związana jest postać Stanisława Kudlińskiego (1915-2010) – właściciela miejscowego zakładu kowalskiego, specjalizującego się w kowalstwie artystycznym. Z tej firmy pochodziły m.in. kraty do wot, gabloty ogłoszeń, lampy, płoty i drzwiczki w winiarskim kościele św. Stanisława Kostki. W czasie okupacji hitlerowskiej działał w podziemiu, za co został skierowany do obozu koncentracyjnego Mauthausen. Przeżył wojnę i wrócił stamtąd do Poznania na rowerze, który po jego śmierci w 2010 przekazano do muzeum obozowego jako eksponat.
Współcześnie.
Na Boninie funkcjonują dwa ośrodki handlowe i mniejsze sklepy. Oprócz tego jest szkoła, przystanek tramwajowy MPK Poznań "Bonin" (trasa na Piątkowską, kursują linie 11 i 18), kładka dla pieszych nad ul. Witosa, a także liczna, chaotyczna zabudowa garażowa w dolinie Wierzbaka, mająca wpływ na degradację krajobrazową okolicy.
Toponimia.
Nazwy ulic na terenie Bonina reprezentują przede wszystkim jedną grupę toponimiczną – od nazw barw i zjawisk świetlnych (np. ulice Turkusowa, Lazurowa, Widna, Prześwit, Błękitna). Oprócz tego istnieją ulice, reprezentujące stare nazewnictwo, sprzed budowy osiedli – Bonin, Kowalska.

</doc>
<doc id="1810179" url="https://pl.wikipedia.org/wiki?curid=1810179" title="St. Petersburg Open 2009">
St. Petersburg Open 2009

St. Petersburg Open 2009 – tenisowy turniej ATP z cyklu St. Petersburg Open rozgrywany w dniach 25 października–1 listopada 2009 roku w Petersburgu na kortach twardych w hali o puli nagród 663 750 dolarów amerykańskich.

</doc>
<doc id="1810180" url="https://pl.wikipedia.org/wiki?curid=1810180" title="Slang Prostitution">
Slang Prostitution

Slang Prostitution to piąty studyjny album amerykańskiego rapera Cappadonna'y, wydany 27 stycznia 2009 roku nakładem wytwórni Chambermusik.

</doc>
<doc id="1810181" url="https://pl.wikipedia.org/wiki?curid=1810181" title="Chwytnica kolorowa">
Chwytnica kolorowa

Chwytnica kolorowa, rzekotka czerwonooka, chwytnica czerwonooka ("Agalychnis callidryas") – gatunek płaza bezogonowego z rodziny Phyllomedusidae. 
Zasięg występowania.
Zamieszkuje Amerykę Środkową oraz Południową.
Budowa ciała.
Osiąga 5 cm długości. Tułów jest smukły, nogi cienkie, palce zakończone są przylgami. Oczy nieproporcjonalnie duże, silnie wystające, źrenice pionowo eliptyczne. 
Ubarwienie grzbietu zielone z jasnymi smugami, boki tułowia i boczne powierzchnie tylnych kończyn lazurowoniebieskie z jasnożółtymi, poprzecznymi paskami zachodzącymi na skraj żuchwy. Palce kończyn pomarańczowe, brzuch różowy. Tęczówki oczu czerwone, otoczone wąski czarnym paskiem; źrenice czarne.
Biologia i ekologia.
Prowadzi ściśle nadrzewny tryb życia. Skrzek składa do zwijanych przez siebie liści drzew.

</doc>
<doc id="1810183" url="https://pl.wikipedia.org/wiki?curid=1810183" title="Kirin Bīru">
Kirin Bīru

 – jedna z największych japońskich firm piwowarskich. Członek keiretsu Mitsubishi. Firma sprzedaje na rynku japońskim dwie z najbardziej popularnych marek: Kirin Lager oraz Ichiban Shibori. Poza tym popularny jest Kirin Tanrei w kategorii happoshu (o niskiej zawartości słodu). Poza sprzedażą własnych marek, Kirin prowadzi dystrybucję piw zagranicznych na terenie Japonii m.in. Budweisera i Heinekena.

</doc>
<doc id="1810185" url="https://pl.wikipedia.org/wiki?curid=1810185" title="Narożnica górska">
Narożnica górska

Narożnica górska ("Megophrys montana") – gatunek płaza bezogonowego z rodziny Megophryidae. Występuje w Indonezji. Pierwszy raz ten gatunek płaza został opisany w 1822 roku .

</doc>
<doc id="1810186" url="https://pl.wikipedia.org/wiki?curid=1810186" title="Piotr (biskup poznański)">
Piotr (biskup poznański)

Piotr (zm. 11 maja 1254) – biskup poznański.
Według Jana Długosza był szlachcicem z rodu Prawdziców, nie ma jednak na to dowodów w źródłach współczesnych. W 1218 był kanonikiem kapituły poznańskiej, od 1220 jej archidiakonem, a od 1243 dziekanem. Po śmierci biskupa Bogufała (9 lutego 1253) został obrany jego następcą (23 marca 1253). Początkowo arcybiskup Pełka odmówił zatwierdzenia jego elekcji, jednak po interwencji nuncjusza papieskiego opata Opizzo z Mezzano udzielił mu sakry biskupiej. Piotr niedługo sprawował posługę biskupią w Poznaniu, gdyż już w następnym roku zmarł.

</doc>
<doc id="1810188" url="https://pl.wikipedia.org/wiki?curid=1810188" title="Oświadczenie majątkowe">
Oświadczenie majątkowe

Oświadczenie majątkowe – oświadczenie o stanie majątku własnego (ewentualnie również osób najbliższych), którego złożenie może być obowiązkowe.
W Polsce oświadczenia majątkowe są wymagane:

</doc>
<doc id="1810190" url="https://pl.wikipedia.org/wiki?curid=1810190" title="Szpiglasowa Grań">
Szpiglasowa Grań

Szpiglasowa Grań (słow. "Hrubý hrebeň", niem. "Liptauer Grat ", węg. "Liptói-gerinc") – fragment głównej grani Tatr ciągnący się od Szpiglasowego Wierchu po Wrota Chałubińskiego. W starszej literaturze występuje bez nazwy własnej, jako południowo-wschodnia grań Szpiglasowego Wierchu. Oddziela Dolinę za Mnichem na północnym wschodzie od Doliny Ciemnosmreczyńskiej ("Temnosmrečinská dolina") na południowym zachodzie. Do Doliny za Mnichem opadają z niej strome ściany o wysokości dochodzącej do ok. 170 metrów, ku Dolinie Ciemnosmreczyńskiej zaś umiarkowanie nachylone, trawiasto-skaliste zbocza. Całością grani biegnie granica polsko-słowacka. W kierunku od północnego zachodu na południowy wschód wyróżnia się w niej następujące szczyty i przełęcze:
Przez długi czas poszczególne obiekty w Szpiglasowej Grani pozostawały bezimienne. Dopiero w latach 1962–1963 Bernard Uchmański nadał nazwy bardziej wyróżniającym się obiektom. Były one nieraz zmieniane przez autorów map i przewodników, wskutek czego niektóre formacje posiadają aż trzy konkurencyjne nazwy polskie. W artykule użyto nazw występujących w najbardziej szczegółowym przewodniku obejmującym Szpiglasową Grań, autorstwa Władysława Cywińskiego.
Szpiglasową Granią, omijając jej górną część (powyżej Niżnich Szpiglasowych Wrótek), prowadzi nieznakowana ścieżka z Wrót Chałubińskiego na Szpiglasowy Wierch. Autorem pierwszego przejścia tej drogi był Zygmunt Klemensiewicz 20 sierpnia 1905 roku. Pomimo pozornej łatwości zdarzały się tu wypadki śmiertelne. Droga ściśle granią, bez ominięcia Szpiglasowej Turniczki i Szpiglasowej Czuby, wykazuje znacznie większe trudności (III w skali tatrzańskiej). Została po raz pierwszy pokonana 27 lipca 1966 roku przez Janusza Mączkę.
Szpiglasowa Grań i jej ściany są obecnie wyłączone z uprawiania turystyki i taternictwa.

</doc>
<doc id="1810193" url="https://pl.wikipedia.org/wiki?curid=1810193" title="Tegeticula yuccasella">
Tegeticula yuccasella

Tegeticula yuccasella – ćma z rodziny Prodoxidae zamieszkująca pustynie Ameryki Północnej. Żywi się pyłkiem jukki ("Yucca"). Larwy tego owada odżywiają się wyłącznie nasionami rośliny.

</doc>
<doc id="1810194" url="https://pl.wikipedia.org/wiki?curid=1810194" title="Rząd Angeli Merkel">
Rząd Angeli Merkel



</doc>
<doc id="1810195" url="https://pl.wikipedia.org/wiki?curid=1810195" title="Piramida Czarna">
Piramida Czarna

Piramida Czarna – piramida Amenemhata III w Dahszur.
Pierwsza z dwóch piramid wzniesionych przez Amenemhata III, władcę starożytnego Egiptu z czasów Średniego Państwa, z XII dynastii. Zbudowana w obrębie nekropoli Dahszur, mającej swe początki w czasach Starego Państwa, zwana obecnie Piramidą Czarną.
Nazwa.
W czasach starożytnych zwana była „Amenemhat jest piękny”.
Rozmiary i konstrukcja.
Długość boku podstawy wynosiła 104,2 m, wysokość 75 m, a kąt nachylenia boków 57° 15'. Jej część nadziemna zbudowana została z suszonej cegły mułowej obudowanej wokół naturalnego rdzenia skalnego.Całość budowli oblicowano wapieniem z Tura. Wszystkie pomieszczenia wewnętrzne zostały wykute w skale podłoża na głębokości ok. 12 metrów poniżej powierzchni podłoża.
Dwa wejścia do wnętrza znajdowały się w pobliżu południowych narożników fasad – jedno po stronie wschodniej, drugie po zachodniej.
Piramida ta jest konstrukcją, mającą skomplikowany system korytarzy łączących kilka sal i komór, przeznaczonych dla króla oraz członków jego rodziny.
Od wejścia wschodniego wprost wiódł ciąg schodów, prowadzący dalej w dół korytarzem, załamującym się w kierunku północnym, prowadzący dalej poprzez system korytarzy i piętnastu komór i bocznych sal, do komory grobowej króla, umieszczonej po wschodniej stronie centrum piramidy.
W latach 1894–1895 prace wykopaliskowe w okręgu Amenemhata prowadził Jacques de Morgan. Odnalezienie wejścia do piramidy zajęło mu około ośmiu miesięcy. Przed przystąpieniem do eksploracji pomieszczeń piramidy badacze zmuszeni byli do oczyszczenia ich z gruzu i odłamków kamiennych. Część korytarzy zostało podstemplowanych bowiem nacisk masy budulca piramidy spowodował – pomimo głębokości ok. 12 metrów pod powierzchnią gruntu – osunięcie się części stropów i ścian o około 10 cm. Penetrując system korytarzy, De Morgan stwierdził, że żadne z bocznych pomieszczeń nie zostało wykorzystane. Dotarłszy do komory króla, odnalazł w niej sarkofag wykuty z czerwonego granitu, przykryty wypukłym wiekiem. Wokół górnej jego części wykonano płaskorzeźbioną dekorację motywem plecionki, zaś jego dolną część ozdobiono cokołem, będącym kopią zewnętrznego muru okręgu grobowego piramidy schodkowej Dżesera, zachowując wierność szczegółów.
W latach 1976–1983 pracami badawczymi w okręgu Amenemhata kierował, z ramienia Niemieckiego Instytutu, Dieter Arnold. Dokonał on odkrycia kilku pomieszczeń pominiętych przez De Morgana, wśród których znajdowały się dwie komory grobowe królowych z ich szczątkami w granitowych sarkofagach. Imię jednej z nich pozostaje nieznane, drugą zaś była królowa o imieniu Aat. Ich komory grobowe zostały niemal doszczętnie obrabowane. Rabusie w pierwszej pominęli jedynie kilka przedmiotów – m.in. obsydianową wazę ze złotymi zdobieniami, trzy alabastrowe pudełka w kształcie kaczek, zawierające mięso i kości, głowice maczug z granitu i alabastru i kilka sztuk biżuterii, w drugiej: głowice maczug z kryształu górskiego i alabastru, siedem alabastrowych pojemników w kształcie kaczek, alabastrową wazę na maści oraz kilka drobnych sztuk biżuterii. Odnaleziono również roztrzaskaną skrzynię na urny kanopskie oraz jedną z urn, a dalej fragmenty innej skrzyni oraz kilka dzbanów. Przedmioty te nie miały jednak żadnych inskrypcji. Nieznane są więc imiona ich właścicieli. W czasie dalszych prac odkryto wejście do korytarza prowadzącego w kierunku południowym. Korytarz ten wiódł do grupy kilku pomieszczeń, z których pierwsze było zamurowane, a w pozostałych z nich znajdowały się „zmagazynowane” cegły mułowe. W dalszym, oddalonym pomieszczeniu znaleziono alabastrową skrzynię kanopską oraz roztrzaskaną na kawałki inkrustowaną kaplicę.
Cechą charakterystyczną piramidy Czarnej jest usytuowanie w niej grobów członków rodziny królewskiej, połączenie ich poprzez system korytarzy z komorą grobową króla oraz wybudowanie osobnego wejścia do wnętrza piramidy, prowadzącego do grobów królowych, znajdującego się w pobliżu narożnika południowej fasady po stronie zachodniej.
Całość okręgu grobowego Amenemhata III w Dahszur otoczona była ceglanym murem z występami i uskokami umieszczonymi na przemian.
Pomiędzy północnym odcinkiem muru a piramidą znajduje się dziesięć grobów szybowych, z których tylko dwa zostały wykorzystane. Pierwszy z nich jest grobem króla imieniem Hor z XIII dynastii, a w innym, położonym w pobliżu, spoczywała księżniczka imieniem Nubheteptichred. Świątynia grobowa znajdowała się po wschodniej stronie piramidy. Do naszych czasów przetrwały jedynie ledwo widoczne jej szczątki.

</doc>
<doc id="1810196" url="https://pl.wikipedia.org/wiki?curid=1810196" title="Szpiglasowa Czuba">
Szpiglasowa Czuba

Szpiglasowa Czuba, Szpiglasowy Kopiniec ( , ) – szczyt o wysokości ok. 2160 m położony w głównej grani Tatr, w jej fragmencie zwanym Szpiglasową Granią. Biegnie nią granica polsko-słowacka. Szpiglasowa Czuba wznosi się pomiędzy Wyżnimi Szpiglasowymi Wrótkami (ok. 2135 m), oddzielającymi go od Szpiglasowego Wierchu, a Pośrednimi Szpiglasowymi Wrótkami (ok. 2110 m). Stoki północno-wschodnie opadają do polskiej Doliny za Mnichem, południowo-zachodnie do słowackiej Doliny Ciemnosmreczyńskiej ("Temnosmrečinská dolina").
Grań szczytowa Szpiglasowej Czuby jest prawie pozioma, ale wznoszą się w niej liczne zęby skalne. Najwyższa kulminacja, zwieńczona słupkiem granicznym i metalową tyką, znajduje się w pobliżu północno-zachodniego krańca tej grani. Na północny wschód, do Doliny za Mnichem, opada ściana o wysokości ok. 130 metrów. Od strony Doliny Ciemnosmreczyńskiej znajdują się 50-metrowe ścianki, poniżej których rozciąga się trawiasto-skaliste zbocze.
Do 1962 roku szczyt pozostawał bezimienny. Autorem nazwy jest Bernard Uchmański, który wtedy wraz z Urszulą Gorczyńską poprowadził pierwszą drogę wspinaczkową na północno-wschodniej ścianie. Na wojskowej mapie topograficznej z 1984 r. zwany jest Szpiglasowym Kopińcem (jest to nazwa autorstwa Witolda H. Paryskiego).
Pierwszego wejścia na szczyt dokonał Janusz Mączka 27 lipca 1966 roku. Pokonał on wtedy całą Szpiglasową Grań bez obejść trudniejszych fragmentów.
Z racji trudności technicznych nawet najłatwiejszą drogą (II w skali tatrzańskiej) szczyt jest dostępny jedynie dla taterników. Obecnie jednak wspinaczka nie jest tu dozwolona.

</doc>
<doc id="1810198" url="https://pl.wikipedia.org/wiki?curid=1810198" title="Szpiglasowy Kopiniec">
Szpiglasowy Kopiniec



</doc>
<doc id="1810199" url="https://pl.wikipedia.org/wiki?curid=1810199" title="Aspartyloglikozaminuria">
Aspartyloglikozaminuria

Aspartyloglikozaminuria (ang. aspartylglucosaminuria) – rzadka choroba genetyczna dziedziczona autosomalnie recesywnie, spowodowana niedoborem enzymu aspartyloglikozaminidazy, odczepiającego acetyloglukozaminę od łańcucha polipeptydowego glikoprotein. Aspartylglikozamina wydzielana jest w dużych ilościach z moczem. Choroba objawia się w dzieciństwie; dzieci z aspartyloglikozaminurią mają zazwyczaj niski wzrost, grube rysy twarzy, zaćmę, nadmiernie wiotkie stawy i są umysłowo niedorozwinięte. Jak dotąd najwięcej przypadków tej choroby stwierdzono w Finlandii.

</doc>
<doc id="1810200" url="https://pl.wikipedia.org/wiki?curid=1810200" title="Dziurawa Czuba">
Dziurawa Czuba

Dziurawa Czuba, Dziurawa Turnia, Dziurawy Kopiniec (, , ) – szczyt o wysokości ok. 2155 m n.p.m. położony w głównej grani Tatr, w jej fragmencie zwanym Szpiglasową Granią. Wznosi się pomiędzy Niżnimi Szpiglasowymi Wrótkami (ok. 2100 m), oddzielającymi go od Szpiglasowej Turniczki (ok. 2125 m), a płytko wciętymi Głaźnymi Wrótkami (ok. 2090 m), za którymi znajduje się Głaźna Czuba (ok. 2095 m). Wznosi się nad Doliną za Mnichem i Doliną Ciemnosmreczyńską ("Temnosmrečinská dolina").
Grań szczytowa Dziurawej Czuby łagodnie opada w stronę Głaźnych Wrótek, stromiej zaś do Niżnich Szpiglasowych Wrótek. Ma ona długość ok. 250 metrów. Do Dolinki za Mnichem opada ściana o wysokości ok. 170 metrów. Po stronie Doliny Ciemnosmreczyńskiej znajduje się natomiast trawiasto-skaliste zbocze przerwane pasem stromych ścianek.
Do 1963 roku szczyt pozostawał bezimienny. Wtedy Bernard Uchmański, współautor (wraz z Urszulą Gorczyńską) kilku dróg wspinaczkowych na ścianie nad Dolinką za Mnichem, nazwał go Dziurawą Turnią. Na wojskowej mapie topograficznej z 1984 roku widnieje nazwa Dziurawy Kopiniec, zaproponowana przez Witolda H. Paryskiego. Dziurawą Czubą nazwał szczyt natomiast Władysław Cywiński, autor najbardziej szczegółowego przewodnika obejmującego Szpiglasową Grań. Wszystkie te nazwy pochodzą od jaskini – Studni w Dziurawej Czubie, przez którą prowadzi jedna z dróg wspinaczkowych.
Pierwszy na Dziurawej Czubie stanął Zygmunt Klemensiewicz 20 sierpnia 1905 roku. Pierwszego zimowego wejścia dokonali natomiast Stanisław Leszczycki i Władysław Midowicz 17 kwietnia 1929.
Na szczyt nie prowadzi żaden szlak turystyczny, nie jest on również udostępniony dla wspinaczki.

</doc>
<doc id="1810201" url="https://pl.wikipedia.org/wiki?curid=1810201" title="Dziurawa Turnia">
Dziurawa Turnia



</doc>
<doc id="1810202" url="https://pl.wikipedia.org/wiki?curid=1810202" title="Dziurawy Kopiniec">
Dziurawy Kopiniec



</doc>
<doc id="1810203" url="https://pl.wikipedia.org/wiki?curid=1810203" title="Hapalochlaena">
Hapalochlaena

Hapalochlaena – rodzaj ośmiornic (Octopoda) zamieszkujących Ocean Spokojny. Podczas zagrożenia ciemne obwódki na ich ramionach i płaszczu nabierają jaskrawoniebieskiej, ostrzegawczej barwy. "Hapalochlaena" są śmiertelnie niebezpieczne dla życia człowieka. Ośmiornice te wytwarzają jad zawierający między innymi tetrodotoksynę, która do ciała ofiary dostaje się po niebolesnym ukłuciu.
Do rodzaju "Hapalochlaena" zaliczane są gatunki:

</doc>
<doc id="1810205" url="https://pl.wikipedia.org/wiki?curid=1810205" title="Kościół św. Ducha w Kopenhadze">
Kościół św. Ducha w Kopenhadze

Kościół św. Ducha w Kopenhadze (duń. "Helligåndskirken") – zabytkowa gotycko-renesansowa świątynia ceglana zlokalizowana w stolicy Danii – Kopenhadze. Kościół stoi przy głównym deptaku miejskim – Strøget.
Historia.
Pierwotnie kościół stanowił część klasztoru św. Ducha zbudowanego w 1296 (w klasztorze zajmowano się m.in. starcami i bezdomnymi dziećmi). W 1474, podczas wizyty w Rzymie króla Danii Krystiana I oficjalnie uznano klasztor. Po reformacji (1536) założono parafię, a w 1594 dobudowano wieżę. Podczas wielkiego pożaru Kopenhagi w 1728 świątynia spłonęła. Ponownie oddano ją do użytku już w 1732. Architekt Herman Storck przeprowadził gruntowną renowację obiektu w latach 1878 – 1880.
Dom św. Ducha.
Dom Świętego Ducha znajduje się na placu przykościelnym i jest jedynym w całości zachowanym domem średniowiecznym w Kopenhadze. Po reformacji sala tego domu spełniała rolę szpitala dla ubogich. Obecnie pełni rolę kulturalną (wystawy).

</doc>
<doc id="1810206" url="https://pl.wikipedia.org/wiki?curid=1810206" title="Ornithoptera victoriae">
Ornithoptera victoriae

Ornithoptera victoriae – gatunek motyla z rodziny paziowatych, odkryty w Wyspach Salomona w 1885 roku.

</doc>
<doc id="1810207" url="https://pl.wikipedia.org/wiki?curid=1810207" title="KK Partizan Belgrad">
KK Partizan Belgrad

Košarkaški klub Partizan Belgrad, serb. Кошаркашки клуб Партизан - koszykarska sekcja klubu założonego w 1945 roku.
Historia.
KK Partizan Belgrad jest najbardziej utytułowanym klubem z Serbii i dawnej Jugosławii. Przez ponad sześć dekad istnienia klub może poszczycić się ponad 40 różnymi trofeami.
Zespół z Belgradu zdobył szesnaście tytułów mistrzowskich, z czego ostatnie osiem już po rozpadzie Jugosławii w lidze Serbii i Czarnogóry oraz Serbii. Oprócz tego zespół wzniósł dziesięciokrotnie puchar kraju im. Radivoja Koracia (na wzór chorwackiego pucharu im. Krešimira Ćosicia - jednej z legend chorwackiej koszykówki) i trzykrotnie wygrał Ligę Adriatycką - 2007-2009.
Największym sukcesem klubu jest jednak zwycięstwo w najwyższych rozgrywkach w Europie - Eurolidze. Partizan okazał się najlepszy w Final Four rozegranym w Stambule w 1992 roku. Wcześniej ćwierćfinał z Knorrem Bolonia, który miał rozegrać u siebie, musiał zagrać na neutralnym gruncie. FIBA podjęła taką decyzję związku z wybuchem wojny na Bałkanach. Rok później Partizan nie mógł obronić tytułu najlepszej drużyny w Europie z powodu sankcji nałożonych przez ONZ.
KK Partizan narodził się jako najbardziej znana marka koszykówki w Europie i na świecie reprezentująca Serbię. Klub ten wyszkolił sporą cześć koszykarzy, którzy grali potem na europejskich i światowych parkietach koszykarskich, przywdziewali barwy narodowe i walczyli o medale na imprezach międzynarodowych.

</doc>
<doc id="1810211" url="https://pl.wikipedia.org/wiki?curid=1810211" title="Tylonycteris pachypus">
Tylonycteris pachypus

Tylonycteris pachypus – gatunek nietoperza z rodziny mroczkowatych o długości 15 mm. "Tylonycteris pachypus" waży przeciętnie około 3,4 grama. Nietoperz ten zamieszkuje Azję. Jak wszystkie gatunki z rodzaju "Tylonycteris", wykorzystuje kryjówki w międzywęźlach bambusów, do których dostaje się przez wąskie szczeliny, co ułatwia mu silnie spłaszczona czaszka. Utrzymuje się na wewnętrznych ściankach pustej łodygi bambusa, dzięki przyssawkom na nadgarstkach i tylnych stopach.

</doc>
<doc id="1810213" url="https://pl.wikipedia.org/wiki?curid=1810213" title="Caraphractus cinctus">
Caraphractus cinctus

Caraphractus cinctus – gatunek błonkówki z rodziny rzęsikowatych. Jedyny znany gatunek monotypowego rodzaju Caraphractus.
Opis.
Ciało silnie zesklerotyzowane. Czułki u samców o biczyku złożonym z 11, a u samic z 6 członów. Stopy czteroczłonowe. Przednie scutellum tak szerokie jak długie, a tylne dwukrotnie szersze niż długie. Część metasomy za petiolusem silnie zwężona bocznie i opatrzona żeberkiem po stronie brzusznej.
Larwy pierwszego stadium są wydłużone i ruchliwe. U larw drugiego stadium pojawiają się płaty gębowe. Trzecie stadium cechuje się bezkształtnym i raczej przezroczystym ciałem. Ostatnie, czwarte stadium charakteryzuje się obecnością wyraźnych, nieprzejrzystych plamek na ścianie jelita środkowego. Plamki te złożone są z pojedynczych komórek zawierających kuliste złogi, będące prawdopodobnie produktami wydalania. Złogi te zostają później uwolnione w stadium poczwarki, by ostatecznie zostać wydalonymi wraz ze smółką owada dorosłego opuszczającego jajo gospodarza.
Biologia i ekologia.
Larwy tej bleskotki pasożytują w jajach owadów wodnych. Wśród ich gospodarzy wymienia się należące do rodziny pływakowatych chrząszcze: "Agabus strumi", ruczajnika pospolitego, "Colybestes", pływaka żółtobrzeżka, "Hydroporus", "Ilybius ater", "Ilybius fuliginosus"; należące do pluskwiaków różnoskrzydłych: nartnika "Gerris remigis" i pluskolce z rodzaju "Notonecta" oraz ważki z rodzajów "Agrion" (łątkowate) i "Lestes" (pałątkowate).
Skutki ich żerowania są różne w zależności od wieku jaj gospodarza. W przypadku świeżo złożonych jaj zjadana jest cała ich zawartość. W wypadku starszych jaj chrząszczy z rodzaju "Agabus" samica składa jaja do jelita środkowego zarodka gospodarza. Larwy rozwijają się w nim i ostatecznie twarde części ciała gospodarza wyglądają na nienaruszone. Z kolei gdy gospodarzem są starsze jaja pływaków z rodzaju "Dytiscus" pasożytnictwo rzadko kończy się sukcesem.
Owady te zimę spędzają w stanie diapauzy jako przedpoczwarki. W warunkach hodowlanych otrzymywano 4 do 6 pokoleń tej bleskotki rocznie. Rozrodczość w hodowli wynosiła 121 owadów dorosłych odchowanych od jednej samicy.
Rozprzestrzenienie.
Gatunek holarktyczny. Wykazany ze Stanów Zjednoczonych, Kanady (Terytorium Północne i Ontario), Irlandii, Wielkiej Brytanii, Szwecji, Danii, Finlandii, Niemiec i europejskiej części Rosji, w tym obwodu twerskiego, pskowskiego, moskiewskiego, Karelskiej ASRR i Sankt Petersburga.

</doc>
<doc id="1810214" url="https://pl.wikipedia.org/wiki?curid=1810214" title="Warmness on the Soul">
Warmness on the Soul

Warmness on the Soul – pierwszy minialbum zespołu Avenged Sevenfold, wydany 8 sierpnia 2001 roku nakładem Good Life Recordings. Jest to pierwsze wydawnictwo zespołu na którym zagrał nowy gitarzysta, Synyster Gates.
Twórcy.
Imiona.
Członkowie zespołu na tym albumie zostali opisani innymi nazwami, niż te, których używają dzisiaj. Na przykład, na tym albumie M. Shadows figuruje w książeczce jako "Shadows", a Synyster Gates jako "Synyster Gaytes". Być może w tym czasie nie wszyscy mieli swoje pseudonimy, o czym może świadczyć fakt, że w książeczce dołączonej do albumu "Sounding the Seventh Trumpet" nikt nie był opisany pseudonimem artystycznym poza The Reverend Tholomew Plague i Zacky Vengeance.

</doc>
<doc id="1810221" url="https://pl.wikipedia.org/wiki?curid=1810221" title="Józef Wojciech Grabiński">
Józef Wojciech Grabiński

Józef Wojciech Grabiński (Grabieński) z Grabna herbu Pomian (ur.ok. 1680 – zm. w 1750 roku) – podstoli sandomierski w latach 1710-1712, stolnik sandomierski w latach 1712-1720, kasztelan sanocki w latach 1720-1750. 
Konsyliarz konfederacji tarnogrodzkiej i chorąży husarski w 1715 roku. Poseł województwa sandomierskiego na sejm 1718 roku i na sejm z limity 1719/1720 roku. 
W 1733 roku podpisał elekcję Stanisława Leszczyńskiego.
Był konsyliarzem konfederacji województwa ruskiego, zawiązanej 10 grudnia 1733 roku w obronie wolnej elekcji Stanisława Leszczyńskiego. Konsyliarz konfederacji dzikowskiej 1734 roku.
Był synem Jana Grabińskiego właściciela Czudca, stolnika zakroczymskiego (1682). Matką Józefa była Anna Gumowska z Gumowa, a macochą Helena Ustrzycka h. Przestrzał, z Uchniowa.
Miał dwóch braci; Stanisława Mikołaja - który w wieku 18 lat złożył profesję zakonną u paulinów, a w latach 1686-1687 pełnił na Skałce w Krakowie urząd kaznodziei, oraz Władysława, a także dwóch braci przyrodnich; Stanisława i Kazimierza oraz dwie przyrodnie siostry; Teresę i Katarzynę. 
Żoną jego została Teresa Wolska. 
Gdy zmarł jego teść Jan - starosta janowski w 1704 r., otrzymał jako zięć jego starostwo.
Jego synem był Wojciech Grabiński (1720-1786) - podkomorzy dworu królewskiego, polski szambelan, mąż Karoliny Małachowskiej, córki Jana Małachowskiego (kanclerza wielkiego koronnego) (1698-1762), h. Nałęcz. Odziedziczył dobra Czudec. 

</doc>
<doc id="1810223" url="https://pl.wikipedia.org/wiki?curid=1810223" title="Stefan Chłapowski">
Stefan Chłapowski

Stefan Euzebiusz Chłapowski herbu Dryja (ur. 14 sierpnia 1835 w Bonikowie, zm. 30 września 1884 tamże) – zamożny ziemianin, jeden z pionierów nowoczesnego mleczarstwa w Wielkopolsce, spółdzielca mleczarski.
Życiorys.
Był właścicielem obszaru dworskiego (dominium) składającego się z Bonikowa, Starej Kurzej Góry, Gurostwa i folwarku Tamborowo, który liczył 6393 morgi rozliczeniowe. Był ojcem polityka i dyplomaty Alfreda Stefana, jego córka Maria wyszła za mąż za Adama Ostaszewskiego.
Stefan Chłapowski był prawdopodobnie pierwszym prezesem zarządu spółdzielni mleczarskiej w Kościanie i inicjatorem powstania "mleczarni wspólnej". Oddał pod powstanie tej mleczarni prywatny grunt położony na granicy Kościana i folwarku Gurostwo. Zakład zbudowano jako bardzo nowoczesny – na wzór mleczarni poznańskiej i wyposażono w maszyny sprowadzone z Niemiec. Mleczarnia kościańska mieściła się w tym obiekcie do 1939. Wkrótce po uruchomieniu zakładu nastąpił, dzięki Stefanowi Chłapowskiemu, jego dynamiczny rozwój – zakupiono wozy do obwoźnej sprzedaży nabiału i otwarto sklep przyzakładowy. Już po śmierci Chłapowskiego, w 1888, odnotowano ważny sukces – "Masło z Gurostwa" wygrało lokalną konkurencję z szeroko reklamowanym i znanym masłem berlińskim "Gebrueder Groh".

</doc>
<doc id="1810231" url="https://pl.wikipedia.org/wiki?curid=1810231" title="Władysław Sczaniecki">
Władysław Sczaniecki

Władysław Józef Maria Sczaniecki (ur. 24 września 1869 w Łaszczynie, zm. 6 kwietnia 1942 w Warszawie) – pułkownik Wojska Polskiego, spółdzielca mleczarski, jeden z pionierów nowoczesnego mleczarstwa w Wielkopolsce (na ziemi rawickiej), uznawany za jednego z najwybitniejszych działaczy spółdzielczości mleczarskiej i kółek rolniczych w południowo-zachodniej Wielkopolsce.
Życiorys.
Syn Michała i Bogusławy z Kruszyńskich. Uczył się w gimnazjum w Chełmnie i Poznaniu, gdzie w 1890 uzyskał świadectwo dojrzałości. W czasie studiów ekonomicznych i rolniczych w Berlinie był prezesem Bratniej Pomocy. Należał do Towarzystwa Tomasza Zana. Po studiach gospodarował w Łaszczynie, w odziedziczonym po rodzicach ponad 500-hektarowym folwarku. W 1910 zorganizował w Łaszczynie kółko rolnicze oraz pierwszy w Wielkopolsce zimowy kurs rolniczy. W latach 1910–1936 był wicepatronem kółek rolniczych na rejon Rawicz-Wschód. W czasie I wojny światowej od 1 sierpnia 1914 służył w wojsku niemieckim, od 15 stycznia 1915 w stopniu kapitana. W latach 1919–1936 należał do władz centralnych Patronatu Kółek Rolniczych w Poznaniu, kierując Wydziałem Chowu Bydła i Mleczarstwa. W tym czasie publikował liczne artykuły fachowe na tematy mleczarskie i hodowlane. W 1918 Kółko Rolnicze w Wąsoszu wydelegowało go na Polski Sejm Dzielnicowy w Poznaniu. Potem zajął się służbą wojskową i przejmował z rąk zaborców Rawicz. W listopadzie 1918 został mianowany komendantem powiatu rawickiego, później był referentem wojskowym przy Naczelnej Radzie Ludowej. Od 5 marca 1919 dowodził 15 Wielkopolskim pułkiem artylerii polowej, a od 2 października 3 Brygadą Artylerii, późniejszą 17 Brygadą Artylerii, z którą przeszedł szlak bitewny w latach 1919–1920. W 1922 opuścił wojsko na rzecz pracy w organizacjach rolniczych (stworzył wzorowe gospodarstwo, na bazie którego w 1951 utworzono Rolniczą spółdzielnię produkcyjną). 
Władysław Sczaniecki był jednym z głównych organizatorów polskiej spółdzielni mleczarskiej w Rawiczu-Sierakowie (od 1927). Przyczynił się także do przejęcia niemieckiej spółdzielni na drodze zmajoryzowania udziałów Niemców. W 1938 spółdzielnia wybudowała nowoczesną kazeiniarnię lanitalową. Działania spółdzielcy przerwała II wojna światowa – wraz z żoną Jadwigą zostali najpierw uwięzieni w Rawiczu, ale później wypuszczeni. Małżeństwo udało się do Warszawy, gdzie Sczaniecki zmarł. Został pochowany w Alei Zasłużonych na Cmentarzu Wojskowym na Powązkach (kwatera A 23-Tuje-5). 
Życie prywatne.
Żonaty z Jadwigą z Plucińskich. Mieli pięcioro dzieci: Marię (ur. 1904), Ludwika (zm. przy urodzeniu w 1906), Józefa (ur. 1907), Andrzeja (ur. 1908), oraz Michała (ur. 1910).

</doc>
<doc id="1810233" url="https://pl.wikipedia.org/wiki?curid=1810233" title="Witold Dobroczyński">
Witold Dobroczyński

Witold Dobroczyński (ur. 3 września 1896 w Berlinie, zm. 2 maja 1989 w Poznaniu) – działacz i spółdzielca mleczarski w Wielkopolsce, członek zarządu Związku Gospodarczego Spółdzielni Mleczarskich w Poznaniu w latach 1927–1939.
Życiorys.
Syn rzemieślnika Stanisława i Kazimiery z Nowaków. W latach 1914–1918 odbył studia ekonomiczne w Berlinie. Uczestniczył w powstaniu wielkopolskim. Pracował w Komisariacie Naczelnej Rady Ludowej w Poznaniu do końca lutego 1919. W latach 1920–1921 służył w wojsku, brał udział w walkach pod Brodnicą na Pomorzu oraz pod Mińskiem za co został odznaczony Krzyżem Walecznych. W 1922 podjął pracę w Centrali Stowarzyszeń Spółdzielni Rolniczo-Handlowych. W 1925 przeniósł się do Poznania i tu pełnił rolę I członka zarządu Związku Gospodarczego Spółdzielni Mleczarskich. Na tym stanowisku trudnił się polonizowaniem spółdzielni mleczarskich w Wielkopolsce, na Pomorzu oraz na Śląsku. Ważną zasługą Dobroczyńskiego było poważne poszerzenie eksportu polskiego masła na rynki europejskie, przede wszystkim do Wielkiej Brytanii.
Po II wojnie Dobroczyński pełnił nadal wiele ważnych ról w polskiej spółdzielczości mleczarskiej. Pochowany jest na Cmentarzu Junikowskim w Poznaniu (pole 11, kwatera A-12-15).

</doc>
<doc id="1810237" url="https://pl.wikipedia.org/wiki?curid=1810237" title="Grupo Modelo">
Grupo Modelo

Grupo Modelo – duża firma piwowarska z siedzibą w Meksyku, również eksportująca swoje produkty, głównie do USA, Kanady i Wielkiej Brytanii. Marki eksportowe obejmują piwa "Corona", " Negra Modelo" oraz "Pacífico". Koncern produkuje także piwo przeznaczone wyłącznie na rynek meksykański, np. "Victoria", "Estrella", "León" i "Montejo". Grupo Modelo prowadzi również dystrybucję piwa produkowanego przez Anheuser-Busch.
Produkty.
Corona.
Główną marką "Corona" jest "Corona Extra", o zawartości alkoholu 4.5% (jasny lager). Jest to marka najlepiej sprzedająca się w Meksyku i jedna z pięciu na świecie. W 1997 dostępna w ponad 150 krajach. Produkcję rozpoczęto w roku 1925 w browarze Cerveceria Modelo. W przeciwieństwie do wielu innych rodzajów piwa, "Corona" sprzedawana jest w przezroczystych butelkach, co zwiększa jej podatność na zepsucie pod wpływem promieniowania ultrafioletowego.
Produkowana jest także "Corona Light", o zawartości alkoholu 3.7%.
Victoria.
"Victoria" posiada 4% alkoholu, jest to odmiana tzw. lager wiedeński, produkowany już od 1865 roku przez browar Compañía Toluca y México w mieście Toluca.0 Firma Grupo Modelo wykupiła Compañía Toluca y México w 1935 roku.
Pacífico.
Pacífico, 4.5% alkoholu, jasny lager, pierwotnie produkowany w mieście Mazatlán.
Negra Modelo.
Negra Modelo posiada 5.4% alkoholu, odmiana lager wiedeński, pierwotnie warzona w Meksyku przez austriackich imigrantów od roku 1925. Negra Modelo sprzedawane jest w brązowych butelkach charakterystycznym kształcie. W roku 2002, marka Negra Modelo uzyskała nagrodę "Hot Brand" przyznawaną przez "Impact magazine" w kategorii piw importowanych.
Modelo Especial.
Produkowane od roku 1925, popularne również na rynku północnoamerykańskim.

</doc>
<doc id="1810241" url="https://pl.wikipedia.org/wiki?curid=1810241" title="Astrotaksja">
Astrotaksja

Astrotaksja – mechanizm orientacji przestrzennej zwierząt względem ciał niebieskich (Księżyca, Słońca), występuje m.in. u ptaków.

</doc>
<doc id="1810243" url="https://pl.wikipedia.org/wiki?curid=1810243" title="Mistrzostwa Świata w Gimnastyce Artystycznej 2009">
Mistrzostwa Świata w Gimnastyce Artystycznej 2009

Mistrzostwa Świata w Gimnastyce Artystycznej 2009 odbyły się w Ise w prefekturze Mie (Japonia) w hali Sun Arena w dniach od 7 do 13 września 2009. Była to 29. edycja mistrzostw.

</doc>
<doc id="1810245" url="https://pl.wikipedia.org/wiki?curid=1810245" title="Felipe Loureiro">
Felipe Loureiro

Felipe Jorge Loureiro (ur. 2 września 1977 r. w Rio de Janeiro) – brazylijski piłkarz, reprezentant kraju grający na pozycji obrońcy.
Kariera piłkarska.
Przygodę z futbolem rozpoczął w 1996 w klubie CR Vasco da Gama. W barwach tej drużyny dwukrotnie zdobył mistrzostwo Brazylii w sezonach 1997 i 2000. Vasco z Loureiro w składzie zostało również Mistrzem stanu Rio de Janeiro w 1998. W tym samym roku zdobył Copa Libertadores, najważniejsze trofeum klubowe w Ameryce Południowej. Dla ekipy z Rio de Janeiro zdobył także Copa Mercosur w 2000. 
Po dwóch wypożyczeniach do SE Palmeiras i Atlético Mineiro, w 2002 opuścił Vasco da Gama i został piłkarzem tureckiego Galatasaray SK. Dla Galaty zagrał jednak tylko w 14 spotkaniach, w których dwukrotnie wpisał się na listę strzelców. Po europejskim epizodzie powrócił do Brazylii, gdzie zasilił szeregi CR Flamengo. Po raz drugi zdobył Mistrzostwo stanu Rio de Janeiro w 2004. Od 2005 grał w Fluminense FC, z którym w tym samym roku zdobył swoje trzecie w karierze Mistrzostwo stanu Rio de Janeiro. 
W 2005 zmienił klub po raz kolejny, tym razem na katarskie Al-Sadd. W ekipie Al-Sadd dwa razy świętował mistrzostwo Kataru w sezonach 2005/06 oraz 2006/07. Dodatkowo dwa razy triumfował w rozgrywkach o Puchar Emira Kataru w latach 2005 i 2007. Łącznie przez 5 lat gry dla Al-Sadd zagrał w 95 spotkaniach, w których strzelił 35 bramek.
Od 2010 przez dwa lata ponownie grał w CR Vasco da Gama. Podczas swojej drugiej przygody w macierzystym klubie zwyciężył w rozgrywkach Copa do Brasil w 2011. Karierę zakończył w 2013 w Fluminense FC.
Kariera reprezentacyjna.
Loureiro po raz pierwszy w reprezentacji zagrał 23 września 1998 w meczu przeciwko Jugosławii, zremisowanym 1:1. W 2004 został powołany przez trenera Carlosa Alberto Parreirę na Copa America 2004. 
Na turnieju wystąpił w grupowym spotkaniu z Paragwajem oraz w meczu finowałym przeciwko Argentynie. Mecz zakończył się zwycięstwem Brazylii w rzutach karnych 4:2. Mecz ten był ostatnim spotkaniem Loureiro w kadrze Brazylii, dla której łącznie w latach 1998–2004 wystąpił w 7 spotkaniach.
Sukcesy.
Brazylia
CR Vasco da Gama
CR Flamengo
Fluminense FC
Al-Saad

</doc>
<doc id="1810246" url="https://pl.wikipedia.org/wiki?curid=1810246" title="Dyrekcja Kolei Wschodniej w Bydgoszczy">
Dyrekcja Kolei Wschodniej w Bydgoszczy



</doc>
<doc id="1810247" url="https://pl.wikipedia.org/wiki?curid=1810247" title="Kawałek Kulki (album)">
Kawałek Kulki (album)

Kawałek Kulki – pierwszy album studyjny zespołu Kawałek Kulki, wydany w 2007, poprzedzony 3 EP. Z albumu wyszedł singel "Kolegi tata".

</doc>
<doc id="1810249" url="https://pl.wikipedia.org/wiki?curid=1810249" title="Banshee (gra komputerowa)">
Banshee (gra komputerowa)

Banshee – gra komputerowa z gatunku shoot 'em up z pionowym (i odrobiną poziomego) przesuwem ekranu na platformę Amiga 1200/4000 oraz Amiga CD32, wydana w roku 1994 przez firmę Core Design.
Fabuła.
Akcja rozgrywa się w roku 1999 w świecie równoległym do świata ziemskiego. Planeta została zdruzgotana wojnami, tamtejszy człowiek nie doleciał na Księżyc i nie zna nawet dobrze tajników awiacji. Ludzie mają dosyć nietypowego wroga – najeźdźcę z kosmosu, Blardaxa Maldreara, władcę imperium Styx. Przeciwstawia mu się Sven Svardensvart, który w tajemnicy wybudował śmiercionośną maszynę, przy pomocy której ma zamiar rozprawić się z przeciwnikiem. Maszyna otrzymała nazwę "Banshee" (czyli zwiastun śmierci), przypomina samolot z Drugiej Wojny Światowej.
Rozgrywka.
Gra składa się z czterech, sporych rozmiarów etapów. Akcja odbywa się w różnych warunkach pogodowych, takich jak mgła, deszcz, burza śnieżna, czy piaskowa. W trakcie każdego etapu gracz musi zmierzyć się z hordami atakujących przeciwników oraz większych tzw. sub-bossów. Na końcu etapu czeka strażnik, tzw. big boss.
Gracz rozbudowuje swój samolot zbierając żetony, które mają różne znaczenie: od zwiększających dorobek punktowy, przez zwiększenie siły strzału, jego rodzaj, czy też dołożenie do arsenału broni specjalnej lub wzbogacenia się o dodatkowe życie lub zabójczą pętlę (jednorazowy przelot samolotu od dołu ekranu do góry i z powrotem – jest on przy tym niezniszczalny i uszkadza lub niszczy wszystkich trafionych przeciwników).
W grze może uczestniczyć do dwóch zawodników – równolegle w tym samym czasie, na jednym ekranie.
Podobieństwa.
Gra Banshee może kojarzyć się z tytułami takimi jak S.W.I.V. czy 1942.

</doc>
<doc id="1810253" url="https://pl.wikipedia.org/wiki?curid=1810253" title="Gyda (córka Swena Widłobrodego)">
Gyda (córka Swena Widłobrodego)



</doc>
<doc id="1810254" url="https://pl.wikipedia.org/wiki?curid=1810254" title="Diamond-Star Motors">
Diamond-Star Motors

Diamond-Star Motors (powszechnie skracane do DSM) było wspólnym przedsięwzięciem Chrysler Corporation oraz Mitsubishi Motors Corporation (MMC). Nazwa pochodzi od logo firm macierzystych: trzy "diamenty" (Mitsubishi) oraz "gwiazda" wpisana w pięciobok (Chrysler). W 1995 roku, cztery lata po przejęciu całkowitej kontroli nad zakładem produkcyjnym przez Mitsubishi, Diamond-Star Motors oficjalnie zmieniło nazwę na Mitsubishi Motor Manufacturing of America, Inc. (MMMA), i od 2002 roku oficjalną nazwą spółki jest Mitsubishi Motors North America, Inc. (MMNA) Manufacturing Division.
Trzy z wyprodukowanych przez Diamond-Star Motors samochodów Mitsubishi Eclipse, Eagle Talon i Plymouth Laser powszechnie nazywa się "DSM'ami".
Pochodzenie.
Początki Diamond-Star Motors sięgają 1970 roku, kiedy to spółka Chrysler Corporation przejęła pakiet 15 procent udziałów w Mitsubishi Motors. Stanowiło to część strategii rozwoju Mitsubishi, która zakładała współpracę z zagranicznymi partnerami. Amerykańska spółka rozpoczęła sprzedaż samochodów Mitsubishi pod markami Chrysler, Dodge i Plymouth. Współpraca okazała się sukcesem, gdyż w latach 70' wzrósł popyt na mniejsze i bardziej ekonomiczne samochody. Wypełniły one lukę w ofercie grupy Chryslera.
Już przed 1982 rokiem Chrysler importował rocznie 110 tys. samochodów Mitsubishi. Jednakże po pewnym czasie pojawił się niewielki konflikt, jako że Japończycy zapragnęli sprzedawać swoje samochody bezpośrednio poprzez własną sieć salonów. W tamtym okresie obowiązywał system ograniczający liczbę samochodów, które japoński producent mógł eksportować do Stanów Zjednoczonych. Po otwarciu własnych przedstawicielstw, sprzedających bezpośrednio samochody marki Mitsubishi, japońska marka musiała odliczać każdy importowany model Cordia, Tredia oraz Starion od przydziału dla Chryslera.
Utworzenie spółki.
Aby uniknąć ograniczeń, w październiku 1985 roku partnerzy oficjalnie utworzyli spółkę Diamond-Star Motors. Dzięki pakietowi motywacyjnemu wartemu 274 miliony dolarów oraz potężnemu, a zarazem kontrowersyjnemu lobby ze strony stanu i samorządów lokalnych, w stanie Illinois wybudowano nową fabrykę samochodów. W kwietniu 1986 roku w mieście Normal wydzielono teren o powierzchni 177.000 m² na zakład produkcyjny. Fabryka, której roczna zdolność produkcyjna wynosiła 240 tys. pojazdów, została ukończona w marcu 1988 roku. W 1989 roku pracownicy fabryki utworzyli związek zawodowy United Auto Workers Local 2488 oraz podpisali pierwszą umowę ze spółką.
Wstępnie w fabryce produkowano trzy modele samochodów: Mitsubishi Eclipse, Plymouth Laser i Eagle Talon. Były one małymi samochodami sportowymi 2+2 zbudowanymi na nowej, wspólnie zaprojektowanej płycie podłogowej. W ciągu następnych dziesięciu lat w fabryce produkowano między innymi modele Mitsubishi Mirage/Eagle Summit, Mitsubishi Galant, Dodge Avenger/Chrysler Sebring oraz Dodge Stratus.
Odejście Chryslera.
Początkowo Diamond-Star Motors było spółką joint venture łączącą Chryslera i Mitsubishi. Jednak w 1991 roku japońska spółka wykupiła udziały w kapitale i w konsekwencji produkcja pojazdów Chrysler odbywała się na podstawie umowy. Chrysler sprzedał Mitsubishi swoje udziały w kapitale w 1993 roku, a 1 lipca 1995 roku Diamond-Star Motors zostało przemianowane na Mitsubishi Motors Manufacturing America (MMMA). Obie spółki, pomimo podziału, nadal utrzymują umowy o współpracy w produkcji.
Obecnie zakład produkuje pojazdy przy użyciu amerykańskiej płyty podłogowej Mitsubishi PS, włączając w to obecne Endeavor, Galant i Eclipse, i eksportuje je do 26 krajów na całym świecie. W wysoko zmechanizowanym zakładzie pracuje około 1900 osób oraz około 1000 zautomatyzowanych maszyn. Na skutek ekspansji w 2003 roku fabryka rozrosła się do 223.000 m².
Produkcja, 1988–2005.
"(źródło: Historia Produkcji MMNA)"

</doc>
<doc id="1810255" url="https://pl.wikipedia.org/wiki?curid=1810255" title="Mistrzostwa świata w gimnastyce akrobatycznej">
Mistrzostwa świata w gimnastyce akrobatycznej

Mistrzostwa świata w gimnastyce akrobatycznej – zawody gimnastyczne rozgrywane co dwa lata począwszy od 1974 roku, kiedy odbyły się po raz pierwszy w Moskwie. Wyjątkiem są lata 1994–2000, kiedy organizowane były co roku. Mistrzostwa organizuje Międzynarodowa Federacja Gimnastyczna (FIG).
Tabela medalowa.
Tabela została stworzona na podstawie wyników podanych na stronie Międzynarodowej Federacji Gimnastycznej.
Najlepsi zawodnicy.
Tabele zostały stworzone na podstawie wyników podanych na stronie Międzynarodowej Federacji Gimnastycznej.

</doc>
<doc id="1810261" url="https://pl.wikipedia.org/wiki?curid=1810261" title="Úrvalsdeild (2006)">
Úrvalsdeild (2006)

Sezon 2006 był 95. sezonem o mistrzostwo Islandii. Drużyna obroniła tytuł mistrzowski, zdobywając trzydzieści sześć punktów w osiemnastu meczach. Po sezonie spadły zespoły i .
Drużyny.
Po sezonie 2005 z ligi spadły zespoły i , z 1. deild awansowały natomiast drużyny i .
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1810264" url="https://pl.wikipedia.org/wiki?curid=1810264" title="Super liga Srbije (2009/2010)">
Super liga Srbije (2009/2010)

Sezon 2009–10 Super liga Srbije (znany także pod komercyjną nazwą "Jelen SuperLiga") jest czwartym sezonem w historii rozgrywek tej ligi. Rozpoczął się 15 sierpnia 2009 a zakończenie przewidziano w maju 2010. W rozgrywkach po raz pierwszy bierze szesnaście zespołów a jest obrońcą tytułu mistrzowskiego.
Zmiany w stosunku do poprzedniego sezonu.
Zmiany strukturalne.
W stosunku do poprzedniego sezonu liczba drużyn została zwiększona z 12 do 16. Oprócz tego, zmieniono system rozgrywek i dzięki zwiększeniu liczby uczestników każda drużyna rozgrywa z drugą dwumecz. W ten sposób zmniejszyła się liczba rozgrywanych meczów przez każdy zespół z 33 do 30.
Zmiany zespołów.
W związku z reformą z ligi w poprzednim sezonie spadła tylko ostatnia drużyna . Jej miejsce zajęło pięć pierwszych drużny z Prva liga Srbija a mianowicie: , , , , .
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1810268" url="https://pl.wikipedia.org/wiki?curid=1810268" title="D. Boon">
D. Boon

D. Boon, właściwie Dennes Dale Boon (ur. 1 kwietnia 1958 w San Pedro, zm. 22 grudnia 1985 w Tucson) – amerykański muzyk, wokalista, autor tekstów i gitarzysta, współzałożyciel zespołu Minutemen, wcześniej aktywny na scenie muzycznej jako członek formacji The Reactionaries.
Został umieszczony na 89. miejscu listy 100 najlepszych gitarzystów wszech czasów magazynu "Rolling Stone".
Życiorys.
Młodość.
Dennes Boon urodził się w San Pedro na przedmieściach Los Angeles w stanie Kalifornia 1 kwietnia 1958. Ojciec muzyka, weteran wojenny, był konserwatorem pracującym w serwisie Buick (m.in. montował tam radia). Rodzina Boon mieszkała w starych powojennych barakach zaadaptowanych na publiczne schronisko. Jako nastolatek Boon zaczął malować, podpisując swoje prace „D. Boon”, gdyż „D.” było potocznym określeniem marihuany; ponadto pseudonim pochodził od Daniela Boone’a i E. Blooma, wokalisty i gitarzysty formacji Blue Öyster Cult.
Minutemen.
Boon założył Minutemen w styczniu 1980 wraz z kolegą ze szkoły, basistą Mikiem Wattem, zespół miał być kontynuacją dokonań artystycznych amatorskiego zespołu The Reactionaries, rozwiązanego pod koniec 1979. Do muzyków w lipcu 1980 dołączył były perkusista The Reactionaries, George Hurley.
Za najbardziej wartościowy album zespołu uważa się "Double Nickels on the Dime", na którym według obserwatorów D. Boon doszedł do perfekcji w sferze pisania tekstów i grania na gitarze. Boon udzielał się we wszystkich nagraniach zespołu.
Śmierć.
22 grudnia 1985 D. Boon zginął w wypadku samochodowym na trasie I-10 w pobliżu Tucson w Arizonie, tuż przy granicy stanu Kalifornia. Muzyk cierpiał na gorączkę i ból głowy, dlatego w momencie wypadnięcia samochodu z drogi leżał na tylnym siedzeniu pojazdu nieprzypięty pasami bezpieczeństwa. Gitarzysta wypadł przez tylne drzwi i zginął na miejscu z powodu złamania kręgosłupa. Minutemen został natychmiastowo po śmierci Boona rozwiązany, niemniej Watt i Hurley weszli w następnym roku w skład grupy Firehose. 2 lata po śmierci Boona, w 1987, wydany został album koncertowy "Ballot Result".

</doc>
<doc id="1810269" url="https://pl.wikipedia.org/wiki?curid=1810269" title="Dennes Dale Boon">
Dennes Dale Boon



</doc>
<doc id="1810274" url="https://pl.wikipedia.org/wiki?curid=1810274" title="Leon Będkowski">
Leon Będkowski

Leon Będkowski herbu Prawdzic, ps. „Topór” (ur. 12 września 1908 w Rzepiskach, zm. 5 lutego 2005 w Sutton, w prowincji Quebec, w Kanadzie) – major kawalerii Wojska Polskiego.
Życiorys.
Był synem Wincentego i Anny z Iwińskich. Uczęszczał do Gimnazjum Ojców Salezjanów w Aleksandrowie Kujawskim. W 1928 r. ukończył Państwową Szkołę Budowy Maszyn w Grudziądzu. W latach 1930–1933 był podchorążym Szkoły Podchorążych Kawalerii w Grudziądzu.
5 sierpnia 1933 mianowany został podporucznikiem ze starszeństwem z dniem 15 sierpnia 1933 i 25 lokatą w korpusie oficerów kawalerii. Po ukończeniu szkoły przydzielony został do 2 szwadronu 12 pułku Ułanów Podolskich w Białokrynicy koło Krzemieńca Podolskiego. Będąc miłośnikiem koni, kilkakrotnie wygrywał zawody kawaleryjskie „Militarii” organizowane w ramach Wołyńskiej Brygady Kawalerii. W latach 1936–37 ukończył Kurs Instruktorów Jazdy Konnej w Centrum Wyszkolenia Kawalerii w Grudziądzu. Po powrocie z Grudziądza, w wieku zaledwie 29 lat, został mianowany dowódcą 1 szwadronu. W maju 1939 przeniesiony został do 1 pułku kawalerii KOP, który stacjonował w miejscowości Rusiec niedaleko Wielunia, na stanowisko zastępcy dowódcy 2 szwadronu.
W składzie 1 pułku kawalerii KOP walczył w kampanii wrześniowej 1939. 5 września, w okolicach Sieradza, został ciężko ranny. Po kilkumiesięcznej rekonwalescencji, wydostał się ze szpitala, i z pomocą żony Marii, rozpoczął działalność konspiracyjną. Celem jego działań stało się nawiązanie kontaktu z żołnierzami 12 pułku Ułanów Podolskich i zorganizowanie z nich szwadronu oraz bieżąca pomoc „Podolakom”, a także ich rodzinom znajdującym się w ciężkiej sytuacji materialnej. Dwunastego każdego miesiąca organizowane były spotkania „Podolaków” w prywatnym mieszkaniu Janiny Chojnackiej w Warszawie przy ulicy Filtrowej 67. Tak utworzył się zalążek Koła 12 pułku Ułanów Podolskich. Już wiosną 1940 utworzył się szwadron 12 pułku Ułanów Podolskich Armii Krajowej, nad którym dowództwo objął rtm. Czesław Nowacki.
Po wojnie został awansowany do stopnia majora. Pozostał również nieformalnym prezesem Koła 12 pułku Ułanów Podolskich, które do 1991 roku działało na terenie Polski nieoficjalnie. W 1988 Leon Będkowski zrezygnował z pełnienia funkcji prezesa Koła. Zajął się m.in. pisaniem wspomnień, które w 1997 roku ukazały się w Krakowie nakładem wydawnictwa JAXA. Zmarł 5 lutego 2005 w Kanadzie, gdzie przebywał z wizytą u syna.
Upamiętnienie.
31 lipca 2015 ulicy we wsi Pisary, nadano nazwę mjr. Leona Będkowskiego.

</doc>
<doc id="1810275" url="https://pl.wikipedia.org/wiki?curid=1810275" title="Adolf Mesz">
Adolf Mesz



</doc>
<doc id="1810276" url="https://pl.wikipedia.org/wiki?curid=1810276" title="Jezioro Korytnickie (Pogórze Szydłowskie)">
Jezioro Korytnickie (Pogórze Szydłowskie)



</doc>
<doc id="1810280" url="https://pl.wikipedia.org/wiki?curid=1810280" title="Mistrzostwa świata w skokach na trampolinie">
Mistrzostwa świata w skokach na trampolinie

Mistrzostwa świata w skokach na trampolinie – zawody gimnastyczne rozgrywane co roku, z wyjątkiem roku olimpijskiego zorganizowane po raz pierwszy w 1964 roku w Londynie. Mistrzostwa organizuje Międzynarodowa Federacja Gimnastyczna (FIG).
Tabela medalowa.
Tabela została sporządzona na podstawie wyników ze strony Międzynarodowej Federacji Gimnastycznej.

</doc>
<doc id="1810283" url="https://pl.wikipedia.org/wiki?curid=1810283" title="Dune du Pyla">
Dune du Pyla

Wielka wydma Piłata (fr. "la Dune du Pilat") – największa pod względem objętości piasku i wysokości wydma w Europie.
Położenie.
Jest położona w La Teste-de-Buch, w odległości 60 km od Bordeaux.
Nazwa.
Do początku XX w. ten wielki wydmowy wał określany był w dialekcie gaskońskim jako "les Sabloneys" (w języku francuskim "sablières" = piaskownie). Dopiero w latach 30. XX w. miejsce "Sabloney" zajęła nazwa "Dune du Pilat".
Obecnie nazwa wydmy pojawia się często w formach "Dune du Pila", "Dune du Pyla" lub "Dune du Pylat", lecz oficjalną nazwą jest "Dune du Pilat". Nazwa ta wywodzi się od gaskońskiego "pilàt", które z kolei jest pochodną łacińskiego określenia "pīla", oznaczającego "kupa", "pryzma", "stos", "pagórek".
Pyla-sur-Mer, które jest częścią La Teste-de-Buch, zostało tak nazwane dopiero na początku XX w., na skutek użycia greckiej konotacji słowa "Pilat".
Charakterystyka.
Wydma składa się z około 60 mln m³ piasku. Rozciąga się na długości 2,7 km (w kierunku północno-południowym) i szerokości 500 m (kierunek wschód-zachód). Ma wysokość 110 m, która stale wzrasta. Wydma również przemieszcza się w tempie 5 m/rok. Wielka wydma Piłata jest jedną z 1500 wydm w tym rejonie Francji.

</doc>
<doc id="1810284" url="https://pl.wikipedia.org/wiki?curid=1810284" title="Księstwo Naksos">
Księstwo Naksos

Księstwo Naksos (także Księstwo Archipelagu, Księstwo Egejskie, wł. "Ducato di Nasso", gr. "Δουκάτον Νάξου") – księstwo utworzone przez Wenecjan na terenie archipelagu Cyklad, istniejące od czasów IV krucjaty do podboju osmańskiego w XVI wieku.
Już przed pierwszym upadkiem Cesarstwa Bizantyjskiego włoskie republiki miejskie były zainteresowane greckimi wyspami, zaś w Konstantynopolu istniały przedstawicielstwa handlowe miast-państw. Księstwo zostało utworzone w 1207 roku przez Marco I Sanudo, uczestnika IV krucjaty i siostrzeńca doży Wenecji, Enrico Dandolo. Sanudo wykorzystał chaos wywołany zdobyciem Konstantynopola przez krzyżowców i zajął wyspę Naksos bez zgody cesarza łacińskiego, który rościł sobie prawa do wszystkich ziem bizantyjskich.
Do 1210 roku trwał opór w niektórych rejonach wyspy i twierdzach, po jego złamaniu Sanudo rozpoczął podbijanie innych wysp archipelagu. Wyspę Naksos książę podzielił na 56 prowincji, które przydzielił swoim towarzyszom i zasłużonym. Wiele z nich cieszyło się szeroką autonomią i niezależnością, często tylko formalnie pozostając częścią księstwa. Sanudo podjął też odbudowę w mieście Naksos twierdzy i umocnień.
Sam Sanudo rządził przez 20 lat, do 1227 roku. W czasie swoich rządów ukształtował system, w którym miejscowa ludność grecka zachowywała swoje dotychczasowe przywileje i organizację społeczną w zamian za wierność wobec nowych władców. Książę Marco założył na Naksos arcybiskupstwo katolickie, jednak, w odróżnieniu od następców, nie próbował wprowadzać przymusowej konwersji na katolicyzm wśród ludności greckiej.
Za rządów Marco II Sanudo, większość wysp, z wyjątkiem Naksos i Paros została utracona na rzecz odnowionego Cesarstwa Bizantyjskiego. W 1317 roku Kompania Katalońska podbiła większość pozostałości Księstwa. W 1383 pod wodzą rodu Crispo wybuchło powstanie, które obaliło dynastię Sanudo.
W 1566 roku łacińscy władcy zostali usunięci przez osmańskiego sułtana Selima II, któremu wówczas płacili trybut. Sułtan ustanowił w księstwie swojego przedstawiciela, ostatniego księcia, portugalskiego Żyda, Józefa Nasi. Po jego śmierci, w 1579 roku, księstwo wcielono do Imperium osmańskiego.
Pomimo likwidacji księstwa aż do 1617 roku ród Gozzadini utrzymał władzę nad wyspą Sifnos, zaś do 1714 roku w rękach weneckich pozostała wyspa Tinos. Ostatnie weneckie porty na Peloponezie Osmanowie zdobyli w 1718 roku.
Po kilku latach tytuł księcia Naksos otrzymał Kacper Grazziani, jednak utracił go w 1619 roku, gdy został hospodarem Mołdawii.

</doc>
<doc id="1810288" url="https://pl.wikipedia.org/wiki?curid=1810288" title="Znam cię na pamięć">
Znam cię na pamięć

Znam cię na pamięć – utwór z drugiego albumu Moniki Brodki pt. "Moje piosenki". Odpowiedzialni za muzykę są Ania Dąbrowska i Szymon Folwarczny, zaś tekst napisała Ania Dąbrowska.

</doc>
<doc id="1810289" url="https://pl.wikipedia.org/wiki?curid=1810289" title="Marek Koenigstein">
Marek Koenigstein

Marek Koenigstein, także Kenigstein (ur. 1871, zm. 21 maja 1953 w Warszawie) – polski lekarz, otorynolaryngolog żydowskiego pochodzenia. 
Dyplom lekarza otrzymał w 1899. Praktykował w Warszawie przy Marszałkowskiej 137. Pochowany jest na cmentarzu żydowskim przy ulicy Okopowej w Warszawie. Z małżeństwa z Romaną z domu Goldsobel (1880–1955) miał dwóch synów, którzy zginęli podczas II wojny światowej. Jerzy, który był adwokatem został zamordowany w styczniu 1940 przez Niemców; Ludwik (1904–1944), lekarz i kapitan Wojska Polskiego, uczestnik powstania warszawskiego, zginął 30 sierpnia 1944.

</doc>
<doc id="1810290" url="https://pl.wikipedia.org/wiki?curid=1810290" title="Marek Kenigstein">
Marek Kenigstein



</doc>
<doc id="1810291" url="https://pl.wikipedia.org/wiki?curid=1810291" title="Sabri Jaballah">
Sabri Jaballah

Sabri Ben Abdelaziz Jaballah (; ur. 28 czerwca 1973) – tunezyjski piłkarz występujący na pozycji obrońcy.
Kariera klubowa.
Sabri Jaballah zawodową karierę rozpoczynał w 1995 roku w AS Marsa. W 1996 roku przeszedł do Club Africain Tunis, w którym grał do 2001 roku. Z klubem z Tunisu zdobył puchar Tunezji 1998 i Puchar Zdobywców Pucharów Afryki 1999. Następny sezon spędził w CS Sfaxien, po czym wrócił do AS Marsa. Karierę zakończył w 2005 roku w klubie EOG Kram.
Kariera reprezentacyjna.
W reprezentacji Tunezji Sabri Jaballah zadebiutował w 1995 roku. W następnym roku uczestniczył w Pucharze Narodów Afryki. Uczestniczył w tej imprezie także dwa lata później. Największy sukces osiągnął w tej imprezie w 1996 roku w Południowej Afryce, gdzie Tunezja przegrała dopiero w finale z gospodarzami imprezy. W 1996 wystąpił na Igrzyskach Olimpijskich w Atlancie, gdzie wystąpił w spotkaniu grupowym z USA.
W 1998 Sabri Jaballah wystąpił na Mistrzostwach Świata, na których zespół prowadzony przez Henryka Kasperczaka nie wyszedł z grupy i odpadł z turnieju. Na imprezie tej Sabri Jaballah był rezerwowym i nie zagrał w żadnym spotkaniu. Uczestniczył w eliminacjach Mistrzostw Świata 2002, jednak na finały już nie pojechał.

</doc>
<doc id="1810292" url="https://pl.wikipedia.org/wiki?curid=1810292" title="Néjib Liman">
Néjib Liman

Néjib Liman (ur. 12 czerwca 1953 w Bardau) – tunezyjski piłkarz występujący na pozycji napastnika. Uczestnik Mistrzostw Świata 1978.
Kariera klubowa.
Podczas Mistrzostw Świata 1978 reprezentował barwy klubu Stade Tunisien. Grał też w saudyjskim Al-Hilal.
Kariera reprezentacyjna.
Z reprezentacją Tunezji uczestniczył w Mistrzostw Świata 1978. Na Mundialu był rezerwowym i nie wystąpił w żadnym spotkaniu.

</doc>
<doc id="1810293" url="https://pl.wikipedia.org/wiki?curid=1810293" title="Tadeusz Langier">
Tadeusz Langier

Tadeusz Langier (ur. 15 października 1877 we Lwowie, zm. 1940 w Zakopanem) – polski fotograf, ekonomista, prawnik. Dyrektor Banku „Galicja” w Poznaniu. Przyjaciel i współpracownik Stanisława Ignacego Witkiewicza (Witkacego).
Życiorys.
Był synem Andrzeja, inspektora C.K. Kolei we Lwowie. Miał dwie siostry: Wandę (ur. 21 kwietnia 1869 we Lwowie), Amelię (ur. 2 lipca 1878 w Przemyślu) oraz brata Romana (27 września 1878 we Lwowie). Około 1880 rodzina Langierów przeniosła się do Krakowa i zamieszkała przy ul. Długiej 41. Tadeusz Langier uczęszczał do Gimnazjum św. Anny, a od 1896 na Wydział Prawa Uniwersytetu Jagiellońskiego. Po jego ukończeniu przeszedł przeszkolenie wojskowe i ukończył kurs ekonomiczny. Około 1900 przeniósł się do Zakopanego, gdzie pracował jako fotograf. W tym czasie nawiązał współpracę ze Stanisławem Ignacym Witkiewiczem (Witkacym).
Podczas I wojny światowej wstąpił do Legionów. Służył jako wachmistrz 1 pułku ułanów. Był upełnomocnionym fotografem I Brygady. Fotografował m.in. walki nad rzeką Nidą. Jego prace były wydawane przez Naczelny Komitet Narodowy w formie pocztówek. Po wojnie wrócił do Zakopanego, gdzie ponownie nawiązał współpracę z Witkacym. Po odzyskaniu przez Polskę niepodległości został mianowany porucznikiem rezerwy jazdy ze starszeństwem z dniem 1 czerwca 1919. Był przydzielony do 22 pułku ułanów.
W 1925 wyjechał do Poznania i objął dyrekcję Banku „Galicja”. Na emeryturze powrócił w 1936 do Zakopanego. W 1938 został prezesem Towarzystwa Przyjaciół Teatru, które planowało wystawić sztukę Witkacego "Metafizyka dwugłowego cielęcia". Miał reżyserować ten spektakl, ale Towarzystwo rozpadło się na skutek tarć wewnętrznych.
Zarządzeniem prezydenta RP Ignacego Mościckiego z 7 lipca 1931 został odznaczony Krzyżem Niepodległości "za pracę w dziele odzyskania niepodległości".
Gdy wybuchła II wojna światowa, Tadeusz Langier wraz ze Stanisławem Ignacym Witkiewiczem i Czesławą Okińską uciekł na wschód. Ostatni raz widziano go 16 września 1939 w Annopolu. Według relacji Janiny Illukiewicz miał powrócić do Zakopanego i tam umrzeć na zapalenie płuc w zimie 1940.
Współpraca ze Stanisławem Ignacym Witkiewiczem.
Tadeusz Langier był jednym z najbliższych współpracowników Witkacego. Jako człowiek zamożny, często wspomagał Witkacego finansowo. Był współautorem "Nowej homeopatii zła" i "Papierka Lakmusowego". To jemu Witkacy zadedykował "Gyubala Wahazara", a w testamencie z 1914 zapisał wszystkie klisze fotograficzne i zdjęcia.
Tadeusz Langier uchodzi za nauczyciela Stanisława Ignacego Witkiewicza w dziedzinie fotografii. Sam też często pojawia się w jego pracach.
Dzieła Witkacego, w których pojawił się T. Langier:
Fotografiami autorstwa Tadeusz Langiera są niektóre portrety Stanisława Ignacego Witkiewicza (np. "Witkacy jako Napoleon").

</doc>
<doc id="1810294" url="https://pl.wikipedia.org/wiki?curid=1810294" title="Juwencja">
Juwencja

Juwencja – imię żeńskie pochodzenia łacińskiego; żeński odpowiednik imienia Juwencjusz. Utworzone od imienia bogini "Iuventus", będącej personifikacją młodości, przy pomocy przyrostka oznaczającego przynależność lub poświęcenie. Imię oznacza zatem "poświęcona bogini "Iuventus", należąca do bogini".
Juwencja imieniny obchodzi:

</doc>
<doc id="1810295" url="https://pl.wikipedia.org/wiki?curid=1810295" title="Irysy (obrazy Vincenta van Gogha)">
Irysy (obrazy Vincenta van Gogha)

Irysy () – obraz namalowany przez holenderskiego malarza Vincenta van Gogha w 1889 roku, podczas jego pobytu w szpitalu psychiatrycznym w Saint-Rémy-de-Provence.
Obraz charakteryzuje się brakiem napięcia cechującego ostatnie dzieła Van Gogha przed jego samobójczą śmiercią w 1890 roku. "Irysy", podobnie jak spora część ówczesnych obrazów, były inspirowane japońską sztuką malarską Ukiyo-e.
Za namową brata, Theo, Vincent van Gogh wystawił swój obraz na wystawie Salonu Niezależnych w Paryżu we wrześniu 1889. Na tej samej wystawie zostało pokazane także inne dzieło Van Gogha – obraz "Gwiaździsta noc nad Rodanem".
Historia własności obrazu.
Pierwszym właścicielem obrazu był krytyk sztuki, anarchista, jeden z pierwszych fanów Van Gogha, Octave Mirbeau, który zakupił "Irysy" za 300 franków.
W 1987 obraz został kupiony za 53,9 mln dolarów dla australijskiego przedsiębiorcy Alana Bonda, który jednak nie miał wystarczającej kwoty na zakup. W 1990 roku "Irysy" zostały ostatecznie odsprzedane J. Paul Getty Museum w Los Angeles.

</doc>
<doc id="1810296" url="https://pl.wikipedia.org/wiki?curid=1810296" title="New Alliance Records">
New Alliance Records

New Alliance Records - amerykańska wytwórnia muzyczna założona przez muzyków zespołu Minutemen - D. Boona i Mike'a Watta oraz wieloletniego przyjaciela formacji, wokalisty The Reactionaries, Martina Tamburovicha w 1981. Jak powiedział Watt w wywiadzie dla magazynu" Musician" w 1987, samodzielne nagrania albumu jest łatwe, pdoobnie jak ząłożenie własnej wytwórni: "Wszystko co musiałeś zrobić to zapłacić managerowi".
Jednymi z pierwszych wydanych przez wytwórnię nagrań były album "Land Speed Record" zespołu Hüsker Dü oraz wydany na siedmiocalowej płycie gramofonowej EP grupy Minutemen pt. "Joy". Wytwórnia we wczesnym okresie swojego sitnienia zainteresowała się twórczością takich zespołów jak np. Descendents, a także wydawała następne albumy Minutemen ("The Politics of Time") i Hüsker Dü ("In a Free Land"). Wytwórnia wspomagała amatorskie zespoły z okolic Kalifornii, m.in. Slovenly, Phantom Opera i Invisiblechains.
Po śmierci D. Boona w 1985 i założeniu Firehose, Watt i Tamburovich sprzedali wytwórnię SST Records. Ostatnie nagrania pod szyldem New Alliance Records ukazywały się do 1988.
Współzałożyciel wytwórni, Tamburovich, zmarł w 2003 w wyniku infekcji bakteryjnej.

</doc>
<doc id="1810298" url="https://pl.wikipedia.org/wiki?curid=1810298" title="Zoran Vujović">
Zoran Vujović

Zoran Vujović (ur. 26 sierpnia 1958 w Sarajewie) – chorwacki piłkarz grający na pozycji obrońcy lub pomocnika. Jest bratem-bliźniakiem Zlatko Vujovicia, także piłkarza i reprezentanta Jugosławii.
Kariera klubowa.
Vujović urodził się w bośniackim mieście Sarajewo. Karierę piłkarską rozpoczął jednak w Chorwacji, w klubie Hajduk Split. Po występach w drużynach juniorskich w 1976 roku awansował do kadry pierwszej drużyny Hajduka i w jego barwach zadebiutował w pierwszej lidze jugosłowiańskiej. W swoim pierwszym sezonie spędzonym w dorosłej drużynie Hajduka został zdobywcą jugosłowiańskiego pucharu. W wyjściowym składzie klubu ze Splitu zaczął występować w sezonie 1977/1978 i wtedy też po raz pierwszy w karierze został mistrzem jugosłowiańskiej ligi. W 1981 roku został wybrany Piłkarzem Roku w Jugosławii. W 1984 roku ponownie zdobył krajowy puchar. W zespole Hajduka grał do końca sezonu 1985/1986, a łącznie wystąpił w nim 232 razy i strzelił 39 bramek.
Latem 1986 roku Vujović wyjechał z Jugosławii i trafił do Francji. Został zawodnikiem klubu tamtejszej Division 1, Girondins Bordeaux. W zespole „Żyrondystów” także był podstawowym zawodnikiem i występował w nim wraz z bratem-bliźniakiem, Zlatko. W 1987 roku wywalczył z Girondins mistrzostwo Francji, a także sięgnął po Puchar Francji. W 1989 roku Zoran zmienił barwy klubowe i przeszedł do AS Cannes, w którym grał przez pół roku.
Latem 1989 roku Vujović wrócił do Jugosławii i grał w drużynie Crvenej zvezdy. Został z nią mistrzem kraju oraz zdobył tamtejszy puchar. W 1990 roku ponownie zaczął występować we Francji, w Stade Vallauris. W sezonie 1991/1992 grał w Cannes, z którym spadł do Division 2. Następnie był piłkarzem OGC Nice. W 1993 roku zakończył karierę piłkarską.
Kariera reprezentacyjna.
W reprezentacji Jugosławii Vujović zadebiutował 13 czerwca 1979 roku w wygranym 4:1 meczu eliminacji do Euro 80 z Włochami. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii. Tam był rezerwowym zawodnikiem Jugosławii i nie zagrał w żadnym spotkaniu. Od 1979 do 1989 roku rozegrał w kadrze narodowej 34 mecze i strzelił 2 gole.

</doc>
<doc id="1810299" url="https://pl.wikipedia.org/wiki?curid=1810299" title="When Death Comes">
When Death Comes

When Death Comes – piąty album duńskiego thrashmetalowego zespołu Artillery. Album został wydany 15 czerwca 2009 roku.

</doc>
<doc id="1810300" url="https://pl.wikipedia.org/wiki?curid=1810300" title="Jiashan Shanhui">
Jiashan Shanhui

Jiashan Shanhui (chiń. 夾山善會, pinyin "Jiāshān Shànhuì"; kor. 협산선회 "Hyŏpsan Sŏnhoe", jap. "Kyōzan Zen’e", wiet. "Giáp Sơn Thiện Hội"; ur. 805, zm. 881) – chiński mistrz chan, uczeń Chuanziego Dechenga.
Życiorys.
Pochodził z Guangzhou z rodziny Liao.
Już w młodym wieku opuścił dom rodzinny i został mnichem. Początkowo studiował sutry i komentarze do nich i posiadł gruntowną wiedzę na temat „trzech wielkich nauk”, czyli wskazań, medytacji i wiedzy (sutry). Potem opuścił klasztor i przez jakiś czas wędrował i zatrzymując się w różnych miejscach nauczał; w końcu zatrzymał się w Helin. Chociaż posiadał olbrzymią wiedzę buddyjską, nie osiągnął jeszcze pełnego przebudzenia. Zetknął się wtedy z mistrzem chan Daowu Yuanzhim, który polecił mu odnaleźć mistrza chan Chuanziego Dechenga (船字德誠), znanego jako „mnich z łodzi” i Huating Dejian.
Jiashan odnalazł mistrza Dechenga na rzece w Huating.
Pozostając wiernym życzeniu mistrza, Jiashan odsunął się od świata i żył na odludziu w górach. Zaczęło się tam wokół niego gromadzić coraz więcej uczniów. Gdy jego pustelnia stała się zbyt mała, przeniósł się wraz ze wszystkimi uczniami na górę (chiń. "shan") Jia, gdzie w 870 r. wybudowali klasztor.
7 dnia 11 miesiąca 881 r. Jiashan wezwał swoich najważniejszych uczniów i powiedział "Mówiłem dużo przez wiele lat. Jeśli chodzi o Dharmę Buddy, każdy w was powinien ją znać dla siebie. Teraz jestem tylko pustą formą. Mój czas jest skończony i muszę odejść. Troszczcie się o nauki tak jakbym wciąż do był. Nie bądźcie jak światowi ludzie przygnieceni przez żałobę po moim odejściu".
Po wypowiedzeniu tych słów mistrz zmarł.
Pozostałości po kremacji zostały umieszczone w stupie wybudowanej na górze. Otrzymał pośmiertny tytuł „wielki nauczyciel Przekazujący Czystość”.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1810301" url="https://pl.wikipedia.org/wiki?curid=1810301" title="Nuculana concentrica">
Nuculana concentrica

Nuculana concentrica – gatunek małża morskiego należącego do podgromady pierwoskrzelnych.
Muszla wielkości mniejszej niż 0,6 cm. Kolor muszli żółto-brązowy, wnętrze białe. 
Siedliskiem jest piaszczysty muł umiarkowanie głębokich wód otwartych. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej Na terenie USA występuje od Florydy do Teksasu.

</doc>
<doc id="1810302" url="https://pl.wikipedia.org/wiki?curid=1810302" title="Towarzystwo Miłośników Polanicy Zdroju">
Towarzystwo Miłośników Polanicy Zdroju



</doc>
<doc id="1810304" url="https://pl.wikipedia.org/wiki?curid=1810304" title="Józef Nasi">
Józef Nasi

Józef Nasi także Józef Nassi, João Miquez, Yasef Nassi (ur. 1524 w Portugalii, zm. 1579 w Stambule) – żydowski dyplomata i urzędnik na imperialnym dworze Osmanów w czasie rządów Sulejmana Wspaniałego i Selima II.
Nasi urodził się w Portugalii jako marrani. Jego rodzina ukrywała wyznanie żydowskie z powodu jego nielegalności. Nasi był przyjacielem późniejszego cesarza Maksymiliana II, siostrzeńca cesarza i króla Hiszpanii, Karola V. Uciekł do Portugalii, gdy cesarz skonfiskował majątek rodziny Mendes, następnie, razem z ciotką Doña Gracia Mendes Nasi, wyjechał do Antwerpii, gdzie wpływy inkwizycji były mniejsze. Studiował na uniwersytecie w Leuven, jednak z powodu kłopotów z inkwizycją musiał wyjechać z Niderlandów w 1547 roku. Udał się do Francji, potem do Wenecji, ostatecznie znalazł się na ziemiach osmańskich.
Po przybyciu do Stambułu wsparł Selima w walce o tron z Bajazydem. W uznaniu zasług został wysokiej rangi dyplomatą i ministrem.
Dzięki swoim znajomościom handlowym w Europie wpływał znacząco na politykę zagraniczną imperium. Nasi negocjował z Rzecząpospolitą warunki porozumień o przedłużeniu pokoju oraz próbował wpływać na wybór nowego króla.
W czasie wojny turecko-weneckiej negocjacje Nasiego z wspólnotą żydowską na weneckim Cyprze spowodowała ich wypędzenie przez Włochów z wyspy w czerwcu 1568 roku.
Nasi, wykorzystując prywatne kontakty, przyczynił się do antyhiszpańskiego powstania w Niderlandach, które znajdowały się we władzy Habsburgów.
Za te osiągnięcia Selim mianował Nasiego księciem w zdobytym uprzednio księstwie Naksos, potem był też władcą Andros.
Przypisy.
[[Kategoria:Książęta Naksos]]
[[Kategoria:Portugalscy Żydzi]]
[[Kategoria:Urzędnicy Imperium Osmańskiego]]
[[Kategoria:Urodzeni w 1524]]
[[Kategoria:Zmarli w 1579]]

</doc>
<doc id="1810305" url="https://pl.wikipedia.org/wiki?curid=1810305" title="Falenta">
Falenta

Falenta, Falęta, Falanta lub Walenty (zm. po 22 maja 1267) – polski duchowny katolicki, dziekan kapituły gnieźnieńskiej od 1262, a w 1265–1267 biskup poznański.
Po śmierci biskupa poznańskiego Bogufała z Czerlina (grudzień 1264) kapituła poznańska obrała 25 stycznia 1265 na jego następcę prepozyta poznańskiego Pietrzyka. Arcybiskup gnieźnieński Janusz odmówił jednak zatwierdzenia elekcji i próbował narzucić kapitule swojego kandydata, dziekana gnieźnieńskiego Falentę, który miał poparcie także księcia gnieźnieńsko-kaliskiego Bolesława Pobożnego. Pod naciskiem arcybiskupa Pietrzyk sam zrezygnował. Kapituła obrała na jego miejsce archidiakona Jana, jednak Janusz odrzucił również tę kandydaturę i konsekrował Falentę na biskupa poznańskiego. Wówczas kapituła odwołała się do papieża. Za pośrednictwem biskupa wrocławskiego Tomasza Falenta został wezwany do osobistego stawiennictwa w kurii, czemu się podporządkował, licząc na papieskie potwierdzenie. Po rozpoznaniu sprawy papież Klemens IV w bulli z 22 maja 1267 unieważnił wszystkie dotychczasowe kandydatury i na stanowisko biskupa poznańskiego mianował jednego ze swoich kapelanów, Mikołaja, któremu udzielił też sakry biskupiej. W bulli tej wobec Falenty papież użył jednak sformułowania "venerabilem fratrem nostrum V. episcopum quondam Poznaniensem", co sugeruje, że uznał ważność jego konsekracji.
Dalsze losy Falenty nie są znane. Wydaje się, że powrócił na stanowisko dziekana gnieźnieńskiego. Data jego śmierci także pozostaje nieznana.

</doc>
<doc id="1810306" url="https://pl.wikipedia.org/wiki?curid=1810306" title="Otoko wa tsurai yo">
Otoko wa tsurai yo

 - jedna z najdłuższych, japońskich serii filmów w historii, składająca się z 48 części.. 
Premiera pierwszego obrazu z cyklu odbyła się 27 sierpnia 1969 r., natomiast ostatniego 23 grudnia 1995 (wykluczając część specjalną z 1997). Wszystkie filmy (z wyjątkiem 3. i 4. części) stworzył Yōji Yamada. Głównym bohaterem serii był Tora-san, człowiek zawsze nieszczęśliwy w miłości, w którego rolę wcielał się Kiyoshi Atsumi (zm. w 1996). Kontynuowanie serii było niemożliwe z powodu jego śmierci.
W każdym z filmów Tora-san zakochiwał się w innej kobiecie, za każdym razem graną przez inną aktorkę. W żadnej z części cyklu nie zaznał on szczęścia w miłości.

</doc>
<doc id="1810308" url="https://pl.wikipedia.org/wiki?curid=1810308" title="Edward Poppek">
Edward Poppek

Edward Jan Poppek (ur. 1913 w Chojnicach, zm. 1977 w Katowicach) – polski dziennikarz, redaktor, archeolog, animator ruchu prołużyckiego; przedwojenny działacz społeczny (Związek Harcerstwa Polskiego, Polski Związek Zachodni, Polskie Towarzystwo Prehistoryczne). Po 1945 reaktywator i redaktor naczelny pisma harcerskiego „Na Tropie”, współtwórca prasy regionalnej na Górnym Śląsku, dziennikarz („Dziennik Zachodni”, redaktor naczelny „Wiadomości Zagłębia”, „Nowin Rybnickich”, „Życia Bytomskiego”).
Syn niemieckiego artysty malarza Jana Poppka, mąż Lucyny Gąkiewicz, śląskiej dziennikarki („Wiadomości Zagłębia”, „Dziennik Zachodni”, „Wieczór”). Jego córka Anna Poppek (1961–2013) była warszawską dziennikarką.

</doc>
<doc id="1810312" url="https://pl.wikipedia.org/wiki?curid=1810312" title="Dwór w Ludwinowie">
Dwór w Ludwinowie

Dwór w Ludwinowie – dwór w stylu klasycystycznym we wsi Ludwinów w gminie Leśna Podlaska w województwie lubelskim. Powstał w pierwszej połowie XIX wieku. Po II wojnie światowej popadł w ruinę. Został zrekonstruowany w latach 1988–1991.
Historia.
Folwark w Ludwinowie po raz pierwszy wzmiankowany był w źródłach w 1522 roku. Od 1569 do 1814 roku dobra znajdowały się we władaniu Radziwiłłów. Po 1820 roku Ludwinów został sprzedany nieznanym nabywcom, którzy w miejscy niewielkiego domku zarządcy zbudowali murowany dwór w stylu późnoklasycystycznym. Obok założony został rozległy park, do którego włączono część pobliskiego lasu. W 1881 roku majątek w wyniku licytacji nabył Piotr Szeliski herbu Szeliga. Jego ostatnią właścicielką (formalnie do 1944 roku) była Maria Szeliska h. Szeliga. Po agresji ZSRR na Polskę w 1939 roku dobra zostały rozparcelowane a obiekt upaństwowiono. Dwór zaczął niszczeć w okresie II wojny światowej, po czym został niemal doszczętnie zrujnowany w latach powojennych.
W 1988 roku resztki dworu wraz z pozostałościami rozległego zespołu parkowego kupił Marek Karp, twórca Ośrodka Studiów Wschodnich i znany specjalista od spraw wschodnich. Do 1991 roku odbudował obiekt na podstawie dokumentacji od konserwatora zabytków. Dwór stanął dokładnie w tym samym miejscu co niegdyś.
Opis.
Murowany dwór o wymiarach 30 × 12 metrów ma wszystkie cechy tradycyjnego polskiego dworu w stylu klasycystycznym. Jest budowlą dziewięcioosiową, parterową, w części środkowej podniesioną o pięro. Od strony elewacji frontowej znajduje się płytki ryzalit z portykiem składającym się z dwóch par kolumn pseudotoskańskich. Nad głównym wejściem znajduje się niewielki balkon z żelazną balustradą w duchu barokowym. W elewacji ogrodowej znajduje się dwukondygnacyjny pseudoryzalit. Nad tarasem znajduje się taras górny, wspierany przez dwie kolumny. Dwór posiada wysoki, czterospadowy dach krytym gontem. Po obu stronach portyku ożywiają go trzy niewielkie lukarny zamknięte łukiem ostrym. Naroża obiektu są boniowane. Wnętrze dworu zachowało tradycyjny układ dwutraktowy.
Otoczenie dworu.
W bezpośrednim otoczeniu dworu wzniesiono zabudowania gospodarcze w stylu dawnego folwarku szlacheckiego, zaprojektowane przez Czesława Bieleckiego. Z dawnych zabudowań folwarcznych przetrwał dwukondygnacyjny, murowany spichlerz z II poł. XIX wieku na planie prostokąta.
Na południe od dworu znajduje się odnowiony park krajobrazowy o powierzchni 17 ha z poł. XIX w. Pierwotnie cechowały go malowniczo rozrzucone skupiska starych drzew, głównie modrzewie (blisko 100), dęby, wiązy i sosny wejmutki. Podczas II wojny światowej i w latach powojennych wiele starych drzew zostało wyciętych. Na osi dworu znajduje się duże centralne wnętrze, spacerowe aleje lipowe i układ stawów. Osie widokowe otwierają się na rozlewiska rzeki Klukówki i bazylikę św. Piotra i św. Pawła w Leśnej Podlaskiej. Na zamknięciu polany przed dworem stoi kamienna figura Matki Boskiej z II poł. XIX w.

</doc>
<doc id="1810313" url="https://pl.wikipedia.org/wiki?curid=1810313" title="Ryś (parowóz)">
Ryś (parowóz)

Ryś (seria PKP T49) – parowóz wąskotorowy, tendrzak, produkowany w Polsce od 1946 roku&lt;ref name="ŚK10/2009"&gt;&lt;/ref&gt;, przeznaczony do pracy głównie na kolejach leśnych i przemysłowych, o rozstawie szyn 600/750/785 mm. Była to wersja niemieckiego parowozu Riesa.
Historia.
Pierwowzorem parowozów Ryś były niemieckie przemysłowe parowozy wąskotorowe Riesa, konstrukcji zakładów Henschel, przeznaczone do poruszania się po torze o szerokości 600 mm, których 57 sztuk zbudowano w zakładach Fablok w Chrzanowie na zlecenie niemieckie w latach 1940–1941 (podczas okupacji Polski zakłady Fablok zostały włączone w skład koncernu Henschel). Po II wojnie światowej od 1946 roku zakłady w Chrzanowie wznowiły produkcję tych lokomotyw na potrzeby polskiego przemysłu pod spolszczoną fonetycznie nazwą Ryś. Podstawową wersją był parowóz na tor szerokości 600 mm, ale opracowano także wersje na inne szerokości toru, od 750 do 785 mm. Między innymi, na tor 750 mm zbudowano ok. 40 parowozów.
5 lokomotyw z kotłem nowszej wersji, na tor szerokości 600 mm, służyło na PKP pod oznaczeniem T49.
Niewielką liczbę lokomotyw, w nieco zmienionych wersjach, wyeksportowano. Pierwszym powojennym zamówieniem zagranicznym na polskie lokomotywy był kontrakt w 1947 roku na 10 lokomotyw Ryś dla Jugosławii (tor 760 mm, miały one doczepny tender dwuosiowy i były przystosowane do opalania niskokalorycznym lignitem). W 1950 niewielką partię lokomotyw sprzedano do Rumunii (tor 750 mm). Polskim rozwinięciem parowozu Ryś i jego następcą, zbliżonym konstrukcyjnie, lecz powiększonym o trzecią oś napędną, był parowóz Las.
W Polsce zachowało się 6 lokomotyw na tor 750 mm, 3 na tor 600 mm i 2 na tor 785 mm. Od 17 grudnia 2021 czynny parowóz typu Ryś, o numerze fabrycznym 2002 z 1950 r, na tor 785mm, stacjonuje w lokomotywowni Bytom Karb Wąskotorowy. Zachowało się także 5 nieczynnych lokomotyw Riesa, w tym dwie produkcji Fabloku. Lokomotywy Ryś, sprzedane tam w latach 1976–1981, jeżdżą natomiast jeszcze w Niemczech (T49–115) i Szwecji (T49–111).
Opis.
Wąskotorowy tendrzak o układzie osi B, z silnikami bliźniaczymi na parę nasyconą (Bn2t). Budka maszynisty była otwarta po bokach i miała drzwi w bocznych i tylnej ścianie. Parowóz w skrzyniach po bokach kotła i zbiorniku wewnątrz ostoi przewoził 0,5 t węgla i 0,8 m³ wody. Mógł być także użytkowany z doczepnym dwuosiowym tendrem (1,5 t węgla i 2,5 m³ wody). Kocioł ze stojakiem półpromienistym i stalową skrzynią ogniową. Na kotle umieszczony zbieralnik pary i piasecznica o napędzie ręcznym. Początkowo stosowano kotły jak w parowozie Riesa, z dość wysokim zbieralnikiem pary, z zewnętrzną przepustnicą pary z zewnętrznymi napędem i rurami parowlotowymi, budowane w Sosnowieckiej Fabryce Kotłów. Od 1948 stosowano kotły zmodernizowane, z niższym zbieralnikiem pary i wewnętrzną przepustnicą z wewnętrznymi napędem i rurami. Kotły te budowano w Toruńskiej Fabryce Kotłów lub Warszawskich Zakładach Urządzeń Przemysłowych. Zasilanie w wodę za pomocą dwóch inżektorów Friedmanna.
Ostoja z blach grubości 10 mm, podparta w czterech punktach. Usprężynowanie osi górne, z trzema punktami podparcia. Parowóz mógł pokonywać łuki o promieniu 18 m.
Bliźniacze silniki parowe z suwakami płaskimi. Mechanizm napędowy napędzał drugą oś. Mechanizm parorozdzielczy Heusingera. Hamulec ręczny dźwigniowy na obie osie, przerabiany często podczas eksploatacji na parowy.

</doc>
<doc id="1810318" url="https://pl.wikipedia.org/wiki?curid=1810318" title="Archipelag Rimskiego-Korsakowa">
Archipelag Rimskiego-Korsakowa

Archipelag Rimskiego-Korsakowa (ros. "Архипелаг Римского-Корсакова") – grupa sześciu niewielkich wysp (Bolszoj Pelis, Stienina, Matwiejewa, De-Liwrona, Gildebrandta, Durnowo) i kilku małych okruchów skalnych w Zatoce Piotra Wielkiego, 70 km na południowy wschód od Władywostoku. Powierzchnia wszystkich wysp to łącznie ok. 6 km², wyspy nie są zamieszkane.
Archipelag odkryli w 1851 roku francuscy wielorybnicy.
Cały archipelag znajduje się na terenie Dalekowschodniego Morskiego Rezerwatu Biosfery.

</doc>
<doc id="1810319" url="https://pl.wikipedia.org/wiki?curid=1810319" title="Jerzy Terlecki">
Jerzy Terlecki

Jerzy Kazimierz Terlecki (ur. 4 września 1961 we Wrocławiu) – polski samorządowiec, polityk, inżynier budownictwa, burmistrz Polanicy-Zdroju w latach 1994–1998 i 2002–2018.
Życiorys.
Uczęszczał do Szkoły Podstawowej nr 106 we Wrocławiu (1968–1976), a następnie do klasy o profilu matematyczno-fizycznym w V Liceum Ogólnokształcącym w tym mieście. Po zdaniu egzaminu maturalnego w 1980 podjął studia dzienne na kierunku na Wydziale Budownictwa Lądowego i Wodnego Politechniki Wrocławskiej. Ukończył je w 1985, uzyskując tytuł zawodowy magistra inżyniera.
W latach 1994–1998 był po raz pierwszym burmistrzem Polanicy-Zdroju. W wyniku wyborów w 1998 został radnym sejmiku dolnośląskiego I kadencji, startując z listy AWS, mandat sprawował do 2002. W tym samym czasie kierował spółkami prawa handlowego (m.in. w hotelu Sana w Polanicy-Zdroju i sanatorium w Kołobrzegu).
W 2001 zaangażował się w tworzenie struktur Platformy Obywatelskiej. W 2002 kandydował w wyborach bezpośrednich na burmistrza Polanicy-Zdroju z ramienia lokalnego komitetu wyborczego Razem dla Polanicy, wygrywając w drugiej turze z Jackiem Tyńcem stosunkiem głosów 67% do 33%. W 2006, 2010 i 2014 z powodzeniem ubiegał się o reelekcje, każdorazowo zwyciężając w drugiej turze. Nie wystartował w wyborach w 2018.
Został odznaczony Brązowym (1999), Srebrnym (2005) i Złotym (2015) Krzyżem Zasługi.

</doc>
<doc id="1810322" url="https://pl.wikipedia.org/wiki?curid=1810322" title="Marcy Rylan">
Marcy Rylan



</doc>
<doc id="1810323" url="https://pl.wikipedia.org/wiki?curid=1810323" title="Republika Środkowej Afryki">
Republika Środkowej Afryki



</doc>
<doc id="1810324" url="https://pl.wikipedia.org/wiki?curid=1810324" title="Dankowski">
Dankowski

Osoby o tym nazwisku:
Inne:

</doc>
<doc id="1810329" url="https://pl.wikipedia.org/wiki?curid=1810329" title="Popalzaj">
Popalzaj



</doc>
<doc id="1810330" url="https://pl.wikipedia.org/wiki?curid=1810330" title="Roberto Guerrero">
Roberto Guerrero

Roberto José Guerrero Isaza (ur. 16 listopada 1958 roku w Medellín) – kolumbijski kierowca wyścigowy.
Wywodzi się ze sportowej rodziny. Jego pochodzący z Argentyny ojciec startował na Igrzyskach Olimpijskich w Londynie w kolarstwie.
Życiorys.
Początki kariery.
Karierę wyścigową rozpoczął w 1972 roku w kartingu. W 1977 roku wyjechał do Wielkiej Brytanii, gdzie startował w Formule Ford, a później w Formule 3. W 1980 roku został wicemistrzem Brytyjskiej F3, przegrywając tytuł zaledwie dwoma punktami ze Stefanem Johanssonem.
Po tym sukcesie przeniósł się do Formuły 2, gdzie w barwach zespołu Maurer-BMW zajął siódme miejsce w klasyfikacji sezonu 1981 roku, odnosząc jedno zwycięstwo na torze Thruxton.
Formuła 1.
Występy w F2 zwróciły uwagę Mo Nunna, właściciela zespołu Formuły 1, Ensign, który podpisał z Kolumbijczykiem umowę na starty w sezonie 1982. Samochód należał do najsłabszych w stawce, a kierowca ukończył zaledwie dwa wyścigi spośród ośmiu, do których zdołał się zakwalifikować. Ósme miejsce podczas Grand Prix Niemiec okazało się jego najlepszym wynikiem w karierze F1.
W 1983 roku zespół Ensigna połączył się z Theodore Racing Teddy'ego Yipa, ale Guerrero ponownie nie zdobył żadnych punktów.
CART.
Po dwóch nieudanych sezonach w Formule 1 wyjechał do Stanów Zjednoczonych, gdzie rozpoczął występy w serii CART. W latach 1984-1986 startował w zespole George'a Bignottiego i Dana Cottera. Już w swoim trzecim starcie, podczas słynnego Indianapolis 500 zajął sensacyjne drugie miejsce. Bardzo dobrą passę w 500-milowym klasyku kontynuował w kolejnych dwóch sezonach, zajmując odpowiednio trzecie i czwarte pozycje.
Równocześnie wciąż oczekiwał na swoje pierwsze zwycięstwo w CART. Najbliżej tego wyczynu był podczas finałowej rundy sezonu 1986 na torze ulicznym w Miami, gdy prowadził od startu do ostatniego okrążenia, gdy w jego samochodzie zabrakło paliwa i został wyprzedzony przez Ala Unsera Jr.
Przełamanie w karierze nastąpiło w 1987 roku, gdy przeniósł się do zespołu Granatelli Racing. W drugim wyścigu sezonu, na torze owalnym w Phoenix, zanotował swoje długo oczekiwane pierwsze zwycięstwo w karierze CART.
Jednak ten sukces został w pewnym stopniu przyćmiony poprzez pechową porażkę w wyścigu Indianapolis 500. W tych zawodach Guerrero wysunął się na prowadzenie w końcowej fazie rywalizacji po awarii silnika lidera, Mario Andrettiego. Podczas ostatniego postoju w boksie defekt sprzęgła spowodował zgaszenie silnika w jego samochodzie i w efekcie utratę pozycji lidera na rzecz Ala Unsera. Mimo imponującego pościgu, Kolumbijczykowi zabrakło czterech sekund na dogonienie Amerykanina.
Niepowodzenie w Indianapolis powetował sobie na torze drogowym Mid-Ohio Sports Car Course gdzie odniósł swoje drugie zwycięstwo w karierze. Kilka dni po tym wydarzeniu doznał poważnych obrażeń w wypadku podczas sesji testowej na torze Indianapolis Motor Speedway, po którym przez 17 dni przebywał w stanie śpiączki. Przedwcześnie zakończony sezon 1987 był najlepszym w jego karierze za Oceanem; w klasyfikacji generalnej zajął czwartą pozycję.
Mimo niekorzystnych rokowań, zdołał powrócić do pełnej sprawności i ponownie stanął na starcie wyścigów CART w 1988 roku. W swoim pierwszym występie zajął drugie miejsce na torze owalnym w Phoenix.
W 1989 roku rozwiązał przedwcześnie kontrakt z ekipą Granatelli i przeniósł się do Patrick Racing, który podpisał umowę na dostawę silników z koncernem Alfa Romeo. Kolejne dwa sezony okazały się jednak kompletnie nieudane, gdyż włoskie jednostki napędowe były znacznie słabsze od konkurencyjnych Chevroleta i Coswortha. Przenosiny do Patrick Racing Guerrero określił jako najgorszą decyzję w swoim życiu.
W 1991 roku nie mógł znaleźć stałego zatrudnienia; w drugiej połowie sezonu zaliczył tylko pięć wyścigów w barwach zespołu Bernstein Racing. W 1992 roku wziął udział tylko w dwóch wyścigach, lecz ponownie odegrał niechlubną rolę podczas Indianapolis 500. Podczas kwalifikacji ustanowił rekord toru, zdobywając pole position, ale w trakcie okrążenia rozgrzewkowego wpadł w poślizg i uderzył w wewnętrzną ścianę.
W 1993 roku zaliczył ostatni pełny cykl startów w CART, ale ponownie nie zanotował żadnych sukcesów. W kolejnych dwóch latach wystartował tylko w trzech wyścigach i jego kariera zdawała się dobiec końca, ale została przedłużona po powstaniu w 1996 roku serii Indy Racing League.
Indy Racing League.
Był jednym z kilkunastu weteranów CART, którzy nie mając szans na sukcesy w tej serii przenieśli się do Indy Racing League. W latach 1996-1999 startował w barwach zespołów Pagan Racing i Cobb Racing. Jego najlepszym wynikiem w tym okresie było czwarte miejsce (dwukrotnie).
W 1996 roku zajął piąte miejsce w Indianapolis 500, mimo kolizji na ostatnim okrążeniu z Alessandro Zampedrim i Eliseo Salazarem. Karierę ostatecznie zakończył po nieudanej próbie zakwalifikowania się do Indianapolis 500 w 2001 roku.
W 2010 roku został zaangażowany przez zespół Bryan Herta Autosport jako mentor i doradca debiutującego w IndyCar Sebastiána Saavedry podczas Indianapolis 500.
Życie prywatne.
Żonaty z Amerykanką Katie Boster, którą poznał w 1982 roku przy okazji Grand Prix Monako Formuły 1. Para ma trójkę dzieci (dwóch synów i córkę). Na stałe mieszka w San Juan Capistrano w stanie Kalifornia.
W 1989 roku otrzymał obywatelstwo amerykańskie.

</doc>
<doc id="1810335" url="https://pl.wikipedia.org/wiki?curid=1810335" title="SORAS">
SORAS

SORAS (pełna nazwa: Soap Opera Rapid Aging Syndrome) – termin używany głównie w operach mydlanych, który służy do opisania procesu szybkiego dorastania (zazwyczaj małego dziecka, rzadziej nastolatka). Postać poddana SORAS-owi po raz pierwszy pojawia się na ekranie jako małe dziecko/nastolatek, aby np. już po roku pojawić się jako osoba dorosła, grana przez innego aktora, podczas gdy wygląd i wiek pozostałej obsady nie ulega tak gwałtownej zmianie (chyba że innego dziecka/nastolatka).
Nie wszystkie dzieci/nastolatkowie zostają poddani SORAS-owi. Dla przykładu aktorka Kate Ritchie (ur. w 1978) grała w serialu "Zatoka serc" od 1988 do 2007 roku, kiedy to nakręcono ostatni odcinek z jej udziałem (wyemitowano go w 2008).
Istnieje także termin "de-SORAS". Osoba poddana de-SORAS-owi pozostaje w tym samym wieku przez dłuższy okres, a nawet staje się młodsza.
Przykłady.
SORAS
de-SORAS

</doc>
<doc id="1810340" url="https://pl.wikipedia.org/wiki?curid=1810340" title="Katarzyna Meloch">
Katarzyna Meloch

Katarzyna Meloch (ur. 7 maja 1932 w Warszawie, zm. 26 lipca 2021) – polska dziennikarka, redaktorka i działaczka środowiska osób ocalałych z Holocaustu.
Życiorys.
Urodziła się w Warszawie w zasymilowanej, niereligijnej rodzinie żydowskiej, jako córka Maksymiliana, historyka i Wandy z domu Goldman, filologa klasycznego.
Po wybuchu II wojny światowej wraz z rodzicami uciekła do Białegostoku. Po ataku III Rzeszy na Związek Radziecki w czerwcu 1941 jej rodzice zostali najprawdopodobniej zamordowani, a sama trafiła do domu dziecka przy ulicy Częstochowskiej na terenie białostockiego getta. Po pewnym czasie skontaktowała się ze swoim wujem z getta warszawskiego i została przez niego zabrana do Warszawy, gdzie również trafiła do getta. Stąd wyszła na aryjską stronę i dzięki „Żegocie” trafiła do Turkowic, do klasztoru sióstr Służebniczek Najświętszej Maryi Panny, które ratowały żydowskie dzieci. Wówczas otrzymała fałszywe papiery na nazwisko Irena Dąbrowska, którego używała do 1968. Tam doczekała końca wojny, następnie wróciła do Warszawy.
Byłą współzałożycielką i działaczką Stowarzyszenia Dzieci Holocaustu. Była współredaktorką czterech tomów książki "Dzieci Holocaustu mówią...".
Pochowana na cmentarzu żydowskim w Warszawie.

</doc>
<doc id="1810342" url="https://pl.wikipedia.org/wiki?curid=1810342" title="Days to Come">
Days to Come

Days To Come – to czwarta produkcja w dorobku "Bonobo". Wielu krytyków muzycznych uważa, iż płyta ta wyraźnie odbiega od wcześniejszych nagrań. Simon Green zdecydowanie kieruje się w stronę muzyki jazzowej, a ponadto po raz pierwszy wprowadza do swoich utworów aranżacje wokalne – tutaj w wykonaniu "Bajki".
Album został wydany także w wersji z płytą dodatkową, na której umieszczono 7 bonusowych utworów.

</doc>
<doc id="1810344" url="https://pl.wikipedia.org/wiki?curid=1810344" title="Granik (jednostka)">
Granik (jednostka)

Granik - polska jednostka masy, równa 8 miligramom.
Została wprowadzona w Polsce 1 stycznia 1819 roku, na podstawie dekretu z 13 czerwca 1818 o tzw. miarach nowopolskich. Po okupacji Polski przez Rosję, w 1831 roku, w styczniu 1848 roku wydano ukaz nakazujący wprowadzenie z dniem 19 kwietnia 1849 roku nowych i wycofanie starych miar.

</doc>
<doc id="1810347" url="https://pl.wikipedia.org/wiki?curid=1810347" title="Papieros">
Papieros

Papieros – wyrób tytoniowy składający się z rurki z cienkiej bibułki (gilzy) o średnicy do 1 cm i długości do 12 cm (zwykle 85 mm), wewnątrz której znajduje się mieszanka tytoniowa zawierająca spreparowane liście różnych odmian tytoniu.
Podczas palenia papierosa zawarta w dymie papierosowym nikotyna dostaje się do krwi i wywiera swoje działanie na organizm palacza. Oprócz nikotyny dym tytoniowy zawiera tysiące innych szkodliwych, rakotwórczych substancji chemicznych.
Podobną rolę spełnia fajka (zamiast w papierze, który spala się wraz z tytoniem, spreparowane liście umieszczone są w niepalnym, najczęściej drewnianym cybuchu) oraz cygaro – tu zamiast papieru jest wysuszony, ale nierozdrobniony, liść tytoniu. Małe cygaro, zbliżone wyglądem do papierosa, to cygaretka.
Historia.
Polska nazwa pochodzi od papieru owijającego ścinki liści tytoniu. Obecnie prawie wszystkie papierosy mają filtry, wprowadzone po raz pierwszy w 1940 przez markę Pall Mall i rozpowszechnione przez markę Kent. Technologię produkcji opracował niemiecki emigrant w USA, James Albert Bonsack, biorący udział w konkursie na wymyślenie maszyny do zwijania cygar. Przedtem papierosy zawijano ręcznie jako małe cygara (cygaretki). Proces był pracochłonny. Bonsack dodał element rolki papieru, w którą maszyna automatycznie zwijała ścinki tytoniu i kroiła. Bonsack opatentował dwukrotnie maszynę w tym samym roku (1880), ale nie było chętnych na kupno, ponieważ produkowała ona papierosy w ilości, której nikt w USA nie byłby w stanie skonsumować. Dopiero współpraca z Jamesem Duke’em zaowocowała odpowiednim marketingiem i stworzeniem od podstaw masowej konsumpcji papierosów w USA, później w Wielkiej Brytanii i na całym świecie. Duke m.in. rozdawał za darmo każdemu polskiemu imigrantowi na Ellis Island w Nowym Jorku po pięć paczek papierosów. .
Papierosy zawierające środki odurzające.
Papieros powstały z ręcznego zwinięcia bibułki (bletki) papierowej (lub z liścia tytoniu) z marihuaną (czystych, zmieszanych ze sobą lub zmieszanych z tytoniem) nazywany jest zazwyczaj "jointem" lub "skrętem", jednak znanych jest też duża liczba innych określeń gwarowych. Joint w odróżnieniu od zwykłego „papierosa” jest zazwyczaj szerszy po stronie którą się podpala, niż po stronie ustnika. Ustnik jest zwykle wykonany z paska zwiniętej tekturki. „Czyste” jointy zawierają jedynie marihuanę, bez dodatku tytoniu.
Uzależnienie warunkowane płcią.
Badania naukowe dowiodły, iż uzależnienie się od papierosów kobiet ma zupełnie odmienne podłoże niż u palących mężczyzn. Podczas gdy mężczyźni palą dla zabicia nudy i dla relaksu, kobiety robią to dlatego, że palenie je uspokaja. Taka odmienna forma uzależnień wskazuje, że terapia antynikotynowa również powinna być odmienna. Kobietom ciężej jest rzucić palenie. Co prawda uczeni stwierdzili, że palące kobiety nie przepadają za paleniem, jednak w ich psychice działają specyficzne lęki w związku z tym nałogiem. Dla przykładu u kobiet większą rolę odgrywa obawa, że gdy przestaną palić, wówczas przybiorą na wadze (co istotnie się zdarza, gdyż odruch wzięcia czegoś do ust dla uspokojenia pozostaje i jest racjonalizowany jako głód). Można to określić jako uzależnienie psychiki, a w mniejszym stopniu organizmu. Podczas gdy w przypadku mężczyzn dobre efekty przynoszą plastry zawierające nikotynę, w przypadku kobiet nie mają one takiej siły oddziaływania. Więcej może zdziałać terapia behawioralna, niż środki farmakologiczne wspomagające rzucenie palenia.
Sprzedaż.
Zgodnie z obowiązującym prawem zabrania się sprzedaży wyrobów tytoniowych (papierosów) z nikotyną młodzieży do lat 18. Sprzedaż wyrobów tytoniowych niepełnoletnim jest według prawa wielu państw niedozwolona. W Polsce kara za sprzedaż to grzywna od 20 do 5000 złotych. Od 1 stycznia 2017, w związku z rozporządzeniem Komisji Europejskiej, na każdej paczce papierosów przedstawione są zdjęcia przedstawiające skutki palenia tytoniu, podany jest także numer telefonu oraz strona internetowa pomagająca palaczom w rzuceniu palenia. Zakazana jest sprzedaż papierosów w opakowaniach zawierających mniej niż 20 sztuk, bez opakowania oraz na sztuki. Nielegalny jest także handel papierosami z marihuaną.
Podział na typy.
Do 2001:
Od 2001, w związku z wymogami Unii Europejskiej, nie można sprzedawać już opakowań papierosów będących w legalnym obrocie w krajach unijnych oznaczanych jako „lekkie” ("light") lub „ultralekkie” ("super light"). Papierosy o obniżonej zawartości nikotyny i substancji smolistych są jednak rozpoznawalne po kolorze opakowania. Przyjęło się, że papierosy „zwykłe” ("full flavour") są w opakowaniach czerwonych lub z czerwonym logo, natomiast te z obniżoną zawartością tytoniu i substancji smolistych są wyróżnione kolorem niebieskim lub błękitnym. Papierosy znane wcześniej jako ultralekkie wyróżnia kolor srebrny. Papierosy mentolowe wyróżnia kolor zielony. Zgodnie z dyrektywą tytoniową od 2020 papierosy "mentolowe" zostały wycofane z obrotu.
Podział ze względu na długość.
1 cm³ tytoniu waży około 0,37 g, wymiary papierosa: promień – 0,4 cm długość – 5,7 cm, objętość: od 2,00 do 2,85 cm³, tytoń w papierosie waży od około 0,75 g do 1,1 g.
Konsumpcja.
Około 5,5 biliona papierosów jest produkowanych każdego roku przez przemysł tytoniowy, palonych przez około 1 miliarda ludzi. Na wszystkich kontynentach zdecydowaną przewagę palaczy stanowią mężczyźni.
Statystyki palących w Polsce i na świecie: patrz hasło nikotynizm.
Papierosy z ustnikiem.
Papirosa (ros.: Папироса) lub papieros z ustnikiem jest to bibułka papierosowa wypełniona w jednym z końców tytoniem. W odróżnieniu od zwykłych papierosów, w papierosie z ustnikiem gilza (rurka) pozostaje pusta niemal na całej długości, a tytoń umieszczony jest tylko na odcinku, w którym w przypadku zwykłych papierosów mieści się filtr/ustnik. W pozostałej części znajduje się tekturowa rurka (80–90 g/m²) dodająca całości sztywności, pełni także rolę lufki.
Najważniejszą różnicą pomiędzy papierosami z ustnikiem a papierosami zwyczajnymi jest brak filtra (choć istnieją także papierosy z filtrem), ilość tytoniu (w papierosie zajmuje 1/3 części całości) oraz jakością zastosowanego papieru. W przypadku papierosów z ustnikiem papier tli się, a nie pali.

</doc>
<doc id="1810349" url="https://pl.wikipedia.org/wiki?curid=1810349" title="Queen + Paul Rodgers Tour">
Queen + Paul Rodgers Tour

Queen + Paul Rodgers Tour – pierwsza trasa koncertowa Queen + Paul Rodgers, która odbyła się na przełomie 2005 i 2006 roku. Była to pierwsza trasa koncertowa Queen od 1986 roku jeszcze z Freddiem Mercurym. W 2005 roku obejmowała 1 występ w Południowej Afryce, 32 w Europie, 1 na Arubie, 2 w Stanach Zjednoczonych i 6 w Japonii. W 2006 roku zespół dał 24 koncerty w Ameryce Północnej.

</doc>
<doc id="1810352" url="https://pl.wikipedia.org/wiki?curid=1810352" title="Henbury">
Henbury



</doc>
<doc id="1810356" url="https://pl.wikipedia.org/wiki?curid=1810356" title="Główna Izba Miar i Wag">
Główna Izba Miar i Wag

Główna Izba Miar i Wag (ros. "Главная Палата Мер и Весов") - powołana 8 czerwca 1893 roku w Imperium Rosyjskim instytucja zajmująca się dbaniem o jakość i rzetelność urządzeń mierniczych.
Izba zastąpiła Strażnicę Wzorcowych Miar i Wag, która nie była w stanie pełnić roli kontrolera urządzeń mierniczych. Utworzono ją z inicjatywy Dmitrija Mendelejewa, który kierował nią do swojej śmierci w 1907 roku.
W 1899 wydano ustawę nakładającą obowiązek legalizacji każdego urządzenia na trzyletnie okresy. Do 1906 roku powstało 26 regionalnych izb mających zajmować się egzekwowaniem prawa na prowincji. Docelowo miało ich być 60.
W 1931 roku została zorganizowana w Instytut Metrologii i Standaryzacji.

</doc>
<doc id="1810360" url="https://pl.wikipedia.org/wiki?curid=1810360" title="Klub Ołeha Błochina">
Klub Ołeha Błochina

Klub 100 lub Klub Ołeha Błochina – potoczna nazwa grupy ukraińskich piłkarzy, którzy podczas swojej kariery strzelili minimum sto goli w rozgrywkach Ukraińskiej Premier Ligi, Pucharu Ukrainy, europejskich Pucharów, oficjalnych i towarzyskich meczach narodowej reprezentacji Ukrainy, ZSRR i WNP oraz w Wyższej Ligi ZSRR, Pucharze ZSRR, zagranicznych mistrzostw i pucharów. Ołeh Błochin pierwszy osiągnął ten cel. Oprócz Klubu Ołeha Błochina istnieje również Klub Tymerłana Husejnowa – dla piłkarzy, którzy strzelili minimum 100 goli tylko w rozgrywkach Mistrzostw i Pucharu Ukrainy oraz w meczach reprezentacji Ukrainy.
Regulamin.
1. Prawo przyłączenia się do klubu mają zawodnicy:
2. Dla piłkarzy członków klubu są liczone gole, strzelone w następujących turniejach:
Członkowie klubu.
stan na 03.03.2016:
A oto najbliżsi kandydaci do Klubu Ołeha Błochina:

</doc>
<doc id="1810363" url="https://pl.wikipedia.org/wiki?curid=1810363" title="Mirosław Śledź">
Mirosław Śledź

Mirosław Śledź (ur. 16 czerwca 1961 w Gdyni) – polski malarz samouk zamieszkały i pracujący w Gdyni.
Życiorys.
Zaczął malować w 1991 r., a dwa lata później, pod wpływem kubistycznej inspiracji wykreował własny styl, w którym wyeliminował wszelkie okrągłości pozostawiając jedynie proste, geometryczne formy. Swój styl określił jako "kwadryzm". Pierwszą wystawę artysta miał w galerii "Art en Marge" w Brukseli we wrześniu 1994 r. Twórczość artysty zalicza się do nurtu ""art brut", czyli "sztuki surowej". Od 1994 r. (dzięki prowadzącej gdyński Klub Miłośników Sztuki dr Magdalenie Tyszkiewicz, reprezentantce Polski Międzynarodowego Stowarzyszenia Artoterapii) obrazy M. Śledzia wystawiano m.in. w Kioto, Yokohamie, Biarritz, Bordeaux, Chicago, Monachium i Wenecji. Artysta brał udział w wielu plenerach ogólnopolskich i międzynarodowych, m.in. 1995 r. w Liège, wystawie "Blind Walk"" w Koeln (2002) i czterech wystawach w Druskiennikach (2005-2009). Jest laureatem wielu nagród i wyróżnień.

</doc>
<doc id="1810365" url="https://pl.wikipedia.org/wiki?curid=1810365" title="Marcin Leśnowolski">
Marcin Leśnowolski



</doc>
<doc id="1810366" url="https://pl.wikipedia.org/wiki?curid=1810366" title="Marcin Leśnowolski (zm. 1593)">
Marcin Leśnowolski (zm. 1593)

Marcin Leśnowolski herbu Pierzchała (zm. 17 stycznia 1593 roku) – kasztelan podlaski w latach 1581-1593, starosta zatorski w 1588 roku, członek dworu Zygmunta III Wazy w 1590 roku.
Syn Jakuba Leśnowolskiego, kasztelana warszawskiego.
Żonaty z Anną Oborską, miał z nią synów Pawła i Marcina oraz córkę Annę, żonę Zygmunta Ferdynanda Gostomskiego.
W 1587 roku podpisał reces, sankcjonujący wybór Zygmunta III Wazy.
W kaplicy Św. Walentego w kościele Mariackim w Krakowie wystawiony jest jego monumentalny pomnik nagrobny.

</doc>
<doc id="1810373" url="https://pl.wikipedia.org/wiki?curid=1810373" title="Maredsous (piwo)">
Maredsous (piwo)

Maredsous – marka belgijskiego piwa klasztornego górnej fermentacji, produkowanego od 1963 przez browar Duvel Moortgat ("Brouwerij Duvel Moortgat"). Nazwa pochodzi od klasztoru Maredsous w rejonie Namur, od którego nazwę bierze także odmiana sera.
Piwo Maredsous produkowane jest w trzech odmianach:

</doc>
<doc id="1810374" url="https://pl.wikipedia.org/wiki?curid=1810374" title="Małżeństwo osób tej samej płci w Portugalii">
Małżeństwo osób tej samej płci w Portugalii

Małżeństwa osób tej samej płci są legalne w Portugalii od 5 czerwca 2010. Portugalia jest ósmym krajem na świecie, który zalegalizował takie małżeństwa.
Historia.
1 marca 2001 Portugalia przyznała homoseksualnym konkubinatom część praw, jakie mają małżeństwa.
10 października 2008 parlament odrzucił dwa projekty ustaw legalizujących małżeństwa homoseksualne zgłoszone przez Blok Lewicy i Zielonych.
31 lipca 2009 portugalski Trybunał Konstytucyjny orzekł, że brak możliwości zawarcia małżeństwa przez dwie osoby tej samej płci nie narusza zapisów konstytucji, które zakazują dyskryminacji ze względu na orientację seksualną. Wyrok jest efektem skargi złożonej przez Teresę Pires i Helenę Paixão, którym w 2006 odmówiono zgody na zawarcie małżeństwa.
18 stycznia 2009 premier José Sócrates obiecał legalizację małżeństw osób tej samej płci, jeśli jego ugrupowanie, Partia Socjalistyczna, wygra wybory parlamentarne zaplanowane na 27 września 2009. Socjaliści wygrali wybory, ale utracili większość w parlamencie. W październiku Socrates potwierdził zamiar legalizacji małżeństw osób tej samej płci. Własny projekt ustawy w tej kwestii ponownie przedstawił Blok Lewicy. 17 grudnia 2009 roku rząd przyjął projekt ustawy legalizującej małżeństwa osób tej samej płci.
8 stycznia 2010 parlament przyjął ustawę w pierwszym czytaniu, stosunkiem głosów 125–99. Za przyjęciem propozycji rządowej opowiedziały się Partia Socjalistyczna, Blok Lewicy, PCP oraz PEV, przeciwko – Partia Socjaldemokratyczna i CSC/PP. Odrzucono jednocześnie wnioski PSD i CSC/PP o referendum w sprawie małżeństw jednopłciowych (inicjatywa obywatelska: ponad 90 tys. podpisów). Parlament odrzucił również projekt ustawy wprowadzającej cywilne związki partnerskie dla par homoseksualnych zgłoszony przez PSD, a także propozycje Bloku Lewicy i Zielonych zakładające umożliwienie parom homoseksualnym adopcji dzieci. 10 lutego komisja konstytucyjna parlamentu skierowała rządowy projekt do drugiego czytania. 11 lutego parlament ostatecznie przyjął ustawę. 
24 lutego komisja konstytucyjna przedłożyła ustawę prezydentowi Aníbalowi Cavaco Silvie. 13 marca prezydent skierował ją do Trybunału Konstytucyjnego. 8 kwietnia Trybunał orzekł, że ustawa jest zgodna z konstytucją. 28 kwietnia wyrok Trybunału został opublikowany w oficjalnym dzienniku rządowym. 17 maja prezydent podpisał ustawę, podkreślając zarazem w orędziu do narodu, że jest ona sprzeczna z jego przekonaniami. 31 maja ustawa została opublikowana w oficjalnym dzienniku i weszła w życie 5 czerwca.

</doc>
<doc id="1810375" url="https://pl.wikipedia.org/wiki?curid=1810375" title="Crises">
Crises

Crises – album Mike’a Oldfielda wydany w 1983 roku. Wydawnictwo podzielone jest na dwie części, ponad dwudziestominutową suitę, „Crises”, oraz zestaw piosenek z jedną miniaturą instrumentalną. Dla piosenek swoich głosów użyczyli Jon Anderson, Maggie Reilly oraz Roger Chapman.
Oldfield nagrał album razem z: Philem Spaldingiem (bas), Antem Glynnem (gitara), Rickiem Fenn (gitara) i Simonem Philipsem (perkusja).

</doc>
<doc id="1810376" url="https://pl.wikipedia.org/wiki?curid=1810376" title="Romet Motors">
Romet Motors



</doc>
<doc id="1810379" url="https://pl.wikipedia.org/wiki?curid=1810379" title="Megophrys montana">
Megophrys montana



</doc>
<doc id="1810380" url="https://pl.wikipedia.org/wiki?curid=1810380" title="Murchin">
Murchin

Murchin (pol. "Mrochyń") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1810381" url="https://pl.wikipedia.org/wiki?curid=1810381" title="Maria Harel">
Maria Harel

Maria Harel (ur. 28 kwietnia 1761 w Crouttes, Normandia, zm. 9 listopada 1844 w Vimoutiers, Orne) − domniemana twórczyni sera typu camembert, mieszkanka Normandii.
Maria Harel pochodziła z Normandii, w 1791 roku miała rzekomo wymyślić ser camembert. Jej autorstwo jest kwestionowane, gdyż identyczny produkt był wytwarzany przez benedyktynów z pobliskiego klasztoru w Brie.
Po uchwaleniu przez Zgromadzenie Narodowe Konstytucji cywilnej kleru, która nakładała obowiązek przysięgi państwu, zakonnicy odmówili jej i byli zmuszeni ukrywać się przed władzami. Jeden z nich mógł prawdopodobnie ukrywać się u Marii Harel i przekazać jej recepturę wytwarzania camemberta.

</doc>
<doc id="1810383" url="https://pl.wikipedia.org/wiki?curid=1810383" title="Emil Racoviţă">
Emil Racoviţă

Emil Racoviţă (ur. 15 listopada 1868 w Jassach, zm. 17 listopada 1947 w Klużu-Napoce) – światowej sławy rumuński zoolog i speleolog, prekursor biospeleologii, badacz Antarktyki.
Życiorys.
Emil Racoviţă pochodził z rumuńskiego rodu bojarskiego Racoviţă. Zdał maturę w Jassach i podjął studia prawnicze na Sorbonie. Podczas studiów zainteresował się oceanografią i prowadził badania fauny morskiej w laboratorium w Banyuls-sur-Mer. W 1896 obronił napisany pod kierunkiem profesora Henri de Lacaze-Duthiers doktorat z nauk przyrodniczych.
W 1897 został członkiem naukowej ekspedycji antarktycznej na statku "Belgica" (m.in. wraz z Roaldem Amundsenem oraz polskimi badaczami Henrykiem Arctowskim i Antonim Dobrowolskim). Podczas trwającej do 1899 wyprawy (podczas której przeprowadzono pierwsze zimowanie w Antarktyce) prowadził intensywne badania naukowe nad fauną oceaniczną.
Po powrocie z wyprawy nadal pracował w Banyuls – został następcą prof. de Lacaze-Duthiers w kierownictwie laboratorium. Wkrótce potem jednak badania oceanograficzne zaczęły ustępować nowemu zainteresowaniu fauną jaskiń (począwszy od 1904, gdy odwiedził jaskinie na Majorce). W 1907 opublikował pracę "Essai sur les problemes biospeologiques", uważaną za pierwszy wykład biospeleologii (nauki o faunie jaskiń), której Racoviţă się poświęcił.
W 1920 powrócił do Rumunii i objął katedrę zoologii na Uniwersytecie w Klużu, gdzie utworzył pierwszy na świecie Instytut Speleologii. W latach 1922-1926 był senatorem. W latach 1926-1929 przewodniczył rumuńskiej Akademii Nauk. W latach 1929-1930 był rektorem uniwersytetu w Klużu. Publikował bardzo liczne prace, zwłaszcza o tematyce biospeleologicznej. Był członkiem licznych stowarzyszeń naukowych i redagował pisma naukowe. Stał na czele Instytutu Speleologii aż do śmierci w 1947.
Jego imię noszą m.in. założony przez niego Instytut Speleologii, pierwsza rumuńska antarktyczna stacja badawcza i jaskinia w Rumunii.

</doc>
<doc id="1810384" url="https://pl.wikipedia.org/wiki?curid=1810384" title="Maria Nowakowska (modelka)">
Maria Nowakowska (modelka)

Maria Nowakowska (ur. 14 marca 1987 w Legnicy) – polska modelka, fotomodelka, Miss Polonia 2009 i Miss Polonia Dolnego Śląska 2009.
Jest studentką Państwowej Wyższej Szkoły Zawodowej w Legnicy na kierunku zarządzanie przedsiębiorstwem. Reprezentantka Polski na Miss Universe 2010, którego finał odbył się 22 sierpnia w Las Vegas.

</doc>
<doc id="1810385" url="https://pl.wikipedia.org/wiki?curid=1810385" title="Konstantin Simieonow">
Konstantin Simieonow

Konstantin Arsienjewicz Simieonow (ros. "Константин Арсеньевич Симеонов", ur. 20 czerwca 1910 Koznakowo - zm. 3 stycznia 1987) - radziecki dyrygent, Ludowy Artysta ZSRR (1962), laureat Państwowej Nagrody im. Tarasa Szewczenki.
W 1936 ukończył konserwatorium w Leningradzie, był uczniem Ilji Musina i Aleksandra Gauka. W latach 1961—66 i 1975-76 — dyrygent Opery kijowskiej, w latach 1967 — 75 dyrygent Opery leningradzkiej. Dyrygował w teatrach za granicą, w tym w mediolańskiej La Scali.

</doc>
<doc id="1810386" url="https://pl.wikipedia.org/wiki?curid=1810386" title="Rubkow">
Rubkow

Rubkow (pol. "Robaków") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1810387" url="https://pl.wikipedia.org/wiki?curid=1810387" title="Schmatzin">
Schmatzin

Schmatzin (pol. hist. "Smerczyn") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1810389" url="https://pl.wikipedia.org/wiki?curid=1810389" title="Delirium Tremens (piwo)">
Delirium Tremens (piwo)

Delirium Tremens – marka belgijskiego piwa jasnego górnej fermentacji typu belgijskiego strong ale, produkowanego od 26 grudnia 1989 przez niewielki browar Huyghe w Melle.
Piwo Delirium Tremens posiada etykietę w tonacji błękitno-różowej z charakterystycznymi słoniami i szklaną butelkę stylizowaną na ceramiczną. Produkowane jest w butelkach 0,33 i 0,75 l. Zawartość alkoholu – 8,5%. Piwo o zbalansowanym, intensywnym smaku. Dominują w nim jasne słody z typowymi smakami górnej fermentacji, takimi jak banan, morela suszona oraz wyraźne nuty drożdzowe, goździki, pieprz. Chmielone bardzo delikatnie.
Ukazały się dotąd (2009) dwie edycje specjalne tego piwa:

</doc>
<doc id="1810390" url="https://pl.wikipedia.org/wiki?curid=1810390" title="Wrangelsburg">
Wrangelsburg

Wrangelsburg – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Züssow. 

</doc>
<doc id="1810392" url="https://pl.wikipedia.org/wiki?curid=1810392" title="Discovery (album Mike’a Oldfielda)">
Discovery (album Mike’a Oldfielda)

Discovery – jedenasty album studyjny Mike’a Oldfielda wydany w roku 1984. Wydawnictwo składa się z siedmiu utworów śpiewanych oraz ponad dwunastominutowego utworu instrumentalnego. W utworach wokalnych swego głosu użyczyli Maggie Reilly oraz Barry Palmer.
Lista utworów.
Album zawiera utwory:

</doc>
<doc id="1810393" url="https://pl.wikipedia.org/wiki?curid=1810393" title="Sól ziemi">
Sól ziemi

Sól ziemi – powieść Józefa Wittlina, opublikowana w 1935 roku. Utwór miał stanowić pierwszą część planowanej trylogii pt. "Powieść o cierpliwym piechurze". W "Soli ziemi" przedstawiono losy Piotra Niewiadomskiego, analfabety i prostaczka, wcielonego do wojska w czasie I wojny światowej. Powieść zawiera akcenty pacyfistyczne i związana jest z poetyką ekspresjonizmu. W 1939 roku "Sól ziemi" wymieniano jako jedną z propozycji do literackiej Nagrody Nobla.
Okoliczności powstania i publikacji.
Wittlin pracował nad powieścią ok. 10 lat. Ostatecznie ukazała się ona w 1935 roku (z datą wydania 1936). Planowana była jako pierwsza część trylogii "Powieść o cierpliwym piechurze", której dalsze części miały nosić tytuły kolejno: "Zdrowa śmierć" i "Dziura w niebie". Pozostałych tomów pisarz jednak nigdy nie dokończył (co, według relacji Gustawa Herlinga-Grudzińskiego, było powodem artystycznej goryczy, towarzyszącej Wittlinowi pod koniec życia). Część z gotowych fragmentów tomu drugiego zaginęła w 1940 roku, podczas nieudanej próby ucieczki pisarza z Francji do Wielkiej Brytanii. Fragment "Zdrowej śmierci" ukazał się jedynie w „Kulturze” paryskiej w 1972 roku.
Czas akcji.
Akcja powieści rozpoczyna się ok. godziny 5.20 28 lipca 1914 roku i kończy w poranek 25 sierpnia 1914. 
Zarys fabuły.
Prolog.
Prolog rozpoczyna się od opisu momentu wybuchu I wojny światowej. Franciszek Józef I spotyka się ze swoimi ministrami. Rozmawiają o zamachu w Sarajewie i niezadowalającej reakcji rządu serbskiego. Namawiany przez ministrów cesarz niechętnie podpisuje wypowiedzenie wojny.
Prolog zawiera również opis reakcji obywateli na wybuch wojny, a także wyjazdu żołnierzy na front.
Powieść.
Bohaterem utworu jest Piotr Niewiadomski, analfabeta, syn Hucułki i nieznanego Polaka. Pracuje jako tragarz na stacji Topory-Czernielica. Kiedy wybucha wojna, zostaje jednak awansowany – ma zastąpić dróżnika Banasika, który został powołany do wojska. Awans cieszy go szczególnie ze względu na możliwość noszenia czapki kolejowej z cesarskim orłem. Niedługo potem Niewiadomski zostaje wezwany na komisję poborową w Śniatynie. Tam, pomimo problemów z sercem, zostaje uznany za zdolnego do służby i wcielony do piechoty. Po komisji, wraz z innymi rekrutami, składa przysięgę wierności cesarzowi. W domu Piotr żegna się ze swoją kochanką Magdą, ulubionym psem Basem i przygotowuje się do opuszczenia wsi. W dzień wyjazdu garnizonu (21 sierpnia) Huculi dowiadują się o śmierci papieża Piusa X, która miała miejsce nocą. Po południu są świadkami zaćmienia słońca. Odczytują to jako oznaki końca świata. 
Na Węgry Niewiadomski wraz z innymi rekrutami dociera pociągiem. Na miejscu panuje nastrój klęski, wynikający z informacji o niepowodzeniach na froncie. Przygotowaniem rekrutów do wcielenia do armii zajmuje się "stabsfeldwebel" (sierżant sztabowy) Bachmatiuk, surowy, fanatycznie przestrzegający regulaminu i bezwzględnie oddany idei subordynacji wojskowej. Trzeciego dnia pobytu na Węgrzech Piotr Niewiadomski składa przysięgę wojskową.
Recepcja utworu.
W Polsce.
Powieść cieszyła się dużym uznaniem krytyki. Pisano o niej: 
W styczniu 1936 roku zdobyła nagrodę „Wiadomości Literackich” – zarówno w wyniku decyzji sądu konkursowego, jak i w drodze głosowania czytelników pisma. Jury doceniło utwór m.in. za pasję i rozwagę w warstwie stylistycznej, sposób ukazania wojny jako mechanizmu pozaludzkiego, troskę i autorskie poczucie odpowiedzialności. W 1938 Wittlin otrzymał nagrodę Złotego Wawrzynu Polskiej Akademii Literatury. Książka cieszyła się również w dwudziestoleciu międzywojennym dużą popularnością wśród czytelników – w 1936 została wznowiona dwukrotnie, a jej czwarte wydanie ukazało się w 1938 roku.
W okresie powojennym powieść nie była szeroko znana w Polsce z przyczyn politycznych – Wittlin przebywał na emigracji, był współpracownikiem Radia Wolna Europa, podpisał także skierowany do pisarzy emigracyjnych apel o niepublikowanie w Polsce. Artykuły o książce pojawiły się jedynie w okresie odwilży w 1956 roku. Aktualność powieści podkreślał wtedy w „Życiu Literackim” Włodzimierz Maciąg, natomiast „Tygodnik Powszechny” opublikował serię artykułów o Wittlinie. Pierwsze powojenne polskie wydanie "Soli ziemi" ukazało się dopiero w 1979 roku, nakładem Państwowego Instytutu Wydawniczego. Powieść jest w Polsce znana słabiej niż za granicą.
Na świecie.
Książka szybko zdobyła uznanie międzynarodowe. W 1936 roku na łamach „Pariser Tageszeitung” Alfred Döblin porównywał ją z twórczością Jaroslava Haška. Pierwsze przekłady (na niemiecki, duński, czeski i rosyjski) ukazały się w 1937, a kolejne (na angielski, francuski, włoski, szwedzki i węgierski) – w 1939. W tym samym roku w prasie angielskiej i francuskiej ukazały się pochlebne recenzje "Soli ziemi", rozważano także nagrodzenie jej literacką Nagrodą Nobla. O powieści wypowiadali się także pozytywnie Tomasz Mann i Gabriel Marcel. W okresie wojny pojawiły się tłumaczenia na chorwacki i hebrajski, a w 1945 – na hiszpański. W 1943 Wittlin otrzymał za "Sól ziemi" nagrodę Amerykańskiej Akademii Sztuki i Literatury oraz Narodowego Instytutu Sztuki i Literatury w Nowym Jorku (co związane było z opublikowanym w 1941 drugim amerykańskim wydaniem powieści). Dużym sukcesem cieszyło się również drugie tłumaczenie niemieckie, wydane w 1969 roku.

</doc>
<doc id="1810395" url="https://pl.wikipedia.org/wiki?curid=1810395" title="Univerzita Pardubice">
Univerzita Pardubice



</doc>
<doc id="1810396" url="https://pl.wikipedia.org/wiki?curid=1810396" title="Agalychnis callidryas">
Agalychnis callidryas



</doc>
<doc id="1810399" url="https://pl.wikipedia.org/wiki?curid=1810399" title="Rejneke">
Rejneke

Rejneke () – wyspa o powierzchni 4,6 km² w Zatoce Piotra Wielkiego na Morzu Japońskim, w pobliżu Władywostoku.
Na wyspie zamieszkują 23 osoby (2005 rok), istnieje tylko jedno osiedle. Na zachodzie wyspy znajdują się liczne lasy, wschodnia jest pokryta przez łąki. Miejsce wypoczynkowe dla mieszkańców Władywostoku, połączenie promowe ze stałym lądem.
Nazwana na cześć wiceadmirała Michaiła Rejneke.

</doc>
<doc id="1810400" url="https://pl.wikipedia.org/wiki?curid=1810400" title="Rzekotka czerwonooka">
Rzekotka czerwonooka



</doc>
<doc id="1810401" url="https://pl.wikipedia.org/wiki?curid=1810401" title="Kotlina Żylińska">
Kotlina Żylińska

Kotlina Żylińska (514.34; słow. "Žilinská kotlina") – jednostka geomorfologiczna na pograniczu Zewnętrznych i Centralnych Karpat Zachodnich w północnej Słowacji, formalnie zaliczana w skład tych drugich. Stanowi pierwszą (z biegiem Wagu i obniżania się terenu), położoną najbardziej na północ i wschód kotlinę z łańcucha czterech kotlin, tworzących Dolinę Środkowego Wagu.
Kotlina posiada kształt nieregularnego wieloboku z maksymalnym wydłużeniem w osi północny wschód – południowy zachód, sięgającym ok. 30 km. Otaczają ją następujące masywy górskie: od północnego wschodu Góry Kisuckie, od wschodu i południowego wschodu Mała Fatra, od południowego zachodu Góry Strażowskie, zaś od północnego zachodu Jaworniki. W kierunku z południowego wschodu na północny zachód przepływa przez kotlinę rzeka Wag. Środek ciężkości kotliny znajduje się przy jej północno-wschodnim skraju, w rejonie Żyliny, gdzie do Wagu (tuż poniżej miasta) od północy wpada Kysuca, zaś od południa – Rajčanka. Innym ważnym prawostronnym dopływem Wagu jest Varínka, uchodząca do niego we wschodniej części kotliny, w miejscowości Varín.
Kotlina powstała jako depresja tektoniczna na południowej granicy Pienińskiego Pasa Skałkowego i płaszczowin centralnokarpackich. Dno kotliny leży na wysokości od niespełna 330 (poniżej Żyliny) do ok. 550 m n.p.m. Podłoże pokrywają piaszczyste i żwirowe nanosy Wagu i jego dopływów, a częściowo lessy i gliny lessowe. U podnóży Małej Fatry znajduje się szereg stożków napływowych. Wzdłuż biegów Wagu, Rajčanki, Varínki i Kysucy wytworzyły się różnej szerokości pasy niskich teras nadrzecznych o wyrównanej powierzchni, natomiast reszta kotliny ma powierzchnię pagórkowatą.

</doc>
<doc id="1810402" url="https://pl.wikipedia.org/wiki?curid=1810402" title="Trynidad i Tobago na Letnich Igrzyskach Olimpijskich 2008">
Trynidad i Tobago na Letnich Igrzyskach Olimpijskich 2008

Trynidad i Tobago na XXIX Letnich Igrzyskach Olimpijskich w Pekinie reprezentowało 28 sportowców (11 kobiet i 17 mężczyzn) w 8 dyscyplinach. Był to 16 start mieszkańców Trynidadu i Tobago na letnich igrzyskach olimpijskich.

</doc>
<doc id="1810403" url="https://pl.wikipedia.org/wiki?curid=1810403" title="GBU">
GBU

GBU – akronim mogący się odnosić do:

</doc>
<doc id="1810405" url="https://pl.wikipedia.org/wiki?curid=1810405" title="James Outram Fraser">
James Outram Fraser

James Outram Fraser () (1886-1938) – angielski protestancki misjonarz w Chinach, członek China Inland Mission, prowadzący niezwykle skuteczną pracę misyjną wśród plemienia Lisu w południowo-zachodniej części Chin, główny twórca tzw. alfabetu Frasera, uznanego przez rząd Chin za oficjalny system transkrypcji języka lisu. 

</doc>
<doc id="1810406" url="https://pl.wikipedia.org/wiki?curid=1810406" title="La Gauloise">
La Gauloise

La Gauloise - marka walońskiego piwa, produkowanego przez Brasserie du Bocq w Purnode. Browar ten działa od 1858.
Piwo La Gauloise produkowane jest w trzech odmianach:

</doc>
<doc id="1810408" url="https://pl.wikipedia.org/wiki?curid=1810408" title="Układ metanefrydialny">
Układ metanefrydialny



</doc>
<doc id="1810411" url="https://pl.wikipedia.org/wiki?curid=1810411" title="KMZ TU7">
KMZ TU7

TU7 (ros. ТУ7) – wąskotorowa (tor szerokości 750–1067 mm) lokomotywa spalinowa produkcji radzieckiej, następnie rosyjskiej. Istnieją także warianty na tor 1435 mm.
Historia i budowa.
Lokomotywa TU7 powstała w celu wypełnienia luki między lokomotywą spalinową TU2, która z powodu dużego nacisku na oś (8 ton) nie mogła być wykorzystywana na wszystkich szlakach wąskotorowych, a słabszą przemysłową lokomotywą TU4. Jej poprzednikiem była lokomotywa TU5 produkowana od 1967 przez Kambarskie Zakłady Mechaniczne w Kambarce, jednakże cierpiała ona na problemy z zawodnością przekładni hydraulicznej (zbudowano 95 sztuk). W 1972 zakład w Kambarce opracował lokomotywę TU7, wykorzystującą taki sam silnik, jak TU5, lecz z lepszą dwustopniową przekładnią hydrauliczną UGP400-650, używaną już na innych typach lokomotyw szerokotorowych. W związku z zastosowaniem nowej przekładni, przeprojektowaniu musiała ulec rama i nadwozie lokomotywy, łącznie z kabiną. Wózki napędowe TU7 były zunifikowane z TU4. 
Lokomotywa TU7 okazała się udana, rozwijała większą prędkość od TU5 i była prostsza i wygodniejsza w kierowaniu i obsłudze, a także bardziej niezawodna. Wobec tego, skierowano ją do produkcji zamiast TU5. Nowa lokomotywa miała jednak wciąż większy nacisk osi, niż TU4 (6 t wobec 4,5 t), uniemożliwiający zastosowanie na niektórych kolejach. Dlatego od 1975 produkowano zmodernizowany wariant TU7 o nacisku osi obniżonym do 5 ton, dzięki zastosowaniu lżejszej przekładni UGP400-201 i mniejszego zapasu paliwa i balastu (począwszy od lokomotywy TU7-0244). Zastąpiła ona wówczas w produkcji także TU4.
Od 1986 produkowany był zmodernizowany wariant TU7A (pierwszy TU7A miał numer 2496), bez zasadniczych zmian w konstrukcji i głównych podzespołach. Produkcję lokomotywy zakończono w 1994. 
Od 2004 wznowiono jednak na małą skalę produkcję TU7A na potrzeby kolei dziecięcych. W 2008 opracowano w tym celu nową, ekonomiczniejszą wersję lokomotywy, ze słabszym 8-cylindrowym silnikiem JaMZ-238 M2 o mocy 240 KM i samochodową przekładnią hydromechaniczną GMP 851-2 na licencji firmy Voith (oznaczenie lokomotywy nie zmieniło się). Rozwija ona prędkość 30 km/h.
Ogółem zbudowano co najmniej 3373 lokomotyw TU7 i Tu7A (2020).
Inne warianty.
Eksportowe TU7 nosiły oznaczenie TU7E (ТУ7Э), a TU7A oznaczenie TU7AE (ТУ7АЭ). Produkowano je na tor o różnej szerokości, do 1000 mm, a nawet 1435 mm (normalny tor europejski). 
W latach 1976–1977 wyprodukowano serię dwuczłonowych spalinowozów 2TU7 na tor o szerokości 1435 mm i 1000 mm.
Do lokomotywy TU7 można było zamocować pług śnieżny ŁD-24. Od 1978 zaczęto produkcję niesamobieżnego pługa wirnikowego TU7R na bazie lokomotywy TU7 - standardowy (lecz odwrócony o 180°) silnik napędza w niej wirnik umieszczony z przodu lokomotywy. Dzięki sterowaniu ukrotnionemu, możliwe było sterowanie pchającą go lokomotywą z kabiny pługa.
Na bazie nieco powiększonej konstrukcji TU7 opracowano spalinowóz TGM40 (początkowe oznaczenie TU7M), na tor standardowej radzieckiej szerokości 1524 mm, produkowany od 1982. 
Służba.
ZSRR i kraje poradzieckie.
Lokomotywy TU7 używane były w ZSRR początkowo na kolejach przemysłowych, głównie leśnych i przemysłu torfowego. Od lat 80. używane są także na kolejach dziecięcych (DŻD). Po rozpadzie ZSRR, używane są nadal w krajach poradzieckich.
Wietnam.
W 1985 roku 247 lokomotywy TU7E i TU7AE przystosowane do toru szerokości 1000 mm wyeksportowano do Wietnamu, gdzie oznaczono je serią D4H (TU7E – numery w seriach D4H-400 i D4H-500, a TU7AE w serii D4H-800)
Kuba.
Co najmniej 26 lokomotyw TU7E na tor szerokości 762 mm i co najmniej 11 na tor szerokości 705 mm i 1 na tor szerokości 914 mm wyeksportowano na Kubę w drugiej połowie lat 70. Następnie, w drugiej połowie lat 80. trafiły tam jeszcze co najmniej 24 lokomotywy na tor szerokości 1435 mm. Oznaczone tam były numerem serii 34. Używane były m.in. w cukrowniach. 
Bułgaria.
10 lokomotyw TU7 na tor szerokości 760 mm było eksportowanych w 1981 do Bułgarii, gdzie otrzymały numery 94.01 do 94.10. Używane były m.in. jako manewrowe. W 1988 przemianowano je na serię 81.001 - 81.010.
Czechosłowacja / Słowacja.
Dwie lokomotywy TU7E-2426 i 2427 na tor szerokości 1000 mm zakupiła w 1985 Czechosłowacja. Otrzymały one numery 706.951 i 706.952. Później trafiły one na Słowację, gdzie służą do prowadzenia pociągów roboczych oraz czynności gospodarczych na liniach zarządzanych przez Tatrzańskie Koleje Elektryczne. 

</doc>
<doc id="1810414" url="https://pl.wikipedia.org/wiki?curid=1810414" title="La Gouloise">
La Gouloise



</doc>
<doc id="1810415" url="https://pl.wikipedia.org/wiki?curid=1810415" title="Polynema natans">
Polynema natans



</doc>
<doc id="1810418" url="https://pl.wikipedia.org/wiki?curid=1810418" title="Nigeria na Letnich Igrzyskach Olimpijskich 2008">
Nigeria na Letnich Igrzyskach Olimpijskich 2008

Nigerię na Letnich Igrzyskach Olimpijskich 2008 reprezentowało 86 sportowców w 9 dyscyplinach.
Był to 14. start reprezentacji Nigerii na letnich igrzyskach olimpijskich.

</doc>
<doc id="1810420" url="https://pl.wikipedia.org/wiki?curid=1810420" title="Gubernatorzy stanu Florydy">
Gubernatorzy stanu Florydy



</doc>
<doc id="1810422" url="https://pl.wikipedia.org/wiki?curid=1810422" title="Erik Larsson Sparre">
Erik Larsson Sparre

Erik Larsson Sparre (ur. 13 lipca 1550 w Sundby w Södermanland, zm. 20 marca 1600 w Linköping) – kanclerz Szwecji i członek Rady Królestwa ("Riksråd").
Życiorys.
Erik Sparre był synem marszałka Szwecji Larsa Siggessona Sparre z jego drugiego małżeństwa z Brittą Turesdotter (Trolle). Ożeniony był z Ebbą Pedersdotter Brahe (1555-1634), córką Pera Brahe Starszego. Z małżeństwa tego pochodziło pięciu synów: Johan, Lars, Peder, Thure i Carl Sparre.
Studiował w Padwie i prawdopodobnie we Frankfurcie nad Odrą. Władał językami łacińskim, włoskim, niemieckim i francuskim. W 1574 r. powrócił do Szwecji, zawarł związek małżeński z córką Pera Brahe Starszego i wspierany przez teścia rozpoczął karierę polityczną. W 1575 r. lub 1576 r. wszedł w skład Rady Królestwa. Od 1582 r. namiestnik królewski w Västmanland i Dalarna. W okresie tym był on jednym z najbliższych współpracowników króla Jana III Wazy. W 1585 r. opracował dzieło "Pro lege, rege et grege", w którym stwierdzał, że król powinien rządzić państwem w ścisłej współpracy z arystokratyczną Radą Królestwa, wyrażając tym samym poglądy arystokracji szwedzkiej na tę kwestię.
W 1587 r. Erik Larsson Sparre, jako stronnik króla Jana III Wazy w jego konflikcie z ks. Karolem Sudermańskim, otrzymał wraz z Erikiem Brahe misję reprezentowania interesów Zygmunta Wazy w rozmowach dotyczących elekcji w Rzeczypospolitej. Okazał się być zręcznym dyplomatą, przyczyniając się do wyboru Zygmunta na tron polski. Podpisał pacta conventa Zygmunta III Wazy w 1587 roku. Mimo to znalazł się w niełasce u Jana III, gdyż podczas rokowań obiecał stronie polskiej zrzeczenie się Estonii przez Szwecję. Utracił on swoje urzędy i przez pewien czas był więziony na zamku Trzech Koron w Sztokholmie.
Po śmierci Jana III w 1592 r. Erik Larsson Sparre pogodził się z ks. Karolem Sudermańskim. Przeciwieństwo poglądów pomiędzy Zygmuntem a Radą Królestwa spowodowały, że stał się on jednym z głównych krytyków króla (zwłaszcza podczas konwentu protestanckiego w 1593 r. w Uppsali). Erik Sparre był jednym z ojców chrzestnych najstarszego syna ks. Karola Sudermańskiego z jego drugiego małżeństwa z Krystyną holsztyńską, przyszłego króla Szwecji Gustawa II Adolfa (ur. 1594). Odkąd jednak ks. Karol Sudermański zaczął prowadzić coraz bardziej agresywną politykę, ich wzajemne relacje stopniowo pogarszały się. Mimo to Erik Sparre podpisał się pod decyzją Riksdagu zebranego w 1595 r. w Söderköping, gdzie m.in. ks. Karol Sudermański uznany został regentem oraz zdecydowano o wydaleniu wszystkich katolików z kraju.
Kiedy jednak ks. Karol Sudermański postanowił zbrojnie rozprawić się z namiestnikiem Finlandii, Clasem Erikssonem Flemingiem, stronnikiem Zygmunta, zwołując bezprawnie Riksdag w Arboga (luty 1597), Erik Sparre wraz z kilkoma innymi członkami Rady Królestwa zaprotestował. W efekcie tego otwartego wystąpienia przeciw regentowi, wiosną 1597 r. udał się do Polski, aby tu przekonać Zygmunta do powrotu do Szwecji. Zygmunt został jednak pokonany w bitwie pod Stångebro w 1598 r. i następnie w wyniku ugody w Linköping zmuszony do wydania Erika Sparre wraz z wieloma innymi swymi zwolennikami w ręce ks. Karola Sudermańskiego. 20 marca 1600 r., po swego rodzaju procesie sądowym, pięciu z nich, w tym Erik Sparre, zostało ściętych na rynku w Linköping (Linköpings blodbad).

</doc>
<doc id="1810431" url="https://pl.wikipedia.org/wiki?curid=1810431" title="Česko Slovenská Superstar">
Česko Slovenská Superstar

Česko Slovenská Superstar – międzynarodowa edycja popularnego programu typu talent show "Idol", produkowana przez dwa kraje: Czechy oraz Słowację. Program jest kontynuacją krajowych wersji formatu – "Česko hledá SuperStar" oraz "Slovensko hľadá SuperStar", które doczekały się 3 edycji w swoich krajach. Program był emitowany przez stację TV Nova w Czechach oraz Markíza na terenie Słowacji, te same stacje emitowały lokalne wersje programu.
Aby zagwarantować równe szanse uczestnikom, każdy z krajów ma tyle samo – po 6 miejsc w finałowej 12 osób.
Sezon 1.
Pierwszy sezon miał premierę 6 września 2009 roku, widzowie mogli oglądać relację z czterech castingów przeprowadzonych w Pradze, Brnie, Bratysławie i Koszycach. Udział w letnich castingach wzięło 11 575 osób. Do kolejnego etapu – "Divadlo" zakwalifikowało się 120 osób, spośród nich jury wyłoniło półfinałową 24. W ciągu 3 półfinałowych weekendów (mężczyźni w sobotnie wieczory, kobiety w niedzielne wieczory) wyselekcjonowano finałową 12 osób (po 3 mężczyzn oraz po 3 kobiety z każdego kraju). W półfinałach widzowie mogli głosować tylko na uczestników ze swojego kraju, zrezygnowano z tej zasady w finałowych odcinkach. 20 grudnia 2009 roku odbył się finał pierwszej edycji, zwycięzcą został Czech – Martin Chodúr. Głosować można było przez tydzień, przed finałowym odcinkiem oraz w czasie jego trwania, w tym zarejestrowano 1 272 853 oddanych głosów za pośrednictwem SMS.
Sezon 2.
Castingi do 2 edycji programu odbyły się w zimie 2010 roku. Podobnie do pierwszej edycji castingi odbyły się w czterech miastach – Brno, Bratysława, Koszyce oraz Praga. Liczba chętnych ponownie przekroczyła 11 tysięcy osób. 100 osób zakwalifikowało się do kolejnego etapu, który odbywał się w Miejskim Domie Reprezentacyjnym w Pradze. Tam wyselekcjonowano 80, osób, a z nich wyłoniono półfinałową 24. Pierwszy odcinek drugiej edycji wyemitowano 20 lutego 2011 roku, natomiast odcinek finałowy był nadawany na żywo 6 czerwca 2011 roku. Spośród nadesłanych głosów w finałowym odcinku 51,7% zdobył zwycięzca – Słowak Lukáš Adamec, jego konkurentka, Czeszka – Gabriela Gunčíková zdobyła 48,3% głosów.

</doc>
<doc id="1810432" url="https://pl.wikipedia.org/wiki?curid=1810432" title="Kopalnia Węgla Kamiennego Centrum">
Kopalnia Węgla Kamiennego Centrum

Kopalnia Węgla Kamiennego Centrum (do 1945 roku niem. "Karsten-Zentrum", Dymitrow, Zakład Górniczy Bytom) – kopalnia węgla kamiennego, działająca od 1 grudnia 1881 roku do 9 maja 2015 roku, od 9 maja 2015 roku w likwidacji. Kopalnia znajduje się w Bytomiu.
Warunki geologiczne oraz udostępnienie złoża.
Warunki geologiczne w kopalni zawsze były bardzo trudne, występowały w niej m.in. zagrożenie metanowe, pożarowe i tąpania. Dlatego w 1935 roku z powodu nasilenia się tąpań i pożarów w kopalni dokonano zmian w eksploatacji pokładów węgla: nastąpiło przejście z systemu filarowego na system ścianowy z zawałem stropu, a do ścian zastosowano obudowę stalową. Złoża węgla kamiennego w kopalni udostępniono pięcioma szybami: Rejtan, Skarga, Staszic, Budryk i Witczak.
Historia.
Kopalnia wywodziła się z wcześniejszej kopalni galmanu "Teresa". Pod koniec lat. 50. XIX wieku, po zakończeniu wydobycia galmanu zaczęto wydobywać węgiel kamienny w kopalniach "Karsten" i "Centrum".
Kopalnia była eksploatowana już od końca 1879 roku. Powstała 1 grudnia 1881 roku z połączenia kilku kopalń i pól górniczych pod nazwą Vereinigte Karsten-Centrum.
W latach 1909–1911 zbudowano instalację do poboru wody kopalnianej dołowej dla mieszkańców Bytomia. Wodę pobierano z rząpia szybu wentylacyjnego (dawniej niem. Bahnschacht), który znajdował się w pobliżu dworca kolejowego w Karbiu. Szyb należał wcześniej do kopalni galmanu Maria, miał wówczas głębokość 76,5 m. Kopalnia Karsten Centrum pogłębiła go i wykorzystywała jako szyb wentylacyjny.
Kopalnia dostarczała pompowaną z głębokości około 700 metrów wysoko zmineralizowaną solankę do pobliskiego zakładu kąpielowego od 1934 roku przypuszczalnie do lat 60. XX wieku.
Od 1945 roku zakład funkcjonował pod nazwą Karsten-Zentrum.
Przy kopalni od 1945 roku istniał obóz pracy przymusowej dla więźniów, internowanych i jeńców. Pod koniec listopada 1945 roku przebywało w nim przeszło 1400 osób. Obóz funkcjonował co najmniej do grudnia 1949 roku.
Od 2 lipca 1950 zmieniono nazwę na Dymitrow. Nazwę tę nadano na cześć bułgarskiego działacza komunistycznego Georgija Dymitrowa. W maju 1990 w wyniku referendum wśród załogi kopalni powrócono do nazwy „Centrum”. W 1993 roku kopalnia została zakładem Bytomskiej Spółki Węglowej S.A. i nazwano ją: Zakład Górniczy „Centrum” Sp. z o.o.
W 1993 roku kopalnia Centrum stała się częścią Bytomskiej Spółki Węglowej. 1 września 1993 roku nastąpiło połączenie kopalni Centrum z kopalnią Szombierki; utworzono tym samym Kopalnię Węgla Kamiennego Centrum-Szombierki.
1 stycznia 1996 roku rozpoczęto likwidację ruchu Szombierki; 1 marca tegoż roku zakończono wydobycie w tymże ruchu. Większość zabudowań ruchu Szombierki (poza Szybem Krystyna i Ewa) została rozebrana do 2001 roku.
Na skutek likwidacji ruchu Szombierki, w 1999 roku wydzielono część zasobów węglowych i utworzono złoże Centrum, które było eksploatowane od 7 lipca 1999 roku przez nową jednostkę – Zakład Górniczy Centrum, utworzoną 1 lipca tegoż roku.
1 lutego 2003 roku Zakład Górniczy Centrum stał się częścią Kompanii Węglowej.
1 stycznia 2005 roku poprzez połączenie Zakładu Górniczego Bytom III i Zakładu Górniczego Centrum utworzono dwuruchową Kopalnię Węgla Kamiennego Bobrek-Centrum z siedzibą w Bytomiu, w której dawny Zakład Górniczy Centrum stanowił ruch Centrum.
24 marca 2015 roku zarząd Kompanii Węglowej podjął uchwałę, w której zdecydowano o rozdzieleniu KWK Bobrek-Centrum. Wyodrębniona KWK Centrum weszła w struktury Spółki Restrukturyzacji Kopalń i 9 maja 2015 roku została postawiona w stan likwidacji całkowitej, natomiast 15 grudnia 2015 roku KWK Bobrek-Centrum została połączona z Kopalnią Węgla Kamiennego Piekary; utworzono tym samym dwuruchową kopalnię Bobrek-Piekary.
W miejscu dawnej kopalni, z wykorzystaniem pozostałej infrastruktury dołowej, ma powstać duża przepompownia w celu odwadniania niecki bytomskiej. Aktualnie kopalnia posiada następujące szyby: Budryk, Rejtan, Staszic i Witczak

</doc>
<doc id="1810434" url="https://pl.wikipedia.org/wiki?curid=1810434" title="Heaven’s Open">
Heaven’s Open

Heaven’s Open – czternasty, studyjny album Mike’a Oldfielda z 1991. Album wyróżnia się spośród innych tego artysty ze względu na to, że wokalistą we wszystkich utworach jest sam Oldfield. Album oraz promujące go single "Heaven's Open" i "Gimme Back" sygnowane były nazwiskiem Michael Oldfield. Żaden inny album ani singel artysty nie był wydany z taką odmianą imienia.
Lista utworów.
Album zawiera:

</doc>
<doc id="1810435" url="https://pl.wikipedia.org/wiki?curid=1810435" title="KWK Centrum">
KWK Centrum



</doc>
<doc id="1810436" url="https://pl.wikipedia.org/wiki?curid=1810436" title="Kopalnia Węgla Kamiennego Karsten-Centrum">
Kopalnia Węgla Kamiennego Karsten-Centrum



</doc>
<doc id="1810438" url="https://pl.wikipedia.org/wiki?curid=1810438" title="Goshka Macuga">
Goshka Macuga

Goshka Macuga (pol. nazwisko Małgorzata Macuga) (ur. w 1967 w Warszawie) – polska artystka konceptualna, autorka fotografii, instalacji, kolaży, obiektów. Ukończyła Saint Martins School of Art oraz Goldsmiths College w Londynie. Była jednym z czworga artystów nominowanych do brytyjskiej nagrody Turnera w 2008 roku. 
Mieszka i pracuje w Londynie.
Artystka tworzy instalacje, których elementem często są kopie prac innych artystów wkomponowane obok innych obiektów. Sposób tworzenia instalacji przez Macugę jest porównywany do technik i stylów powszechnych w archiwizacji i ekspozycjach muzealnych.
Prace Goshki Macugi były prezentowane na wystawach indywidualnych między innymi w Whitechapel Gallery w Londynie, Zachęcie - Narodowej Galerii Sztuki w Warszawie, Kunsthalle w Bazylei oraz galerii Tate Britain. Artystka reprezentowana jest przez galerie: Kate MacGarry (Londyn), Rüdiger Schöttle (Monachium) oraz Andrew Kreps Gallery (Nowy Jork).

</doc>
<doc id="1810439" url="https://pl.wikipedia.org/wiki?curid=1810439" title="Kopalnia Węgla Kamiennego Dymitrow">
Kopalnia Węgla Kamiennego Dymitrow



</doc>
<doc id="1810440" url="https://pl.wikipedia.org/wiki?curid=1810440" title="Millard E. Tydings">
Millard E. Tydings



</doc>
<doc id="1810441" url="https://pl.wikipedia.org/wiki?curid=1810441" title="Zakład Górniczy Bytom">
Zakład Górniczy Bytom



</doc>
<doc id="1810443" url="https://pl.wikipedia.org/wiki?curid=1810443" title="Bernardynki">
Bernardynki

Bernardynki, Mniszki Trzeciego Zakonu Regularnego św. Franciszka z Asyżu – żeński zakon z rodziny zakonów franciszkańskich, istniejący wyłącznie w Polsce.
Bernardynki pielęgnują tradycję adoracji Najświętszego Sakramentu w swoich świątyniach. Zakon ma charakter kontemplacyjno-klauzurowy. W czasie wolnym od modlitwy bernardynki zajmują się szyciem szat liturgicznych, wypiekiem hostii i komunikantów.
Pierwszy klasztor sióstr żyjących wspólnie powstał w Krakowie w roku 1454, chociaż pierwsze wzmianki o siostrach pochodzą z 1453 roku, kiedy to powstał krakowski klasztor franciszkanów obserwantów (bernardynów) pod wezwaniem św. Bernardyna ze Sieny (założony przez św. Jana Kapistrana). 
Życie zakonne sióstr oparte jest na regule trzeciego zakonu świeckiego (opartej na regule zakonnej św. Franciszka z Asyżu), która została zatwierdzona przez papieża Mikołaja V. Obecnie krakowskie bernardynki mieszkają w klasztorze przy kościele św. Józefa w Krakowie.
Na terenie Polski znajduje się 9 domów sióstr bernardynek liczących około 200 zakonnic. Wszystkie są domami autonomicznymi posiadającymi swój zarząd i własny nowicjat. Klasztory, choć cieszą się autonomią, tworzą tzw. federację. 
Domy zakonne w Polsce znajdują się w: Brzezinach, Chęcinach, Krakowie, Łowiczu, Łodzi, Świętej Katarzynie, Warcie, Wieluniu i Zakliczynie.
Matka Franciszka Wierzbicka jest fundatorką i założycielką klasztoru Sióstr Bernardynek w Łodzi, która przybyła w 1946 do miasta na zaproszenie ówczesnego ordynariusza biskupa Włodzimierza Jasińskiego wraz z rodzoną siostrą Józefą oraz trzema innymi siostrami zakonnymi.

</doc>
<doc id="1810444" url="https://pl.wikipedia.org/wiki?curid=1810444" title="Dark Side of the Moon">
Dark Side of the Moon



</doc>
<doc id="1810447" url="https://pl.wikipedia.org/wiki?curid=1810447" title="Guitars">
Guitars

Guitars – dziewiętnasty, studyjny album Mike’a Oldfielda z 1999 roku. Wydawnictwo składa się z dziesięciu intrumentalnych utworów, każdy z nich zagrany jest całkowicie przy pomocy różnego rodzaju gitar. Album jest rodzajem hołdu oddanego temu instrumentowi przez autora.
Lista utworów.
Album zawiera utwory:

</doc>
<doc id="1810448" url="https://pl.wikipedia.org/wiki?curid=1810448" title="Chief marketing officer">
Chief marketing officer

Chief marketing officer lub CMO – angielski tytuł nadawany w dużych organizacjach osobom zarządzającym działem marketingu. Odpowiednikiem CMO w polskich firmach może być na przykład dyrektor marketingu.
Osoba, która sprawuje funkcję CMO w organizacji, powinna nie tylko dysponować głęboką wiedzą w zakresie szeroko pojętego marketingu, lecz również posiadać wiedzę w dziedzinie zarządzania oraz ekonomii.
Osoba taka może wchodzić w skład zarządu organizacji.

</doc>
<doc id="1810449" url="https://pl.wikipedia.org/wiki?curid=1810449" title="Chief security officer">
Chief security officer

Chief security officer lub CSO – angielski tytuł nadawany w dużych organizacjach osobom zarządzającym odpowiedzialnym za bezpieczeństwo. Osoba na tym stanowisku jest odpowiedzialna za rozwój, wdrażanie i zarządzanie wizją, strategią i programem bezpieczeństwa organizacji. Bezpośrednio zajmuje się identyfikowaniem, rozwijaniem, wdrażaniem i utrzymywaniem procesów bezpieczeństwa w całej organizacji w celu redukcji ryzyka, reagowania na incydenty i ograniczania narażenia na odpowiedzialność we wszystkich obszarach ryzyka finansowego, fizycznego i osobistego. Ustanawia odpowiednie standardy i procedury kontroli ryzyka związanego z własnością intelektualną, ochroną danych osobowych, ochroną informacji niejawnych itp. Ustanawia także i wdraża politykę oraz procedury związane z bezpieczeństwem danych w systemach informatycznych.
Osoby odpowiedzialne głównie za bezpieczeństwo informatyczne mogą nosić tytuł Chief Information Security Officer (CISO), dla odróżnienia stanowisk.
Osoba, która sprawuje funkcję CSO w organizacji, powinna nie tylko dysponować głęboką wiedzą w zakresie przepisów dotyczących szeroko pojętego bezpieczeństwa, ochrony danych osobowych i informacji niejawnych, lecz również posiadać wiedzę w dziedzinie zarządzania, zwłaszcza zarządzania ryzykiem, ekonomii oraz informatyki.
Osoba taka może wchodzić w skład zarządu organizacji.

</doc>
<doc id="1810451" url="https://pl.wikipedia.org/wiki?curid=1810451" title="CMO (stanowisko)">
CMO (stanowisko)



</doc>
<doc id="1810452" url="https://pl.wikipedia.org/wiki?curid=1810452" title="CFO (stanowisko)">
CFO (stanowisko)



</doc>
<doc id="1810453" url="https://pl.wikipedia.org/wiki?curid=1810453" title="CSO (stanowisko)">
CSO (stanowisko)



</doc>
<doc id="1810454" url="https://pl.wikipedia.org/wiki?curid=1810454" title="Serhij Sobolew">
Serhij Sobolew

Serhij Sobolew, ukr. Сергій Владиславович Соболєв (ur. 5 września 1961 w Zaporożu) – ukraiński polityk.
Życiorys.
W 1983 został absolwentem historii w zaporoskim instytucie pedagogicznym. W 1996 ukończył studia prawnicze na Uniwersytecie Kijowskim. W latach 80. odbył służbę wojskową, pracował potem w elektrowni i jako nauczyciel historii.
W latach 1990–1998 i ponownie w okresie 2002–2006 z listy krajowej Bloku Nasza Ukraina sprawował mandat posła do Rady Najwyższej. W I kadencji był przewodniczącej jednej z grup deputowanych. Współtworzył liberalną partię Reformy i Porządek, pełni funkcję jej wiceprzewodniczącego, stoi na czele struktur w obwodzie zaporoskim.
Od 1999 do 2001 pełnił funkcję doradcy premiera Wiktora Juszczenki. W 2005 od marca do września był prezydenckim przedstawicielem w parlamencie. W 2006 Serhij Sobolew nie uzyskał reelekcji. Rok później powrócił jednak do Rady Najwyższej w wyniku przedterminowych wyborów z ramienia Bloku Julii Tymoszenko, współtworzonego przez jego ugrupowanie.
W 2010 został przywódcą opozycji parlamentarnej oraz liderem partii Reformy i Porządek, w 2012 obronił mandat poselski z listy Batkiwszczyny. W 2013 przyłączył swoją partię do tego ugrupowania. Rok później oraz w 2019 ponownie wybierany do Rady Najwyższej.

</doc>
<doc id="1810455" url="https://pl.wikipedia.org/wiki?curid=1810455" title="CMO">
CMO



</doc>
<doc id="1810456" url="https://pl.wikipedia.org/wiki?curid=1810456" title="CFO">
CFO



</doc>
<doc id="1810457" url="https://pl.wikipedia.org/wiki?curid=1810457" title="Kolej linowa na Łomnicę">
Kolej linowa na Łomnicę

Kolej linowa na Łomnicę (słow. "Lanovka na Lomnický štít") – kolej linowa na Słowacji znajdująca się w obrębie granic miasta Wysokie Tatry. Dolna stacja kolejki znajduje się w Tatrzańskiej Łomnicy; najwyższym punktem, który tą kolejką można osiągnąć, jest szczyt Łomnicy. Na trasie znajdują się dwie dalsze stacje: pośrednia Start ("Štart") oraz "Skalnaté pleso" (nad Łomnickim Stawem). Na stacji nad Łomnickim Stawem kończy się pierwszy etap podróży. Bilety na ostatni odcinek, ze względu na niedostępność szczytu Łomnicy ogólnodostępnymi drogami pieszymi, są dostępne wyłącznie jako bilety „tam i z powrotem” (nie jest możliwy jedynie wjazd bądź też jedynie zjazd ze szczytu).
Historia.
Pierwsze prace związane z budową kolejki rozpoczęły się w latach 20. XX wieku, jednak budowa rozwinęła się w 1935 roku. Była to kolejka wahadłowa, obsługiwana przez dwa wagoniki zabierające po 31 osób. Całą trasę podzielono na dwa fragmenty. Pierwszy – od stacji Tatrzańska Łomnica (przy Grandhotelu „Praha”) przez pośredni Start aż nad Łomnicki Staw – oddano do użytku 22 grudnia 1937 roku. Pasażerowie wsiadali na wysokości 898 m n.p.m. na stacji przy Grandhotelu Praha, wysiadali natomiast na wysokości 1764 m n.p.m. Całkowita długość odcinka nad Łomnicki Staw to 4140 metrów. Trasę pokonywano z prędkością 6 m/s w czasie 18 minut. Na odcinku Tatrzańska Łomnica – Łomnicki Staw ustawiono 9 podpór.
Drugi odcinek to trasa znad Łomnickiego Stawu na wierzchołek Łomnicy. Połączenie oddano 23 października 1940 roku. Tu kolejka w ciągu 8,5 minuty z prędkością 5 m/s pokonywała 1870 metrów trasy oraz 856 metrów wzniesienia. Podróż zabezpieczono jedyną podporą, znajdującą się kilkadziesiąt metrów poniżej szczytu Łomnicy i umiejscowionego na jej wierzchołku obserwatorium meteorologicznego. Ostatni fragment tego odcinka posiada średnie nachylenie wynoszące 51,5%.
W latach 1968–1973 dobudowano drugą kolejkę. Dolna stacja nowej została przeniesiona na południowy zachód, natomiast od Startu do Łomnickiego Stawu obie biegły równolegle. Nowe połączenie, obsługiwane przez gondole, zostało otwarte 27 sierpnia 1973 i było odpowiedzią na natężony ruch narciarski. W latach 80. i 90. przeprowadzono remont obu kolejek, zarówno starej kolejki „wiszącej” ("visutá lanovka"), jak i nowej kolejki gondolowej ("kabinková lanovka"). Wyraźna była jednak dysproporcja pomiędzy oboma połączeniami. Kolejka gondolowa obsługiwała 900 osób na godzinę, podczas gdy stara jedynie 78. Wobec tej sytuacji stara kolejka została przestawiona na profil towarowy, natomiast turystów wozić miała wyłącznie nowa kolejka gondolowa. Ostatecznie w październiku 1999 ruch starej kolejki został wstrzymany. W 2005 roku nakręcono film "Príbeh jednej lanovky" (Historia pewnej kolejki) opowiadający perypetie niemal siedemdziesięcioletniej wówczas "lanovki". Na potrzeby produkcji po raz ostatni uruchomiono linię Grandhotel „Praha” – Łomnicki Staw.
W październiku 2013 zamknięto górny etap kolei gondolowej nad Łomnicki Staw; pozostał jedynie dolny – na Start. Od grudnia 2013 roku ze Startu nad Łomnicki Staw kursuje nowa kolejka gondolowa z 15-osobowymi kabinami.
Istnieją plany utworzenia w budynku dolnej stacji muzeum "visutej lanovki". Miałoby ono zawierać takie eksponaty jak jedna z podpór, kabina, zabytkowe liny itp.
Na potrzeby kolejki wybudowano cztery stacje: w Tatrzańskiej Łomnicy, stację pośrednią Start, stację nad Łomnickim Stawem (obecnie również hotel „Encián”) oraz stację-obserwatorium na Łomnicy. Autorem planów był Dušan Jurkovič, słowacki architekt, który zaprojektował m.in. grobowiec Milana R. Štefánika.
Szlaki turystyczne.
Szlaki turystyczne znad Łomnickiego Stawu:

</doc>
<doc id="1810458" url="https://pl.wikipedia.org/wiki?curid=1810458" title="Tunezja na Letnich Igrzyskach Olimpijskich 2008">
Tunezja na Letnich Igrzyskach Olimpijskich 2008

Tunezję na Letnich Igrzyskach Olimpijskich 2008 reprezentowało 28 sportowców (15 mężczyzn i 13 kobiet) w 10 dyscyplinach.
Był to 12. start reprezentacji Tunezji na letnich igrzyskach olimpijskich. Zdobycie złotego medalu było najlepszym wynikiem Tunezji na letnich igrzyskach olimpijskich od 1968 roku. 

</doc>
<doc id="1810460" url="https://pl.wikipedia.org/wiki?curid=1810460" title="Jan Kitshoff">
Jan Kitshoff

 Jan Kitshoff (Kitschuck) (ur. 1781 w Polsce, zm. 1854 w Kolonii Przylądkowej) – Polak z zaboru pruskiego. Pruski, francuski i brytyjski żołnierz, farmer i murarz. Początkowo, jako poddany króla pruskiego, służył w jego wojsku. Po klęsce Prusaków w 1806 r. wstąpił na ochotnika do armii Napoleona. W 1809 r., w czasie walk na Zachodzie Europy, dostał się do niewoli brytyjskiej. Ciężkie warunki angielskiego więzienia zmusiły go do wstąpienia do wojska brytyjskiego. Żołnierz 1 Batalionu 60-tego Pułku Piechoty (60th Regiment of Foot), z którym we wrześniu 1811 r. przybył na statku „Lion” do Południowej Afryki. Po zwolnieniu ze służby uzyskał (1817 r.) zgodę na pozostanie w Kolonii Przylądkowej. Osiadł w regionie Swartland, gdzie w 1820 r. poślubił burską kobietą Johannę Jacobę Elisabeth Ackerman. Brał udział w zagospodarowaniu miasta Piketberg (założone w 1836 r.). Ojciec czterech synów i dwóch córek. Protoplasta afrykanerskiego (burskiego) rodu Kitshoff, który wydał kilka znanych w Afryce Południowej postaci (m.in.):

</doc>
<doc id="1810461" url="https://pl.wikipedia.org/wiki?curid=1810461" title="Caddy (golf)">
Caddy (golf)

Caddy (również caddie) jest osobą pomagającą nosić torbę z kijami zawodnika podczas gry w golfa. Oprócz tego dobry caddy służy radami i wsparciem moralnym – powinien znać dane pole golfowe i umieć wskazać optymalną na nim strategię.

</doc>
<doc id="1810463" url="https://pl.wikipedia.org/wiki?curid=1810463" title="Tunezja na Letnich Igrzyskach Olimpijskich 1968">
Tunezja na Letnich Igrzyskach Olimpijskich 1968

Tunezja wzięła udział w XIX Letnich Igrzyskach Olimpijskich w Meksyku. Był to 3 start Tunezyjczyków na letnich igrzyskach olimpijskich. 

</doc>
<doc id="1810468" url="https://pl.wikipedia.org/wiki?curid=1810468" title="Magda Steczkowska">
Magda Steczkowska

Magda Barbara Steczkowska (ur. 21 września 1975 w Rzeszowie) – polska piosenkarka popowa, autorka tekstów i muzyk sesyjny z dorobkiem ponad 50 płyt.
Życiorys.
Dzieciństwo.
Jest szóstym z dziewięciorga dzieci Danuty i Stanisława Steczkowskich.
Kariera.
W 1995 wystąpiła w chórkach podczas występu Justyny Steczkowskiej w finale 40. Konkursu Piosenki Eurowizji w Dublinie.
W 2001 wraz z Piotrem Królikiem utworzyła zespół Indigo. Wydała z nim trzy albumy studyjne: "Ultrakolor" (2003), "Cuda" (2009) i "Pełnia" (2012). Z piosenką „Mogę dziś” zajęli 14. miejsce w Krajowych Eliminacjach do Konkursu Piosenki Eurowizji 2004.
W 2014 telewizja Polsat wyemitowała drugi sezon programu "Twoja twarz brzmi znajomo" z udziałem Steczkowskiej. Za wygraną trzeciego odcinka otrzymała 10 tys. zł., które przeznaczyła na stowarzyszenie „Piękne Anioły”. Po dziewięciu odcinkach zajęła szóste miejsce.
5 lutego 2016 wydała debiutancki, solowy album studyjny, zatytułowany "...nie na zawsze". Wydawnictwo promowane było przez utwór „Gdzieś bez nas”, który został wykonany przez Steczkowską w duecie z Jakubem Molędą. Wiosną tego samego roku Steczkowska wygrała drugą edycję programu TVP2 "Przygarnij mnie".
26 maja 2017 wydała singiel „Maska”, który napisała razem z kompozytorem Marcinem Kuczewskim. 7 lipca ukazał się teledysk do piosenki, za którego reżyserię odpowiadał Jacek Dyląg. Jesienią 2018 telewizja TVN wyemitowała trzeci sezon programu "Ameryka Express" z udziałem Steczkowskiej i Królika.
Życie prywatne.
22 września 2001 poślubiła Piotra Królika, perkusistę zespołów Indigo i Brathanki. Mają trzy córki: Zofię (ur. 01.02.2002), Michalinę (ur. 30.01.2009) i Antoninę (ur. 30.01.2011).
1 listopada 2011 była jednym z pasażerów Boeinga 767 lecącego z Newark do Warszawy, lądującego na Okęciu awaryjnie bez wysuniętego podwozia.

</doc>
<doc id="1810469" url="https://pl.wikipedia.org/wiki?curid=1810469" title="Stahlhelm (organizacja faszystowska)">
Stahlhelm (organizacja faszystowska)



</doc>
<doc id="1810472" url="https://pl.wikipedia.org/wiki?curid=1810472" title="Meluzyna (radioodbiornik)">
Meluzyna (radioodbiornik)

Meluzyna DST 101 – polski radioodbiornik klasy hi-fi zbudowany na 43 tranzystorach, produkowany przez ZR Diora od roku 1972 (55 egzemplarzy), produkcja seryjna ruszyła od 1973 roku. Komplet zawierał tuner TST101, wzmacniacz elektroakustyczny WST101 i parę dwudrożnych kolumn głośnikowych "ZGZ-20-1"K, z których każda wyposażona była w dwa głośniki średnio-niskotonowe i jeden wysokotonowy stożkowy Audax TW8B.
W tunerze TST101: odrębne pokrętła do strojenia AM i FM, magnetoelektryczny wskaźnik poziomu sygnału, przełącznik pasma m.cz./wyciszanie na UKF.
We wzmacniaczu WST101 cztery pokrętła: siły głosu, równoważnik kanałów (balans) i dwie barwy tonu; filtry wysokich i niskich częstotliwości, przełącznik mono/stereo oraz dwa poziomy „konturu”.
Zakres częstotliwości:
Wejścia i wyjścia:
Moc: 2×20 W przy (4 Ω)
Wymiary: 400×120×270 mm
Masa: ok. 4 kg

</doc>
<doc id="1810473" url="https://pl.wikipedia.org/wiki?curid=1810473" title="Piotr Królik">
Piotr Królik

Piotr Królik (ur. 1966 w Krakowie) – muzyk sesyjny, perkusista zespołów Brathanki i Indigo.
Życiorys.
W 1998 został jednym z muzyków zespołu Brathanki, z którym wydał sześć albumów studyjnych: "Ano!" (2000), "Patataj" (2001), "Galoop" (2003), "Brathanki grają Skaldów" (2011), "Kolędy" (2012) i "moMtyle" (2014).
Przez wiele lat współpracował z Renatą Przemyk podczas koncertów i nagrań płyt.
W 2001 wraz z Magdą Steczkowską założył zespół Indigo, z którym wydał trzy albumy studyjne: "Ultrakolor" (2003), "Cuda" (2009) i "Pełnia" (2012).
W 2018 uczestniczył z żoną Magdą Steczkowską w pierwszej edycji programu rozrywkowego TVN "Ameryka Express".
Życie prywatne.
22 września 2001 poślubił Magdę Steczkowską. Mają trzy córki: Zofię (ur. 2001), Michalinę (ur. 2009) i Antoninę (ur. 2011).

</doc>
<doc id="1810475" url="https://pl.wikipedia.org/wiki?curid=1810475" title="Indigo (zespół muzyczny)">
Indigo (zespół muzyczny)

Indigo – polski zespół muzyczny założony w 2001 roku.
Historia.
Grupa powstała z inicjatywy Magdy Steczkowskiej i Piotra Królika, w jej skład weszli instrumentaliści występujący m.in. z Moniką Brodką, Noviką, grupami Brathanki, Formacja Nieżywych Schabuff, Pilichowski Band, Mafia, czy De Mono.
We wrześniu 2003 wytwórnia Sony Music Entertainment Poland wydała debiutancką autorską płytę grupy - "Ultrakolor". Z utworem „Mogę dziś” zespół brał udział w Krajowych Eliminacjach do Konkursu Piosenki Eurowizji 2004, zajmując w nich przedostatnie miejsce.
23 października 2009 miała miejsce premiera płyty Cuda. Płytę wydała wytwórnia Universal Music. Pierwszym singlem jest utwór "Pewnie dlatego", do którego powstał teledysk. Premierowy koncert odbył się w Krakowie w klubie Drukarnia 12 stycznia 2010.
24 lutego 2012 miała miejsce premiera płyty "Pełnia".

</doc>
<doc id="1810476" url="https://pl.wikipedia.org/wiki?curid=1810476" title="Kolumbia na Letnich Igrzyskach Olimpijskich 2000">
Kolumbia na Letnich Igrzyskach Olimpijskich 2000

Kolumbię na XXVII Letnich Igrzyskach Olimpijskich w Sydney reprezentowało 44 sportowców (19 kobiet i 25 mężczyzn) w 13 dyscyplinach. Był to 15 start Kolumbijczyków na letnich igrzyskach olimpijskich. Zdobyty medal jest pierwszym złotym w historii występów Kolumbii na letnich igrzyskach. 

</doc>
<doc id="1810478" url="https://pl.wikipedia.org/wiki?curid=1810478" title="Merkury DSH-303">
Merkury DSH-303

Merkury HiFi DSH-303 i DSH-303A – sześciozakresowy, stereofoniczny odbiornik radiowy klasy hi-fi. Produkowany od 1979 r. przez dzierżoniowskie Zakłady Radiowe Diora.
Model ten posiadał wzmacniacz mocy o mocy wyjściowej 2×20W (4 Ω), bazujący na układach hybrydowych GML-025(Unitra-Telpod). Z czasem zmodyfikowany w oparciu o układy STK-077 (Sanyo) i stereodekoder na układzie HA 1156 (Hitachi) 1). Ze względu na różnice zasilania obu końcówek mocy zmieniony został transformator i układ zasilacza, a odbiornik otrzymał oznaczenie DSH 303A. Istniała także wersja DSH-304 z pasmem UKF CCIR produkowana m.in. dla firmy EMERSON. Obudowa drewniana z aluminiowym panelem przednim. Ponadto odbiornik posiadał:
Wskaźniki.
Przy dołączeniu dwóch dodatkowych zestawów głośnikowych tylnych możliwe jest odtwarzanie programów w systemie „quasi quadro” – czyli „prawie kwadro” po polsku: ambiofonicznym (podobnie jak w Radmorach serii 51xx). Poziom ambiofonii regulowany jest za pomocą suwaka znajdującego się pod pokrętłami programatora. Gniazdo słuchawkowe (400 Ω) umieszczone na przednim panelu. Niestety brak było filtru typu „kontur” ("Loudness"). Merkury HiFi produkowany był w kilku wariantach kolorystycznych: srebrny panel przedni i bursztynowa skala (najliczniej), srebrny panel i niebieska skala, a także odmiany z czarnym panelem i bursztynową bądź niebieską skalą. Te ostatnie spotykane rzadko jako tzw. egzemplarze „targowe” (wystawowe), napis UNITRA (bez "Diora") także umieszczony w innym miejscu – u góry. Do odbiornika przeznaczone były dwudrożne zestawy głośnikowe ZG 30/C 114 (30 W, 4 Ω).
Dane techniczne.
– z anteny ferrytowej:
– z anteny zewnętrznej:
Elektroakustyczna charakterystyka przenoszenia:
AM 40–3500 Hz;
FM 40–12 500 Hz
Wzmacniacz.
moc: Pwyj = 2 × 20 W przy Robc = 2 × 4 Ω, h ≤ 0,7%
pasmo przenoszenia m.cz.: 40–16 000 Hz dla wejść liniowych przy dopuszczalnej nierównomierności ±1,5 dB (przy 1000 Hz)
Czułość wzmacniacza m.cz. przy Pwyj = 2 × 20 W:
Zakres regulacji barwy dźwięku: ±12 dB dla 100 Hz i 10 kHz
Ilość półprzewodników:
6 układów scalonych, 29 tranzystorów, 15 diod w tym 5 pojemnościowych i 1 prostownik mostkowy
Pozostałe.
1) – odpowiednik układu HA 1156 to MC 1310P (Motorola), LM 1310, SN 76115, A 290D (RFT) i inne z pętlą PLL; nie posiada krajowego odpowiednika, najbardziej podobnym układem jest UL 1621 (CEMI) jednakże ten jest bardziej zaawansowany technologicznie i w chwili rozpoczęcia produkcji „Merkurego” nie był jeszcze wytwarzany.

</doc>
<doc id="1810479" url="https://pl.wikipedia.org/wiki?curid=1810479" title="Cuda (album)">
Cuda (album)

Cuda – drugi popowy album Magdy Steczkowskiej i zespołu Indigo, wyprodukowany przez Piotra Siejkę. Wydany 23 października 2009 roku przez Universal Music Polska.
Pierwszym singlem jest utwór "Pewnie dlatego" autorstwa Piotra Siejki i Ryszarda Kunce. Do piosenki został nakręcony teledysk. Drugim singlem jest utwór "Cuda". Do piosenki został nakręcony teledysk. Trzecim singlem jest utwór "Nie skoczył" (kompozycja Piotra Siejki, tekst napisała Paulina Przybysz).

</doc>
<doc id="1810482" url="https://pl.wikipedia.org/wiki?curid=1810482" title="Egipt na Letnich Igrzyskach Olimpijskich 2004">
Egipt na Letnich Igrzyskach Olimpijskich 2004

Egipt wziął udział w XXVIII Letnich Igrzyskach Olimpijskich w Atenach. Był to 19 start Egipcjan na letnich igrzyskach olimpijskich.

</doc>
<doc id="1810484" url="https://pl.wikipedia.org/wiki?curid=1810484" title="Pitsford">
Pitsford

Pitsford – wieś w Anglii, w hrabstwie Northamptonshire, w dystrykcie ("unitary authority") West Northamptonshire. Leży 8 km na północ od miasta Northampton i 104 km na północny zachód od Londynu. Miejscowość liczy 636 mieszkańców.
Pitsford jest też popularną nazwą szkoły żeńskiej prowadzonej w Pitsford Hall w Northamptonshire przez Zgromadzenie Sióstr Najświętszej Rodziny z Nazaretu (The Holy Family Convent School). Szkoła prowadziła edukację na poziomie podstawowym i średnim zakończoną egzaminem GCE – A level (odpowiednik polskiej matury). Lata działalności 1947 – 1984. Utworzona po II wojnie światowej jako szkoła polska kształcąca dzieci emigrantów w latach siedemdziesiątych i osiemdziesiątych XX w. nabrała charakteru wieloetnicznego. W latach 80. ok. 50% uczennic miało polskie korzenie, resztę stanowiły rodowite Brytyjki. Katechetą w szkole był ks. dr Leopold Dallinger. Nauczycielem i dyrygentem w gimnazjum był Henryk Hosowicz. Do 1984 szkołę ukończyło ok. 1500 uczennic.
W Pitsford zmarli Polacy: ks. Leopold Dallinger, płk dr Tadeusz Felsztyn.

</doc>
<doc id="1810485" url="https://pl.wikipedia.org/wiki?curid=1810485" title="Mikwe Jisra’el">
Mikwe Jisra’el

Mikwe Jisra’el (hebr. מקוה ישראל; pol. "Nadzieja Izraela") – wieś edukacyjna położona w granicach administracyjnych miasta Holon, w Dystrykcie Tel Awiwu w Izraelu. Leży na równinie Szaron nad Morzem Śródziemnym, w zespole miejskim Gusz Dan.
Położenie.
Wieś położona jest na kontynencie azjatyckim, na nadmorskiej równinie Szaron ().
Z powodu rozwoju Holonu i obszaru metropolitalnego Gusz Dan nie istnieją wyraźne granice pomiędzy Mikwe Jisra’el a położonym na południu Holonem. Graniczy od północy z Tel Awiwem, od południa i zachodu z Holonem, od wschodu z miasteczkiem Azor.
Środowisko naturalne.
Wioska powstało na stosunkowo mało żyznych gruntach.
Klimat.
Mikwe Jisra’el ma klimat śródziemnomorski, charakteryzujący się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26°C, a zimą 12 °C (średnia z lat 1988–2000). Opady śniegu są rzadkością, ale zdarzają się spadki temperatury do 5 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Historia.
W 1870 Wolf Kalischer (syn Cwi Hirsz Kaliszera) wydzierżawił od tureckiego sułtana ziemię położoną na południowy wschód od miasta portowego Jafa. Na tych 750 akrach Charles Netter z organizacji francuskich Żydów Alliance Israélite Universelle założył 15 lutego 1870 pierwszą żydowską szkołę rolniczą w Palestynie. Netter stosował pionierskie metody nauczania technik rolniczych. Baron Edmond James de Rothschild przyczynił się do utrzymania szkoły, która umożliwiła około 10 tys. żydowskich pionierów osiedlenie w Ziemi Izraela.
W 1884 utworzono winnicę, w 1894 rozpoczęto uprawę pomarańczy i zasadzono eukaliptusy.
W 1898 przywódca ruchu syjonistycznego Theodor Herzl spotkał się przy wjeździe do Mikwe Jisra’el z cesarzem Prus Wilhelmem II.
Podczas wojny domowej w Mandacie Palestyny w 1948 teren szkoły był bazą i ośrodkiem szkoleniowym żydowskiej organizacji militarnej Hagana. Znajdowały się tutaj warsztaty produkujące broń dla potrzeb członków Hagany. Nauczyciele uczyli wówczas sposobów walki i obrony żydowskich osiedli. Podczas wojny izraelsko-arabskiej w 1948 ponad 200 uczniów szkoły zginęło w walkach z Arabami.
Po wojnie szkoła specjalizowała się w przygotowaniu dzieci emigrantów do pracy oraz życia w rolniczych osadach w Izraelu.
Nazwa.
Nazwa szkoły została zaczerpnięta z dwóch wersetów biblijnych pochodzących z Księgi Jeremiasza 14:8
i Księgi Jeremiasza 17:13
Edukacja i nauka.
Obecnie szkoła Mikwe Jisra’el naucza agronomii i rolnictwa.
Turystyka.
Stowarzyszenie Ochrony Miejsc Dziedzictwa Izraela (ang. "The Society for Preservation of Israel Heritage Sites") utworzyło na terenie szkoły centrum informacji oraz ośrodek prezentujący historię Mikwe Jisra’el.
Transport.
Wzdłuż północno-zachodniej granicy wioski przebiega autostrada nr 20 (Riszon le-Cijjon-Riszpon), a wzdłuż granicy północnej przebiega droga ekspresowa nr 44 (Holon-Eszta’ol), brak jednak możliwości bezpośredniego wjazdu na nie. Ze wsi wyjeżdża się na południe do Holonu.

</doc>
<doc id="1810489" url="https://pl.wikipedia.org/wiki?curid=1810489" title="Eesti.pl">
Eesti.pl

Eesti.pl – Estonia onLine – Eesti.pl – czasopismo elektroniczne poświęcone Estonii i turystyce.
Historia.
Czasopismo rozpoczęło działalność w 2003 roku, jako serwis hobbystyczny poświęcony Estonii składający się z działów ogólnych poświęconych turystyce, historii, geografii i wydarzeniom bieżącym. W 2004 roku serwis został objęty patronatem Ambasady Republiki Estonii w Warszawie oraz współpracuje ze Stowarzyszeniem na rzecz promocji Estonii – ProEstonia.
W maju 2005 serwis uzupełniono o dział poświęcony filologii estońskiej, m.in. z kursem języka estońskiego, słownikiem języka estońskiego i biblioteką utworów twórców estońskich.
W lipcu 2009 roku serwis został zarejestrowany jako czasopismo w Sądzie Okręgowym w Białymstoku oraz otrzymał numer ISSN.
Serwis jest największym portalem poświęconym Estonii w polskim Internecie. Serwis posiada także wersję anglojęzyczną.

</doc>
<doc id="1810491" url="https://pl.wikipedia.org/wiki?curid=1810491" title="Gmina miejska o wiejskich uprawnieniach finansowych">
Gmina miejska o wiejskich uprawnieniach finansowych



</doc>
<doc id="1810496" url="https://pl.wikipedia.org/wiki?curid=1810496" title="Łyżwiarstwo szybkie na Zimowych Igrzyskach Olimpijskich 1968">
Łyżwiarstwo szybkie na Zimowych Igrzyskach Olimpijskich 1968

Zawody w łyżwiarstwie szybkim na Zimowych Igrzyskach Olimpijskich 1968 odbywały się w dniach 7 lutego – 17 lutego 1968 roku, do rywalizacji przystąpili mężczyźni i kobiety. Zawodnicy i zawodniczki walczyli w czterech konkurencjach: na 500 m, 1500 m, 5000 m, 10 000 m, a kobiety na dystansie: 500 m, 1000 m, 1500 m i 3000 m. Łącznie rozdanych zostało zatem osiem kompletów medali. Zawody odbywały się na torze lodowym Parc Paul Mistral Stadion.
Mężczyźni.
500 m.
Data: 4 lutego 1968
1500 m.
Data: 16 lutego 1968
5000 m.
Data: 15 lutego 1968
10 000 m.
Data: 17 lutego 1968
Kobiety.
500 m.
Data: 9 lutego 1968
1000 m.
Data: 11 lutego 1968
1500 m.
Data: 10 lutego 1968
3000 m.
Data: 12 lutego 1968

</doc>
<doc id="1810498" url="https://pl.wikipedia.org/wiki?curid=1810498" title="Łyżwiarstwo figurowe na Zimowych Igrzyskach Olimpijskich 1972">
Łyżwiarstwo figurowe na Zimowych Igrzyskach Olimpijskich 1972

Łyżwiarstwo figurowe na Zimowych Igrzyskach Olimpijskich 1972 – zawody w łyżwiarstwie figurowym podczas igrzysk olimpijskich w Sapporo, w Japonii. Konkurencje rozegrano w dniach 8–11 lutego 1972. Zawody odbyły się w trzech konkurencjach: solistów i solistek, par sportowych.

</doc>
<doc id="1810503" url="https://pl.wikipedia.org/wiki?curid=1810503" title="The One-T ODC">
The One-T ODC

The One-T ODC – debiutancki album francuskiej grupy One-T. Album został wydany w 2003 roku. Album promowany był singlem "The Magic Key".

</doc>
<doc id="1810507" url="https://pl.wikipedia.org/wiki?curid=1810507" title="Mykoła Kołessa">
Mykoła Kołessa

Mykoła Kołessa ukr. "Микола Філаретович Колесса" (ur. 6 grudnia 1903 w Samborze, zm. 8 czerwca 2006 we Lwowie) – ukraiński kompozytor, dyrygent, pedagog. Ludowy Artysta ZSRR, laureat Państwowej Nagrody im. Tarasa Szewczenki, Bohater Ukrainy. Syn kompozytora Filareta Kołessy.
W młodości działał w organizacji Płast. Ukończył Akademię Sztuk Scenicznych w Pradze. Od roku 1931 był wykładowcą konserwatorium lwowskiego, od 1957 – profesorem, a w latach 1953–1965 – rektorem. Wybitni studenci Kołessy to Stefan Turczak i Taras Mykytka.
Był autorem dwóch symfonii (1950, 1960), trzech suit symfonicznych, utworów na fortepian i organy.

</doc>
<doc id="1810510" url="https://pl.wikipedia.org/wiki?curid=1810510" title="Mistrzostwa Świata w Skokach na Trampolinie 2009">
Mistrzostwa Świata w Skokach na Trampolinie 2009

Mistrzostwa Świata w Skokach na Trampolinie 2009 odbyły się w Petersburgu (Rosja) w dniach od 11 do 14 listopada 2009. Była to 26. edycja mistrzostw.

</doc>
<doc id="1810517" url="https://pl.wikipedia.org/wiki?curid=1810517" title="Odakyu">
Odakyu

Odakyu Electric Railway Company – spółka założona w 1923 r. pod nazwą Odawara Express Railway Co. Obsługuje trzy linie tokijskiej metropolii: Odawara, Enoshima i Tama. Linie te rozciągają się na ponad 120 km. Dziennie przejeżdża na nich 1,84 mln pasażerów - ponad 670 mln rocznie. 
Łączą one nowe centrum Tokio (Shinjuku) z Hakone i Enoshimą, gdzie mieści się nadmorski kurort.
Zobacz też.
Sieć kolejowa Wielkiego Tokio

</doc>
<doc id="1810518" url="https://pl.wikipedia.org/wiki?curid=1810518" title="Destiny (singel)">
Destiny (singel)

Destiny – singel The Jacksons z albumu "Destiny". Został wydany tylko w Wielkiej Brytanii.
Utwór był wykonywany na żywo podczas Destiny Tour.

</doc>
<doc id="1810523" url="https://pl.wikipedia.org/wiki?curid=1810523" title="Rolls-Royce Ghost">
Rolls-Royce Ghost

Rolls-Royce Ghost – samochód osobowy klasy luksusowej produkowany pod brytyjską marką Rolls-Royce od 2009 roku. Od 2020 roku produkowana jest druga generacja modelu.
Pierwsza generacja.
Rolls-Royce Ghost I został zaprezentowany po raz pierwszy w 2009 roku.
Pojazd zadebiutował podczas targów motoryzacyjnych we Frankfurcie we wrześniu 2009 roku. Konstrukcyjnie samochód oparto na płycie podłogowej BMW serii 7. W 2013 roku producent zaprezentował wersję Rolls-Royce Ghost Alpine Trial Centenary Collection. Specjalna edycja została zainspirowana historią. Nowy model nawiązuje do legendarnego Silver Ghosta, który brał udział w Austrian Alpine Trials w 1913 roku, kiedy zespół Rolls-Royce Works Team z Jamesem Radleyem za kierownicą wygrał mierzący blisko 3000 kilometrów wyścig wytrzymałościowy.
4 marca 2014 roku na salonie motoryzacyjnym w Genewie zaprezentowano zmodernizowaną wersję auta o nazwie Rolls Royce Ghost Series II. W stosunku do poprzedniego modelu zmienił się m.in. kształt przednich świateł, które zostały wyposażone w światła do jazdy dziennej wykonane w technologii LED. Na wyposażeniu auta znalazł się m.in. nowy system nawigacji z 10,5-calowym ekranem i pokładową siecią WiFi.
Druga generacja.
Rolls-Royce Ghost II został zaprezentowany po raz pierwszy w 2020 roku.
Pierwsze zdjęcia zamaskowanego, przedprodukcyjnego Ghosta drugiej generacji pojawiły się po raz pierwszy w internecie w lutym 2019 roku. Fotografie ukazały ewolucyjny kierunek zmian, w ramach którego samochód zyskał wyraźniej zaznaczone proporcje nadwozia, masywniejszy przód i większe reflektory.
Samochód został zbudowany na nowej platformie Rolls-Royce'a, którą kryje już Phantom VIII oraz SUV Cullinan. Oficjalna premiera modelu ma odbyć się w pierwszych miesiącach 2020 roku.

</doc>
<doc id="1810524" url="https://pl.wikipedia.org/wiki?curid=1810524" title="Park Kinuta">
Park Kinuta

 – park miejski znajdujący się w dzielnicy Setagaya, w Tokio, w Japonii.
Historia.
Przed II wojną światową park był rozległym, niezagospodarowanym terenem zielonym. Po roku 1957 został przekształcony na pole golfowe. W tej chwili park Kinuta jest terenem przeznaczonym wyłącznie do odpoczynku.
Atrakcje.
Spośród 39 ha ponad połowę stanowią trawiaste pola. Park jest częstym miejscem urządzania pikników, spotkań, czy spacerów. Wiosną staje się również miejscem do spędzania święta "hanami", z uwagi na duże nagromadzenie drzew sakury. Oprócz wypoczynku na trawie park oferuje również:
Wstęp i transport.
Do parku najłatwiej jest dostać się samochodem, kierując się .
Dojazd zapewnia również linia kolei Tōkyū Den-en-toshi. Najbliżej parku znajduje się stacja Yoga.

</doc>
<doc id="1810526" url="https://pl.wikipedia.org/wiki?curid=1810526" title="Lovely One">
Lovely One

Lovely One – singel The Jacksons z albumu Triumph. Utwór został napisany przez Michaela Jacksona i jego brata Randy’ego.
Utwór był wykonywany na żywo podczas pierwszej solowej trasy Michaela Jacksona, Bad World Tour.

</doc>
<doc id="1810528" url="https://pl.wikipedia.org/wiki?curid=1810528" title="Zadnia Świstowa Ławka">
Zadnia Świstowa Ławka

Zadnia Świstowa Ławka (słow. "Veľká Svišťová štrbina") – przełęcz znajdująca się w grani Świstowych Turni (fragmencie Świstowej Grani) w słowackiej części Tatr Wysokich. Jej siodło oddziela Wielką Świstową Turnię od Zadniej Świstowej Turni. Podobnie jak na inne pobliskie obiekty i na nią nie prowadzą żadne znakowane szlaki turystyczne.
Spod Zadniej Świstowej Ławki, w stronę Doliny Świstowej, opada dosyć urwisty żleb. W kierunku doliny Rówienki przełęcz ta opada wysokim urwiskiem skalnym.
Historia.
Pierwsze wejścia turystyczne:

</doc>
<doc id="1810529" url="https://pl.wikipedia.org/wiki?curid=1810529" title="Regiony Nepalu">
Regiony Nepalu

Nepal administracyjnie podzielony jest na pięć regionów (nep. विकास क्षेत्र - "wikas kszetr"). Regiony te dzielą się na 14 stref (अञ्चल - "ańćal"), które dzielą się dalej na 75 dystryktów (जिल्ला). 
Regiony Nepalu to:

</doc>
<doc id="1810531" url="https://pl.wikipedia.org/wiki?curid=1810531" title="Mistrzostwa Świata w Gimnastyce Akrobatycznej 2008">
Mistrzostwa Świata w Gimnastyce Akrobatycznej 2008

Mistrzostwa Świata w Gimnastyce Akrobatycznej 2008 odbyły się w Glasgow (Wielka Brytania) w dniach od 10 do 12 października 2008. Była to 21. edycja mistrzostw.

</doc>
<doc id="1810533" url="https://pl.wikipedia.org/wiki?curid=1810533" title="Peter Reichel">
Peter Reichel

Peter Reichel (ur. 30 listopada 1951 w Gießen)- niemiecki piłkarz, reprezentant kraju grający na pozycji obrońcy.
Karierę rozpoczął w 1968 w klubie VfB Gießen. Od 1970 grał w klubie Eintracht Frankfurt. Grał w nim przez dwanaście lat. W 1982 zakończył karierę piłkarską.
Karierę reprezentacyjną rozpoczął 20 grudnia 1975 w wygranym spotkaniu z Turcją 5-0. W 1976 został powołany przez trenera Helmuta Schöna na Euro 1976. Po tym turnieju zakończył karierę reprezentacyjną, dla której wystąpił w dwóch spotkaniach.

</doc>
<doc id="1810536" url="https://pl.wikipedia.org/wiki?curid=1810536" title="Scott D. Davis">
Scott D. Davis

Scott D. Davis (ur. 26 kwietnia 1973) – amerykański pianista, autor kilku albumów muzycznych na których zawarł (między innymi) utwory znanych wykonawców rockowych (Led Zeppelin, Metallica, Nirvana, Guns N’ Roses) w aranżacji na fortepian. Jego muzyczny styl nawiązuje do takich pianistów jak David Lanz, George Winston, Yanni i Michael Nyman.

</doc>
<doc id="1810538" url="https://pl.wikipedia.org/wiki?curid=1810538" title="Skrajna Świstowa Ławka">
Skrajna Świstowa Ławka

Skrajna Świstowa Ławka (słow. "Predná Svišťová štrbina") – przełęcz znajdująca się w grani Świstowych Turni (fragmencie Świstowej Grani) w słowackich Tatrach Wysokich. Jej siodło oddziela Skrajną Świstową Turnię od Wysokiej Świstowej Turni. Na siodło Skrajnej Świstowej Ławki nie wiodą żadne znakowane szlaki turystyczne, jest dostępna jedynie dla taterników.
W kierunku Doliny Świstowej przełęcz ta opada trawiastym stokiem, który nieco niżej podcięty jest skałami. W stronę doliny Rówienki opada spod Skrajnej Świstowej Ławki dość urwisty żleb. Podane poniżej pierwsze wejście zimowe na jej siodło nie jest pewne, gdyż nie wiadomo, od którego miejsca Jan Červinka i František Pašta zaczęli przechodzić grań Świstowych Turni.
Historia.
Pierwsze wejścia turystyczne:

</doc>
<doc id="1810539" url="https://pl.wikipedia.org/wiki?curid=1810539" title="Bernd Dürnberger">
Bernd Dürnberger

Bernd Dürnberger (ur. 17 września 1953 w Kirchanschöring) – niemiecki piłkarz, reprezentant kraju grający na pozycji obrońcy.
Karierę piłkarską od 1972 do 1985 grał w klubie Bayern Monachium. Grał w nim przez trzynaście lat. W 1985 zakończył karierę piłkarską.
Karierę reprezentacyjną rozpoczął w 1975. W 1976 został powołany przez trenera Helmuta Schöna na Euro 1976. W 1980 zakończył karierę reprezentacyjną, w której wystąpił w pięciu spotkaniach i strzelił jedną bramkę.

</doc>
<doc id="1810542" url="https://pl.wikipedia.org/wiki?curid=1810542" title="Leon Forbert">
Leon Forbert

Leon Forbert, także Leo Forbert (ur. 6 lutego 1880 w Płocku, zm. 21 lipca 1938) – polski fotograf, producent filmowy, reżyser i projektant dekoracji filmowych żydowskiego pochodzenia, założyciel studia filmowego Leo-Film.
Współpracował w Henrykiem Bojmem, z którym prowadził agencję fotograficzną Forbet-Bojm.
Jego synami byli Adolf Forbert (1911-1992), fotograf, reżyser i operator oraz Władysław Forbert (1915-2001), operator i reżyser.

</doc>
<doc id="1810543" url="https://pl.wikipedia.org/wiki?curid=1810543" title="Leo Forbert">
Leo Forbert



</doc>
<doc id="1810544" url="https://pl.wikipedia.org/wiki?curid=1810544" title="Georg Voigt">
Georg Voigt

Georg Voigt (ur. 5 kwietnia 1827 w Królewcu, zm. 18 sierpnia 1891 w Lipsku) – niemiecki historyk.
Był synem historyka Johannesa Voigta. Doktorat uzyskał na Uniwersytecie w Królewcu pod kierunkiem Wilhelma Drumanna, na podstawie pracy o Alcybiadesie. W latach 1859 - 1860 współpracował z Komisją Historyczną Bawarskiej Akademii Nauk w Monachium, pod kierunkiem Heinricha von Sybel. Dzięki współpracy z von Sybelem pracował nad edycją źródeł do dziejów Reichstagu (tzw. "Reichstagsakten") oraz redagowaniem czasopisma "Historische Zeitschrift". Z poparciem von Sybela został również powołany na profesora Uniwersytetu w Rostocku.
W 1866 został mianowany profesorem Uniwersytetu w Lipsku, jako następca Wilhelma Wachsmutha. Należał do Królewsko - Saskiego Towarzystwa Nauki w Lipsku, Wiedeńskiej Akademii Nauk oraz Towarzystwa Naukowego Jabłonowskich. Działał jako recenzent w różnych periodykach naukowych. Recenzował m.in. prace Aleksandra Brücknera.
Należał obok Jacoba Burckhardta do najbardziej znanych badaczy czasów renesansu. Jego zainteresowania badawcze koncentrowały się wokół humanizmu i dziejów wojen szmalkaldzkich (w tym działalności Maurycego Saskiego). Napisał również biografię papieża Piusa II.

</doc>
<doc id="1810547" url="https://pl.wikipedia.org/wiki?curid=1810547" title="Mithuna">
Mithuna

Mithuna (sanskryt dosłownie „para”) – w sztuce indyjskiej przedstawienie pary osób, często
jako stosunek seksualny (zwane wtedy także "majthuna"), mające symbolizować zjednoczenie indywidualnej duszy z bóstwem, lub w tantryzmie – jedność Śiwy i Śakti. Setki takich wyobrażeń pokrywają ściany świątyń w Khadźuraho i Konarak. Stanowią również częsty temat w malarstwie indyjskim.
W tantryzmie "majthuna" oznacza również stosunek seksualny jako praktykę religijną w ramach tzw. pańćamakara.
"Mithuna" jest także nazwą jednego ze znaków zodiaku w kalendarzu hinduskim, odpowiednikiem znaku Bliźniąt.

</doc>
<doc id="1810551" url="https://pl.wikipedia.org/wiki?curid=1810551" title="Mounir Boukadida">
Mounir Boukadida

Mounir Boukadida (ur. 24 października 1967 w Sousse) – tunezyjski piłkarz, reprezentant kraju grający na pozycji obrońcy.
Kariera klubowa.
Swoją przygodę z futbolem rozpoczął w 1987 w klubie Étoile Sportive du Sahel. W barwach tego zespołu odniósł największe sukcesy w karierze piłkarskiej. Zdobył Mistrzostwo Tunezji w 1997 oraz Puchar Tunezji w 1996. Dwukrotnie docierał do finału tych rozgrywek w latach 1991 i 1994. Druzyna Étoile z Boukakidą w składzie odniosła także sukcesy na arenie międzynarodowej. Największym z nich było zdobycie Pucharu Zdobywców Pucharów Afryki w 1997. Dwukrotnie sięgał wraz z zespołem po Puchar CAF w latach 1995 i 1999. Boukadida wygrał także Superpuchar Afryki w 1998. Łącznie przez 12 lat gry w Étoile wystąpił w 182 spotkaniach, w których strzelił 9 bramek.
W 1999 wyjechał do Niemiec, gdzie podpisał kontrakt z klubem SV Waldhof Mannheim. W klubie tym przez cztery lata wystąpił w 64 spotkaniach. W 2003 zakończył karierę piłkarską.
Kariera reprezentacyjna.
Boukadida w pierwszej reprezentacji zadebiutował 7 listopada 1992 w meczu przeciwko reprezentacji Finlandii, zremisowanym 1:1. Boukadida zdobył w tym spotkaniu bramkę.
Został powołany na Puchar Narodów Afryki 1996, podczas którego Tunezja zajęła 2. miejsce. Sam zawodnik zagrał w czterech spotkaniach turnieju z Mozambikiem, Wybrzeżem Kości Słoniowej, Zambią oraz meczu finałowym z Południową Afryką.
Dwa lata później został powołany przez trenera Henryka Kasperczaka na Mistrzostwa Świata rozgrywane we Francji. Na turnieju zagrał w dwóch meczach fazy grupowej przeciwko Anglii oraz Rumunii.
Został powołany również na Puchar Narodów Afryki 2000, podczas którego Tunezja zajęła 4. miejsce. Boukadida zagrał w czterech spotkaniach turnieju przeciwko Nigerii, Maroko, Egiptu oraz meczu o 3. miejsce z Południową Afryką, przegranym po rzutach karnych 3:4.
Po raz ostatni w drużynie narodowej zagrał 31 stycznia 2002 w meczu rozgrywanym podczas Pucharu Narodów Afryki przeciwko Senegalowi, zremisowanym 0:0. Łącznie Mounir Boukadida w latach 1992–2002 wystąpił w 54 spotkaniach reprezentacji Tunezji, w których strzelił 4 bramki.
Sukcesy.
Étoile Sportive du Sahel
Tunezja

</doc>
<doc id="1810554" url="https://pl.wikipedia.org/wiki?curid=1810554" title="Deodar">
Deodar

Deodar – w hinduizmie święte drzewo poświęcone bogu Śiwie, rosnące w Himalajach. Zazwyczaj utożsamiane z cedrem himalajskim ("Cedrus deodara" lub "Pinus deodara") lecz niekiedy nazwą "deodar" określa się też inne drzewa np. "Cupressus torulosa", "Sethia indica" lub "Juniperus excelsa".").

</doc>
<doc id="1810555" url="https://pl.wikipedia.org/wiki?curid=1810555" title="Mistrzostwa Świata w Skokach na Trampolinie 1994">
Mistrzostwa Świata w Skokach na Trampolinie 1994

18. Mistrzostwa świata w skokach na trampolinie odbyły się w portugalskim mieście Porto w dniach 7 - 9 października 1994. Tabelę medalową zawodów wygrali gimnastycy reprezentujący Federację Rosyjską (4 złote medale). 

</doc>
<doc id="1810559" url="https://pl.wikipedia.org/wiki?curid=1810559" title="Karłątek leśny">
Karłątek leśny

Karłątek leśny, karłątek ceglasty ("Thymelicus sylvestris") – gatunek motyla z rodziny powszelatkowatych (Hesperiidae).
Występowanie.
Zamieszkuje Palearktykę.
Wygląd.
Rozpiętość skrzydeł 27-30 mm. Wierzch skrzydeł ochrowo-pomarańczowy. Spodnia część tylnego skrzydła z przodu szaro-żółte, a z tyłu żółte. Gąsiennica ma barwę jasnozieloną z białymi paskami na grzbiecie i po bokach. Poczwarka jasnozielona z małym kolcem na wierzchołku głowy.
Biologia.
Jajo brudnobiałe z chropowatym chorionem. Składane są w małych grupach w pochwach liściowych rośliny pokarmowej. Pojawia się w jednym pokoleniu w okresie 2/VI-3/VII. Gąsiennica żyje na różnych roślinach, głownie kłosówce miękkiej, wełnistej, trzcinniku piaskowym i trzęślicy modrej. Przebywa w zwiniętym liściu. Przepoczwarzenie się ma miejsce w kokonie w liściach traw. W celu poszukiwania nektaru odwiedza kwiaty, najczęściej fioletwoego lub żółtego. Odwiedza kwiaty należace do rodziny Asteraceae i Fabaceae. Spotykany jest na wilgotnych terenach otwartych, w miejscach zacisznych. Zamieszkuje również polany i leśne drogi. 
Status i ochrona.
Gatunek najmniejszej troski, nie wymaga ochrony.

</doc>
<doc id="1810560" url="https://pl.wikipedia.org/wiki?curid=1810560" title="Crvena zvezda Belgrad">
Crvena zvezda Belgrad

Crvena zvezda – wielosekcyjny klub sportowy z siedzibą w Belgradzie (Serbia).

</doc>
<doc id="1810565" url="https://pl.wikipedia.org/wiki?curid=1810565" title="Bogatek wspaniały">
Bogatek wspaniały

Bogatek wspaniały ("Buprestis splendens") – gatunek chrząszcza z rodziny bogatkowatych (Buprestidae). Jeden z najrzadszych chrząszczy Palearktyki, relikt lasów pierwotnych, uważany za symbol ochrony owadów. W Polsce wykazywany ostatnio jedynie z Puszczy Białowieskiej.
Bogatek wspaniały został wpisany do Polskiej czerwonej księgi zwierząt w kategorii CR (ang. "critically endangered" – gatunek krytycznie zagrożony wyginięciem) i do Czerwonej księgi gatunków zagrożonych IUCN w kategorii EN (ang. "endangered" – zagrożony wyginięciem).
Systematyka.
Bogatek wspaniały jest jedynym europejskim przedstawicielem podrodzaju "Cypriacis" skupiającego najbardziej prymitywne gatunki z rodzaju "Buprestis". W obrębie gatunku wyróżniane są dwa podgatunki – zamieszkujący Europę podgatunek nominatywny "B. splendens splendens" oraz spotykany na dalekim wschodzie podgatunek "B. splendens niponica" , opisywany niegdyś jako "B. niponica" lub "B. aurulenta niponica".
Blisko spokrewniony z, dawniej nieodróżnianym i traktowanym jako synonim, północnoamerykańskim gatunkiem "Buprestis aurulenta", którego sporadyczne zawlekanie wraz z drewnem głównie do miast portowych w Europie i Japonii powodowało powstanie błędnych informacji na temat rzeczywistego rozmieszczenia stanowisk omawianego gatunku.
Zasięg geograficzny.
Gatunek znany jest głównie z izolowanych, reliktowych populacji na kontynencie europejskim, ponadto wzmiankowany z Chin oraz Japonii (podgatunek "B. splendens niponica"). Istnieją również niepewne informacje o występowaniu omawianego taksonu na Syberii.
W Europie czynne lub prawdopodobnie czynne stanowiska znajdują się w Albanii, Bośni i Hercegowinie, Grecji (populacje w masywie Olimpu i w górach Pindos), Włoszech (dwie górskie populacje w regionie Basilicata), Rumunii (w ostatnich latach potwierdzona populacja w południowo-zachodniej części kraju, w Karpatach), Rosji (w pobliżu granicy z Finlandią) i Polsce.
W przeszłości gatunek występował w środkowej Europie. Bogatek wspaniały z całą pewnością jest wymarły w Szwecji i Austrii, a także w Niemczech, gdzie znany był z pojedynczego, opisanego przed 1900 rokiem stanowiska w Bawarii. Prawdopodobnie wymarł na Ukrainie, skąd wykazany był na podstawie jednego okazu zebranego niedaleko Kijowa w połowie XX wieku, oraz w Hiszpanii, gdzie notowany był na podstawie trzech okazów odłowionych na przestrzeni ostatnich 50 lat w trzech różnych lokalizacjach.
Ponadto "Buprestis splendens", prawdopodobnie jako zawleczony z drewnem, stwierdzany był w Finlandii oraz w Danii i Wielkiej Brytanii, jednak w tych dwóch ostatnich przypadkach nie ma pewności, czy odłowione okazy zostały prawidłowo oznaczone i czy nie należały one do północnoamerykańskiego gatunku "Buprestis aurulenta".
W Polsce gatunek odnotowany został z okolic Torunia (w połowie XIX wieku), z Wielkopolskiego Parku Narodowego (stwierdzenia w latach 1955–1956) oraz z Puszczy Białowieskiej, która jest obecnie jedynym w kraju miejscem występowania tego chrząszcza. W latach 1919–2010 zaobserwowano tu ponad 35 osobników omawianego gatunku. Najbardziej aktualne stwierdzenia pochodzą z okolic stacji kolejowej niedaleko Grudek (2000 rok) oraz Rezerwatu Ścisłego w Białowieskim Parku Narodowym (2005 rok). Ponadto w maju 2006 roku świeżo rozdeptany okaz bogatka wspaniałego odnaleziony został na posadzce kościoła katolickiego w Białowieży.
Morfologia.
Ciało postaci dorosłych nieco spłaszczone, owalne w zarysie, długości 15–29 mm. Jego dolna powierzchnia jest jasna, złoto-zielona, górna natomiast z reguły zielono-złota, rzadziej fioletowo-purpurowa lub szmaragdowa. Pokrywy często metalicznie połyskujące, z dwoma purpurowo złocistymi paskami biegnącymi wzdłuż ciała. Jeden z nich występuje przy ich zewnętrznej krawędzi i zazwyczaj jest słabo widoczny, drugi, bardziej wyraźny przebiega blisko szwu.
Pokrywy posiadają po cztery żeberka i są wyraźnie punktowane. Przedplecze ponad dwukrotnie szersze niż długie, lekko wypukłe, z małym zagłębieniem przed tarczką. Jego powierzchnia jest punktowana – w zewnętrznych partiach gęsto i regularnie, w części centralnej słabiej; czasem obecna jest słabo widoczna, pozbawiona punktowania linia środkowa. Głowa gęsto biało owłosiona, prawie płaska, z podłużnym czarnym żeberkiem na czole.
Dymorfizm płciowy zaznaczony w budowie brzegów pokryw (u samca z ząbkiem, u samicy bez) oraz ostatniego widocznego sternitu odwłoka (u samca ścięty, u samicy zaokrąglony).
Budowa jaja, larwy oraz poczwarki nie zostały do tej pory opisane.
Siedlisko.
"Buprestis splendens" zasiedla wyłącznie świetliste, niżowe i górskie lasy iglaste oraz mieszane o charakterze naturalnym. Muszą one obfitować w stojące martwe lub zamierające okazy drzew szpilkowych o dużych gabarytach.
Zasiedla zarówno tereny nizinne (100–200 m n.p.m.), jak i górskie (do 2000 m n.p.m.).
Rośliny pokarmowe.
Jako rośliny pokarmowe larw podawane są sosna zwyczajna "Pinus sylvestris", sosna czarna "P. nigra", sosna pinia "P. pinea", sosna bośniacka "P. heldreichii", sosna gęstokwiatowa "P. densiflora", modrzew europejski "Larix decidua", jodła pospolita "Abies alba", jodła grecka "A. cephalonica" oraz świerki "Picea" sp., w tym świerk pospolity "Picea abies". Poszczególne populacje mogą mieć odrębne preferencje względem rośliny pokarmowej, np. na jednym z włoskich stanowisk wykorzystywana jest głównie rosnąca w reliktowych populacjach na szczytach wzniesień sosna bośniacka, natomiast w Rumunii faworyzowana jest sosna czarna. Rośliny żywicielskie polskiej populacji nie są znane, wiadomo jedynie o pojedynczym przypadku wyhodowania postaci dorosłych z zasiedlonej deski świerkowej o niepewnym pochodzeniu.
Owady dorosłe prawdopodobnie nie pobierają pokarmu, w każdym razie mogą przystępować do rozrodu bez konieczności żerowania uzupełniającego.
Cykl rozwojowy i aktywność.
Osobniki dorosłe obserwowane są zazwyczaj w czerwcu i lipcu, rzadziej w maju i sierpniu. Sporadycznie zdarzają się wczesnowiosenne pojawy w marcu i kwietniu, które w większości tłumaczyć można wylęgiem z drewna przetrzymywanego w sztucznych warunkach, np. w ogrzewanych budynkach. Chrząszcze przebywają zwykle w koronach drzew iglastych rzadko pojawiając się natomiast na drewnie leżącym na dnie lasu. Wykazują aktywność dzienną, szczególnie nasiloną przy ciepłej i słonecznej pogodzie.
Zapłodnione samice bogatka wspaniałego składają jaja w szczelinach martwego drewna roślin żywicielskich, zazwyczaj w koronach wykorzystywanych drzew, rzadziej niżej, na wysokości od kilkunastu do trzech metrów nad poziomem gruntu. Okres składania jaj u pojedynczej samicy wynosi nie więcej niż 10 dni. Jako materiał lęgowy wykorzystywane jest twarde, suche i często pozbawione już kory drewno dobrze nasłonecznionych, stojących pni o średnicy powyżej 40 cm lub grubych, martwych konarów. Larwy w trakcie rozwoju drążą w drewnie chodniki, a przed przeobrażeniem przygotowują położoną głęboko w drewnie kolebkę poczwarkową oraz chodnik wyjściowy zakończony otworem wylotowym o spłaszczonym, soczewkowatym kształcie. Długość cyklu rozwojowego nie jest dokładnie znana, ale wynosi prawdopodobnie około 7 lat, choć w skrajnych warunkach, np. w drewnie przetworzonym może przedłużyć się nawet do 20 lat.
Znane są przypadki wylęgu bogatka wspaniałego z drewna przetworzonego, np. desek podłogowych, mebli czy drewnianych elementów budynków – żerowiska larw tego gatunku odnaleziono między innymi w drewnianych elementach konstrukcji dawnego carskiego pałacu myśliwskiego w Białowieży. Prawdopodobnie zawsze jednak było to drewno zasiedlone jeszcze w lesie, przed ścięciem i przetworzeniem, w którym larwy jedynie kończyły swój rozwój.
Zagrożenia i ochrona.
W skali świata chrząszcz ten uznawany przez Międzynarodową Unię Ochrony Przyrody i Jej Zasobów (IUCN) za zagrożony wyginięciem (kategoria EN). Powodem takiej oceny jest mała powierzchnia zasiedlana obecnie przez ten gatunek (mniej niż 500 kilometrów kwadratowych dla wszystkich znanych populacji łącznie), przywiązanie do zagrożonych gospodarką leśną drzewostanów o charterze naturalnym oraz silna izolacja poszczególnych stanowisk gatunku.
W skali kraju gatunek wpisany do Polskiej czerwonej księgi zwierząt jako krytycznie zagrożony (kategoria CR). Głównymi powodami takiego stanu rzeczy jest zanikanie iglastych i mieszanych lasów o charakterze pierwotnym, usuwanie martwych drzew iglastych z lasów oraz silna izolacja genetyczna jedynej w Polsce białowieskiej populacji.
W Polsce (od 2001 roku), jak i w całej Unii Europejskiej gatunek podlega ochronie prawnej. Figuruje w II oraz IV załączniku dyrektywy siedliskowej, a jego obecność na danym terenie może być podstawą do wyznaczenia specjalnego obszaru ochrony siedlisk w ramach sieci Natura 2000. Ponadto wpisany został do II załącznika konwencji berneńskiej. Część stanowisk znajduje się na obszarach chronionych przez parki narodowe. Dotyczy to między innymi jednej z dwóch populacji we Włoszech. Polska populacja w Puszczy Białowieskiej częściowo chroniona jest w obrębie Białowieskiego Parku Narodowego.

</doc>
<doc id="1810569" url="https://pl.wikipedia.org/wiki?curid=1810569" title="Larrea tridentata">
Larrea tridentata

Larrea tridentata – gatunek rośliny z rodziny parolistowatych. Pochodzi z południowych obszarów Ameryki Północnej.
Długowieczność.
Jest to roślina pustynna, tworząca zarośla rozwijające się poprzez odrosty w kierunku zewnętrznym, podczas gdy stare pędy wewnętrzne zamierają. W trakcie takiego rozwoju powstają nieregularne pierścienie o średnim tempie powiększania się szacowanym na 0,66 mm na rok (datowanie radiowęglowe) lub 0,7–0,8 mm na rok (analiza słojów). Dla najstarszych osobników przybierają one kształt elipsy, której długość osi wielkiej przekracza 20 m. Najstarszy znany egzemplarz nazwany „King Clone” odkryto na pustyni Mojave w pobliżu miejscowości Lucerne Valley. Na podstawie analizy rozmiarów pierścienia o średnim promieniu wynoszącym 7,8 m oszacowano jego wiek na ok. 11,7 tys. lat, co czyni go jednym z najstarszych żywych organizmów na Ziemi. 
Zastosowanie.
Jest w szerokim zakresie wykorzystywana w tradycyjnym ziołolecznictwie meksykańskim.
Preparaty tej rośliny stosowane w ziołolecznictwie mają znany potencjał hepatotoksyczny.

</doc>
<doc id="1810571" url="https://pl.wikipedia.org/wiki?curid=1810571" title="Bactrododema hippotaurum">
Bactrododema hippotaurum

Bactrododema hippotaurum – gatunek patyczaka z rodziny Diapheromeridae. Występuje w Afryce Wschodniej. Miejsce typowe to jezioro Tanganika. Osiąga do 38 centymetrów długości.

</doc>
<doc id="1810578" url="https://pl.wikipedia.org/wiki?curid=1810578" title="Daskylion">
Daskylion

Daskylion (gr. "Daskyleion", łac. "Dascylion") – antyczne miasto w Bitynii, leżące ok. 30 km od Bandirmy, nad morzem Marmara, w pobliżu jeziora Manyas (Kuş Gölü, Manyas Gölü), nieopodal wioski Ergili. Według legendy zostało założone ok. 700 r. p.n.e. przez lidyjskiego króla Daskylosa lub nieco później za czasów króla Gygesa. Pierwotnie zasiedlone przez Frygijczyków, a potem lidyjczyków.
Jako kolonia grecka w czasie wielkiej kolonizacji znajdowało się pod wpływami greckiego Miletu. Później zajęta przez Persów, w czasach Achmenidów. Pod panowaniem perskim znajdowała się do ok. 330 r. p.n.e. Należała do satrapii, rządzonej przez Farnabazosa II. Dzięki Daskylion Persom łatwiej było bowiem kontrolować Dardanele.
Ruiny Daskylion zostały odkryte w 1952 przez archeologów Kurta Bittela i Ekrema Akurgala. W 2005 odnaleziono pozostałości pałacu perskiego satrapy Farnabazosa, a także miejsce kultu Zaratusztry.

</doc>
<doc id="1810585" url="https://pl.wikipedia.org/wiki?curid=1810585" title="Miloš Šestić">
Miloš Šestić

Miloš Šestić (ur. 8 sierpnia 1956 we wsi Milosavci koło Banja Luki) – piłkarz serbski grający na pozycji napastnika.
Kariera klubowa.
Karierę piłkarską Šestić rozpoczął w Crvenie Zveździe Belgrad. W sezonie 1973/1974 zadebiutował w jego barwach w pierwszej lidze jugosłowiańskiej. Od 1976 roku grał w pierwszym składzie zespołu i w sezonie 1976/1977 wywalczył z nim swoje pierwsze mistrzostwo Jugosławii. W 1979 roku wystąpił w obu finałowych meczach Pucharu UEFA z Borussią Mönchengladbach (1:1 i gol w 21. minucie oraz 0:1). W swojej karierze jeszcze trzykrotnie ze Crveną Zvezdą zostawał mistrzem Jugosławii w latach 1980, 1981 i 1984, a w 1982 roku zdobył także Puchar Jugosławii.
Na początku 1985 roku Šestić przeszedł do zespołu Olympiakosu Pireus. Tam grał w ataku z Nikosem Anastopulosem. Swoje jedyne sukcesy z tym klubem osiągnął w 1987 roku, gdy został mistrzem Grecji oraz zdobył Superpuchar Grecji.
W 1987 roku Šestić został piłkarzem Vojvodiny Nowy Sad. Grał w niej przez 2,5 roku w 1989 roku zostając z nią mistrzem kraju. Na początku 1990 roku odszedł do drugoligowego FK Zemun, z którym awansował do pierwszej ligi. W 1991 roku grał w drugoligowym OFK Beograd, a latem tamtego roku zakończył karierę piłkarską.
Kariera reprezentacyjna.
W reprezentacji Jugosławii Šestić zadebiutował 10 października 1979 roku w wygranym 1:0 meczu eliminacji do Euro 80 z Hiszpanią. W 1982 roku został powołany przez selekcjonera Miljana Miljanicia do kadry Mistrzostwa Świata w Hiszpanii. Zagrał w nich we dwóch meczach: z Hiszpanią (1:2) i z Hondurasem (1:0. Z kolei w 1984 roku na Euro 84 także wystąpił we dwóch spotkaniach: z Belgią (0:2) i z Francją (2:3 i gol w 33. minucie). Od 1979 do 1985 roku rozegrał w kadrze narodowej 21 meczów i strzelił 2 gole.

</doc>
<doc id="1810586" url="https://pl.wikipedia.org/wiki?curid=1810586" title="Milos Sestic">
Milos Sestic



</doc>
<doc id="1810587" url="https://pl.wikipedia.org/wiki?curid=1810587" title="Wivenhoe">
Wivenhoe

Wivenhoe – miasto i civil parish w Wielkiej Brytanii, w Anglii, w hrabstwie Essex, w dystrykcie Colchester. W 2011 roku civil parish liczyła 7637 mieszkańców. Wivenhoe jest wspomniana w Domesday Book (1086) jako "Wiunhou". W mieście znajduje się dworzec kolejowy. Przez rzekę Colne Wivenhoe graniczy z wsią Rowhedge. Oba nabrzeża są gęsto zabudowane. Od końca XIX wieku obie miejscowości są popularne wśród pasjonatów żeglarstwa. 

</doc>
<doc id="1810590" url="https://pl.wikipedia.org/wiki?curid=1810590" title="Bogdan Buca">
Bogdan Buca



</doc>
<doc id="1810591" url="https://pl.wikipedia.org/wiki?curid=1810591" title="Zespół Havelocka Ellisa">
Zespół Havelocka Ellisa

Zespół Havelocka Ellisa – osiąganie orgazmu przez kobietę w wyniku autostymulacji strumieniem wody, często z towarzyszącym poczuciem winy lub nienormalności. W zespole tym powstaje uwarunkowanie na taką formę masturbacji i niemożliwe staje się osiągnięcie orgazmu za pomocą innych technik. Prowadzi to do trudności w kontaktach seksualnych z partnerem.
Zwykle pierwszy orgazm wywołany stymulacją wodą powstaje przypadkowo w trakcie kąpieli i nie powoduje zaburzeń. Dopiero powtarzanie tego rodzaju zachowań prowadzi do powstania zespołu i odczuwania pobudzenia narządów płciowych przez partnera jako niesatysfakcjonujące.
Leczenie polega na stopniowym zastępowaniu stymulacji wodą przez inne formy stymulacji partnerskiej (oralną, manualną).
Dawniej zespół Havelocka Ellisa traktowany był jako jedna z form urofilii.

</doc>
<doc id="1810592" url="https://pl.wikipedia.org/wiki?curid=1810592" title="Albert von Meissen">
Albert von Meissen

Albert von Meissen, także Albertus de Misna, Mysna (urodz. ?, zm. po 1304) – komtur królewiecki w latach 1283-1288.
Życiorys.
Albert wywodził się z rodu burgrabiów von Werben związanych z Miśnią.
Albert von Meissen do Prus przybył około roku 1274.
Całą swoją karierę w zakonie krzyżackim związał z królewieckim konwentem. Na początku jako zwykły brat, później od roku 1283 przez 5 lat jako komtur. Po roku 1288 znowu jako szeregowy członek zakonu.

</doc>
<doc id="1810594" url="https://pl.wikipedia.org/wiki?curid=1810594" title="Nibelungowie">
Nibelungowie

Nibelungowie – lud mitycznych karłów z podań germańskich. Mieszkali oni w podziemnym państwie, Nibelheimie, a ich zajęciami były kowalstwo i górnictwo. Lud Nibelungów swoją tetralogią "Pierścień Nibelunga" rozsławił przede wszystkim niemiecki kompozytor Richard Wagner. W wagnerowskim cyklu z imienia wymieniony jest Alberyk, który w "Złocie Renu" zdobywa przywództwo nad Nibelungami, oraz jego brat, Mime. Nibelungiem w połowie jest także syn Alberyka – Hagen.

</doc>
<doc id="1810595" url="https://pl.wikipedia.org/wiki?curid=1810595" title="Nibelung">
Nibelung



</doc>
<doc id="1810596" url="https://pl.wikipedia.org/wiki?curid=1810596" title="Belgica">
Belgica

Belgica – belgijski statek badawczy, który posłużył wyprawie antarktycznej w latach 1897-1899.
Historia i rejsy.
„Belgica” została zbudowana pod nazwą „Patria” w 1884 w Svelvik w Norwegii i początkowo służyła jako statek wielorybniczy. Miała 30 m długości, 6,5 m szerokości i 244 tony wyporności; była żaglowcem, wyposażono ją jednak w pomocniczy silnik parowy, który umożliwiał podróż z prędkością około 7 węzłów.
W 1896 kupił ją Adrien de Gerlache, który organizował wielką ekspedycję badawczą w rejon Antarktyki. Nadał jej nazwę „Belgica”, która pochodziła od nazwy rzymskiej prowincji Gallia Belgica. Pomocy przy organizacji wyprawy udzieliło Gerlache’owi Belgijskie Towarzystwo Geograficzne.
W skład wyprawy, obok licznych Belgów (w tym dowódcy, Gerlache’a) i Norwegów (licznych członków załogi, w tym pierwszego oficera Roalda Amundsena) weszło kilku badaczy innych narodowości, w tym dwóch Polaków (Henryk Arctowski i Antoni Bolesław Dobrowolski) oraz rumuński zoolog Emil Racoviţă.
Wyprawa wyruszyła z Antwerpii w sierpniu 1897. W lutym 1898 dotarła do brzegów Ziemi Grahama, gdzie została odcięta od oceanu przez lody, wskutek czego załoga wyprawy została zmuszona do zimowania. Było to pierwsze zimowanie badawczej wyprawy antarktycznej. Dokonano w tym czasie wielu istotnych obserwacji naukowych. Wyprawa obfitowała w liczne niebezpieczeństwa, statkowi kilkakrotnie groziło zmiażdżenie przez lód, brakowało jedzenia, dwóch członków załogi zmarło. Długie starania załogi o uwolnienie z lodów zaowocowały sukcesem po trzynastu miesiącach, w ostatnich chwilach antarktycznego lata w marcu 1899 r. dzięki wielkiemu wysiłkowi uczestników wyprawy (m.in. wykonali oni kilkusetmetrowy kanał w lodzie). Do Antwerpii „Belgica” powróciła w listopadzie 1899.
Wyprawa, choć badaniami objęła niewielki obszar Antarktyki, zaowocowała ważnymi odkryciami naukowymi – zarówno przyrodniczymi, m.in. z wyprawy przywieziono bogate zbiory przyrodnicze, jak i geologicznymi – Arctowski wysunął wówczas hipotezę, iż łańcuch Andów przedłużony jest aż na Antarktydę.
„Belgica” również później służyła ekspedycjom badawczym kierowanym przez Gerlache’a. Była użytkowana do 1913.
Na cześć statku nazwano nowy rodzaj arktycznej muchówki: "Belgica".

</doc>
<doc id="1810599" url="https://pl.wikipedia.org/wiki?curid=1810599" title="Magdalena Steczkowska">
Magdalena Steczkowska



</doc>
<doc id="1810600" url="https://pl.wikipedia.org/wiki?curid=1810600" title="Próba zatrzymania pociągu w Starej Wsi w 1943 roku">
Próba zatrzymania pociągu w Starej Wsi w 1943 roku

Próba zatrzymania pociągu w Starej Wsi 27/28 września 1943 – akcja Armii Krajowej w czasie II wojny światowej, której celem było zatrzymanie jadącego na wschód niemieckiego pociągu towarowego ze sprzętem wojskowym oraz zdobycie przewożonej nim broni.
Wykonawcą akcji był Oddział Dyspozycyjny z grupy „Skrytego” Kedywu Okręgu Warszawskiego, liczący 70 żołnierzy. Oddział opanował stację Stara Wieś na trasie Warszawa—Dęblin. Dzięki temu korzystając z urządzeń kolejowych można było zatrzymać pociąg i (lub) skierować go na boczny tor. Ponadto, korzystając z urządzeń telefonicznych znajdujących się na stacji, oddział z wyprzedzeniem wiedział o nadchodzącym pociągu. Po około sześciogodzinnym oczekiwaniu na zapowiedziany pociąg akcja została przerwana – pociąg nie przybył. Jak się później okazało ruch na tej trasie był wstrzymany z powodu wysadzenia torów na odcinku Olszynka Grochowska—Wawer.

</doc>
<doc id="1810602" url="https://pl.wikipedia.org/wiki?curid=1810602" title="Luv">
Luv



</doc>
<doc id="1810603" url="https://pl.wikipedia.org/wiki?curid=1810603" title="Miami Vice (ścieżka dźwiękowa)">
Miami Vice (ścieżka dźwiękowa)

Miami Vice (ścieżka dźwiękowa) – ścieżka dźwiękowa z popularnego amerykańskiego serialu telewizyjnego z lat 80., w Polsce znanego pod nazwą "Policjanci z Miami". Serial był emitowany przez 5 sezonów. W trakcie jego emisji wydano kilka albumów ze ścieżką dźwiękową.

</doc>
<doc id="1810605" url="https://pl.wikipedia.org/wiki?curid=1810605" title="SH-60 Sea Hawk">
SH-60 Sea Hawk



</doc>
<doc id="1810606" url="https://pl.wikipedia.org/wiki?curid=1810606" title="Bogda Shan">
Bogda Shan

Bogda Shan (; mong. "Bogd uul") – pasmo górskie we wschodnim Tienszanie, w regionie autonomicznym Sinciang, w zachodnich Chinach. Rozciąga się na długości ok. 300 km i ogranicza od północy Kotlinę Turfańską. Najwyższym szczytem jest Bogda Feng, który wznosi się na wysokość 5445 m n.p.m. Pasmo zbudowane jest głównie ze skał prekambryjskich i paleozoicznych. Dominuje alpejska rzeźba terenu. U podnóży przeważa krajobraz pustynno-stepowy. Na wysokości 1700–2900 m n.p.m. zbocza pokryte są łąkami i lasami iglastymi, wyżej – wysokogórskimi krzewami i łąkami alpejskimi. W najwyższych partiach występują wieczne śniegi i lodowce górskie.

</doc>
<doc id="1810608" url="https://pl.wikipedia.org/wiki?curid=1810608" title="Withernsea">
Withernsea

Withernsea – miasto w północno-wschodniej Anglii (Wielka Brytania), w hrabstwie ceremonialnym East Riding of Yorkshire, w dystrykcie ("unitary authority") o tej samej nazwie, położone na wybrzeżu Morza Północnego, w regionie Holderness. W 2001 r. miasto to zamieszkiwało 5980 osób.

</doc>
<doc id="1810609" url="https://pl.wikipedia.org/wiki?curid=1810609" title="755 (lokomotywa)">
755 (lokomotywa)

755 – słowacka lokomotywa spalinowa, zaprezentowana w 1998, podczas uroczystości 150-lecia kolei na Słowacji. Charakteryzowała się futurystycznym wzornictwem.
Charakterystyka.
Lokomotywa serii 755 jest zmodernizowaną wersją wcześniejszych serii 750, 753 i 754, produkowanych w Martinskych Mechatronickych Závodach w Martinie na Słowacji. Pudło wykonane jest z poliestru. Kabina maszynisty - modułowa. Zastosowano 12-cylindrowy silnik wysokoprężny z doładowaniem, sprzężony z dwoma prądnicami prądu przemiennego z elektroniczną rezystancją wzbudzania i regulacją zasilania mocy 1200 KW na potrzeby trakcyjne oraz zasilania urządzeń pomocniczych. Zainstalowano sprężarkę śrubową wentylatorów silników trakcyjnych oraz elektryczne ogrzewanie pociągów drugą prądnicą o mocy 300 KW.
Lokomotywa nigdy nie weszła do produkcji masowej. Została nazwana przez kolejarzy słowackich mianem "Tatrzańskiego Orła" (słow. "Tatranský Orol").

</doc>
<doc id="1810610" url="https://pl.wikipedia.org/wiki?curid=1810610" title="Janusz Chutkowski">
Janusz Chutkowski

Janusz Chutkowski (ur. 4 stycznia 1934 w Warszawie, zm. 13 lipca 1998 w Głogowie) – polski prawnik, historyk i działacz regionalny związany z Głogowem i Legnicą. 
Życiorys.
Ukończył studia prawnicze na Uniwersytecie im. Marii Curie-Skłodowskiej, po czym podjął pracę w Sądzie Powiatowym w Głogowie w charakterze aplikanta i asesora w obowiązkach sędziego. W latach 60., 70. i 80. pracował jako radca prawny. W 1979 obronił doktorat z dziedziny historii na Uniwersytecie Wrocławskim, po czym zamieszkał w Legnicy, gdzie kierował filią Instytutu Śląskiego w Opolu oraz pracami Wojewódzkiego Komitetu Stronnictwa Demokratycznego. Po przejściu na emeryturę podjął pracę w Muzeum Archeologiczno-Historycznym w Głogowie. Działał w Towarzystwie Ziemi Głogowskiej (wcześniej: Towarzystwo Miłośników Głogowa) i Towarzystwie Przyjaciół Nauk w Legnicy.
Był autorem licznych publikacji dotyczących Dolnego Śląska, w szczególności Głogowa i Legnicy. Z jego inicjatywy powstała "Encyklopedia Ziemi Głogowskiej", której został redaktorem naczelnym. Był współtwórcą i wykładowcą Uniwersytetu Ziemi Głogowskiej oraz inicjatorem Interdyscyplinarnego Seminarium Doktoranckiego prowadzonego w Głogowie prof. Mariana Kutznera.
W 1995 został odznaczony tytułem Honorowego Obywatela Miasta Głogowa. 

</doc>
<doc id="1810611" url="https://pl.wikipedia.org/wiki?curid=1810611" title="Szara Ławka">
Szara Ławka

Szara Ławka (słow. "Šedá lávka", niem. "Vordere Soliskoscharte", węg. "Elülső-Szoliszkó-csorba") – szeroka przełęcz o dwóch siodłach, położona na wysokości ok. 2290 m n.p.m. w Grani Soliska, w słowackiej części Tatr Wysokich. Jej siodło oddziela Furkotne Solisko od Szczyrbskiego Soliska. Na siodło Szarej Ławki nie prowadzą żadne znakowane szlaki turystyczne, dla taterników najłatwiej dostępna jest od strony Doliny Furkotnej i stanowi dla nich dogodny dostęp do okolicznych wierzchołków.
Pierwsze wejścia turystyczne:

</doc>
<doc id="1810612" url="https://pl.wikipedia.org/wiki?curid=1810612" title="Przesunięcie cezariańskie">
Przesunięcie cezariańskie



</doc>
<doc id="1810613" url="https://pl.wikipedia.org/wiki?curid=1810613" title="Komturzy starochełmińscy">
Komturzy starochełmińscy

Jest to chronologiczna lista komturów zakonu krzyżackiego sprawujących władzę w rejonie Starego Chełmna od powstania komturstwa do roku 1310:
Komturzy starochełmińscy:

</doc>
<doc id="1810614" url="https://pl.wikipedia.org/wiki?curid=1810614" title="USS Ramage (DDG-61)">
USS Ramage (DDG-61)

USS Ramage (DDG-61) – amerykański niszczyciel rakietowy typu "Arleigh Burke". Okręt nazwano imieniem wiceadmirała Lawsona P. Ramage'a. Podczas budowy nosił oznaczenie DDG-61. Portem macierzystym okrętu jest Naval Station Norfolk w stanie Wirginia.
21 lipca 1997 niszczyciel eskortował USS "Constitution", gdy ten płynął po zatoce Massachusetts.
28 października 2009, stojąc w gdyńskim porcie po zakończeniu udziału w ćwiczeniach "Joint Warrior", podczas przeprowadzania rutynowej obsługi karabinu maszynowego M240 przypadkowo wystrzelił trzy pociski w stronę portu. Trafiony został magazyn, nie było rannych. Lokalna policja zezwoliła na planowe wyjście okrętu z portu po przesłuchaniu załogi.

</doc>
<doc id="1810617" url="https://pl.wikipedia.org/wiki?curid=1810617" title="Andrzej Baran">
Andrzej Baran



</doc>
<doc id="1810618" url="https://pl.wikipedia.org/wiki?curid=1810618" title="Rada Miasta Opola">
Rada Miasta Opola

Rada Miasta Opola – stanowiący i kontrolny organ władzy samorządowej powiatu grodzkiego Opole. Istnieje od 1990 r. W jej skład wchodzą radni wybierani na terenie miasta w wyborach bezpośrednich na kadencję trwającą 5 lata, licząc od dnia wyboru.
Organizacja Rady.
Rade Miasta tworzy obecnie 25 radnych, wybierających spośród siebie przewodniczącego i 2 wiceprzewodniczących. Radni pracują w tematycznych komisjach stałych i doraźnych. Komisje Stałe:
Siedziba Rady.
Siedziba Rady Miasta Opola znajduje się w opolskim ratuszu, mieszczącym się na rynku.
Wybory do Rady Miasta.
Radni do Rady Miasta Opola są wybierani w wyborach co 4 lata w pięciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji rady może nastąpić w drodze referendum.

</doc>
<doc id="1810619" url="https://pl.wikipedia.org/wiki?curid=1810619" title="Melvin Taylor">
Melvin Taylor

Melvin Taylor (ur. 13 marca 1959 w Jackson) – amerykański gitarzysta i wokalista bluesowy.
Życiorys.
Po ukończeniu trzech lat przeprowadził się ze swoją rodziną do Chicago. Na gitarze nauczył się grać w wieku 6 lat. Jego gra powstawała pod wpływem takich muzyków jak Stevie Ray Vaughan, B.B. King, Albert King, Jimi Hendrix, Wes Montgomery oraz George Benson. Jako nastolatek zaczął grać w zespole The Transistors. Po rozstaniu z tym zespołem wrócił do gry na chicagowskim West Side gdzie wypatrzył go sam Joe Willie Perkins. Z Perkinsem odbył ponad roczną trasę koncertową po Europie. Gra Taylora tak spodobała się europejskim menedżerom, że zaprosili go na serię występów ze swoim własnym zespołem. Do końca lat 80. regularnie koncertował w Europie. Występował również przed takimi gwiazdami jak B.B. King, Buddy Guy, Canned Heat, George Benson czy Carlos Santana.
Debiutancki album z 1982 roku "Blues On The Run" został nagrany dla francuskiej wytwórni "Isabel". W 1984 roku ukazała się kolejna płyta "Melvin Taylor Plays The Blues For You".
Po powrocie do USA koncertował w prestiżowych klubach bluesowych. W 1995 roku nagrał płytę "Melvin Taylor and The Snack Band", na której znalazły się autorskie kompozycje Taylora. Kolejne płyty to: "Dirty Pool" z 1996 roku, "Bang The Bell" z 2000 roku oraz"Randezvous With The Blues" z 2002 roku. W międzyczasie kilkakrotnie wystąpił na festiwalu "Chicago Blues Festiwal" oraz regularnie koncertował w "Rosa's Longue" - klubie mieszczącym się w chicagowskim West Side.
Melvin Taylor dwukrotnie koncertował w Polsce - w 2007 i 2009 roku. Jego styl gry jest bardzo szybki a zarazem doskonały technicznie, co rzadko spotyka się u gitarzystów bluesowych. Przez wielu krytyków jest uznawany za najbardziej wyrazistego gitarzystę od czasów Steviego Ray Voughana.

</doc>
<doc id="1810620" url="https://pl.wikipedia.org/wiki?curid=1810620" title="Bogeda Feng">
Bogeda Feng



</doc>
<doc id="1810621" url="https://pl.wikipedia.org/wiki?curid=1810621" title="Bogeda Shan">
Bogeda Shan



</doc>
<doc id="1810622" url="https://pl.wikipedia.org/wiki?curid=1810622" title="Marek Buchowicz">
Marek Buchowicz

Marek Buchowicz (ur. 19 lutego 1977) – polski basista, muzyk sesyjny.
Absolwent Wydziału Jazzu i Muzyki Rozrywkowej Akademii Muzycznej w Katowicach. Współpracuje z takimi artystami jak m.in. Magda Steczkowska i Indigo, Andrzej Piaseczny, Monika Brodka, Natalia Lesz, Novika, Dominika Kurdziel, Janusz Radek.

</doc>
<doc id="1810624" url="https://pl.wikipedia.org/wiki?curid=1810624" title="Cojbalsan">
Cojbalsan



</doc>
<doc id="1810626" url="https://pl.wikipedia.org/wiki?curid=1810626" title="Komturzy nowochełmińscy">
Komturzy nowochełmińscy

Jest to chronologiczna lista komturów zakonu krzyżackiego sprawujących władzę w rejonie Nowego Chełmna od powstania komturstwa do jego likwidacji jako jednostki administracyjnej w roku 1278:
Komturzy nowochełmińscy:

</doc>
<doc id="1810627" url="https://pl.wikipedia.org/wiki?curid=1810627" title="Karagandy">
Karagandy



</doc>
<doc id="1810628" url="https://pl.wikipedia.org/wiki?curid=1810628" title="Karaghandy">
Karaghandy



</doc>
<doc id="1810630" url="https://pl.wikipedia.org/wiki?curid=1810630" title="Ust'-Kamenogorsk">
Ust'-Kamenogorsk



</doc>
<doc id="1810632" url="https://pl.wikipedia.org/wiki?curid=1810632" title="Wysoka Ławka">
Wysoka Ławka

Wysoka Ławka (słow. "Vysoká lávka") – wąska przełęcz położona na wysokości ok. 2305 m n.p.m., znajdująca się w Grani Soliska w słowackich Tatrach Wysokich. Oddziela ona Małe Solisko od Furkotnego Soliska. Podobnie jak na sąsiadujące obiekty, i na nią nie prowadzą żadne znakowane szlaki turystyczne, jest dostępna jedynie dla taterników, dla których stanowi dogodny punkt dostępowy do okolicznych wierzchołków.
Historia.
Pierwsze wejścia turystyczne:

</doc>
<doc id="1810633" url="https://pl.wikipedia.org/wiki?curid=1810633" title="Ulan-Ud">
Ulan-Ud



</doc>
<doc id="1810638" url="https://pl.wikipedia.org/wiki?curid=1810638" title="Dystrykty Nepalu">
Dystrykty Nepalu

Dystrykt Nepalu – jednostka podziału administracyjnego Nepalu. Jest ich 75 w 14 strefach. Dystrykty to administracyjnie najbardziej aktywne jednostki podziału kraju. Dystrykty dzielą się dalej na: village development committee (VDC; "komitet rozwoju wsi") dla obszarów wiejskich lub municipality dla obszarów miejskich. Ich liczba jest różna dla różnych dystryktów, np. Dystrykt Saptari ma 115 podjednostek, a Dystrykt Manang 15. Według podziału Nepalu według charakterystyki topograficznej, w górskim regionie kraju jest 16 dystryktów, we wzgórzystej 39, a na nizinach 20.
Lista dystryktów w poszczególnych strefach.
W nawiasach stolice dystryktów

</doc>
<doc id="1810639" url="https://pl.wikipedia.org/wiki?curid=1810639" title="Fabio Fognini">
Fabio Fognini

Fabio Fognini (ur. 24 maja 1987 w San Remo) – włoski tenisista, triumfator Australian Open 2015 w grze podwójnej mężczyzn, reprezentant w Pucharze Davisa, olimpijczyk.
Życie prywatne.
Na początku 2014 roku zaczął spotykać się z o pięć lat starszą włoską tenisistką, Flavią Pennettą. Para potwierdziła swój związek w mediach społecznościowych w kwietniu tego samego roku. Pennetta przyjęła oświadczyny Fogniniego w wakacje 2015. Dnia 11 czerwca 2016 roku podczas ceremonii w Otsuni zawarli związek małżeński.
Dnia 15 grudnia 2016 para ogłosiła, że spodziewa się narodzin swojego pierwszego dziecka.
Kariera tenisowa.
W ciągu swojej kariery wygrywał turnieje rangi ATP Challenger Tour. W zawodach rangi ATP Tour Fognini osiągnął 19 finałów, z których w 9 triumfował. Najwyżej w rankingu gry pojedynczej został sklasyfikowany 15 lipca 2019 roku, na 9. miejscu.
W grze podwójnej Fognini wygrał 7 turniejów rangi ATP Tour, w tym na początku 2015 roku Australian Open, z Simonem Bolellim. Ponadto Fognini przegrał 12 deblowych finałów. Najwyższą pozycję w indywidualnym rankingu deblistów osiągnął w lipcu 2015 roku, nr 7.
Od roku 2008 Fognini jest reprezentantem Włoch w Pucharze Davisa. Do kwietnia 2014 roku rozegrał siedemnaście meczów singlowych, z których czternaście wygrał oraz jeden pięć spotkań deblowych, z czego trzy zakończyły się jego zwycięstwem.
W 2012 roku Fognini wystartował na igrzyskach olimpijskich w Londynie w konkurencji gry pojedynczej. Odpadł w 1 rundzie po porażce z Novakiem Đokoviciem. Podczas igrzysk olimpijskich w Rio de Janeiro w 2016 roku, tenisista włoski osiągnął ćwierćfinały w turniejach gry podwójnej (z Andreasem Seppim) i gry mieszanej (z Robertą Vinci), a w zawodach singlowych awansował do 3 rundy.

</doc>
<doc id="1810640" url="https://pl.wikipedia.org/wiki?curid=1810640" title="Strefy Nepalu">
Strefy Nepalu

Strefy Nepalu (nep. अञ्चल - "ańćal") - jednostka podziału administracyjnego w Nepalu. Stref jest 14, każda dzieli się na dystrykty, których w sumie jest 75.
Podział regionów na strefy:

</doc>
<doc id="1810641" url="https://pl.wikipedia.org/wiki?curid=1810641" title="Ulkar Ganbarowa">
Ulkar Ganbarowa



</doc>
<doc id="1810646" url="https://pl.wikipedia.org/wiki?curid=1810646" title="Ross Hutchins">
Ross Hutchins

Ross Dan Hutchins (ur. 22 lutego 1985 w Londynie) – brytyjski tenisista, reprezentant w Pucharze Davisa, olimpijczyk z Londynu (2012).
W 2013 Hutchins poinformował o zdiagnozowaniu u niego nowotworu krwi – ziarnicy złośliwej.
Kariera tenisowa.
Karierę zawodową rozpoczął w 2002, a zakończył we wrześniu 2014.
Wygrywał turnieje z serii Futures i ATP Challenger Tour. W turniejach rangi ATP World Tour zwyciężył pięciokrotnie, podczas rozgrywek Pekinie w sezonie 2008, następnie w 2010 w Montpellier, w 2011 w Sankt Petersburgu oraz w 2012 w Delray Beach i w Eastbourne. Ponadto grał w dziewięciu finałach turniejów ATP World Tour.
Na początku października 2010 Brytyjczyk zdobył srebrny medal w igrzyskach wspólnoty narodów w Nowym Delhi. Razem z Kenem Skupskim wyeliminowali po drodze rozstawionych z nr 2. Hindusów Rohana Bopannę i Somdeva Devvarmana. Pojedynek finałowy przegrali z parą Paul Hanley-Peter Luczak.
Latem 2012 zagrał w konkurencji gry podwójnej na igrzyskach olimpijskich w Londynie, ponosząc porażkę wspólnie z Colinem Flemingiem w 1 rundzie z Francuzami Julienem Benneteau i Richardem Gasquetem.
Hutchins w latach 2008–2012 reprezentował swój kraj w Pucharze Davisa. Zagrał w siedmiu spotkaniach deblowych, z których trzy wygrał.
Po ogłoszeniu końca kariery Hutchins został dyrektorem turnieju Aegon Championships w Londynie w 2014 roku. W październiku 2014 roku rozpoczął pracę w stowarzyszeniu ATP jako szef działu relacji z graczami, a w styczniu 2016 roku został dyrektorem do spraw zawodników i rozgrywek.

</doc>
<doc id="1810648" url="https://pl.wikipedia.org/wiki?curid=1810648" title="Podkamień">
Podkamień



</doc>
<doc id="1810649" url="https://pl.wikipedia.org/wiki?curid=1810649" title="Mistrzostwa Świata w Aerobiku 2004">
Mistrzostwa Świata w Aerobiku 2004

Mistrzostwa świata w aerobiku 2004 odbyły się w stolicy Bułgarii - Sofii w dniach 3 - 5 lipca 2004. Była to 8. edycja mistrzostw.

</doc>
<doc id="1810650" url="https://pl.wikipedia.org/wiki?curid=1810650" title="Marcopolo (stacja telewizyjna)">
Marcopolo (stacja telewizyjna)

Marcopolo – włoski kanał telewizyjny o profilu podróżniczym. Marcopolo nadawany jest przez 7 dni w tygodniu, 24 godziny na dobę. Obecnie kanał dostępny jest m.in. na terenie Włoch i Szwajcarii. W latach 1999-2003 stacja nadawała również w języku polskim.
Polska wersja językowa na kanale pojawiła się 4 października 1999 r. Początkowo stacja była dostępna jedynie dla abonentów platformy cyfrowej Cyfra+, z czasem pojawiła się także w polskich sieciach kablowych. 1 stycznia 2003 z powodu rozwiązania umowy z platformą Cyfra+ i trudnościami związanymi z dystrybucją w sieciach kablowych, kanał podróżniczy Marcopolo zawiesił swoją transmisje na terenie Polski. Główną przyczyną było fatalne tłumaczenie programów na język polski.

</doc>
<doc id="1810653" url="https://pl.wikipedia.org/wiki?curid=1810653" title="Vladimir Durković">
Vladimir Durković

Vladimir Durković (ur. 6 listopada 1937, zm. 22 czerwca 1972) – serbski piłkarz, boczny obrońca. Srebrny medalista ME 60 (wówczas pod nazwą Puchar Europy Narodów) oraz mistrz olimpijski z Rzymu.
Początkowo występował w FK Napredak Kruševac (1953-1955), jednak najdłuższy okres kariery spędził w Crvenej Zvezdzie Belgrad, gdzie grał ponad 10 lat (1955-1966). Z Crveną zdobywał tytuły mistrza Jugosławii (1956, 1957, 1959, 1960, 1964) oraz puchar tego kraju. W latach 1966-1967 był zawodnikiem niemieckiej Borussii Mönchengladbach, przez następne cztery sezony regularnie występował w barwach AS Saint-Étienne. Trzy razy został mistrzem Francji (1968, 1969, 1970), w 1968 i 1970 zdobywał Puchar Francji. Zginął pomyłkowo postrzelony przez policjanta w szwajcarskim Sionie - był piłkarzem tamtejszego FC.
W reprezentacji Jugosławii zagrał 50 razy. Debiutował w 1959, ostatni raz zagrał w 1966. Brał udział w MŚ 62 (czwarte miejsce), wystąpił we wszystkich sześciu spotkaniach Jugosławii w turnieju.

</doc>
<doc id="1810656" url="https://pl.wikipedia.org/wiki?curid=1810656" title="Soliskowa Przełęcz">
Soliskowa Przełęcz

Soliskowa Przełęcz (słow. "Solisková štrbina", niem. "Mittlere Soliskoscharte", węg. "Közepső-Szoliszkó-csorba") – szeroka przełęcz położona na wysokości ok. 2285 m n.p.m. znajdująca się w Grani Soliska w słowackiej części Tatr Wysokich. Jej siodło oddziela Skrajną Soliskową Turnię od Małego Soliska. Soliskowa Przełęcz wyłączona jest z ruchu turystycznego, dla taterników jest łatwo dostępna zarówno od Doliny Furkotnej, jak i Doliny Młynickiej i stanowi dla nich dogodny dostęp do środkowej części Grani Soliska.
Historia.
Pierwsze wejścia turystyczne:

</doc>
<doc id="1810659" url="https://pl.wikipedia.org/wiki?curid=1810659" title="Volume (album)">
Volume (album)



</doc>
<doc id="1810661" url="https://pl.wikipedia.org/wiki?curid=1810661" title="Wojciech Włodarczyk (siatkarz)">
Wojciech Włodarczyk (siatkarz)

Wojciech Julian Włodarczyk (ur. 28 października 1990 w Andrychowie) – polski siatkarz, grający na pozycji przyjmującego. 
Życiorys.
W sezonie 2012/2013 gracz Posojilnicy Aich/Dob, z którą wywalczył pierwsze w historii klubu mistrzostwo Austrii oraz awansował do finału Ligi Środkowoeuropejskiej MEVZA. Następnie zawodnik Skry Bełchatów (dwa medale mistrzostw Polski: złoty w 2014 i brązowy w 2015), Cuprumu Lubin, Indykpolu AZS Olsztyn, a także Onico Warszawa.
W seniorskiej reprezentacji Polski zadebiutował w 2013, w meczu towarzyskim przeciwko Serbii. Został również powołany na Ligę Światową 2013. Srebrny medalista Letniej Uniwersjady z 2013 roku w Kazaniu.
Syn Doroty Młodzianowskiej (w latach 80. wielokrotnej reprezentantki Polski w siatkówce kobiet). 14 lipca 2018 poślubił modelkę Sylwię Sucharską.
Sukcesy klubowe.
MEVZA - Liga Środkowoeuropejska:
Mistrzostwo Austrii:
Mistrzostwo Polski:
Sukcesy reprezentacyjne.
Letnia uniwersjada:
Memoriał Huberta Jerzego Wagnera:

</doc>
<doc id="1810662" url="https://pl.wikipedia.org/wiki?curid=1810662" title="Bielski ujezd">
Bielski ujezd



</doc>
<doc id="1810663" url="https://pl.wikipedia.org/wiki?curid=1810663" title="Tubular Bells II">
Tubular Bells II

Tubular Bells II – studyjny album Mike’a Oldfielda z 1992. Pomimo tytułu, sugerującego kontynuację oryginalnych "Dzwonów rurowych", jest to ściśle oparta na pierwowzorze wariacja/reinterpretacja, zawierająca nowe utwory, napisane z dochowaniem walorów kompozytorskich, aranżacyjnych i wykonawczych, znanych z pierwszej płyty Mike’a Oldfielda z 1973 roku. W stosunku do pierwowzoru występuje tu spora liczba instrumentów elektronicznych, m.in. Korg M1, Ensoniq SD1 oraz Kurzweil K2000, Roland D-50, a album jest łagodniejszy i bardziej melodyjny. Dźwięk tytułowych dzwonów rurowych także został wygenerowany w syntezatorze Korg M1.
"Mistrzem ceremonii” zapowiadającym kolejne instrumenty w utworze "The Bell" był słynny brytyjski aktor Alan Rickman, figurujący na okładce płyty jako „a strolling player” z powodu oddania do druku okładek przed decyzją o powierzeniu mu udziału w nagraniu. Utwór "The Bell" ukazał się także w kilku alternatywnych wersjach singlowych, na których „mistrzami ceremonii” byli szkocki aktor Billy Connolly, oryginalny głos z pierwszych "Dzwonów rurowych" Vivian Stanshall, niemiecki aktor komediowy Otto Vaalkes (w angielskiej i niemieckiej wersji językowej) oraz w wersji hiszpańskiej Carlos Finaly.
Utwór "Moonshine" był czasami wykorzystywany w teleturnieju "Joystick" (transmitowanym w połowie lat 90. w TVP) jako tło muzyczne podczas zmagań zawodników.

</doc>
<doc id="1810664" url="https://pl.wikipedia.org/wiki?curid=1810664" title="Mazda MX-3">
Mazda MX-3

Mazda MX-3 – kompaktowy samochód sportowy produkowany przez japońską firmę Mazda w latach 1991–1998. Dostępny jako 3-drzwiowy coupe. Samochód mógł być napędzany przez cztery różne silniki; trzy czterocylindrowe rzędowe oraz jeden V6. Moc przenoszona była na koła przednie poprzez 5-biegową manualną bądź 4-biegową automatyczną skrzynię biegów.

</doc>
<doc id="1810671" url="https://pl.wikipedia.org/wiki?curid=1810671" title="Nuculana minuta">
Nuculana minuta

Nuculana minuta – gatunek małża morskiego należącego do podgromady pierwoskrzelnych.
Muszla wielkości około 0,6 cm, kształtu podłużnego. Jeden koniec muszli owalny, drugi szpiczasty. Wnętrze muszli białe.
Siedliskiem jest piaszczysty muł umiarkowanie głębokich wód otwartych. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej. Na terenie USA występuje na wybrzeżu Atlantyku od Labradoru do Maine oraz na wybrzeżu Pacyfiku od Oceanu Arktycznego do San Diego w Kalifornii.

</doc>
<doc id="1810672" url="https://pl.wikipedia.org/wiki?curid=1810672" title="Clube de Regatas Vasco da Gama">
Clube de Regatas Vasco da Gama



</doc>
<doc id="1810674" url="https://pl.wikipedia.org/wiki?curid=1810674" title="Sacsayhuamán">
Sacsayhuamán

Sacsayhuamán – kompleks inkaskich kamiennych murów wzniesionych w pobliżu miasta Cuzco w Peru, na wysokości ponad 3600 m n.p.m. W 1983 roku obiekt został wpisany wraz z historycznym miastem Cuzco na listę światowego dziedzictwa UNESCO.
Nieznane jest przeznaczenie budowli, która mogła służyć jako miejsce kultu religijnego bądź twierdza. Przypuszcza się również, że Sacsayhuamán stanowi głowę pumy, której kształt widoczny z lotu ptaka tworzy razem z historyczną częścią miasta Cuzco.
Okres, w którym wzniesiono mury, także nie jest jasny. Według wielu archeologów budowa miała miejsce w drugiej połowie XV wieku, za panowania króla Pachacuteca, względnie została wówczas rozbudowana na bazie budowli powstałych w XI wieku.
13 marca 2008 archeolodzy odkryli w pobliżu Sacsayhuamán ruiny świątyni pochodzącej z czasów preinkaskich (900-1200 n.e.).
Konstrukcja murów.
Budowla składa się z trzech megalitycznych murów w układzie tarasowym – jeden nad drugim, zbudowanych w zygzak, rozciągających się na długości około 400 m. Do budowy ścian użyto ogromnych głazów dostarczonych z kamieniołomów znajdujących się w odległości 15 km, a następnie obrabianych w celu idealnego ich dopasowania bez stosowania zaprawy. Największy użyty kamień ma wymiary 9 m wysokości, 5 m szerokości i 4 m grubości. Jego waga wynosi około 350 ton. Nie jest jasne, jak Inkowie transportowali owe kamienie, ponieważ nie znali ani koła, ani rolek. Nie jest również zrozumiałe, jak je obrabiali znanymi sobie narzędziami kamiennymi, których twardość nie wystarczała do obróbki granitu. Współczesnego obserwatora zdumiewa ponadto precyzja spasowania ze sobą poszczególnych elementów kamiennych.

</doc>
<doc id="1810677" url="https://pl.wikipedia.org/wiki?curid=1810677" title="Sacsayhuaman">
Sacsayhuaman



</doc>
<doc id="1810678" url="https://pl.wikipedia.org/wiki?curid=1810678" title="Incydent w Faszodzie">
Incydent w Faszodzie

Incydent w Faszodzie – kulminacyjny punkt brytyjsko-francuskiego konfliktu o granice posiadłości kolonialnych w Afryce Wschodniej, który miał miejsce w 1898 roku i omal nie doprowadził Wielką Brytanię i Francję do wojny. Skończył się korzystnie dla strony brytyjskiej, gdyż jego skutkiem było ograniczenie działalności Francji w strefie wpływów brytyjskich w Afryce.
Tło.
Pod koniec XIX wieku europejskie mocarstwa prowadziły w Afryce gwałtowną ekspansję. Ten okres nazywany jest wyścigiem o Afrykę. Największą rolę odegrały wówczas dwa mocarstwa: Wielka Brytania i Francja.
Francuzi prowadzili ekspansję w głąb Afryki z jej atlantyckiego wybrzeża, podporządkowując sobie kolejne terytoria Sahelu położone wzdłuż południowej granicy Sahary, czyli obszar współczesnego Senegalu, Mali, Nigru i Czadu. Ich głównym celem było uzyskanie połączenia pomiędzy rzeką Niger a Nilem, co zapewniłoby Francuzom kontrolę nad całym handlem w Sahelu (kontrolę nad szlakami karawanowymi biegnącymi przez Saharę uzyskali już wcześniej).
Celem Brytyjczyków było połączenie ich posiadłości w Afryce Południowej (współczesne obszary RPA, Botswany, Zimbabwe i Zambii) z posiadłościami w Afryce Wschodniej (dzisiejsza Kenia) i dorzeczem Nilu. Zdobycie kontroli nad Sudanem (który wówczas obejmował również obszar dzisiejszej Ugandy) było kluczem dla realizacji tych ambicji, szczególnie, że Egipt był już pod kontrolą brytyjską.
Jeśli wyznaczyć linie pomiędzy Kapsztadem a Kairem (proponowana przez Cecila Rhodesa „czerwona linia”) oraz pomiędzy Dakarem a Somali Francuskim (dzisiejsze Dżibuti), to okazuje się, że przecinają się one w okolicach Faszody (dzisiejsze Kodok), co wyjaśnia jej strategiczne znaczenie. Francuska oś wschód-zachód i brytyjska oś północ-południe nie mogły istnieć równocześnie; naród kontrolujący skrzyżowanie tych osi mógł zrealizować swoje plany jako jedyny.
Faszoda miała także swoje znaczenie dla sporu pomiędzy Wielką Brytanią a Francją o legalność brytyjskiej okupacji Egiptu. Wielu francuskich polityków żałowało decyzji o nieprzyłączeniu się do okupacji. Planowali zmusić Brytyjczyków do wycofania się z Egiptu, a placówka nad Nilem mogła stanowić bazę dla francuskich kanonierek. Istniały także plany przegrodzenia Nilu tamą, co odcięłoby Brytyjczyków od zasobów wodnych. Te plany były bardzo trudne w realizacji, jednak wywołały obawy wśród Brytyjczyków, którzy – dla zapewnienia Egiptowi bezpieczeństwa – postanowili przejąć kontrolę nad Nilem.
Przebieg.
Latem 1896 Francuzi wysłali z Libreville nad Zatoką Gwinejską oddział 11 oficerów marynarki i 150 afrykańskich żołnierzy pod dowództwem kapitana Jeana-Baptiste’a Marchanda, by objąć protektorat nad okolicami Faszody, w której znajdowała się niewielka twierdza. Mieli połączyć się z dwiema innymi ekspedycjami idącymi przez Abisynię, z których jedna, wychodząca z Dżibuti, dowodzona była przez Christiana de Bonchamps, weterana ekspedycji kapitana Williama Stairsa do Katangi.
Ekspedycja Marchanda, po przejściu z zachodu na wschód kontynentu, dotarła do Faszody nad Nilem Białym 10 lipca 1898 roku, jednak ekspedycji Bonchampsa to się nie udało, ze względu na sprzeciw Etiopczyków wobec przemarszu i wypadek w wąwozie rzeki Baro. 18 września w Faszodzie pojawiła się flotylla brytyjskich kanonierek. Brytyjczykami dowodził Horatio Kitchener, zwycięzca spod Omdurmanu, który odbijał Sudan w imieniu egipskiego kedywa. Obie strony rościły sobie prawa do Faszody.
Informacje o spotkaniu dotarły do Londynu i Paryża, gdzie rozpaliły poczucie narodowej dumy obu imperialnych narodów. Obie strony oskarżały się wzajemnie o ekspansjonizm i agresję. Doszło do trwającego dwa miesiące międzynarodowego kryzysu, a oba mocarstwa zmobilizowały swoje floty.
Na morzu przewaga liczebna, techniczna i organizacyjna Wielkiej Brytanii była znaczna. Wojska lądowe Francji były liczniejsze, jednak nie mogły zagrozić Brytyjczykom bez odpowiedniego wsparcia morskiego.
Fakty te były znane Théophile’owi Delcassému, nowo powołanemu ministrowi spraw zagranicznych Francji. Dbał on o utrzymanie sojuszu z Wielką Brytanią, spodziewając się przyszłego konfliktu z Cesarstwem Niemieckim, i nie widział żadnej korzyści w ewentualnym konflikcie kolonialnym. Nalegał na pokojowe rozwiązanie sporu. W tym czasie społeczeństwo francuskie zaczęło kwestionować racjonalność wojny z powodu sporu w odległej Afryce, a później afera Dreyfusa odwróciła uwagę opinii publicznej od Sudanu. 3 listopada 1898 roku rząd Francji nakazał wycofanie oddziałów wojskowych, nie rozgłaszając tego faktu.
Skutki.
W marcu 1899 roku Francuzi i Brytyjczycy doszli do porozumienia, zgodnie z którym źródła Nilu i Kongo miały stanowić granicę ich stref wpływów.
Niektórzy historycy uważają rozwiązanie konfliktu i wzrost potęgi Niemiec za przyczyny ustanowienia entente cordiale. Incydent był ostatnim sporem kolonialnym między Wielką Brytanią a Francją.

</doc>
<doc id="1810684" url="https://pl.wikipedia.org/wiki?curid=1810684" title="Mistrzostwa Europy Strongman 1999">
Mistrzostwa Europy Strongman 1999

Mistrzostwa Europy Strongman 1999 – doroczne, indywidualne
zawody europejskich siłaczy.
Nieoficjalne mistrzostwa.
Data: 1999 r.
Miejsce: (terytorium zależne Danii)
WYNIKI ZAWODÓW:

</doc>
<doc id="1810688" url="https://pl.wikipedia.org/wiki?curid=1810688" title="Carmine Marcantonio">
Carmine Marcantonio

Carmine Marcantonio (ur. 21 listopada 1954 w Castel di Sangro) – kanadyjski piłkarz, dwukrotny reprezentant kraju.
Całą swoją zawodową karierę spędził w klubach północnej Ameryki. W 1976 roku wygrał z drużyną Toronto Metros-Croatia mistrzostwo North American Soccer League – rozgrywek piłkarskich odbywających się w Kanadzie i Stanach Zjednoczonych w latach 1968–1984.
24 września 1976 roku w Vancouver zadebiutował w reprezentacji Kanady w zremisowanym 1:1 z reprezentacją Stanów Zjednoczonych meczu w ramach eliminacji do mistrzostw świata w piłce nożnej w Argentynie. Kolejny (i zarazem ostatni) reprezentacyjny występ zaliczył ponad 4 lata później: 1 listopada 1980 roku zagrał 90 minut w wygranym 2:1 ze Stanami Zjednoczonymi meczu eliminacyjnym do mistrzostw świata w piłce nożnej w Hiszpanii.

</doc>
<doc id="1810692" url="https://pl.wikipedia.org/wiki?curid=1810692" title="Andrzej Baran (lekkoatleta)">
Andrzej Baran (lekkoatleta)

Andrzej Baran (ur. 1967) – polski lekkoatleta, ultramaratończyk, reprezentant klubu Finisz Kalisz.
Jego największym sukcesem jest złoty medal mistrzostw Polski w biegu na 100 kilometrów (Kalisz 2009).

</doc>
<doc id="1810693" url="https://pl.wikipedia.org/wiki?curid=1810693" title="Kasak">
Kasak

Kasak - w najczęściej używanym znaczeniu jest to jedwabna kurtka noszona przez dżokejów.
Dawniej określana była tak kurtka męska bez rękawów, noszona na zbroi.
Mianem kasak nazywana jest również długa bluzka damska wkładana przez głowę lub zapinana z tyłu.

</doc>
<doc id="1810697" url="https://pl.wikipedia.org/wiki?curid=1810697" title="Dzień Tatiany">
Dzień Tatiany

Dzień Tatiany () – dzień upamiętniający powstanie Uniwersytetu Moskiewskiego w Rosji, obchodzony 25 stycznia jako "Dzień Studenta". Nazwa przywołuje pamięć męczennicy chrześcijańskiej św. Tatiany z Rzymu, która oddała życie za wiarę w III wieku w Rzymie, podczas panowania cesarza Aleksandra Sewera.
 cesarzowa Elżbieta podpisała dekret o utworzeniu Uniwersytetu Moskiewskiego, zgadzając się tym samym z petycją w sprawie jego założenia, wystosowaną przez Michaiła Łomonosowa i gorliwie popieraną przez Iwana Szuwałowa. W późniejszym czasie na terenie uniwersytetu wybudowana została cerkiew św. Tatiany, a Rosyjski Kościół Prawosławny ustanowił św. Tatianę patronką studentów. Odtąd też dzień ten jest hucznie obchodzony jako "Rosyjski Dzień Studenta". 
Po rewolucji 1917 roku święto zniesiono, ale w 1995 dokonano uroczystego otwarcia cerkwi św. Tatiany (po wielu latach została ponownie miejscem kultu), a w auli starego gmachu Uniwersytetu Moskiewskiego wręczono pamiątkowe nagrody im. hrabiego Iwana Szuwałowa i Michaiła Łomonosowa, którego nazwisko nosi ten najstarszy rosyjski uniwersytet.

</doc>
<doc id="1810699" url="https://pl.wikipedia.org/wiki?curid=1810699" title="Rozwadów (dzielnica Stalowej Woli)">
Rozwadów (dzielnica Stalowej Woli)



</doc>
<doc id="1810700" url="https://pl.wikipedia.org/wiki?curid=1810700" title="Wysadzenie pociągu w Choszczówce (1943)">
Wysadzenie pociągu w Choszczówce (1943)

Wysadzenie pociągu w Choszczówce 27/28 września 1943 – akcja Armii Krajowej, przeprowadzona w nocy 27/28 września 1943 roku i mająca na celu wysadzenie pociągu pancernego przerzucanego z Gdańska na front wschodni. Wysadzenia dokonano na trasie Modlin – Warszawa. Akcję wykonał Oddział Dyspozycyjny z Batalionu Saperów Praskich w liczbie ok. 70 żołnierzy.
Przebieg akcji.
Pod torami zamontowano minę główną z zapalnikiem elektrycznym oraz po obu jej stronach miny pułapki z zapalnikami naciskowymi. Zamiast zapowiedzianego przez wywiad AK pociągu pancernego 27 września ok. godziny 23.40 nadjechał od strony Modlina pociąg z jeńcami wojennymi. Spowodował on wybuch miny pułapki. Mina główna nie zdetonowała. W wyniku eksplozji uszkodzona została lokomotywa. Około godziny 0.40 wybuchła druga mina pułapka pod najeżdżającym od strony Warszawy pociągiem ratowniczym.

</doc>
<doc id="1810702" url="https://pl.wikipedia.org/wiki?curid=1810702" title="Marian Florek">
Marian Florek

Marian Florek (ur. 24 października 1958) – polski aktor reżyser, poeta.
Życiorys.
Absolwent:
Posiada trzy dyplomy eksternistyczne: zawodowego tancerza estrady, aktora estrady i aktora dramatu. Wykłada fonetykę i retorykę w Wyższym Seminarium Duchownym w Częstochowie.
Ma na swoim koncie wiele ról dramatycznych, musicalowych, pisze piosenki, publikuje wiersze, zajmuje się reżyserią widowisk. Swoją karierę rozpoczął w Teatrze Rozrywki w Chorzowie (1985), występował w Teatrze Nowym im. Gustawa Morcinka w Zabrzu (adept 1987-90 i 1990-91 – aktor), Teatrze im. Adama Mickiewicza w Częstochowie (1991-95) i od 1998 w Teatrze Rozrywki w Chorzowie.
Doświadczenie zawodowe:
– Organizator i koordynator imprez kulturalnych redakcji (2009 – 2013)
– Politechnika Częstochowska – Akademickie Centrum Kultury (Klub Politechnik) Instruktor teatralny – prowadzenie zespołów teatralnych (2010 – 2016)
– Dyrektor Studia Telewizyjnego i Radiowego redakcji (2014 – 2019)
– Redakcja Tygodnika Katolickiego Niedziela (od 2019)
Działalność literacka.
2007 – "Swoje życie gram ..." – tomik wierszy.
W latach 2013 – 2019 był felietonistą Tygodnika Katolickiego „Niedziela” oraz autorem recenzji i artykułów problemowych.
Działalność dydaktyczna.
Od 1996 do chwili obecnej wykładam fonetykę i retorykę w Wyższym Seminarium Duchownym w Częstochowie. Przygotowuję do wydania podręcznik retoryki i kultury żywego słowa dla studentów pt. „Retoryka – sztuka skutecznego mówienia”.
W latach 2011-2013 wykładałem retorykę, fonetykę, kulturę żywego słowa, logopedię artystyczną w Wyższej Szkole Lingwistycznej w Częstochowie.
Publikacje naukowe.
"Usprawiedliwienie teatru, czyli teatr w świecie wartości” – wystąpienie podczas międzynarodowej konferencji naukowej „Człowiek – Wiara – Kultura” zorganizowanej przez Instytut Filologii Obcych Akademii im. Jana Długosza w Częstochowie, Instytut Teologiczny w Częstochowie oraz Ośrodek Promocji Kultury „Gaude Mater” (2010). Artykuł został opublikowany w II tomie materiałów pokonferencyjnych pt.: „W poszukiwaniu prawdy: chrześcijańska Europa między wiarą a polityką”

</doc>
<doc id="1810703" url="https://pl.wikipedia.org/wiki?curid=1810703" title="Purwańćal Wikas Kszetr">
Purwańćal Wikas Kszetr

Purwańćal Wikas Kszetr (nep. पुर्वाञ्चल, ang. "Eastern Development Region") – jeden z pięciu regionów Nepalu. Jest najbardziej wysuniętym na wschód regionem Nepalu. Graniczy z Indiami na południu, z Chinami na północy oraz z regionem Madhyamańćal na zachodzie (w Nepalu). Stolicą regionu jest Dhankuta.
Region ten dzieli się na następujące strefy:

</doc>
<doc id="1810705" url="https://pl.wikipedia.org/wiki?curid=1810705" title="Paśćimańćal Wikas Kszetr">
Paśćimańćal Wikas Kszetr

Paśćimańćal Wikas Kszetr (nep. पश्चिमाञ्चल, ang. "Western Development Region") – jeden z pięciu regionów Nepalu. Graniczy z Indiami na południu, z Chinami na północy, z regionem Madhja-Paśćimańćal na zachodzie oraz z regionem Madhyamańćal na wschodzie. Stolicą regionu jest Pokhara.
Region ten dzieli się na następujące strefy:

</doc>
<doc id="1810706" url="https://pl.wikipedia.org/wiki?curid=1810706" title="Ceratocystis ulmi">
Ceratocystis ulmi



</doc>
<doc id="1810708" url="https://pl.wikipedia.org/wiki?curid=1810708" title="Szlak Fortyfikacyjny Twierdzy Świnoujście">
Szlak Fortyfikacyjny Twierdzy Świnoujście

Szlak Fortyfikacyjny Twierdzy Świnoujście – wytyczony szlak o długości ok. 4 km, obejmujący najciekawsze zabytki architektury militarnej po wschodniej stronie ujścia Świny. Z racji swojego historycznego i edukacyjnego zarazem charakteru otrzymał formułę "ścieżki dydaktycznej". Szlak rozpoczyna się w najstarszym obiekcie lewobrzeża – Forcie Wschodnim. Stąd szlak wiedzie dalej przez pozostałości dwóch baterii nadbrzeżnych z czasów I wojny światowej, ufortyfikowaną baterię przeciwlotniczą z II wojny światowej, aż po unikatowy konstrukcyjnie bunkier dowodzenia z tego samego okresu oraz zespół umocnień polowych z lat zimnej wojny. Na tablicach informacyjnych wzdłuż szlaku znajdują się tabliczki z krótkim rysem historycznym oraz retrospekcją graficzną. Na trasie przebiegu szlaku fortyfikacyjnego znajduje się także Bateria Goeben.

</doc>
<doc id="1810712" url="https://pl.wikipedia.org/wiki?curid=1810712" title="Madhjamańćal Wikas Kszetr">
Madhjamańćal Wikas Kszetr

Madhjamańćal Wikas Kszetr (nep. मध्यमाञ्चल विकास क्षेत्र, ang. "Central Development Region") – jeden z pięciu regionów Nepalu. Graniczy z Indiami na południu, z Chinami na północy, z regionem Purwańćal na wschodzie oraz z regionem Paśćimańćal na zachodzie. Stolicą regionu jest Katmandu.
Region ten dzieli się na następujące strefy:

</doc>
<doc id="1810716" url="https://pl.wikipedia.org/wiki?curid=1810716" title="Mistrzostwa świata w aerobiku">
Mistrzostwa świata w aerobiku

Mistrzostwa świata w aerobiku – zawody rozgrywane co dwa lata (do 2000 roku corocznie). Po raz pierwszy zostały zorganizowane w 1995 roku w Paryżu. Mistrzostwa organizuje Międzynarodowa Federacja Gimnastyczna (FIG).
Tabela medalowa.
Tabela została stworzona na podstawie wyników podanych na stronie Międzynarodowej Federacji Gimnastycznej.
Najlepsi zawodnicy.
Tabele zostały stworzone na podstawie wyników podanych na stronie Międzynarodowej Federacji Gimnastycznej.

</doc>
<doc id="1810720" url="https://pl.wikipedia.org/wiki?curid=1810720" title="Madhja-Paśćimańćal Wikas Kszetr">
Madhja-Paśćimańćal Wikas Kszetr

Madhja-Paśćimańćal Wikas Kszetr (nep. मध्य पश्चिमाञ्चल, ang. "Mid-Western Development Region") – jeden z pięciu regionów Nepalu. Graniczy z Indiami na południu, z Chinami na północy, z regionem Sudur-Paśćimańćal na zachodzie oraz z regionem Paśćimańćal na wschodzie. Stolicą regionu jest Bīrendranagara.
Region ten dzieli się na następujące strefy:

</doc>
<doc id="1810722" url="https://pl.wikipedia.org/wiki?curid=1810722" title="Sudur-Paśćimańćal Wikas Kszetr">
Sudur-Paśćimańćal Wikas Kszetr

Sudur-Paśćimańćal Wikas Kszetr (nep. पुर्वाञ्चल, trl. Sudūr-Paścimāñcal Vikās Kṣetr, trb. Sudur-Paśćimańćal Wikas Kszetr) – jeden z pięciu regionów Nepalu. Jest najbardziej wysuniętym na zachód regionem Nepalu. Graniczy z Indiami na południu, z Chinami na północy oraz z regionem Madhyamańćal na wschodzie. Stolicą regionu jest Dīpāyala.
Region ten dzieli się na następujące strefy:

</doc>
<doc id="1810723" url="https://pl.wikipedia.org/wiki?curid=1810723" title="Rima Birt">
Rima Birt

Rima Birt – rów na powierzchni Księżyca o długości około 50 km. Znajduje się na obszarze Mare Nubium na współrzędnych selenograficznych . Nazwa tego kanału została nadana w 1964 roku przez Międzynarodową Unię Astronomiczną i pochodzi od pobliskiego krateru Birt.

</doc>
<doc id="1810728" url="https://pl.wikipedia.org/wiki?curid=1810728" title="Sony Ericsson Championships 2009">
Sony Ericsson Championships 2009

Sony Ericsson Championships 2009 – tenisowy turniej z cyklu Sony Ericsson Championships, zamykający sezon rozgrywek kobiecych, w 2009 roku został rozegrany w dniach 26 października–1 listopada, po raz drugi w stolicy Kataru, Dosze.
Do udziału w turnieju zaproszono osiem najlepszych zawodniczek świata według klasyfikacji WTA Champions Race, podsumowującej wszystkie występy tenisistki w danym sezonie. Zawodniczki rywalizowały w dwóch grupach po cztery osoby, dwie najlepsze z każdej awansowały do półfinałów, a ich zwyciężczynie zagrały o najwyższe trofeum. Turniej był rozgrywany na kortach twardych w Khalifa International Tennis and Squash Complex.
Gra pojedyncza.
Faza grupowa.
Grupa biała.
Wyniki
Tabela
Grupa kasztanowa.
Wyniki
Tabela

</doc>
<doc id="1810729" url="https://pl.wikipedia.org/wiki?curid=1810729" title="This Place Hotel">
This Place Hotel

This Place Hotel (Heartbreak Hotel) – singel The Jacksons z albumu Triumph wydany w 1980 roku. Utwór został napisany przez Michaela Jacksona.
Utwór był wykonywany na żywo podczas Triumph i Victory Tour oraz w pierwszej części Bad World Tour.
Koncertową wersje utworu zarejestrowaną podczas koncertu w Madison Square Garden we wrześniu 1981 można znaleźć na albumie The Jacksons Live! oraz na B-side Brytyjskiej wersji singla P.Y.T. (Pretty Young Thing).

</doc>
<doc id="1810731" url="https://pl.wikipedia.org/wiki?curid=1810731" title="Seasons (stacja telewizyjna)">
Seasons (stacja telewizyjna)

Seasons – tematyczny kanał telewizyjny poświęcony wędkarstwu i łowiectwu. W polskiej wersji językowej stacja nadawała w latach 1999–2002 przez 12 godzin dziennie od południa do północy.
Kanał poświęcony polowaniom i wędkarstwu rozprowadzany był w Polsce za pośrednictwem sieci kablowych, a do marca 2002 dostępny był również na platformie Cyfra+.
Początkowo nadawca wykorzystywał francuską mutację kanału z satelity Astra, która emitowała polską ścieżkę językową, jednak część programów nadawana była w oryginale. W celu zmniejszenia kosztów produkcji od 5 listopada 2001 polska wersja kanału była nadawana z Włoch z satelity Hot Bird, z której to pozycji korzystała również Cyfra+. Doszło także do sporych zmian programowych, a sam kanał od tego czasu nadawany był w 100% po polsku.
Ze względu na niekorzystną sytuację na rynku medialnym we Włoszech i wysokie koszty produkcji 30 września 2002 roku kanał zawiesił tam nadawanie i jednocześnie zniknęła polska wersja językowa. Nadawcą kanału była Grupa MultiThématiques. Od uruchomienia do końca sierpnia 2004 MultiThématiques był także nadawcą w Polsce kanału dokumentalnego Planete. 1 września 2004 roku producentem polskiej wersji tego kanału został Canal+ Cyfrowy.

</doc>
<doc id="1810732" url="https://pl.wikipedia.org/wiki?curid=1810732" title="Ampułka">
Ampułka



</doc>
<doc id="1810735" url="https://pl.wikipedia.org/wiki?curid=1810735" title="Ulica Główna w Częstochowie">
Ulica Główna w Częstochowie

Ulica Główna – ulica w Częstochowie, w dzielnicy Gnaszyn-Kawodrza. Od wschodu przechodzi w ulicę św. Barbary, od zachodu w ulicę Przejazdową.
Ulica Główna jest położona w ciągu drogi krajowej nr 46. Wraz z ulicą Przejazdową tworzy drogę wylotową z Częstochowy w kierunku Lublińca czy Opola, a także dojazd do węzła Częstochowa Blachownia. Wzdłuż drogi (od południa) przebiega linia kolejowa nr 61.
Nazwa ulicy pochodzi stąd, że była ona główną ulicą miejscowości Kawodrza Dolna.
W październiku 2021 roku rozpoczęła się przebudowa drogi. Ma ona potrwać do 2023 roku.

</doc>
<doc id="1810736" url="https://pl.wikipedia.org/wiki?curid=1810736" title="Can You Feel It">
Can You Feel It

Can You Feel It – singel The Jacksons z albumu Triumph wydany w 1980 roku. Utwór został napisany przez Michaela Jacksona i jego brata Jackiego. Piosenka była nominowana do nagrody Grammy w kategorii „Grammy Award for Best R&amp;B Performance by a Duo or Group with Vocals”.
Teledysk został wyreżyserowany przez Bruce’a Gowersa i Roberta Abela, kosztował około 140 000 dolarów.
Utwór był wykonywany na żywo podczas Triumph Tour. Ostatni raz został wykonany przez The Jacksons na żywo podczas koncertu w ramach w Madison Square Garden, 7 i 10 września 2001 roku.

</doc>
<doc id="1810738" url="https://pl.wikipedia.org/wiki?curid=1810738" title="Rimae Aristarchus">
Rimae Aristarchus

Rimae Aristarchus – grupa rowów na powierzchni Księżyca o średnicy około 121 km. Znajduje się na obszarze Oceanus Procellarum na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od pobliskiego krateru Aristarchus.

</doc>
<doc id="1810741" url="https://pl.wikipedia.org/wiki?curid=1810741" title="Apristurus longicephalus">
Apristurus longicephalus

Apristurus longicephalus – gatunek ryby chrzęstnoszkieletowej z rodziny Pentanchidae, występujący w Oceanie Indyjskim oraz u zachodnich wybrzeży Oceanu Spokojnego w głębszych wodach. Zamieszkuje strefy przydenne na głębokości 680–900 metrów. Dorosłe osobniki osiągają około 60 cm. Szaro-czarny, bez widocznych szczegółów w ubarwieniu. Podobnie jak inne Pentanchidae, jest jajorodny.

</doc>
<doc id="1810742" url="https://pl.wikipedia.org/wiki?curid=1810742" title="Cerkiew św. Zofii we Lwowie">
Cerkiew św. Zofii we Lwowie

Cerkiew św. Zofii we Lwowie, dawniej kościół św. Zofii we Lwowie – jest położony przy ul. Iwana Franki 121 a (ukr. Івана Франка 121 а; przed 1945 - św. Zofii).
Historia.
W 1574 Zofia Hanelowa, małżonka lwowskiego patrycjusza Stanisława Hanela ufundowała na południowym skraju przedmieścia Lwowa, na Halickiem, niewielki, drewniany kościół pod wezwaniem św. Zofii. Miejsce, w którym wzniesiono świątynię, nazwane zostało później Zofiówką. Kościół został uposażony przez fundatorkę dwoma łanami ziemi. W latach 1595-1614 ze środków tej samej fundacji wzniesiono nowy, murowany kościół. Uposażeniem zarządzało miasto, zobowiązane do wypłacania co roku 100 florenów na utrzymanie prepozyta.
W XVII wieku kościół podupadł a w 1672 spłonął w wyniku oblężenia miasta przez wojska tureckie.
W 1765 został odbudowany w stylu barokowym, jako skromna, jednonawowa świątynia.
W 1789 okoliczne grunty nabyli Jan i Apolonia Łukiewiczowie i ofiarowali sumę ponad 1000 guldenów na restaurację świątyni. Z ich woli kościół został przekazany w 1817 Siostrom Miłosierdzia z kościoła i klasztoru św. Kazimierza.
Tuż przed wybuchem pierwszej wojny światowej świątynia uzyskała prawo do sprawowania w niej Najświętszej Ofiary. Odprawiano w niej też nabożeństwa majowe. Opiekę duszpasterską sprawowali księża misjonarze. W okresie międzywojennym kościół św. Zofii był kościołem parafialnym.
Po 1945 został, podobnie jak większość lwowskich świątyń, zamknięty.
W 1993, po uzyskaniu przez Ukrainę niepodległości, nieczynny kościół przekazano wiernym obrządku bizantyjsko-ukraińskiego; wezwanie kościoła pozostało to samo.

</doc>
<doc id="1810743" url="https://pl.wikipedia.org/wiki?curid=1810743" title="Part IV">
Part IV



</doc>
<doc id="1810748" url="https://pl.wikipedia.org/wiki?curid=1810748" title="Divizia A1 w piłce siatkowej mężczyzn (2009/2010)">
Divizia A1 w piłce siatkowej mężczyzn (2009/2010)

Divizia A1 siatkarzy 2009/2010 - 61. sezon walki o mistrzostwo Rumunii. Rozpoczął się 10 października 2009 roku i trwać będzie do wiosny 2010 roku.
W fazie zasadniczej 12 zespołów rozegra mecze system każdy z każdym, mecz i rewanż. 
W sezonie 2009/2010 w Pucharze CEV Rumunię reprezentować będą Tomis Konstanca i Dinamo Bukareszt, a w Pucharze Challenge - CS Stiinta Explorari Baia Mare i Remat Zalau.
Faza zasadnicza.
Tabela fazy zasadniczej.
1 Mecze pomiędzy CVM Braszów a klubami Remat Zalău i Unirea Dej oddane zostały walkowerem, przez co klubowi CVM Braszów odjęto 4 punkty.

</doc>
<doc id="1810749" url="https://pl.wikipedia.org/wiki?curid=1810749" title="Ryszard Jabłoński (aktor)">
Ryszard Jabłoński (aktor)

Ryszard Jabłoński (ur. 4 lipca 1952 w Trzebnicy) – polski aktor teatralny, filmowy i dubbingowy, pedagog, autor scenariuszy, tekstów dramatycznych, poeta. 
Życiorys.
Ukończył studia na Wydziale Aktorskim Państwowej Wyższej Szkoły Filmowej Telewizyjnej i Teatralnej im. Leona Schillera w Łodzi (1976), na macierzystym wydziale uzyskał stopień doktora sztuk teatralnych (2014). W Teatrze zadebiutował 7 października 1975 rolami Elfa, Mura i Ryjka w "Śnie nocy letniej" Williama Szekspira w reżyserii Henryka Tomaszewskiego. Debiut filmowy 1973 rok ""Zapis zbrodni" rola Stefan- Afro reż. Andrzej Trzos- Rastawiecki."
Występował na deskach Teatru im. Cypriana Kamila Norwida w Jeleniej Górze (1975-1976), Teatru im. Wilama Horzycy w Toruniu (1976-1979), Wrocławskiego Teatru Współczesnego im. Edmunda Wiercińskiego (1979-1984), Teatru Dramatycznego w Warszawie (1984-1992), Teatru im. Wandy Siemaszkowej w Rzeszowie (2004-2008), Teatru Powszechnego im. Jana Kochanowskiego w Radomiu (2008-2010) oraz Teatru Nowego im. Kazimierza Dejmka w Łodzi (2010-2012). Współpracował także z warszawskimi scenami, Teatrem na Woli (1994), Teatrem Komedia (1996) oraz Teatrem Narodowym (1998).
Wystąpił w kilkudziesięciu rolach teatralnych w spektaklach takich reżyserów jak: Elżbieta Sikora, Krystyna Meissner, Marek Okopiński, Kazimierz Braun, Jacek Weksler, Jan Szurmiej, Tadeusz Łomnicki, Maciej Prus, Jacek Bunsch, Katarzyna Deszcz, Jerzy Kronchold, Andrzej Makowiecki, Krzysztof Babicki, Zbigniew Zapasiewicz, Jerzy Gruza i Andrzej Żuławski.
Odznaczony przez Ministra Kultury i Dziedzictwa Narodowego Brązowym Medalem „Zasłużony Kulturze Gloria Artis” (2007). W roku 2022 Srebrnym Medalem "Zasłużony Kulturze Gloria Artis".
W maju i czerwcu 2014 wydawnictwo Warszawska Firma Wydawnicza wydała jego dwie książki pt. "Polny konik i rybka" oraz "Najprawdziwsze bajki".
W styczniu 2023 wydawnictwo Graphito edytowało tom wierszy autorstwa R. Jabłońskiego pt. "Miałem zagrać Merlin Monroe."
Wykładowca scen współczesnych w Studium Aktorskim im. Aleksandra Sewruka przy Teatrze im. Stefana Jaracza w Olsztynie. W latach: 2018-2021.
Dla Radia Bajka zrealizował spektakl:
"Ulica Starej Baśni" - ( 2016 ) tekst.
Dla Teatru Polskiego Radia:
"Wigilijny gość" - ( 2017 r) - tekst i reżyseria.
"Druga strona lustra " - ( 2019 r ) - tekst i reżyseria.
Dla Teatru Radia Rzeszów:
"Ślub wariata" - ( 2022 r ) - tekst i reżyseria.

</doc>
<doc id="1810751" url="https://pl.wikipedia.org/wiki?curid=1810751" title="Aspartylglikozaminuria">
Aspartylglikozaminuria



</doc>
<doc id="1810752" url="https://pl.wikipedia.org/wiki?curid=1810752" title="Raf">
Raf

Raffaele Riefoli, znany również jako Raf (ur. 29 września 1959 w Margherita di Savoia) – włoski wokalista, wykonawca pierwotnej wersji przeboju „Self Control”, który zyskał popularność po nagraniu coveru utworu przez Laurę Branigan, reprezentant Włoch podczas 32. Konkursu Piosenki Eurowizji w 1987 roku z utworem „Gente di mare”, wykonywanym w duecie z Umberto Tozzim.

</doc>
<doc id="1810753" url="https://pl.wikipedia.org/wiki?curid=1810753" title="Rimae Fresnel">
Rimae Fresnel

Rimae Fresnel – grupa rowów na powierzchni Księżyca o średnicy około 90 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od pobliskiego Promontorium Fresnel.

</doc>
<doc id="1810754" url="https://pl.wikipedia.org/wiki?curid=1810754" title="Chen Jue">
Chen Jue

Chen Jue (; ur. 23 marca 1988 w Nankinie) – chińska lekkoatletka, sprinterka.
Osiągnięcia.
W 2008 znalazła się w składzie Chin na igrzyska olimpijskie w Pekinie. Była rezerwową w sztafecie 4 x 100 metrów, ostatecznie nie miała okazji wystąpić podczas tych zawodów.

</doc>
<doc id="1810757" url="https://pl.wikipedia.org/wiki?curid=1810757" title="Powiat sokólski (II Rzeczpospolita)">
Powiat sokólski (II Rzeczpospolita)

Powiat sokólski – powiat w województwa białostockiego II Rzeczypospolitej. Jego siedzibą było miasto Sokółka.
Historia.
W roku 1807 w ramach postanowień pokoju tylżyckiego Ziemia Sokólska przyłączona została do Rosji jako fragment Obwodu Białostockiego, a Sokółka stała się miastem powiatowym.
Po zakończeniu I wojny światowej powiat znalazł się w granicach odrodzonej Polski. Autonomiczną tymczasową władzę nad nim sprawowała rada powiatowa utworzona 18 grudnia 1918 roku, tj. miesiąc po opuszczeniu miasta przez wojska rosyjskie, a w czasie okupacji przez Niemców. W skład rady wchodziło osiemnaście osób, w tym dwóch Żydów, tyle samo Rosjan.
Taki stan rzeczy utrzymywał się do końca kwietnia 1919 roku. W maju tego roku dwaj członkowie rady: Nikodem Henryk Hryckiewicz oraz Antoni Krejbich zostali wybrani do Sejmu Ustawodawczego Rzeczypospolitej Polskiej, a przewodniczący rady – Marian Baehr został starostą powiatowym.
Podczas I wojny światowej Sokółszczyzna zajęta została przez wojska niemieckie, a miasto z okolicami znalazło się na terenie tzw. Ober-Ostu.
Po wojnie granice powiatu pozostały bez zmian, natomiast w roku 1927 z powiatu sokólskiego wyłączono gminę Czarna Wieś i przyłączono ją do powiatu białostockiego. Od tej pory powiat liczył dwanaście gmin i trzy miasta. Powierzchnia powiatu wynosiła 2333,4 km kwadratowe. Stanowiło to 0,6% powierzchni ówczesnej Polski i 8,96% powierzchni województwa białostockiego, a powiat był piątym pod względem powierzchni.
Powiat sokólski graniczył od północy i północnego zachodu z powiatem augustowskim, od południa i zachodu z powiatem białostockim. Granice między powiatami stanowiło naturalne ukształtowanie terenu w postaci rzek: Biebrzy, Brzozówki i Supraśli oraz rzeczek: Kamionki, Łosośny, Tatarki, Prypilii i Bobry Nurki. Powiat miał kształt trójkąta z wierzchołkiem ku dołowi. Największa rozpiętość równoleżnikowa wynosiła 72 km, południkowa 85 km.
Demografia.
Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
Według spisu powszechnego z 1921 roku, powiat w ówczesnych granicach zamieszkiwały 90 264 osoby, w tym 78 889 (87,4%) Polaków, 6531 (7,2%) Białorusinów, 4522 (5,0%) Żydów, 225 (0,2%) Rosjan, 62 (0,1%) Tatarów, 9 Litwinów, 5 Niemców, 4 Łotyszy, 2 Estończyków i 1 Anglik.
W latach 1843–1857 gęstość zaludnienia wynosiła średnio 23,8 os./wiorstę kwadratową. W roku 1931 były to już 44 os./km². Było to jednak znacznie mniej niż średnia krajowa (83 os./km²) i nieznacznie mniej od średniej wojewódzkiej (51 os./km²).
Demografia powiatu:
Urbanizacja i rolnictwo.
Przed II wojną światową Ziemia Sokólska była słabo zurbanizowana. W gminach wiejskich mieszkało 13 054 osób tj. 12,3% powiatu. W powiecie były wówczas trzy miasta: Sokółka, Dąbrowa i Suchowola oraz kilka dużych wsi: Nowy Dwór, Odelsk i Kuźnica. W powiecie przeważało rolnictwo. Najwięcej było małych i średnich gospodarstw rolnych. Uprawiano głównie zboża: żyto, pszenicę, owies, jęczmień i grykę, rośliny strączkowe: groch, łubin, wykę oraz rośliny przemysłowe (len, konopie, rzepak) i okopowe (buraki pastewne, ziemniaki).
W roku 1938 działało w powiecie 38 młynów (w tym 8 motorowych i 21 wodnych) oraz 58 wiatraków, w każdym mieście były olejarnie ręczne, w Sokółce motorowa. Również w Sokółce działały garbarnie. Pomimo że w powiecie znajdują się znaczne ilości piasku, gliny, żwiru i kamienia, to przed wojną była tylko jedna mała cegielnia z piecem hofmanowskim w Szudziałowie, oraz kilka polowych, oraz trzech kaflarni. W Sokółce i okolicach rozwijał się też przemysł tkacki.
Rzemiosło w powiecie miało związek z rolnictwem i wyróżnić można głównie: krawiectwo i szewstwo, poza tym byli kamasznicy, blacharze, dekarze, czapnicy, szklarze, kuśnierze, fotografowie, i introligatorzy oraz cieśle, murarze, kamieniarze, kowale, kołodzieje i ślusarze.
Religia.
Według spisu powszechnego z 1921 roku, 72225 (80,2%) mieszkańców powiatu w ówczesnych granicach wyznawało rzymski katolicyzm, 9357 (10,4%) prawosławie, 8413 (9,3%) judaizm, 212 (0,2%) islam, 26 greko-katolicyzm.
W roku 1936 większość mieszkańców – około 85 tysięcy (78%) – stanowili katolicy i byli to głównie Polacy. Podporządkowani byli oni siedemnastu parafiom, w których było 21 kościołów. Wyznawcy judaizmu to niecałe 10 tysięcy osób (9%), prawosławni, którzy uważali się za Białorusinów, około 6 tysięcy wyznawców (7%), muzułmanie – 200 osób (0,2%).
Lasy.
Główny masyw leśny obejmujący ówczesne sosnowo-świerkowe lasy państwowe przebiegał z północnego zachodu ku południowemu wschodowi. Dalej łączyły się z lasami powiatu białostockiego (Puszcza Knyszyńsko-Białostocka). Tereny leśne stanowiły 17,8% powiatu (średnia krajowa 22%).

</doc>
<doc id="1810759" url="https://pl.wikipedia.org/wiki?curid=1810759" title="Aizanoi">
Aizanoi

Aizanoi (starogr. Αἰζανοί, łac. "Aezani") – starożytne miasto w zachodniej Anatolii – najważniejsze miasto w północnej Frygii w okresie rzymskim; współcześnie stanowisko archeologiczne w tureckiej prowincji Kütahya, w dystrykcie Çavdarhisar.
Odkryte w 1824 roku przez europejskich podróżników, słynie z bardzo dobrze zachowanej świątyni Zeusa, teatru i macellum.
W 2012 roku Aizanoi zostało wpisane na turecką listę informacyjną UNESCO – listę obiektów, które Turcja zamierza rozpatrzyć do zgłoszenia do wpisu na listę światowego dziedzictwa UNESCO.
Położenie.
Aizanoi leżało na terenie Frygii w Azji Mniejszej, ok. 40 km na południowy zachód od Cotiaeum, 25 km na północny wschód od Cadi i 40 km na północny zachód od Appii. Miasto wzniesiono nad rzeką Penkalas.
Współcześnie jest to stanowisko archeologiczne w tureckiej prowincji Kütahya, w dystrykcie Çavdarhisar. Leży na płaskowyżu na wysokości ok. 1000–1050 m n.p.m. Przez około pół roku ruiny rzymskich budowli skrywa półmetrowa warstwa śniegu.
Historia.
Najstarsze znalezione fragmenty ceramiki pochodzą z okresu późnohellenistycznego i wczesnorzymskiego. 
W 184 roku p.n.e. miasto zostało zdobyte przez Eumenesa II (?–159 p.n.e.), zabrane Bitynii pod panowaniem Prusjasza I (ok. 255–182 p.n.e.) i przyłączone do królestwa Pergamonu. W 133 roku p.n.e. zdobyte przez Rzymian. Stało się najważniejszym miastem w północnej Frygii. Okres jego największego rozkwitu przypada na II w. n.e., kiedy miasto funkcjonowało jako prężny ośrodek transportu i handlu zbożem, winem i wełną. W okresie świetności wzniesiono tu m.in. teatr, stadion, łaźnie i nekropolę. 
W okresie wczesnego Bizancjum miasto było siedzibą biskupa. Utraciło znaczenie po VII w. – w średniowieczu wzgórze świątynne zostało przekształcone w fortecę, która służyła Seldżukidzom. 
W 2012 roku Aizanoi zostało wpisane na turecką listę informacyjną UNESCO – listę obiektów, które Turcja zamierza rozpatrzyć do zgłoszenia do wpisu na listę światowego dziedzictwa UNESCO.
Stanowisko archeologiczne.
Miasto zostało ponownie odkryte przez europejskich podróżników w 1824 roku i zidentyfikowane jako Aizanoi w latach 1830–1840. W 1926 roku rozpoczęto prace wykopaliskowe w imieniu Niemieckiego Instytutu Archeologicznego.
Większość zachowanych ruin pochodzi z okresu rzymskiego. Odkryto m.in. świątynię Zeusa, zespół stadion-teatr, macellum, dwie nekropole, mosty i tamę, odeon i łaźnie rzymskie. 
Świątynia Zeusa.
Głównym zabytkiem jest jedna z najlepiej zachowanych na świecie świątyń Zeusa. Według lokalnej legendy Zeus miał urodzić się w pobliżu miasta, w jaskini Steunos nad rzeką Penkalas. Inskrypcje na budynku sugerują, że został on wzniesiony za panowania cesarza Hadriana (76–138) pomiędzy rokiem 125 a 145 n.e.
Świątynia usytuowana jest na wzgórzu. Pod świątynią znajdowały się krypty. Gmach składał się z pronaosu, naosu i opistodomosu. Z uwagi na układ kolumn – dwa rzędy kolumn biegnące dookoła, przy czym kolumny drugiego rzędu wtopione w ścianę budynku – świątynia była typu "pseudodipteros". Do dziś zachowało się 16 kolumn. Sama świątynia jest najlepiej zachowanym tego typu gmachem w porządku jońskim na terenie Anatolii. 
Przed budynkiem znajduje się akroterion (element figuralny umieszczony niegdyś na dachu), przedstawiający we wschodniej części popiersie Zeusa a w zachodniej popiersie kobiece, być może frygijskiej bogini płodności Kybele. 
Macellum.
Na prawym brzegu rzeki odkryto w 1971 roku pozostałości okrągłego budynku o średnicy 14 m. Był to najprawdopodobniej główny gmach targu – macellum. Na jego wewnętrznych ścianach widnieje spis cen, datowany na 302 rok – kopia Edyktu Cen cesarza Dioklecjana (ok. 244–313/316). 
Zespół stadion-teatr.
Zespół – stadion wzniesiony tuż obok teatru – znajduje się w północnej części starożytnego miasta. Stadion mógł pomieścić 13,5 tys. osób, a teatr 20 tys. widzów. 

</doc>
<doc id="1810765" url="https://pl.wikipedia.org/wiki?curid=1810765" title="Konkatamer">
Konkatamer

Konkatamer - cząsteczka DNA zbudowana z jednakowych odcinków połączonych ze sobą na zasadzie "głowa-ogon".

</doc>
<doc id="1810766" url="https://pl.wikipedia.org/wiki?curid=1810766" title="Rimae Sirsalis">
Rimae Sirsalis

Rimae Sirsalis – grupa rowów na powierzchni Księżyca o średnicy około 426 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od pobliskiego krateru Sirsalis.

</doc>
<doc id="1810767" url="https://pl.wikipedia.org/wiki?curid=1810767" title="Tommy the Clown">
Tommy the Clown

Tommy the Clown (właśc. Thomas Johnson) – amerykański tancerz hip-hopowy, twórca "clowningu", a także rzecznik gubernatora Kalifornii.
Clowning.
Clowning, Clown dance – powstał jako manifestacja ruchu czarnego tańca. W 1992 r. Tommy zaczął łączyć różne, unikalne elementy taneczne i stworzył unikatowy, pociągający, powszechny styl, który miał mu pomóc w promocji jego własnej kariery klauna wynajmowanego na zabawy dla dzieci.
Tommy już w młodości miał problemy z prawem, m.in. dlatego, że mieszkał w miejscu opanowanym przez gangi. Uważał taniec za pozytywne ujście. Po wyjściu z więzienia i wielu niepozytywnym przeżyciom postanowił się on poprawić i robić coś dobrego.
Wierzył, że człowiek może uniknąć wciągnięcia do gangu lub przemocy związanej z byciem w nim poprzez zaangażowanie w taniec. By rozwijać, Clowning łączył ze sobą lokalne elementy czarnego tańca: „G dance” czy „Gangsta(er) boogie” oraz niektóre z elementów "stripper dancing", czyli erotycznego tańca striptizerek. Clowning także zawiera pewne elementy jamajskiego tańca, również czerpie ruchy z "poppingu" oraz innych stylów tańca hip-hopowego.
Malowanie twarzy.
Wiąże się z Clowningiem, robią to tancerze. Wynika to bezpośrednio z pochodzenia tego stylu i stosowane jest podczas pokazów Tommy'ego The Clowna. Stosując ten styl tańca by ulepszać występ i reklamować swój biznes, Tommy zyskiwał złą sławę w okolicy, ale z czasem znaczna liczba okolicznej młodzieży zainteresowała się jego tańcem, co umożliwiło mu zająć się tylko i wyłącznie nauczaniem ich nowego stylu. Zyskiwał wielu naśladowców, którzy byli przezywani hip-hopowymi klaunami („the the hiphop clowns”}. Występował publicznie ze swoimi najlepszymi ze swoich tancerzy. Po paru latach był w stanie otworzyć szkółkę tańca/akademię w południowo centralnym Los Angeles. Ten podziemny ruch szybko rozprzestrzenił się poza południowo centralny Los Angeles i zajął resztę Kalifornii i dalej. Obecnie istnieje istnieją tysiące grup tańczących Clownów. Z czasem wyewoluowała z niego o wiele agresywniejsza forma tańca – krumping. Są organizowane "walki" oraz spotkania tancerzy.

</doc>
<doc id="1810770" url="https://pl.wikipedia.org/wiki?curid=1810770" title="Ulica Jagiellońska w Częstochowie">
Ulica Jagiellońska w Częstochowie

Ulica Jagiellońska – jedna z ważniejszych ulic na Stradomiu, Błesznie i Wrzosowiaku w Częstochowie, rozciąga się pomiędzy al. Wojska Polskiego a ul. Kościelną.
Na odcinku od al. Wojska Polskiego do al. Bohaterów Monte Cassino stanowi część drogi krajowej nr 43. Odcinek od al. Bohaterów Monte Cassino do ul. Sabinowskiej do 2018 roku stanowił część drogi wojewódzkiej nr 908. Na odcinku od al. Wojska Polskiego do ul. Orkana środkiem ulicy biegnie wydzielone torowisko tramwajowe.
W 2014 roku oddano do użytku odcinek o długości 360 m między ul. Sabinowską a ul. Kościelną. Wcześniej ulica kończyła się skrzyżowaniem z ul. Sabinowską.

</doc>
<doc id="1810771" url="https://pl.wikipedia.org/wiki?curid=1810771" title="ZNMS">
ZNMS



</doc>
<doc id="1810772" url="https://pl.wikipedia.org/wiki?curid=1810772" title="Kiriłł Ławrow">
Kiriłł Ławrow

Kiriłł Jurjewicz Ławrow, rus. "Кирилл Юрьевич Лавров" (ur. 15 września 1925 w Leningradzie, zm. 27 kwietnia 2007 w Petersburgu) – radziecki i rosyjski aktor teatralny i filmowy, reżyser.
Życiorys.
Występował w teatrach: od 1950 w Kijowie (akademicki teatr dramatu rosyjskiego im. Łesii Ukrainki), od 1955 w Leningradzie (teatr im. M. Gorkiego; od 1990 był jego dyrektorem artystycznym).
W 2000 otrzymał Nagrodę Specjalną od Prezydenta Rosji "za znaczący wkład w rozwój kina rosyjskiego" (2000).
Międzynarodową sławę przyniósł mu, nakręcony w 1969 i nominowany rok później do Oscara w kategorii na najlepszy film nieanglojęzyczny, film "Bracia Karamazow", którego był współreżyserem (wraz z Iwanem Pyrjewem i Michaiłem Uljanowem) i w którym zagrał rolę Iwana.

</doc>
<doc id="1810773" url="https://pl.wikipedia.org/wiki?curid=1810773" title="Drugi rząd José Sócratesa">
Drugi rząd José Sócratesa

Drugi rząd José Sócratesa (port. "XVIII Governo Constitucional de Portugal" – "XVIII rząd konstytucyjny Portugalii") – rząd Portugalii funkcjonujący od 26 października 2009 do 21 czerwca 2011.
Był to jednopartyjny rząd utworzony po wyborach parlamentarnych w 2009, ponownie wygranych przez Partię Socjalistyczną. Pozwoliło to José Sócratesowi na sformowanie swojego drugiego gabinetu. 23 marca 2011 rząd podał się do dymisji po odrzuceniu rządowego programu oszczędnościowego. Po przedterminowych wyborach utworzony został centroprawicowy gabinet Pedra Passosa Coelho.

</doc>
<doc id="1810774" url="https://pl.wikipedia.org/wiki?curid=1810774" title="Praksinoskop">
Praksinoskop

Praksinoskop (praksynoskop) – urządzenie w formie bębna obrotowego, w którym znajduje się taśma filmowa, co umożliwia widzenie ruchomego obrazu. Wynaleziony w 1877 roku przez francuskiego wynalazcę i pioniera techniki filmowej Émile'a Reynauda, był jednym z pierwszych przyrządów do pokazów kinematograficznych.

</doc>
<doc id="1810776" url="https://pl.wikipedia.org/wiki?curid=1810776" title="Motyw marynistyczny">
Motyw marynistyczny



</doc>
<doc id="1810778" url="https://pl.wikipedia.org/wiki?curid=1810778" title="Amt Torgelow-Ferdinandshof">
Amt Torgelow-Ferdinandshof

Amt Torgelow-Ferdinandshof – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Greifswald. Siedziba związku znajduje się w mieście Torgelow. 
W skład związku wchodzi siedem gmin, w tym jedna gmina miejska "(Stadt)" oraz sześć gmin wiejskich "(Gemeinde)":

</doc>
<doc id="1810781" url="https://pl.wikipedia.org/wiki?curid=1810781" title="Mikołaj (biskup poznański)">
Mikołaj (biskup poznański)

Mikołaj (zm. 30 marca 1278) – biskup poznański w latach 1267–1278.
Pochodził ze Śląska, był synem Wojsława. Uzyskał tytuł magistra na jakimś zachodnioeuropejskim uniwersytecie. Był najpierw kustoszem, a potem scholastykiem krakowskim. W 1262 znalazł się w składzie delegacji zabiegającej w kurii papieskiej o kanonizację Jadwigi Śląskiej. 22 maja 1267 Papież Klemens IV mianował go biskupem poznańskim, kończąc w ten sposób półtoraroczny spór między kapitułą katedralną a arcybiskupem Januszem o obsadę tej diecezji. Z bulli tej wiadomo, że Mikołaj sprawował funkcję papieskiego kapelana, co pozwala przypuszczać, że po roku 1262 został zatrzymany na stałe w kurii rzymskiej. Jako biskup poznański uczestniczył w synodzie prowincjonalnym w Sieradzu w 1270. Nadto występuje w dwóch dokumentach datowanych 25 października 1276 oraz 1278 (bez daty dziennej). Datę jego zgonu odnotowano w nekrologu lubińskim; 23 kwietnia 1278 książę Bolesław Pobożny wspomina go jako zmarłą osobę.

</doc>
<doc id="1810787" url="https://pl.wikipedia.org/wiki?curid=1810787" title="Amt Uecker-Randow-Tal">
Amt Uecker-Randow-Tal

Amt Uecker-Randow-Tal – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Greifswald. Siedziba związku znajduje się w mieście Pasewalk, które jednak do związku nie należy. 
W skład związku wchodzi 13 gmin wiejskich "(Gemeinde)":

</doc>
<doc id="1810789" url="https://pl.wikipedia.org/wiki?curid=1810789" title="Meng Yan">
Meng Yan

Meng Yan (; ur. 30 września 1980 w Jilin) – chiński lekkoatleta, specjalizujący się w biegu na 400 metrów przez płotki.
Osiągnięcia.
W 2008 reprezentował swój kraj podczas igrzysk olimpijskich w Pekinie. 18. lokata w eliminacjach nie dała mu awansu do półfinałów (do awansu zabrakło 0,12 sekundy).

</doc>
<doc id="1810790" url="https://pl.wikipedia.org/wiki?curid=1810790" title="Pierwszy rząd José Sócratesa">
Pierwszy rząd José Sócratesa

Pierwszy rząd José Sócratesa (port. "XVII Governo Constitucional de Portugal" – "XVII rząd konstytucyjny Portugalii") – rząd Portugalii funkcjonujący od 12 marca 2005 do 26 października 2009.
Był to jednopartyjny rząd utworzony po wyborach parlamentarnych w 2005, wygranych przez Partię Socjalistyczną. Gabinet funkcjonował przez całą kadencję. Po kolejnych wyborach w 2009 został zastąpiony przez drugi rząd José Sócratesa.

</doc>
<doc id="1810791" url="https://pl.wikipedia.org/wiki?curid=1810791" title="My Name Is">
My Name Is

My Name Is – pierwszy singel Eminema pochodzący z albumu "The Slim Shady LP" (1999). Producentem utworu jest Dr. Dre. Singel ten dotarł na drugie miejsce lisy UK Singles Chart i przyniósł Eminemowi dużą popularność. Beat do tego kawałka, to zsamplowany fragment utworu Labi Siffre – „I Got The” z roku 1975.

</doc>
<doc id="1810793" url="https://pl.wikipedia.org/wiki?curid=1810793" title="Grambin">
Grambin

Grambin – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Am Stettiner Haff.

</doc>
<doc id="1810795" url="https://pl.wikipedia.org/wiki?curid=1810795" title="Leopoldshagen">
Leopoldshagen

Leopoldshagen – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Am Stettiner Haff.

</doc>
<doc id="1810798" url="https://pl.wikipedia.org/wiki?curid=1810798" title="Liepgarten">
Liepgarten

Liepgarten – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Am Stettiner Haff.
Na północy gmina graniczy z ogrodem zoologicznym Tierpark Ueckermünde.
Toponimia.
Nazwa pochodzenia słowiańskiego, zanotowana po raz pierwszy w 1241 roku w formie "Lipegora". Tłumaczona na język polski jako "Lipia Góra".

</doc>
<doc id="1810799" url="https://pl.wikipedia.org/wiki?curid=1810799" title="Aleja Niepodległości w Częstochowie">
Aleja Niepodległości w Częstochowie

Aleja Niepodległości – jedna z ulic na Ostatnim Groszu i Wrzosowiaku w Częstochowie, rozciąga się pomiędzy ul. Jagiellońską a rondem Mickiewicza.
Historia.
Aleja została wytyczona po II wojnie światowej (jako aleja ZWM), razem z al. Pokoju, by połączyć centrum miasta z mocno rozbudowującą się wówczas Hutą. Była częścią ciągu alej Tadeusza Kościuszki, Wolności, Niepodległości i Pokoju. Wzdłuż nich ułożono wydzielone torowisko tramwajowe, jedyne w mieście (→ zobacz też Tramwaje w Częstochowie).
Początkowo ulica miała biec od ronda Mickiewicza na południe między fabryką (obecnie Wełnopol) i terenami kolejowymi, a potem omijać gęsto zabudowany Ostatni Grosz, tak by uniknąć wyburzeń. Projekt odrzucił jednak prezydent Bolesław Bierut, który nakazał wytyczyć prostą ulicę od Boru do al. Pokoju. Tak powstała arteria miała razem z al. Wolności i al. Kościuszki tworzyć nowe centrum miasta, które miało zmarginalizować dotychczasową główną ulicę - Aleję NMP z Jasną Górą. W efekcie interwencji Bieruta al. Niepodległości przypadkowo powstała dokładnie na osi klasztornej wieży.

</doc>
<doc id="1810800" url="https://pl.wikipedia.org/wiki?curid=1810800" title="Am Stettiner Haff">
Am Stettiner Haff



</doc>
<doc id="1810801" url="https://pl.wikipedia.org/wiki?curid=1810801" title="Ampułka (farmacja)">
Ampułka (farmacja)

Ampułka (łac. "Ampulla") – szklany pojemnik zapewniający po zatopieniu hermetyczne zamknięcie określonej dawki leku. Pojemność ampułek to zwykle 1–20 ml. Zawartość pobiera się za pomocą igły. Ampułki do dozowania substancji suchych, a także roztworów i zawiesin olejowych mają odpowiednio większą średnicę szyjki. Ampułki mogą być również produkowane w postaci ampułkostrzykawek do jednorazowego użytku, gotowych do natychmiastowego wstrzyknięcia.
Otwieranie.
W celu otwarcia ampułki należy ostrożnie postukać jej górną część, tak aby płyn w szyjce opadł do dolnej części pojemnika. Na szyjce ampułki często umieszcza się kolorową kropkę, pod którą szyjka została nacięta – wskazuje ona kierunek otwarcia. Jeśli jej brak, należy dokonać niewielkiego nacięcia w dolnej części szyjki przy pomocy specjalnego pilnika do szkła, a następnie ułamać szyjkę naciskając kciukiem w kierunku przeciwnym do nacięcia. Można owinąć ampułkę jałowym kompresem, aby uniknąć ewentualnego skaleczenia przy otwieraniu. Istnieją również dopasowane do ampułek nakładki z polimerów, chroniące palce.
Pobieranie leku.
Igła powinna mieć wbudowany w nasadkę filtr, który zapobiega pobraniu ze szklanych ampułek razem z lekiem drobin szkła, powstałych w wyniku otwarcia ampułki. 

</doc>
<doc id="1810803" url="https://pl.wikipedia.org/wiki?curid=1810803" title="Löcknitz-Penkun">
Löcknitz-Penkun



</doc>
<doc id="1810804" url="https://pl.wikipedia.org/wiki?curid=1810804" title="Torgelow-Ferdinandshof">
Torgelow-Ferdinandshof



</doc>
<doc id="1810808" url="https://pl.wikipedia.org/wiki?curid=1810808" title="Uecker-Randow-Tal">
Uecker-Randow-Tal



</doc>
<doc id="1810815" url="https://pl.wikipedia.org/wiki?curid=1810815" title="Wiktor Ehrenpreis">
Wiktor Ehrenpreis

Wiktor Ehrenpreis (ur. 16 maja 1912 w Krakowie, zm. ?) – polski prawnik, działacz ZNMS w latach 1927-1938 i PPS 1930-1948; do 1939 w Krakowie, następnie na emigracji w Szwecji, USA i Szwajcarii. W czasie II wojny światowej pracował w Komitecie PPS w Nowym Jorku. Od 1946 pracownik Sekretariatu ONZ.

</doc>
<doc id="1810818" url="https://pl.wikipedia.org/wiki?curid=1810818" title="Tadeusz Paciorkiewicz">
Tadeusz Paciorkiewicz

Tadeusz Paciorkiewicz (ur. 17 października 1916 w Sierpcu, zm. 21 listopada 1998 w Warszawie) – polski kompozytor, organista i pedagog. 
Życiorys.
Studia muzyczne w zakresie organów ukończył pod kierunkiem Bronisława Rutkowskiego w Konserwatorium Warszawskim w 1943 roku, w zakresie kompozycji zaś pod kierunkiem Kazimierza Sikorskiego w Państwowej Wyższej Szkole Muzycznej w Łodzi, w roku 1951. 
W lutym 1945 roku wyjechał do Płocka, gdzie założył Szkołę Muzyczną im. Karola Szymanowskiego. Założona przez niego szkoła miała charakter 5-letniej szkoły zawodowej oraz szkoły umuzykalniającej. Przy szkole funkcjonowało również przedszkole muzyczne. W 1949 roku szkoła została rozszerzona i przyjęła charakter średniej szkoły muzycznej. Placówka ta szybko stała się bazą życia muzycznego w Płocku i okolicy. Przy szkole bowiem skupiała się szeroka działalność społeczna w zakresie chórów oraz szkolenia dyrygentów chórów amatorskich. Działała tam również sekcja teatralna. 
W 1947 roku zadebiutował jako koncertujący organista, nagrywając również dla Polskiego Radia. 
W 1949 roku opuścił Płock i z całą rodziną przeniósł się do Łodzi, gdzie poświęcił się całkowicie pracy pedagogicznej i kompozytorskiej. Do 1959 roku uczył harmonii, kontrapunktu i innych przedmiotów teoretycznych w Państwowej Wyższej Szkole Muzycznej. 
Od 1954 roku podjął równoległą pracę w Państwowej Wyższej Szkole Muzycznej w Warszawie, dojeżdżając tam na dwa dni w tygodniu. Od 1959 roku razem z rodziną zamieszkał ostatecznie w Warszawie, gdzie kontynuował działalność pedagogiczną i kompozytorską. W PWSM w Warszawie, przemianowanej później na Akademię Muzyczną im. Fryderyka Chopina, przeszedł kolejno wszystkie stopnie awansów naukowych: docenta, profesora nadzwyczajnego i zwyczajnego. Przez wiele kadencji był dziekanem wydziału pierwszego (kompozycji, dyrygentury i teorii), a w latach 1969–1971 piastował urząd rektora uczelni. Za swoją pracę pedagogiczną i twórczą otrzymał wiele wyróżnień i nagród.
Dorobek twórczy Tadeusza Paciorkiewicza obejmuje wszystkie gatunki muzyki instrumentalnej, wokalnej i wokalno-instrumentalnej (ponad 370 pozycji). 
W skład tego dorobku wchodzi twórczość baletowo-operowa, kantatowo-oratoryjna, symfoniczna, chóralna, kameralna, solistyczna, dla orkiestr dętych oraz muzyka teatralna i filmowa. 
Głównymi pozycjami w tym dorobku są między innymi: 4 symfonie, 17 koncertów (na fortepian, klawesyn, skrzypce, altówkę, wiolonczelę, harfę, organy, obój, puzon, trąbkę, dwoje skrzypiec), 3 kwartety smyczkowe, 4 kwintety (fletowy, fortepianowy, na 5 instrumentów dętych i na 5 akordeonów), sonaty (na organy, fortepian, skrzypce, altówkę, wiolonczelę i fagot), 3 opery (w tym dwie radiowe), balet oraz oratorium „De Revolutionibus”.
Pochowany na cmentarzu Powązki Wojskowe w Warszawie (kwatera A3 tuje-3-24). 

</doc>
<doc id="1810819" url="https://pl.wikipedia.org/wiki?curid=1810819" title="Zębiełek zaciekły">
Zębiełek zaciekły

Zębiełek zaciekły ("Crocidura desperata") – gatunek owadożernego ssaka z rodziny ryjówkowatych. Ssak ten znany jest jedynie z kilku osobników. Występuje endemicznie w górach Rungwa w południowej Tanzanii w strefie bambusa powyżej 1500 m n.p.m. Zamieszkuje górskie, wilgotne lasy tropikalne. Mały ssak o długości ciała wynoszącej 45-140 mm, ogona 45-90 mm. Osiąga masę ciała 11-40 g. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN (zagrożony wyginięciem).

</doc>
<doc id="1810820" url="https://pl.wikipedia.org/wiki?curid=1810820" title="Touzi Datong">
Touzi Datong

Touzi Datong (chiń. 投子大同, pinyin "Tóuzĭ Dàtóng"; kor. 투자대동 "T’uja Taedong", jap. "Tōsu Daidō", wiet. "Đầu Tử Đại Đồng"; ur. 819, zm. 914) – chiński mistrz chan, uczeń Cuiweia Wuxuego.
Życiorys.
Pochodził z Shuzhou w południowej części dzisiejszej prowincji Anhui.
Dom opuścił jako młody człowiek i rozpoczął praktykę chan u mistrza Bao Tangmana. Najpierw studiował techniki medytacyjne, których opis znajdował się w "Anapana sutra", a więc najpewniej chodziło tu o uspokojenie umysłu i śledzenie swojego oddechu.
W jakiś czas potem przeczytał "Sutrę girlandową" i rozpoczął praktykę u mistrza chan Cuiweia Wuxuego. Po osiągnięciu oświecenia udał się w wędrówkę po Chinach. Po jakimś czasie powrócił w okolice, z których pochodził i osiadł na górze Touzi.
Na górze tej wybudował sobie chatkę; przebywał tam ponad 30 lat. Jego sława jako nauczyciela chanu rosła i Zhaozhou Congshen wybrał się do niego.
Ponieważ do mistrza nieustannie przybywali uczniowie spragnieni jego nauk, wybudowano klasztor, który często nie mógł pomieścić chętnych. Mimo tego mistrz udzielał nauk nawet w zatłoczonej sali.
W 883 r. rewolta Huang Chao spowodowała chaos i katastrofę. Jeden z bandytów przyłożył nóż do mistrza i powiedział "Co tu robisz żyjąc tu?" Touzi spokojnie kontynuował wyjaśnianie Dharmy. Gdy skończył, bandyta pokłonił się, zdjął swoje ubranie i ofiarował je jako dar.
6 dnia 4 miesiąca 914 r. mistrz lekko zachorował. Mnisi wezwali lekarza.
Touzi powiedział "Cztery wielkie czynności życia odpływają i przypływają nieustannie. Nie musicie się tym przejmować. Potrafię zatroszczyć się o siebie".
Po wypowiedzeniu tych słów mistrz usiadł w medytacyjnej pozycji i zmarł.
Otrzymał pośmiertne imię „wielki nauczyciel Współczujący Pomocnik”.
Występuje w gong’anach 41, 79, 80 i 91 z "Biyan lu".
Linia przekazu Dharmy zen.
Pierwsza liczba oznacza Klub Sierpień 80 pokoleń mistrzów od 1 Patriarchy indyjskiego Mahakaśjapy.
Druga liczba oznacza Klub Sierpień 80 pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="1810821" url="https://pl.wikipedia.org/wiki?curid=1810821" title="Wyżnia Soliskowa Ławka">
Wyżnia Soliskowa Ławka

Wyżnia Soliskowa Ławka (słow. "Solisková lávka", 2386 m) – przełęcz znajdująca się w Grani Soliska w słowackiej części Tatr Wysokich. Oddziela ona Wielkie Solisko od Pośredniego Soliska. Ma dwa siodła, rozdzielone wyraźną kulminacją, dobrze widoczną z obu dolin leżących u stóp przełęczy – Doliny Furkotnej i Doliny Młynickiej. Do Doliny Furkotnej opada z przełęczy żleb, rozwidlający się w górnej części. 
Na Wyżnią Soliskową Ławkę nie prowadzą żadne znakowane szlaki turystyczne. Dla taterników najdogodniej dostępna jest od strony Doliny Furkotnej (w górnej części południową gałęzią żlebu) i umożliwia łatwy dostęp do dwóch sąsiadujących wierzchołków – Wielkiego i Pośredniego Soliska.
Historia.
Pierwsze wejścia:

</doc>
<doc id="1810822" url="https://pl.wikipedia.org/wiki?curid=1810822" title="Oskar Bernadotte (1859–1953)">
Oskar Bernadotte (1859–1953)

Oscar "Carl August" Bernadotte (ur. 15 listopada 1859 w pałacu Drottningholm, zm. 4 października 1953 w Grödinge obecnie w gminie Botkyrka) – do 15 marca 1888 książę Szwecji i Norwegii, a także książę Gotlandii, od 2 kwietnia 1892 hrabia Wisborga, wojskowy, od 1903 wiceadmirał. Pierwszy honorowy członek Królewskiej Szwedzkiej Akademii Nauk.
Życiorys.
Urodził się jako drugi z czterech synów następcy tronu Szwecji i Norwegii, księcia Östergötland Oskara (przyszłego króla Szwecji i Norwegii Oskara II) i jego żony księżnej (późniejszej królowej) Zofii Wilhelminy. W państwach tych panował wówczas jego stryj Karol XV (w Norwegii jako "Karol IV"). Jego starszym bratem był przyszły król Szwecji Gustaw V.
Rodzina.
15 marca 1888 w Bournemouth poślubił Ebbę Henriettę Munck af Filkila. W wyniku jej niedynastycznego pochodzenia stracił prawa dynastyczne i tytuły księcia Szwecji i Gotlandii. 2 kwietnia 1892 jego wuj wielki książę Luksemburga Adolf nadał mu tytuł hrabiego Wisborga. Para miała pięcioro dzieci:
Odznaczenia.
M.in.:

</doc>
<doc id="1810826" url="https://pl.wikipedia.org/wiki?curid=1810826" title="Ulica Witolda Chodźki w Lublinie">
Ulica Witolda Chodźki w Lublinie

Ulica Witolda Chodźki w Lublinie – ulica w północnej części Lublina, nazwana imieniem Witolda Chodźki. Rozpoczyna się skrzyżowaniem z ulicami Obywatelską i Kazimierza Jaczewskiego, a kończy odcinkiem bez wylotu nieopodal hipermarketu Auchan na Czechowie. Ulica posiada po jednym pasie ruchu w każdym kierunku. Przy ulicy znajdują się budynki Uniwersytetu Medycznego (m.in. akademiki) oraz wspomniany wcześniej hipermarket Auchan.
Komunikacja miejska.
Ulicą kursują następujące linie MPK Lublin i firm prywatnych:

</doc>
<doc id="1810831" url="https://pl.wikipedia.org/wiki?curid=1810831" title="Małżeństwo osób tej samej płci w Luksemburgu">
Małżeństwo osób tej samej płci w Luksemburgu

Małżeństwa osób tej samej płci są legalne w Luksemburgu od 1 stycznia 2015 roku. Ustawa zezwalająca na zawieranie takich małżeństw została przyjęta przez parlament 18 czerwca 2014 roku.
Historia.
W 2004 roku w Luksemburgu zalegalizowano związki partnerskie par tej samej i przeciwnej płci. Dają one tylko część praw z tych, jakie mają małżeństwa heteroseksualne, m.in. wykluczają adopcję dzieci przez pary homoseksualne. Ustawa ta jest podobna do francuskiej ustawy PACS.
W lipcu 2007 roku parlament, stosunkiem głosów 38-22, odrzucił projekt ustawy legalizującej małżeństwa homoseksualne.
20 lipca 2009 roku rząd zapowiedział skierowanie do parlamentu ustawy legalizującej małżeństwa osób tej samej płci.
W trakcie debaty parlamentarnej, 19 stycznia 2010 roku, minister sprawiedliwości François Biltgen zapowiedział, że ustawa będzie gotowa do lata 2010. 9 lipca rząd przyjął projekt ustawy. 10 sierpnia projekt został złożony w parlamencie.
W maju 2012 roku projekt ustawy został zmieniony przez komisję sprawiedliwości. 27 listopada 2012 roku Rada Stanu negatywnie oceniła projekt. Jednakże część członków rady przedstawiła odrębną, pozytywną opinię. 13 marca 2013 roku komisja sprawiedliwości zatwierdziła kolejne poprawki do projektu. 4 czerwca Rada Stanu zgłosiła zastrzeżenia do części ustawy regulującej kwestię adopcji dzieci. 19 czerwca 2013, komisja sprawiedliwości uwzględniła te zastrzeżenia, wprowadzając następne zmiany.
19 marca 2014 roku komisja zakończyła prace nad projektem i przesłała go Radzie Stanu, która wydała swoją opinię 20 maja. Został on zaaprobowany przez komisję 28 maja.
18 czerwca 2014 roku projekt ustawy został uchwalony przez Izbę Deputowanych stosunkiem głosów 56-4. 24 czerwca Rada Stanu wyraziła zgodę na pominięcie drugiego głosowania nad ustawą. Została ona podpisana przez wielkiego księcia 4 lipca i opublikowana w oficjalnym dzienniku 17 lipca 2014 roku. Prawo weszło w życie 1 stycznia 2015 roku.

</doc>
<doc id="1810832" url="https://pl.wikipedia.org/wiki?curid=1810832" title="Daniel K.">
Daniel K.



</doc>
<doc id="1810833" url="https://pl.wikipedia.org/wiki?curid=1810833" title="Parafia Wniebowzięcia Najświętszej Maryi Panny w Hucisku">
Parafia Wniebowzięcia Najświętszej Maryi Panny w Hucisku

Parafia Wniebowzięcia Najświętszej Maryi Panny w Hucisku – parafia Kościoła Polskokatolickiego w RP, położona w dekanacie świętokrzyskim (kieleckim) diecezji krakowsko-częstochowskiej.
Parafia Wniebowzięcia Najświętszej Maryi Panny w Hucisku została założona w 1936, wtedy to część parafian związana była z lokalnym ruchem ludowym. Konflikt parafian z miejscowym proboszczem powstały na tle opłat za posługi duszpasterskie i niechęć księdza do organizacji ludowych, był powodem wyodrębnienia się niezależnej placówki parafialnej. Placówka ta, okresowo nie obsadzana, przechodziła różne koleje losu m.in. powróciła na łono Kościoła rzymskokatolickiego, następnie wróciła do Kościoła Polskokatolickiego. W 1952 liczyła 100 wyznawców, a dziesięć lat później ok. 300 wyznawców – w 90% pochodzenia robotniczego.
Parafia bierze aktywny udział w życiu ekumenicznym, odbywają się tutaj nabożeństwa Tygodnia Modlitw o Jedność Chrześcijan (Kielce).
Parafia ta działa również jako "organizacja pozarządowa działająca w obszarze pomocy społecznej". W 2006 zwyciężyła w projekcie "Nasza wieś, naszą szansą – 2006" wspieranym przez Fundację Wspomagania Wsi i otrzymała środki na stworzenie Lokalnego Punktu Dostępu do Internetu wyposażonego w sześć stanowisk komputerowych. Punkt zlokalizowany został w wydzielonym pomieszczeniu przy parafialnej świetlicy środowiskowej „Zapiecek”.

</doc>
<doc id="1810834" url="https://pl.wikipedia.org/wiki?curid=1810834" title="Powstanie kreteńskie (1866–1869)">
Powstanie kreteńskie (1866–1869)

Powstanie kreteńskie (gr. "Κρητική Επανάσταση του 1866") – powstanie greckich chrześcijan na wyspie przeciw Imperium Osmańskiemu w latach 1866–1869.
Kreteńczycy podnieśli bunt przeciw panowaniu osmańskiemu już w 1821, gdy na kontynencie wybuchła wojna o niepodległość Grecji, jednak w 1828 roku zostali pokonani, a powstanie stłumione. Wyspa stała się odtąd częścią Egiptu rządzonego przez Muhammada Ali, wasala Osmanów. W 1841, po nieudanym powstaniu, Kreta wróciła pod panowanie tureckie. Po kolejnym powstaniu Kreteńczycy otrzymali prawa dotyczące organizacji społecznej, ustroju i prawa.
Kolejne powstanie wybuchło wskutek łamania przez miejscowe władze przywilejów dla chrześcijan, nadanych sułtańskim dekretem ("hatt-i hümayun") z lutego 1856; żądano ich przestrzegania, a wobec odmowy, już w połowie maja 1866 doszło do pierwszych rozruchów w prowincji Kydonia, gdzie do najważniejszych naczelników insurekcji należał Hadzimichalis Jannaris. 21 sierpnia 1866 zgromadzenie Kreteńczyków oficjalnie ogłosiło połączenie z macierzystą Grecją i rozpoczęły się walki. Górzysty i trudno dostępny teren wyspy sprzyjał działaniom partyzanckim i w toczonych walkach przeważały drobne starcia.
Powstańcy dość szybko opanowali znaczną część wyspy, pozostawiając w rękach tureckich trzy najważniejsze miasta północnego wybrzeża i południowe Jerapetra. Istotnym epizodem był wczesną jesienią 1866 atak silnych oddziałów tureckich (10 tysięcy żołnierzy) na dowódcze centrum insurekcji w górskiej wsi Zerbas bronione 1600 powstańców, którzy skutecznie odparli napaść Turków zadając im duże straty (700 poległych).
Rząd grecki wysłał na pomoc ochotników, rewolta zyskała też z różnych stron finansowe poparcie. W walkach potwierdzony jest udział filhellenów różnej narodowości (m.in. francuskich, serbskich, amerykańskich).
W listopadzie 1866 doszło do wydarzenia, które wstrząsnęło europejską opinią publiczną: Turcy po parudniowym oblężeniu zdobyli klasztor Arkadi, będący ważnym ośrodkiem powstańczym. Oprócz 259 obrońców znajdowało się tam ok. 700 uchodźców. Po wdarciu się Turków do klasztoru obrońcy wysadzili magazyn prochu, powodując śmierć wielu napastników, obrońców i cywili.
Dysproporcja sił była znaczna, gdyż bierność mocarstw pozwoliła rządowi sułtańskiemu na zgromadzenie ostatecznie na wyspie wojsk liczących ok. 40 tys. żołnierzy, podczas gdy siły powstańcze liczyły jedynie ok. 6 tysięcy ludzi. Strategiczne znaczenie wyspy dla Turków zdecydowało o tym, że w październiku 1867 przybył tam wielki wezyr Mehmed Emin Ali Pasza i ostatecznie odzyskano panowanie nad wyspą. Natomiast rząd Grecji pod naciskiem mocarstw (przede wszystkim Wielkiej Brytanii) zmuszony był zaprzestać wspomagania powstańców, co przyczyniło się do ograniczenia walk i stopniowego upadku powstania. Decyzją konferencji paryskiej z 9 stycznia 1869 wyspę pozostawiono Turcji pod warunkiem nadania jej statusu terytorium autonomicznego.
Dopiero po wojnach bałkańskich Kreta stała się częścią państwa greckiego w 1913 roku.

</doc>
<doc id="1810836" url="https://pl.wikipedia.org/wiki?curid=1810836" title="Powstanie kreteńskie">
Powstanie kreteńskie



</doc>
<doc id="1810837" url="https://pl.wikipedia.org/wiki?curid=1810837" title="Rima Agricola">
Rima Agricola

Rima Agricola – rów na powierzchni Księżyca o długości około 110 km. Znajduje się na współrzędnych selenograficznych . Nazwa tego kanału została nadana w 1985 roku przez Międzynarodową Unię Astronomiczną i pochodzi od pobliskich gór księżycowych Montes Agricola.

</doc>
<doc id="1810844" url="https://pl.wikipedia.org/wiki?curid=1810844" title="Moja TV">
Moja TV

Moja TV (inaczej Moja Telewizja) – pierwsza polska poradnikowa stacja telewizyjna.
Historia.
Kanał rozpoczął nadawanie 27 kwietnia 2005 roku. Planowano nadawanie kanału Moja TV miało odbywać się na satelicie Astra. Później odbyły się testy na Hot Birdzie. Ostatecznie stacja wynajęła miejsce na satelicie Sesat, mało popularnej pozycji w Polsce. Mimo iż stacja nadawała swój program FTA, żadna z platform nie wprowadziła go do swojej oferty. Kanał pojawił się jedynie w ofertach kilku sieci kablowych.
Według zamierzeń twórców stacja miała utrzymywać się wyłącznie z reklam, lecz ograniczony zasięg spowodował problemy finansowe stacji. Po niespełna kilku miesiącach, 17 września 2005 roku stacja zakończyła nadawanie jako samodzielny kanał, a jej programy znalazły się na kanale Edusat, który miał większy zasięg techniczny. W tym okresie kanał można było oglądać na satelicie Intelsat oraz w wybranych sieciach kablowych w całej Polsce.
Siedzibą i miejscem produkcji programów dla kanału Moja TV była Wytwórnia Filmów Dokumentalnych i Fabularnych w Warszawie, przy ul. Chełmskiej.
Następnie 15 września 2005 Moja TV zawarła umowę z TVC, na mocy której oferta kanału wzbogaciła swoją ofertę programową o obszerny blok sportowy - MOJA TVC, który zawierał transmisje z meczów ligowych m.in. piłki ręcznej, sportów walki i innych dyscyplin nie pokazywanych na innych antenach.
Po zakończeniu współpracy z Edusatem, na mocy koncesji Mojej TV 25 kwietnia 2007 roku rozpoczął nadawanie nowy kanał aukcyjny Promocja.tv.
Linki zewnętrzne.
Archiwalna strona internetowa kanału

</doc>
<doc id="1810845" url="https://pl.wikipedia.org/wiki?curid=1810845" title="I Want You Back">
I Want You Back

I Want You Back – pierwszy singel The Jackson 5 z ich debiutanckiego albumu Diana Ross Presents the Jackson 5.
Singel rozszedł się w nakładzie 6 milionów egzemplarzy na całym świecie. W 1999 roku, "I Want You Back" zostało włączone do Grammy Hall of Fame.
W 2004 utwór został sklasyfikowany na 120. miejscu listy 500 utworów wszech czasów magazynu Rolling Stone oraz na 9 miejscu w rankingu Rolling Stone "100 najlepszych popowych utworów od 1963 roku".

</doc>
<doc id="1810850" url="https://pl.wikipedia.org/wiki?curid=1810850" title="Leskowska Przełączka">
Leskowska Przełączka

Leskowska Przełączka (słow. "Vyšná Solisková štrbina") – przełączka znajdująca się w Grani Soliska w słowackiej części Tatr Wysokich. Oddziela ona Pośrednie Solisko od grani Soliskowych Czub. Na Leskowską Przełączkę nie prowadzą żadne znakowane szlaki turystyczne. Dla taterników najłatwiejszy sposób dostania się na jej siodło stanowi droga z Soliskowego Ogrodu, który znajduje się po stronie Doliny Młynickiej. Wejście od strony Doliny Furkotnej (przez Pośrednią Soliskową Ławkę) jest nieco bardziej skomplikowane.
Nazwa Leskowskiej Przełączki pochodzi od nazwy słowackiej wsi Leskowiec Tatrzański, który znajduje się nieopodal Tatrzańskiej Szczyrby.
Historia.
Pierwsze wejścia turystyczne:

</doc>
<doc id="1810851" url="https://pl.wikipedia.org/wiki?curid=1810851" title="Rima Bradley">
Rima Bradley

Rima Bradley – rów na powierzchni Księżyca o długości około 161 km. Znajduje się na obszarze Palus Putredinis na współrzędnych selenograficznych . Nazwa tego kanału została nadana w 1964 roku przez Międzynarodową Unię Astronomiczną i pochodzi od pobliskiej góry księżycowej Mons Bradley.

</doc>
<doc id="1810852" url="https://pl.wikipedia.org/wiki?curid=1810852" title="Monastyr Doński">
Monastyr Doński

Monastyr Doński (ros. Донской Монастырь) – stauropigialny (od 1 lipca 1745) monastyr Rosyjskiej Cerkwi Prawosławnej założony w 1591 na miejscu rozlokowania rosyjskiego hulajgrodu, nieopodal Moskwy (obecnie znajduje się w samym mieście), wkrótce po odparciu bardzo groźnego ataku krymskiego chana Ğazı II Gireja, co było powszechnie uważane za cud. Wzniesiono go jako sanktuarium. Po wybudowaniu miał za zadanie bronić terenów położonych na południe od Kremla. Znajduje się tutaj ikona, której przypisywano pomoc w zwycięstwie Dymitra Dońskiego nad wojskami Złotej Ordy na Kulikowym Polu 8 września 1380. Po zwycięstwie książę zyskał przydomek „Doński”, a ikona – nazywana była odtąd „Dońską” (ros. Донская икона Божией Матери).
Początki.
W 1612 klasztor został przejęty na bardzo krótko przez wojska dowodzone przez Jana Karola Chodkiewicza. W 1618 strzelcy moskiewscy pokonali pod jego murami kozaków walczących pod wodzą Piotra Konaszewicza-Sahajdacznego. Spustoszony w okresie wielkiej smuty, przez wiele lat pozostawał w ruinie. Z czasem został odbudowany, stając się za panowania carów Michała Fiodorowicza i Aleksego I Michałowicza miejscem pielgrzymek carów i możnych rodów. W 1683 przełożony monastyru otrzymał tytuł archimandryty, a zgromadzenie otrzymało nadania ziemskie w ilości odpowiadającej dzisiejszym 21 ha.
Wielki Sobór.
W latach 1684–1699 dzięki poparciu i gorliwym zabiegom carewny Katarzyny Aleksejewnej (córki Aleksego I Michajłowicza i Marii Miłosławskiej) na terenie monastyru wybudowana została nowa cerkiew, poświęcona Dońskiej Ikonie Matki Bożej i nazywana Wielkim Soborem (ros. Большой Собор). Półksiężyce pod złotymi krzyżami wieńczącymi liczne kopuły monastyru symbolizują klęskę islamu.
Po raz pierwszy w Moskwie zaprojektowano i wykonano aż 5 kopuł, z których cztery symbolizowały cztery strony świata (zgodnie z ukraińskim zwyczajem). Wywołało to oburzenie starowierców, którzy nazwali monastyr „ołtarzem antychrysta”. Bardzo bogate freski świątyni zostały wykonane przez włoskiego malarza Antonio Claudio w latach 1782–1785.
Uroczyste poświęcenie cerkwi odbyło się w 1698.
W ramach bieżeństwa przewieziono tutaj z cerkwi Świętego Ducha w Wilnie szczątki Męczenników Wileńskich.
Po wybuchu rewolucji październikowej w 1917, monastyr Doński został zamknięty. W latach 1922–1925 przetrzymywany był tutaj moskiewski patriarcha Tichon. Po uwolnieniu pozostał w nim do swojej śmierci, a następnie został pochowany w południowej ścianie Małego Dońskiego Soboru (tzw. zimowa cerkiew). W pogrzebie uczestniczyło 56 biskupów i 500 kapłanów.
W czasach sowieckich przechowywano tu pozostałości po wielu zniszczonych cerkwiach, monastyrach i innych zabytkach zniszczonych na polecenie władz, m.in.: cerkwi Zaśnięcia Matki Bożej na Pokrowce w Moskwie (zburzona w 1929), soborze Chrystusa Zbawiciela (zburzony w 1931), czy Wieży Sucharewa (zburzona w 1934).
Od 1934 w monastyrze Dońskim mieściło się Muzeum Architektury (pod opieką Radzieckiej Akademii Architektury). W 1964 został ustanowiony oddziałem Muzeum Architektury Szczusiewa.
W 1982 Leonid Breżniew podpisał dekret w sprawie przekazania monastyru na rzecz Patriarchatu Moskiewskiego, celem stworzenia w tym miejscu oficjalnej rezydencji patriarchy Moskwy, jednakże kilka dni po śmierci sekretarza generalnego wydane zostało postanowienie o wstrzymaniu wykonania tej decyzji. Ostatecznie Cerkiew otrzymała Monaster Daniłowski, w którym dzisiaj znajduje się siedziba patriarchy.
Nekropolia.
Przyklasztorny cmentarz (znany jako Stary Cmentarz Doński, ros. Старое Донское Кладбище) od końca XVIII w. pełni funkcję nekropolii dla kilkunastu rodzin arystokracji rosyjskiej. Spoczywają tu m.in. przedstawiciele rodów Dołgorukich, Oboleńskich, Golicynów, Wołkońskich, Trubickich i Tołstojów. Na cmentarzu znajdują się ponadto groby wielu wybitnych postaci biorących czynny udział w życiu politycznym, publicznym lub artystycznym Rosji: dekabrystów, uczestników wojny 1812, pisarzy, malarzy, naukowców.
Obecnie powstaje tam Memoriał Pojednania Narodowego i Zgody. Składane są tam również prochy znanych Rosjan zmarłych na emigracji. W 2005 pochowano w tym miejscu jednego z przywódców kontrrewolucji w 1917, generała Białej Armii Antona Denikina oraz publicystę i filozofa białej emigracji Iwana Iljina. 3 sierpnia 2008 spoczął tu laureat Nagrody Nobla w dziedzinie literatury w 1970, autor Archipelagu GUŁag Aleksandr Sołżenicyn. Spoczywają tu także sowieccy żołnierze, którzy stracili życie podczas bitwy pod Moskwą w okresie II wojny światowej, jak również ofiary egzekucji prowadzonych przez NKWD.

</doc>
<doc id="1810853" url="https://pl.wikipedia.org/wiki?curid=1810853" title="Ombria">
Ombria



</doc>
<doc id="1810854" url="https://pl.wikipedia.org/wiki?curid=1810854" title="Pierwsza Republika Grecka">
Pierwsza Republika Grecka

Republika Grecka (tzw. "Pierwsza Republika Grecka", gr. Ἑλληνικὴ Πολιτεία) – historyczne państwo w dziejach Grecji, położone na południu Europy. Istniało w latach 1822–1832.
W początkowym okresie wojny istniały liczne, regionalne ośrodki władzy, w 1822 roku władzę objęło Pierwsze Zgromadzenie Narodowe w Epidauros, które przyjęło także konstytucję.
Państwo miało charakter tymczasowy i przejściowy, zostało ogłoszone kilka miesięcy po wybuchu greckiej wojny niepodległościowej przeciw Imperium Osmańskiemu. Po zakończeniu wojny Grecja przyjęła ustrój monarchiczny i proklamowane zostało Królestwo Grecji.

</doc>
<doc id="1810856" url="https://pl.wikipedia.org/wiki?curid=1810856" title="Fernando Teixeira dos Santos">
Fernando Teixeira dos Santos

Fernando Teixeira dos Santos (ur. 13 września 1951 w Maia) – portugalski ekonomista, nauczyciel akademicki i polityk, od 2005 do 2011 minister finansów w XVII i XVIII rządzie Portugalii.
Życiorys.
W 1973 ukończył ekonomię na Uniwersytecie w Porto. W 1985 doktoryzował się na University of South Carolina na podstawie pracy pt. "Three Essays on Portuguese Monetary Economics", w 1986 uzyskał jego nostryfikację na macierzystej uczelni w Porto. Jako nauczyciel akademicki od 1973 związany z wydziałem ekonomii Uniwersytetu w Porto, na którym doszedł do stanowiska profesora. Był wiceprzewodniczącym i przewodniczącym rady naukowej tego wydziału. Wykładał też m.in. na Universidade Católica Portuguesa.
Związany z Partią Socjalistyczną. W latach 1995–1999 pełnił funkcję sekretarza stanu ds. finansów i skarbu w XIII rządzie Antónia Guterresa. Od 2000 do 2005 był prezesem zarządu Comissão do Mercado de Valores Mobiliários, portugalskiej komisji papierów wartościowych. W lipcu 2005 objął urząd ministra stanu i ministra finansów w pierwszym rządzie José Sócratesa. Pozostał na tych stanowiskach również w powołanym w październiku 2009 drugim gabinecie tegoż premiera. Od lipca do października 2009 pełnił równocześnie obowiązki ministra gospodarki i innowacji. Z administracji rządowej odszedł w czerwcu 2011, powracając do pracy naukowej.
Odznaczony Orderem Infanta Henryka III klasy (2005).

</doc>
<doc id="1810857" url="https://pl.wikipedia.org/wiki?curid=1810857" title="JKCS041">
JKCS041



</doc>
<doc id="1810858" url="https://pl.wikipedia.org/wiki?curid=1810858" title="Avante">
Avante

Avante – tematyczny kanał telewizyjny o profilu hobbystycznym. Kanał dostępny był w Polsce od 1 kwietnia 2001 (zastąpił Bet on Jazz) do 31 maja 2003 (zastąpiony przez BBC Prime).
Rozpoczął nadawanie 1 kwietnia 2001 roku, wraz z siostrzanym kanałem Club, na platformie Wizja TV początkowo w oryginalnej wersji językowej. Programy z polskim lektorem pojawiły się w czerwcu 2001. Emitował głównie programy motoryzacyjne, reality, militaria, dokumenty i magazyny o nowinkach technicznych, a pod koniec swojej działalności również seriale sensacyjne.
Kanał dostępny był w ofercie platformy Wizja TV, Cyfra+ oraz w sieciach kablowych. 31 maja 2003 roku, czyli kilku miesiącach od fuzji Wizji TV z Cyfrą+, kanał ten zakończył działalność nie tylko w Polsce, ale i w innych krajach europejskich w związku z cięciami budżetowymi UPC.

</doc>
<doc id="1810861" url="https://pl.wikipedia.org/wiki?curid=1810861" title="Małżeństwo osób tej samej płci w Słowenii">
Małżeństwo osób tej samej płci w Słowenii

Małżeństwa osób tej samej płci zostały zatwierdzone przez Parlament w Słowenii 3 marca 2015. Nowelizacja ustawy o małżeństwach nigdy nie została podpisana przez prezydenta Słowenii a 20 grudnia 2015 została odrzucona w przeprowadzonym referendum powszechnym. Referendum jest ważne.
Historia.
W lipcu 2006 w Słowenii zalegalizowano związki partnerskie par tej samej płci. Dają one tylko część praw z tych, jakie mają małżeństwa heteroseksualne, na przykład wykluczają możliwość adopcji dzieci. Ustawa ta została przyjęta przez konserwatywny rząd, który nie konsultował się w tej sprawie ze środowiskami homoseksualnymi. Rząd został poddany również krytyce opozycji, która na znak protestu opuściła salę obrad podczas głosowania nad projektem.
2 lipca 2009 rząd poinformował, że zamierza skierować do parlamentu projekt ustawy legalizującej małżeństwa osób tej samej płci.
21 września 2009 rząd zaprezentował projekt nowego Kodeksu Rodzinnego, który zakłada m.in. legalizację małżeństw osób tej samej płci. Został on poddany społecznej dyskusji, która trwała do 31 października 2009. Rząd zapowiedział, że w grudniu wprowadzi pewne poprawki do projektu. Według pierwotnych założeń kodeks miał wejść w życie 1 maja 2011. 17 grudnia 2009 rząd ostatecznie przyjął projekt kodeksu rodzinnego i skierował go do parlamentu. 2 marca 2010 ustawa została przyjęta w pierwszym czytaniu przez izbę niższą parlamentu, Zgromadzenie Państwowe, i skierowana do dalszych prac, stosunkiem głosów 46-38.
24 stycznia 2011, wobec niemożności przeforsowania projektu w pierwotnym kształcie rząd zgłosił do niego poprawkę. Przyznawała ona parom jednopłciowym niemalże wszystkie prawa przysługujące małżeństwom – łącznie z adopcją biologicznego dziecka partnera – jednakże adopcja dziecka niespokrewnionego z parą jednopłciową oraz sama instytucja małżeństwa miały pozostać dostępne jedynie dla związków kobiety i mężczyzny. 7 kwietnia komisja pracy, rodziny i spraw społecznych zaakceptowała poprawkę. Zmieniona wersja kodeksu rodzinnego została przyjęta przez Zgromadzenie 16 czerwca. 1 września 2011 roku, organizacja "Inicjatywa Obywatelska na rzecz Rodziny i Praw Dziecka" przedłożyła petycję w celu przeprowadzenia referendum w tej kwestii, w odpowiedzi rząd zwrócił się do Sądu Konstytucyjnego z prośbą o opinię, czy takie referendum byłoby zgodne z konstytucją. 26 grudnia Sąd orzekł, że referendum może się odbyć. 26 marca 2012, wyborcy w głosowaniu odrzucili kodeks.
14 kwietnia 2014 rząd zaprezentował projekt zmian prawnych w celu rozszerzenia praw związków partnerskich, podobny do odrzuconego w 2012 i poddał go pod konsultacje społeczne. W styczniu 2015 dalsze prace nad projektem zostały wstrzymane.
15 grudnia 2014 ugrupowanie Zjednoczona Lewica przedstawiło projekt ustawy legalizującej małżeństwa jednopłciowe. 29 stycznia 2015 rząd w swojej opinii nie zgłosił sprzeciwu wobec tej propozycji. 10 lutego komisja Zgromadzenia Państwowego do spraw pracy, rodziny, polityki społecznej i niepełnosprawności zaakceptowała projekt w drugim czytaniu, stosunkiem głosów 11-2. 3 marca projekt został przyjęty przez Zgromadzenie Państwowe w trzecim czytaniu, stosunkiem głosów 51-28. 10 marca 2015 roku Rada Państwa odrzuciła wniosek o zobowiązanie Zgromadzenia do jego ponownego rozpatrzenia. Ustawa czeka na podpis Prezydenta. Przeciwnicy ustawy zapowiedzieli zbieranie podpisów pod petycją o przeprowadzenie referendum.

</doc>
<doc id="1810863" url="https://pl.wikipedia.org/wiki?curid=1810863" title="Witold Formański">
Witold Formański

Witold Formański (ur. 22 listopada 1913 w Pelplinie, zm. 25 czerwca 1998 w Warszawie) – sędzia Sądu Najwyższego, jeden z najwybitniejszych praktyków i popularyzatorów prawa pracy w Polsce. Przewodniczył składowi sędziowskiemu, który zalegalizował NSZZ "Solidarność" w 1980.
Życiorys.
Rdzenny Pomorzanin. Przed II wojną światową, w 1936 roku, ukończył studia na Wydziale Prawa Uniwersytetu Poznańskiego. Pierwsze kroki w karierze prawniczej stawiał w Starogardzie Gdańskim. W chwili wkroczenia wojsk niemieckich we wrześniu 1939 roku był w tym mieście jedynym przedstawicielem władz sądowniczych. Aresztowany przez hitlerowców, przewieziony do osławionej Victoria Schule w Gdańsku, później więzień obozu Stuthoff. Po ucieczce z obozu ukrywał się do końca wojny w centralnej Polsce. Brał udział w powstaniu warszawskim jako cywilny pracownik Delegatury Rządu Londyńskiego.
Po wojnie najpierw sędzia, potem prezes Sądu Grodzkiego w Człuchowie. Od 1950 roku wiceprezes Sądu Wojewódzkiego w Bydgoszczy. Od 1956 do 1981 roku sędzia Sądu Najwyższego w Warszawie, początkowo w Izbie Cywilnej Sądu Najwyższego, potem w Izbie Pracy i Ubezpieczeń Społecznych, przewodniczący I Wydziału tej Izby.
Prowadził szeroką działalność popularyzującą prawo pracy. Przez wiele lat prowadził szkolenia dla lekarzy z zakresu prawa cywilnego, organizowane przez Zrzeszenie Prawników Polskich. W czasopiśmie "Prawo i Życie" prowadził dział „Z orzeczeń Sądu Najwyższego”. Oprócz publikacji o charakterze prawnym, autor szeregu artykułów prezentujących wspomnienia z okresu wojny i trudnych lat powojennych.
Przewodniczył składowi sędziowskiemu, który zarejestrował NSZZ „Solidarność“. Stało się to w dniu 10 listopada 1980 roku, mimo wielokrotnie wywieranych na sędziów nacisków. W pierwszych miesiącach stanu wojennego wobec Rady Państwa, i na jej zapytanie, nie wyraził zgody na kontynuowanie pracy w Sądzie Najwyższym. Pozostał niemal do końca życia czynny jako prawnik, pełniąc dla różnych instytucji, w tym dla Senatu RP i Episkopatu Polski, rolę radcy prawnego.
Odznaczony medalem 10-lecia PRL i Krzyżem Kawalerskim Orderu Odrodzenia Polski. Zawsze bezpartyjny, zachował w trudnych czasach PRL neutralność polityczną.
Rodzina.
Syn pomorskiego dziennikarza Leona Formańskiego, który zaszczepił w nim umiłowanie do polskiej tradycji, co w czasach zaborów i zaraz po odzyskaniu niepodległości na Pomorzu było szczególnie ważne. 
W roku 1948 ożenił się z Jadwigą Radecką z Pozorskich, z zawodu felczerem stomatologii. W 1949 roku urodził im się jedyny syn – Jacek Formański, w roku 1975 pierwsza wnuczka Marta, a w 1978 roku druga wnuczka Dorota. Żona Jadwiga zmarła przedwcześnie po ciężkiej chorobie w roku 1976. 
W kolejnych pokoleniach tej rodziny nigdy nie zaprzestano żywić specjalnego sentymentu do stron rodzinnych - Kociewia i Kaszub, odwiedzając je przy każdej możliwej okazji.
Leon Formański (ojciec Witolda) – pomorski dziennikarz. Redaktor (w latach 1907-1920) katolickiego czasopisma Pielgrzym, wydawanego w Pelplinie w języku polskim, potem w latach trzydziestych redaktor Gazety Bydgoskiej. Działacz społeczny, zwłaszcza na rzecz polskości Pomorza i pozostających pod panowaniem pruskim Warmii i Mazur. Pierwszy prezes Syndykatu Dziennikarzy Pomorskich w 1920 roku i później prezes z wyboru w latach 1932-1933. W latach 1934-1939 inicjator i pierwszy prezes Dziennikarskiego Klubu Kręglarzy, jednocześnie wiceprezes Pomorskiego Związku Klubów Kręglarskich.
Jacek Formański (syn Witolda) – psycholog, autor kilku książek z zakresu psychologii i pedagogiki oraz szeregu artykułów popularyzujących wiedzę psychologiczną, zwłaszcza przydatną w wykonywaniu zawodów medycznych. W latach 70. działacz młodzieżowej opozycji antykomunistycznej.

</doc>
<doc id="1810866" url="https://pl.wikipedia.org/wiki?curid=1810866" title="Cmentarz Komunalny w Gorzowie Wielkopolskim">
Cmentarz Komunalny w Gorzowie Wielkopolskim

Cmentarz Komunalny w Gorzowie Wielkopolskim - znajduje się w Gorzowie Wielkopolskim przy ulicy Żwirowej. Został założony w 1962 roku. Pierwszy pogrzeb odbył się tam 26 września tego samego roku. Na dzień dzisiejszy powierzchnia cmentarza wynosi 24 hektary. Na cmentarzu jest 30 tysięcy mogił. Co roku jest około 500 pogrzebów. Alejki dzielą się na A i B. Dom pogrzebowy powstał w 1974 roku.

</doc>
<doc id="1810867" url="https://pl.wikipedia.org/wiki?curid=1810867" title="Jkcs 041">
Jkcs 041



</doc>
<doc id="1810869" url="https://pl.wikipedia.org/wiki?curid=1810869" title="Lé Cinema">
Lé Cinema



</doc>
<doc id="1810870" url="https://pl.wikipedia.org/wiki?curid=1810870" title="Wizja Lé Cinema">
Wizja Lé Cinema



</doc>
<doc id="1810875" url="https://pl.wikipedia.org/wiki?curid=1810875" title="Bell X-2">
Bell X-2



</doc>
<doc id="1810876" url="https://pl.wikipedia.org/wiki?curid=1810876" title="Cmentarz Świętokrzyski w Gorzowie Wielkopolskim">
Cmentarz Świętokrzyski w Gorzowie Wielkopolskim

Cmentarz Świętokrzyski w Gorzowie Wielkopolskim - położony w Gorzowie Wielkopolskim przy ulicy Warszawskiej. Został założony w drugiej połowie XIX wieku. Nekropolia ma ponad 3,5 hektarów powierzchni. Na dzień dzisiejszy jest tam około 7 tysięcy grobów. Na cmentarz można wejść od ulicy Warszawskiej i Głowackiego.
Historia.
Po wybudowaniu kościoła parafialnego w latach 1854-55 pod wezwaniem św Krzyża po jego północnej części została założony mały cmentarz. Na początku XX wieku został on powiększony dzięki fundacji Klaudiusza Alkiewicza polskiego szlachcica pochodzenia tatarskiego, który zakupił część posiadłości Gustawa Schrödera. W latach 1920 i 1945 do cmentarza dołączono kolejne działki znacznie go powiększając. Na cmentarzu znajdują się groby powstańców wielkopolskich, więźniów obozów hitlerowskich, oraz osób związanych z Gorzowem Wielkopolskim. W latach 1945-62 pełnił rolę cmentarza komunalnego, po czym w 1964 roku został zamknięty. W 1991 roku wpisano go do rejestru zabytków pod numerem KOK-I-368/91 z 09.09.1991 r..
W latach 2000-2014 cmentarzem opiekowało się Stowarzyszenie Rodzin Katolickich, które w 2014 przekazało cmentarz ponownie Parafii Podwyższenia Krzyża Świętego, ponieważ z powodu zmiany statutu nie mogło dalej prowadzić cmentarza. W 2017 roku orkan Ksawery łamiąc drzewa zniszczył na cmentarzu około 50 nagrobków. 

</doc>
<doc id="1810878" url="https://pl.wikipedia.org/wiki?curid=1810878" title="Smrekowicka Przełęcz">
Smrekowicka Przełęcz

Smrekowicka Przełęcz (słow. "Soliskové sedlo", niem. "Soliskojoch", węg. "Szoliszkó-nyereg") – przełęcz o dwóch siodłach (2099 m n.p.m. i ok. 2080 m) znajdująca się w Grani Soliska w słowackiej części Tatr Wysokich. Oddziela ona Młynickie Solisko od wierzchołka Skrajnego Soliska. Nie jest dostępna żadnymi znakowanymi szlakami turystycznymi, dla taterników stanowi ważny punkt dostępowy do Grani Soliska.
Smrekowicka Przełęcz składa się z dwóch siodeł rozdzielonych niewielkim garbem skalnym (2126 m), który jest zwieńczeniem żebra biegnącego od strony Doliny Furkotnej, nazywanym Smrekowicką Czubą lub Soliskowym Garbem ("Soliskový hrb"). Wyżej położone siodło – Wyżnia Smrekowicka Przełęcz ("Zadné Soliskové sedlo") – znajduje się na północ od tego garbu, a niżej położona Niżnia Smrekowicka Przełęcz ("Predné Soliskové sedlo") leży nieco na południe od niego. Garb ten, w rzeczywistości będący turnią o stromych ścianach, można pokonać łatwą wspinaczką w dobrze urzeźbionej skale. Smrekowicka Przełęcz prawdopodobnie była odwiedzana już przed pierwszymi zarejestrowanymi wejściami turystycznymi, a wejść na nią dokonywali myśliwi lub turyści.
Nazwa Smrekowickiej Przełęczy pochodzi od Smrekowicy – tarasu znajdującego się między Szczyrbskim Jeziorem a Furkotnym Potokiem.
Historia.
Pierwsze zarejestrowane wejścia turystyczne:

</doc>
<doc id="1810881" url="https://pl.wikipedia.org/wiki?curid=1810881" title="Abdelkader Horr">
Abdelkader Horr

Abdelkader Horr (ur. 28 kwietnia 1955 roku w Algierze) - były algierski piłkarz. Grał na pozycji obrońcy.
Kariera klubowa.
Przez całą swoją karierę piłkarską Horr grał w JH Djazaïr.
Kariera reprezentacyjna.
W 1980 roku Horr zdobył z reprezentacją wicemistrzostwo Afryki, przegrywając jedynie w finale z reprezentacją Nigerii.
Z reprezentacją Algierii uczestniczył w eliminacjach Mistrzostw Świata 1982.
W 1982 roku uczestniczył w Mistrzostwach Świata. Na Mundialu był rezerwowym i nie wystąpił w żadnym spotkaniu.

</doc>
<doc id="1810886" url="https://pl.wikipedia.org/wiki?curid=1810886" title="Günther Weidlinger">
Günther Weidlinger

Günther Weidlinger (ur. 5 kwietnia 1978 w Braunau am Inn) – austriacki lekkoatleta, długodystansowiec.

</doc>
<doc id="1810887" url="https://pl.wikipedia.org/wiki?curid=1810887" title="Gunther Weidlinger">
Gunther Weidlinger



</doc>
<doc id="1810888" url="https://pl.wikipedia.org/wiki?curid=1810888" title="Usedom-Süd">
Usedom-Süd



</doc>
<doc id="1810889" url="https://pl.wikipedia.org/wiki?curid=1810889" title="Zygmunt Frydrych">
Zygmunt Frydrych

Zygmunt Frydrych, właśc. Zalman Frydrych (ur. 1911 w Warszawie, zm. 13 maja 1943 w Płudach) – żydowski działacz ruchu oporu w getcie warszawskim, uczestnik powstania w getcie warszawskim.
Życiorys.
Urodził się w Warszawie w rodzinie chasydzkiej. Ukończył szkołę prowadzoną przez CISZO. Był członkiem Bundu. Po wybuchu II wojny światowej był uczestnikiem kampanii wrześniowej, po której był więziony w obozie jenieckim w Koenigsbergu. Po powrocie do Warszawy został przesiedlony do getta, gdzie prowadził działalność podziemną i pracował w warsztacie ślusarskim. Był członkiem Żydowskiej Organizacji Bojowej. Podczas wielkiej akcji deportacyjnej latem 1942 roku został wysłany przez organizację do Treblinki w celu dowiedzenia się, jaki jest los deportowanych. Na podstawie jego relacji podziemne gazety żydowskie przedstawiły tragiczny los osób tam wysyłanych. 
Dzięki „dobremu wyglądowi” był łącznikiem ŻOB ze stroną aryjską, gdzie mieszkał przez dłuższy czas u polskiej rodziny. Przenosił również broń do getta. Na przełomie 1942 i 1943 był prześladowany przez szmalcowników, po czym z powrotem przeniósł się do getta.
Podczas powstania w getcie był łącznikiem między grupami bojowymi a sztabem ŻOB, kontaktował się również ze stroną aryjską. Walczył na terenie szopu szczotkarzy, następnie w getcie centralnym. 30 kwietnia 1943 został wysłany wraz z Symchą Ratajzerem przez dowództwo ŻOB na aryjską stronę. 10 maja, razem z powstańcami, którzy wyszli kanałami przy ulicy Prostej, został wywieziony podstawioną ciężarówką do lasku w Łomiankach pod Warszawą. 13 maja brał udział w spotkaniu na ulicy Starynkiewicza, próbując umieścić ocalałych bojowców w oddziale Nosowskiego z Armii Ludowej. 15 maja przewiózł specjalnie zakupioną ciężarówką do Płud pod Warszawą czwórkę przyjaciół: Jurka, Eliezera (Luśka) i Gutę Błonesów oraz Fajgele Goldsztein, którzy mieli zostać ukryci u miejscowego chłopa. Zostali jednak zdradzeni przez gospodarza i aresztowani przez Niemców. Obwieziono ich po Płudach i pobliskich wsiach z hańbiącym napisem informującym, że to żydowscy bandyci. W tym samym dniu wszystkich zabito.
Po zakończeniu wojny ich ciała zostały pochowane w alei głównej cmentarza żydowskiego przy ulicy Okopowej w Warszawie (kwatera 12). Jego żona Cila zginęła na Majdanku, a córka przeżyła wojnę ukrywana w klasztorze pod Krakowem.

</doc>
<doc id="1810890" url="https://pl.wikipedia.org/wiki?curid=1810890" title="Smuga">
Smuga



</doc>
<doc id="1810891" url="https://pl.wikipedia.org/wiki?curid=1810891" title="Tasza (Gdynia)">
Tasza (Gdynia)

Tasza (dawniej "Tasz", niem. "Tasch", "Tesch") - osada leśna w granicach Gdyni, wchodząca w skład dzielnicy Wielki Kack, położona na terenie Trójmiejskiego Parku Krajobrazowego.
Obszar osiedla stanowi śródleśna polana ze stawem zlokalizowanym w jej centralnym punkcie. Zabudowa Taszy to aktualnie dwa domostwa, złożone z budynków mieszkalnych i gospodarczych.
Nazwa osiedla pochodzi najprawdopodobniej od niemieckiego słowa "der Teich", oznaczającego staw.

</doc>
<doc id="1810892" url="https://pl.wikipedia.org/wiki?curid=1810892" title="Mönkebude">
Mönkebude

Mönkebude – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład związku gmin Am Stettiner Haff. Leży na południowo-zachodnim brzegu Zalewu Szczecińskiego ("Stettiner Haff"). Na zachodzie oraz na południu gmina graniczy z Puszczą Wkrzańską ("Uckermünde Heide").

</doc>
<doc id="1810894" url="https://pl.wikipedia.org/wiki?curid=1810894" title="I Sonata fortepianowa (Chopin)">
I Sonata fortepianowa (Chopin)

Sonata fortepianowa c-moll op. 4 – sonata na fortepian solo, skomponowana przez Fryderyka Chopina w latach 1827–1828 w Warszawie. Chopin studiował wówczas kompozycję u Józefa Elsnera, dzieło powstało zapewne jako „praca roczna” (utwór ukazujący umiejętności kompozytorskie), z dedykacją dla Elsnera. Wydawca utworu otrzymał rękopis już w 1828 roku, jednak pierwsze wydanie nastąpiło po śmierci kompozytora.

</doc>
<doc id="1810895" url="https://pl.wikipedia.org/wiki?curid=1810895" title="Torgelow-Holländerei">
Torgelow-Holländerei

Torgelow-Holländerei – dzielnica miasta Torgelow w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, w Związku Gmin Torgelow-Ferdinandshof. Do 24 maja 2014 samodzielna gmina, wchodząca w skład Związku Gmin Am Stettiner Haff.

</doc>
<doc id="1810897" url="https://pl.wikipedia.org/wiki?curid=1810897" title="Drugi rząd Angeli Merkel">
Drugi rząd Angeli Merkel

Drugi rząd Angeli Merkel (niem. "Kabinett Merkel II") – rząd niemiecki utworzony w wyniku wyborów parlamentarnych 2009, w których po raz pierwszy od 1994 bezwzględną większość uzyskały ugrupowania chadeckie (CDU, CSU) i liberałowie (FDP). W odróżnieniu od pierwszego rządu Angeli Merkel, w którym zasiadali przedstawiciele dwóch największych ugrupowań na scenie politycznej (CDU–CSU i SPD), był to centroprawicowy rząd tzw. małej koalicji czarno-żółtej ("schwarz–gelb"). Skład gabinetu został ogłoszony 23/24 października 2009, zaprzysiężenie rządu nastąpiło 28 października 2009.

</doc>
<doc id="1810902" url="https://pl.wikipedia.org/wiki?curid=1810902" title="Vogelsang-Warsin">
Vogelsang-Warsin

Vogelsang-Warsin (do 9 grudnia 1995 "Vogelsang") – gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Am Stettiner Haff.
Położenie.
Gmina leży w północnej części Puszczy Wkrzańskiej "(Uckermünde Heide)". Wschodnia jej część leży nad Jeziorem Nowowarpieńskim "(Neuwarper See)".

</doc>
<doc id="1810905" url="https://pl.wikipedia.org/wiki?curid=1810905" title="Parafia św. Józefa Sebastiana Pelczara w Przeworsku-Gorliczynie">
Parafia św. Józefa Sebastiana Pelczara w Przeworsku-Gorliczynie

Parafia św. Józefa Sebastiana Pelczara w Przeworsku-Gorliczynie – parafia rzymskokatolicka pw. św. Józefa Sebastiana Pelczara w Przeworsku, należąca do dekanatu Przeworsk I w archidiecezji przemyskiej.
Historia.
W 1987 roku został zakupiony drewniany budynek, w którym urządzono punkt katechetyczny|. W 1989 roku z inicjatywy ks. prał. Stanisława Szałankiewicza powstała tymczasowa kaplica, którą 18 lipca 1990 roku poświęcił o. Jan Kanty Bartnik. 5 maja 1991 roku ks. prał. Stanisław Szałankiewicz poświęcił plac pod budowę kościoła. W latach 1991–1992 zbudowano murowany kościół według projektu inż. arch. Stanisława Dzióba. 25 października 1992 roku kościół został poświęcony przez abpa Ignacego Tokarczuka. 
W 1993 roku została erygowana parafia "pw. św. Józefa Sebastiana Pelczara", z wydzielonego terytorium parafii Ducha Świętego w Przeworsku. 22 sierpnia 1993 roku proboszczem nowej parafii został ks. Andrzej Kołodziej. 12 grudnia 1993 roku ustanowiono odpust parafialny w dniu 2 czerwca (rocznica beatyfikacji). 
25 października 2003 roku odbyła się konsekracja kościoła, której dokonał abp Józef Michalik.
Na terenie parafii jest 1 976 wiernych.

</doc>
<doc id="1810906" url="https://pl.wikipedia.org/wiki?curid=1810906" title="Stawiszcze (przystanek kolejowy)">
Stawiszcze (przystanek kolejowy)

Stawiszcze – nieczynny przystanek kolejowy i dawny posterunek odgałęźny w Stawiszczach, w województwie podlaskim, w Polsce. Dochodził tutaj tor południowej obwodnicy Czeremchy.

</doc>
<doc id="1810908" url="https://pl.wikipedia.org/wiki?curid=1810908" title="Zbrodnia w Serocku 1939">
Zbrodnia w Serocku 1939

Zbrodnia w Serocku 1939 – mord na polskich jeńcach wojennych popełniony przez żołnierzy niemieckiego Wehrmachtu w trakcie kampanii wrześniowej 1939. Jego ofiarą padło kilkudziesięciu wziętych do niewoli żołnierzy Armii „Pomorze”, którzy w nocy z 4 na 5 września zostali zastrzeleni przez niemieckich strażników na polu pod wsią Serock (powiat świecki).
Przebieg masakry.
4 września 1939, około godziny 19:30, żołnierze Wehrmachtu przyprowadzili na pole pod Serockiem (5 kilometrów od Świekatowa) wielką, liczącą około 3500 osób grupę jeńców z rozbitych oddziałów Armii „Pomorze”, wśród których znajdowała się pewna ilość internowanych osób cywilnych. Jeńcom rozkazano ułożyć się do noclegu pod gołym niebem. 
W nocy (między godziną 24:00 a 1:00) Niemcy oświetlili nagle całe pole reflektorami samochodowymi i rozpoczęli bezładną strzelaninę. Przerażeni jeńcy próbowali ukrywać się w stogach siana. W wyniku niemieckiego ostrzału zginęło kilkudziesięciu jeńców. Szymon Datner podawał, iż zamordowano wówczas 66 polskich żołnierzy, Barbara Bojarska oceniała liczbę ofiar na 69 (ponad 60 jeńców wojennych oraz kilku cywilów), podczas gdy dokumenty Wehrmachtu mówiły o 84 ofiarach. Zbrodni dokonali żołnierze niemieckiego 604. batalionu budowy dróg. Fragment dziennika wojennego niemieckiego II Korpusu Armijnego: 
W toku przesłuchania świadków pod koniec lat sześćdziesiątych XX wieku nie udało się wyjaśnić, czy jeńcy polscy w Serocku rzeczywiście podjęli próbę ucieczki (tak jak to utrzymywali ich niemieccy strażnicy). Polacy mieli zostać ostrzelani zarówno z karabinów, jak i ustawionych dodatkowo armat przeciwpancernych, przy czym ogień przerwano dopiero wówczas, gdy pojawiło się niebezpieczeństwo, że ucierpią też żołnierze niemieccy.
Szymon Datner twierdził z kolei, iż rzeź nastąpiła w rezultacie prowokacji. Gdy jeńcy ułożyli się już do snu, pilnujący ich Niemcy mieli nagle krzyknąć, że zbliża się czołg i jeńcy winni skryć się; część usłuchała kryjąc się w stogach stojących na polu i wówczas miał paść strzał, który był hasłem do rozpoczęcia masakry.
Nazajutrz towarzysze broni (według innych źródeł miejscowi chłopi) złożyli pomordowanych we wspólnym grobie na polu, które było miejscem tragedii. Ofiary ekshumowano w październiku 1947. Udało się ustalić nazwiska kilku zamordowanych, w tym jednego cywila – kolejarza Stanisława Łońskiego.

</doc>
<doc id="1810909" url="https://pl.wikipedia.org/wiki?curid=1810909" title="Nave nave moe">
Nave nave moe

Nave nave moe – obraz francuskiego malarza Paula Gauguina.
Obraz powstał w 1894 roku w Paryżu. Inspiracją do jego powstania była podróż Gauguina na Tahiti w 1891 roku. Już w 1895 był wystawiony na wystawie zorganizowanej w Hôtelu Drouot, siedzibie domu aukcyjnego. W Rosji po raz pierwszy został wystawiony w 1895 roku pod tytułem "Eau delicieuse". Od 1908 roku dzieło należało do moskiewskiego kolekcjonera Morozowa, od którego w 1931 roku trafiło do Muzeum Sztuki Zachodniej w Moskwie, a następnie do Ermitażu.
Obraz przedstawia dwie postacie, na pierwszy rzut oka dwie kobiety tahitańskie, odpoczywające na łonie natury w pobliżu lustra wody. Napis znajdujący się w lewym dolnym rogu – "Nave nave moe", jest tłumaczony jako „Radość odpoczynku”, „Radość inspiracji” lub „Słodkie sny”. Dzieło ma jednak głębsze symboliczne znaczenie i nawiązuje do chrześcijańskiego Odkupienia. Przedstawiona kobieta z jabłkiem nawiązuje do biblijnej Ewy i jest jej tahitańską wersją. Obok niej siedzi kobieta z aureolą, co ma sugerować, iż jest to Matka Boska. Kobiety zostały ukazane na tle podwójnego miejscowego posągu bożka, prawdopodobnie boga Taaroa i jego żony. Lustro wody jest symbolem zbawienia duszy, do czego nawiązuje rosyjski tytuł obrazu. Poprzez ukazanie dwóch kobiet z cechami tahitańskimi, jednocześnie nawiązując do chrześcijańskich symboli, Gauguin pragnął przedstawić dwie cechy tahitańskich kobiet: z jednej strony skłonność do grzechu, a z drugiej niewinność. Uzupełnieniem obrazu jest przedstawienie bujnej białej lilii, która miała symbolizować roślinność tropikalną, jak i czystość Madonny.
Dzieło Gauguina jest przykładem syntetycznego stylu malarza, na którym widoczny jest uproszczony rysunek, płaskie plamy koloru. Swój styl i fascynację Tahiti malarz prezentował na innych obrazach m.in. "Tahitańskie narodziny Jezusa" oraz "Aha oe feii?" ("Jak to jesteś zazdrosna?") z 1892 roku, na którym ponowił motyw kobiety z drugiego planu lub "Vairaoumati tei oa" ("Jego imię brzmi Vairaoumati"), gdzie ponownie namalował podwójnego bożka.

</doc>
<doc id="1810910" url="https://pl.wikipedia.org/wiki?curid=1810910" title="Krackow">
Krackow

Krackow () – gmina w Niemczech, wchodząca w skład związku gmin Amt Löcknitz-Penkun w powiecie Vorpommern-Greifswald, w kraju związkowym Meklemburgia-Pomorze Przednie. Leży w pobliżu granicy polsko-niemieckiej, na historycznym Pomorzu Zachodnim, w aglomeracji szczecińskiej.
Podział administracyjny.
W skład gminy wchodzą jednostki administracyjne:
Historia.
Najstarsza znana wzmianka o miejscowości pochodzi z 1271. W 1490 po raz pierwszy wzmiankowano Lebehn, a w 1523 Kyritz.
Zabytki.
Zabytki w Krackow:
Zabytki z pozostałych częściach gminy:
Transport.
W sąsiedztwie gminy przebiega autostrada A11, łącząca Berlin z granicą polsko-niemiecką, na której przechodzi w autostradę A6, prowadzącą do Szczecina.

</doc>
<doc id="1810912" url="https://pl.wikipedia.org/wiki?curid=1810912" title="Porto (miasto)">
Porto (miasto)



</doc>
<doc id="1810915" url="https://pl.wikipedia.org/wiki?curid=1810915" title="Plöwen">
Plöwen

Plöwen (pol. hist. "Pławno") – miejscowość i gmina w Niemczech, wchodząca w skład Związku Gmin Löcknitz-Penkun w powiecie Vorpommern-Greifswald, w kraju związkowym Meklemburgia-Pomorze Przednie. Według danych pochodzących z 31 grudnia 2008, Plöwen zamieszkiwały 304 osoby. Gmina jest zaliczana do aglomeracji szczecińskiej. Historycznie stanowi część Pomorza.
Przez gminę przebiega droga krajowa nr 104, biegnąca od granicy polsko-niemieckiej do Lubeki.
W gminie znajdują się zabytkowy kościół wiejski w Plöwen oraz kaplica w Wilhelmshof.
Współpraca.
Miejscowość partnerska:

</doc>
<doc id="1810916" url="https://pl.wikipedia.org/wiki?curid=1810916" title="Grand Prix Chorwacji na żużlu">
Grand Prix Chorwacji na żużlu

Grand Prix Chorwacji w sporcie żużlowym to zawody z cyklu żużlowego Grand Prix.
Pierwsze zawody o GP Chorwacji odbyły się 29 sierpnia 2010 roku w miejscowości Goričan i były pierwszymi w historii Grand Prix, które zostały rozegrane na Bałkanach. Wygrał je Amerykanin Greg Hancock. Drugi turniej miał miejsce rok później tamże, triumfował w nim Szwed Andreas Jonsson. Kolejny turniej odbył się rok później, po czym GP Chorwacji zostało usunięte z kalendarza. Zawody powróciły do cyklu po dziesięciu latach, podczas Grand Prix 2022. W inaugurujących cykl zawodach zwyciężył Bartosz Zmarzlik.
Podium.
1x - Greg Hancock, Andreas Jonsson, Nicki Pedersen, Bartosz Zmarzlik
2x - Greg Hancock, Fredrik Lindgren, Chris Harris, Andreas Jonsson
1x - Nicki Pedersen, Tomasz Gollob, Jurica Pavlic, Bartosz Zmarzlik, Maciej Janowski, Mikkel Michelsen, Anders Thomsen

</doc>
<doc id="1810923" url="https://pl.wikipedia.org/wiki?curid=1810923" title="Altwigshagen">
Altwigshagen

Altwigshagen – gmina w Niemczech, wchodząca w skład Związku Gmin Torgelow-Ferdinandshof w powiecie Vorpommern-Greifswald, w kraju związkowym Meklemburgia-Pomorze Przednie.
1 stycznia 2011 do gminy włączono gminę Wietstock należącą do Związku Gmin Anklam-Land, która stała się automatycznie jej dzielnicą.

</doc>
<doc id="1810924" url="https://pl.wikipedia.org/wiki?curid=1810924" title="Parafia Ducha Świętego w Przeworsku">
Parafia Ducha Świętego w Przeworsku

Parafia Ducha Świętego w Przeworsku – parafia rzymskokatolicka pod wezwaniem Ducha Świętego w Przeworsku, należąca do dekanatu Przeworsk I w archidiecezji przemyskiej. Jest najstarszą w mieście - powstała w 1393 roku przy istniejącym na tzw. Małym Rynku kościółka św. Katarzyny. Jej obecnym proboszczem od 2012 roku jest ks. prał. Tadeusz Gramatyka.
Historia.
Parafia została erygowana 28 kwietnia 1393 roku przy istniejącym na tzw. Małym Rynku kościółka św. Katarzyny. W tych czasach bp Maciej Janina do Leżajska i Przeworska wprowadził kanoników regularnych św. Grobu. W roku następnym Jan z Tarnowa przekazał kościół św. Katarzyny bożogrobcom. Pomysł powierzenia im parafii w Przeworsku wyszedł niewątpliwie od biskupa lubuskiego, gdyż biskupi lubuscy rościli sobie prawa do tych terenów. Tarnowski przekazał zakonnikom także tereny tzw. Kniaziego Grodziszcza (zapewne siedziby ruskiej wołosti) pod budowę klasztoru św. Ducha. Ponieważ kościółek św. Katarzyny okazał się zbyt mały na potrzeby duszpasterskie, w roku 1430 ówczesny właściciel miasta Rafał Tarnowski (zm. 1441) oraz jego syn Rafał Jakub Jarosławski, kasztelan sandomierski i marszałek Królestwa Polskiego podjęli budowę nowego kościoła na terenie Kniaziego Grodziszcza.

</doc>
<doc id="1810926" url="https://pl.wikipedia.org/wiki?curid=1810926" title="Statua Wielkiego Buddy">
Statua Wielkiego Buddy



</doc>
<doc id="1810927" url="https://pl.wikipedia.org/wiki?curid=1810927" title="Hammer a. d. Uecker">
Hammer a. d. Uecker

Hammer a. d. Uecker, Hammer an der Uecker – gmina w Niemczech, wchodząca w skład Związku Gmin Torgelow-Ferdinandshof w powiecie Vorpommern-Greifswald, w kraju związkowym Meklemburgia-Pomorze Przednie.

</doc>
<doc id="1810928" url="https://pl.wikipedia.org/wiki?curid=1810928" title="Hammer an der Uecker">
Hammer an der Uecker



</doc>
<doc id="1810929" url="https://pl.wikipedia.org/wiki?curid=1810929" title="Linia kolejowa nr 910">
Linia kolejowa nr 910

Linia kolejowa nr 910 – niezelektryfikowana, jednotorowa linia kolejowa łącząca stację Nowosady ze stacją Chryzanów, gdzie znajduje się terminal kontenerowy (dawniej rampa przeładunkowa) na tor szeroki.
W 2009 roku był nieprzejezdny z uwagi na przerwanie jego przebiegu w Nowosadach w miejscu przejazdu kolejowo-drogowego. Przebudowany w 2016 r.

</doc>
<doc id="1810933" url="https://pl.wikipedia.org/wiki?curid=1810933" title="Rothemühl">
Rothemühl

Rothemühl – gmina w Niemczech, wchodząca w skład Związku Gmin Torgelow-Ferdinandshof w powiecie Vorpommern-Greifswald, w kraju związkowym Meklemburgia-Pomorze Przednie.

</doc>
<doc id="1810936" url="https://pl.wikipedia.org/wiki?curid=1810936" title="Carmen Klausbruckner">
Carmen Klausbruckner

Carmen Klausbruckner (ur. 17 maja 1984 w Wiedniu) – austriacka lekkoatletka specjalizująca się w skoku o tyczce.
Osiągnięcia.
W 2001 reprezentowała Austrię podczas mistrzostw świata juniorów młodszych w Debreczynie. 16. miejsce w eliminacjach nie dało jej awansu do finału.

</doc>
<doc id="1810937" url="https://pl.wikipedia.org/wiki?curid=1810937" title="Rima Hadley">
Rima Hadley

Rima Hadley – rów na powierzchni Księżyca o długości około 80 km. Znajduje się na obszarze Palus Putredinis na współrzędnych selenograficznych . Nazwa tego kanału została nadana w 1964 roku przez Międzynarodową Unię Astronomiczną i pochodzi od pobliskiej góry księżycowej Mons Hadley.

</doc>
<doc id="1810938" url="https://pl.wikipedia.org/wiki?curid=1810938" title="Parafia św. Barbary w Przeworsku">
Parafia św. Barbary w Przeworsku

Parafia św. Barbary w Przeworsku – parafia rzymskokatolicka pw. Świętej Barbary w Przeworsku, należąca do dekanatu Przeworsk II w archidiecezji przemyskiej. Powstała w 1971 roku przy istniejącym od XV w. przeworskim klasztorze Bernardynów.
Historia.
1 lutego 1971 roku erygowano przy kościele klasztornym parafię, jako niezależny wikariat, a 9 czerwca 1981 roku na podstawie umowy biskupa przemyskiego z prowincjałem parafia została oddana zakonowi, a wówczas było 5500 wiernych. 
W latach 1981–1985 w Żurawiczkach zbudowano kościół filialny "pw. Matki Bożej Różańcowej", a 15 kwietnia 1993 roku została erygowana parafia Matki Bożej Rózańcowej w Żurawiczkach. 2 lipca 1993 roku został erygowany dom zakonny bernardynów w Żurawiczkach. 
Na terenie parafii jest 3 180 wiernych.
Terytorium parafii.
Teren parafii obejmuje ulice:

</doc>
<doc id="1810945" url="https://pl.wikipedia.org/wiki?curid=1810945" title="Parafia Chrystusa Króla w Przeworsku">
Parafia Chrystusa Króla w Przeworsku

Parafia Chrystusa Króla w Przeworsku – parafia rzymskokatolicka z siedzibą w Przeworsku, należąca do dekanatu Przeworsk II w archidiecezji przemyskiej. 
Historia.
W 2000 roku w Przeworsku odbyły się uroczystości związane ze zjazdem reaktywowanego Zakonu Kanoników Grobu Chrystusa, podczas których ogłoszono decyzję o erygowaniu z dniem 15 września 2000 roku nowej parafii, a jej proboszczem został ks. Jan Miazga. 16 września 2001 roku bp Adam Szal poświęcił plac pod budowę nowego kościoła. Następnie zbudowano tymczasową kaplicę, którą 16 grudnia 2001 roku poświęcił abp Józef Michalik, a w 2002 roku ukończono budynek mieszkalny dla proboszcza. W dniach 15–22 listopada 2003 roku odbyły się Misje Święte, a 27 listopada odbyło się nawiedzenie Kopii Cudownego Obrazu Matki Bożej Częstochowskiej. 
W maju 2005 roku rozpoczęto budowę murowanego kościoła i plebanii, a 26 września 2010 roku abp Józef Michalik dokonał wmurowania kamienia węgielnego. Po ukończeniu kościoła od 2012 roku msze święte były już odprawiane tylko w nowym kościele. W listopadzie 2012 roku odbyły się Misje Święte i peregrynacja Krzyża Papieskiego. W 2014 roku wykonano ołtarz główny, którego poświęcenia dokonał 20 listopada 2016 roku bp Stanisław Jamrozek.
Kościół filialny w Rozborzu.
12 maja 2002 roku bp Adam Szal poświęcił plac pod budowę kościoła filialnego w Rozborzu, a w sierpniu rozpoczęto prace budowlane. 16 czerwca 2005 roku utworzono Rektorat w Rozborzu. 
17 kwietnia 2006 roku abp Józef Michalik dokonał wmurowania kamienia węgielnego, 29 grudnia 2006 roku została erygowana Parafia Matki Bożej Fatimskiej w Rozborzu.
Zasięg parafii.
Do parafii należy 2970 wiernych z Przeworska, mieszkający przy ulicach: Lwowskiej (prawa strona), Otwartej, Orląt Lwowskich, Płk. Rolskiego, Pszennej, Rolnej, Rzemieślniczej, Lipowej, Kwietnej, Słonecznej, Staropocztowej, Plac Chopina, 11 Listopada, Okopowej, Krasickiego (prawa strona), Dworcowej, Dynowskiej, Głębokiej, Cukrowniczej, Benbenka, Misiągiewicza, Pod Rozborzem i Kopernika oraz wierni z część wsi Rozbórz.

</doc>
<doc id="1810950" url="https://pl.wikipedia.org/wiki?curid=1810950" title="Brietzig">
Brietzig

Brietzig – gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie.
Toponimia.
Nazwa poświadczona źródłowo w formie "Brizeke" (1269), "Bryseke" (1375), "Breitzk" (1490), "Brytscke" (1541), "Brietzigk" (1553), "Britsch" (1680), "Breetzke" (1684), "Brietzke" (1784). Pochodzi z połabskiego "*brezka" „mała brzoza, brzózka”.

</doc>
<doc id="1810952" url="https://pl.wikipedia.org/wiki?curid=1810952" title="Fahrenwalde">
Fahrenwalde

Fahrenwalde – gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie.

</doc>
<doc id="1810953" url="https://pl.wikipedia.org/wiki?curid=1810953" title="Wymieniacz jonowy">
Wymieniacz jonowy



</doc>
<doc id="1810954" url="https://pl.wikipedia.org/wiki?curid=1810954" title="Koblentz">
Koblentz

Koblentz – gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie.

</doc>
<doc id="1810955" url="https://pl.wikipedia.org/wiki?curid=1810955" title="Brigitta Pöll">
Brigitta Pöll

Brigitta Pöll (ur. 17 marca 1979) – austriacka lekkoatletka specjalizująca się w skoku o tyczce.

</doc>
<doc id="1810956" url="https://pl.wikipedia.org/wiki?curid=1810956" title="Krugsdorf">
Krugsdorf

Krugsdorf (pol. "Świechcin") – gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie.

</doc>
<doc id="1810958" url="https://pl.wikipedia.org/wiki?curid=1810958" title="Rollwitz">
Rollwitz

Rollwitz (pol. "Rulewice") – miejscowość i gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie.
1 stycznia 2012 do gminy przyłączono gminy Damerow oraz Züsedom, które stały się jednocześnie jej dzielnicami.

</doc>
<doc id="1810959" url="https://pl.wikipedia.org/wiki?curid=1810959" title="Bloch MB.210">
Bloch MB.210

Bloch MB.210 – francuski bombowiec z 1935 roku. Był podstawowym bombowcem Armée de l’air podczas II wojny światowej. Wyprodukowano około 300 maszyn.
Linki zewnętrzne.
Dane samolotu
Dane i zdjęcie MB.210

</doc>
<doc id="1810961" url="https://pl.wikipedia.org/wiki?curid=1810961" title="Zerrenthin">
Zerrenthin

Zerrenthin – miejscowość i gmina w Niemczech w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Uecker-Randow-Tal.
Przez teren gminy przebiega droga krajowa B104.
Toponimia.
Nazwa poświadczona źródłowo w formie "Sarnotino" (1216), "Cerntin" (1283), "Cernetin" (1321), "Cernetzyn" (1375), "Czerentin" (1472), "Zerenthin" (1570). Pierwotna połabska odosobowa nazwa "*Čarnotin(o)" znaczy tyle co „gród Čarnoty”.

</doc>
<doc id="1810962" url="https://pl.wikipedia.org/wiki?curid=1810962" title="Gofferowiec">
Gofferowiec

Gofferowiec ("Cratogeomys") – rodzaj ssaka z podrodziny Geomyinae w obrębie rodziny gofferowatych (Geomyidae).
Zasięg występowania.
Rodzaj obejmuje gatunki występujące w Stanach Zjednoczonych i Meksyku.
Morfologia.
Długość ciała (bez ogona) samic 145–270 mm, samców 160–285 mm, długość ogona samic 50–120 mm, samców 60–125 mm; masa ciała samic 130–670 g, samców 140–1050 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1810963" url="https://pl.wikipedia.org/wiki?curid=1810963" title="Züsedom">
Züsedom

Züsedom – dzielnica gminy Rollwitz w Niemczech, w urzędzie Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie. Do 31 grudnia 2011 samodzielna gmina.

</doc>
<doc id="1810965" url="https://pl.wikipedia.org/wiki?curid=1810965" title="Herb Boguszowa-Gorców">
Herb Boguszowa-Gorców

Herb Boguszowa-Gorc – jeden z symboli miasta Boguszów-Gorce w postaci herbu.
Herb jest wariantem historycznego herbu miasta Boguszowa (Gottesberg).
Wygląd i symbolika.
Herb przedstawia trójdzielną tarczę herbową. W polu górnym prawym (heraldycznie) znajduje się czerwono-biała (srebrna) szachownica podzielona na cztery rzędy. Pole wypukłe oznaczone jest barwą czerwoną, pole wklęsłe – barwą białą (srebrną). W polu górnym lewym umieszczony jest zielony liść chmielu na żółtym (złotym) tle. W polu dolnym czerwonym umieszczone są trzy niebieskie szczyty znajdujące się w mieście – najwyższy, środkowy – Chełmiec oraz Mniszek (po prawej stronie) i Dzikowiec (po lewej stronie).

</doc>
<doc id="1810967" url="https://pl.wikipedia.org/wiki?curid=1810967" title="Bitmapa">
Bitmapa

Bitmapa, mapa bitowa – obraz cyfrowy w postaci pliku wykorzystującego rastrowy sposób reprezentacji komputerowej grafiki dwuwymiarowej polegający na określeniu położenia każdego piksela obrazu oraz przypisaniu mu wartości określającej kolor w danym trybie koloru.
W węższym znaczeniu bitmapą bywa nazywany jedynie sam obraz pozbawiony ewentualnej kompresji i innych elementów dołączonych do pliku (metadanych), jak np. ścieżki, profile koloru, opis tekstowy pliku itp.
Reprezentacja kolorów.
W grafice całotonalnej (jednokolorowej) bitmapa przypisuje kolejnym pikselom stan "zapalony" (1) lub "wygaszony" (0), co jest zapisywane w postaci pojedynczego bitu. Taka grafika nazywana jest obrazem binarnym i zwykle daje się dobrze kompresować metodami bezstratnymi (np. LZW, Huffman, CCITT).
W grafice wielotonalnej bitmapa określa dokładny kolor (np. z gamy kolorów CIELab, RGB, CMYK) i położenie każdego piksela, co przy braku użycia kompresji sprawia, że jest ona bardzo dokładna i wyraźna (w porównaniu np. z formatem stratnym JPEG), lecz tworzone pliki są bardzo duże. Uzyskać można większą dokładność, pod warunkiem, że dane podlegają łatwej wektoryzacji, przy zastosowaniu formatu wektorowego np. SVG. Mimo dużych rozmiarów, nieskompresowana bitmapa jest dzisiaj wykorzystywana bardzo często, zwłaszcza wewnątrz programów komputerowych, ponieważ nie wymaga przetwarzania przez żadne algorytmy. Najczęściej stosowana jest do prostych tekstur nakładanych na obiekty dwu- i trójwymiarowe.
Kompresja.
Kompresja bitmapy jest bezstratna (odwracalna), gdy po dekompresji uzyskuje się obraz identyczny z oryginałem, lub stratna, gdy z obrazu usuwane są pewne informacje w celu zmniejszenia objętości pliku. Metodami bezstratnej kompresji są np. RLE używana w plikach BMP, LZW lub ZIP używane w plikach TIFF, deflate (LZ77) – w plikach PNG, czy tryb bezstratny JPEG 2000. Kompresję stratną osiąga się zwykle przez ograniczenie palety kolorów, dzięki czemu pojedynczy piksel można opisać mniejszą liczbą bitów. Takie rozwiązanie oferują pliki GIF, a także stratny tryb TIFF. Inną formą kompresji stratnej jest usuwanie słabo zauważalnych szczegółów w celu poprawienia współczynnika kompresji, jak w przypadku stopniowalnych algorytmów JPEG (DCT) czy JPEG 2000 (kompresja falkowa). Uproszczone dane zwykle są poddawane dalszej, bezstratnej już kompresji (w przypadku JPEG algorytmem Huffmana, w przypadku GIF – LZW).

</doc>
<doc id="1810968" url="https://pl.wikipedia.org/wiki?curid=1810968" title="Amt Altenpleen">
Amt Altenpleen

Amt Altenpleen – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Rügen. Siedziba urzędu znajduje się w miejscowości Altenpleen.
W skład związku wchodzi sześć gmin:

</doc>
<doc id="1810971" url="https://pl.wikipedia.org/wiki?curid=1810971" title="Ostrovany">
Ostrovany

Ostrovany – wieś (obec) w powiecie Sabinov w kraju preszowskim na Słowacji. W 2011 roku liczyła 1803 osoby, z czego większość (977 osób – 54,2%) była narodowości romskiej.
Pierwsze wzmianki o miejscowości pochodzą z 1248 roku. Od 1399 roku wieś była ośrodkiem majątku ziemskiego. W połowie XVIII wieku powstał tu pałac w stylu rokokowym (nie zachował się) otoczony parkiem. We wsi znajduje się kościół katolicki pw. św. św. Kosmy i Damiana, pobudowany pierwotnie w stylu romańskim, wielokrotnie przebudowywany.
6 września 1939 roku nad wsią został zestrzelony polski samolot. W latach 1954–1959 we wsi funkcjonował klub sportowy "Sokol".
Z uwagi na konflikty na tle narodowościowym między mniejszością słowacką i większością romską i liczne kradzieże słowaccy mieszkańcy odgrodzili się od dzielnicy romskiej betonowym murem o trzymetrowej wysokości. Jest to pierwszy taki przypadek na Słowacji – kilka lat wcześniej w innej miejscowości planowano podobne przedsięwzięcie, ale wycofano się z tego pomysłu.

</doc>
<doc id="1810973" url="https://pl.wikipedia.org/wiki?curid=1810973" title="Amt Barth">
Amt Barth

Amt Barth – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Rügen. Siedziba urzędu znajduje się w miejscowości Barth.
W skład związku wchodzi dziesięć gmin:
1 stycznia 2014 gmina Bartelshagen II b. Barth została połączona z gminą Saal.

</doc>
<doc id="1810975" url="https://pl.wikipedia.org/wiki?curid=1810975" title="Herb Lubania">
Herb Lubania

Herb Lubania – jeden z trzech (obok flagi i pieczęci) symboli miejskich Lubania, zatwierdzony (w uproszczonej w porównaniu do historycznych wersji) w Statucie Miasta uchwałą z 23 stycznia 2007.
Wygląd i symbolika.
Czerwono-czarna tarcza herbowa wyobraża dwa skrzyżowane srebrne (białe) klucze. Krzyżują się one pod kątem prostym na przecięciu pola czerwonego (górnego) i czarnego (dolnego).

</doc>
<doc id="1810977" url="https://pl.wikipedia.org/wiki?curid=1810977" title="Taltuza olbrzymia">
Taltuza olbrzymia

Taltuza olbrzymia, taltuza królicza ("Orthogeomys grandis") – gatunek ssaka z podrodziny Geomyinae w rodzinie gofferowatych (Geomyidae).
Zasięg występowania.
Taltuza olbrzymia występuje w zależności od podgatunku:
Taksonomia.
Gatunek po raz pierwszy naukowo opisał w 1893 roku amerykański zoolog Oldfield Thomas nadając mu nazwę "Geomys grandis". Holotyp pochodził z Dueñas, w Sacatepequez, w Gwatemali. Jedyny przedstawiciel rodzaju taltuza ("Orthogeomys") który opisał w 1895 roku amerykański zoolog Clinton Hart Merriam.
Badania filogenetyczne przeprowadzone w 2016 roku przez Spradling i współpracowników sugerują, że "O. cuniculus" jest nie do odróżnienia od "O. grandis scalops" i powinien być traktowany jako jego synonim. Autorzy "Illustrated Checklist of the Mammals of the World" rozpoznają szesnaście podgatunków.
Morfologia.
Długość ciała (bez ogona) 220–300 mm, długość ogona 95–140 mm; masa ciała 480–985 g; samce są zazwyczaj większe i cięższe od samic.

</doc>
<doc id="1810980" url="https://pl.wikipedia.org/wiki?curid=1810980" title="Amt Darß/Fischland">
Amt Darß/Fischland

Amt Darß/Fischland – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Rügen. Siedziba urzędu znajduje się w miejscowości Born.
W skład związku wchodzi sześć gmin:

</doc>
<doc id="1810981" url="https://pl.wikipedia.org/wiki?curid=1810981" title="Darß/Fischland">
Darß/Fischland



</doc>
<doc id="1810983" url="https://pl.wikipedia.org/wiki?curid=1810983" title="Posłowie do Parlamentu Europejskiego 2009-2014">
Posłowie do Parlamentu Europejskiego 2009-2014



</doc>
<doc id="1810984" url="https://pl.wikipedia.org/wiki?curid=1810984" title="Zespół Aicardi">
Zespół Aicardi



</doc>
<doc id="1810985" url="https://pl.wikipedia.org/wiki?curid=1810985" title="Amt Franzburg-Richtenberg">
Amt Franzburg-Richtenberg

Amt Franzburg-Richtenberg – związek gmin w Niemczech, leżący w kraju związkowym Meklemburgia-Pomorze Przednie, w powiecie Vorpommern-Rügen. Siedziba urzędu znajduje się w miejscowości Franzburg.
W skład związku wchodzi dziesięć gmin:

</doc>
<doc id="1810988" url="https://pl.wikipedia.org/wiki?curid=1810988" title="Herb Przemkowa">
Herb Przemkowa

Herb Przemkowa – jeden z symboli miasta Przemków i gminy Przemków w postaci herbu.
Wygląd i symbolika.
Herbem Gminy jest biały zamek z pięcioma obronnymi wieżami i bramą wjazdową na błękitnym polu. Przed wejściem do bramy znajduje się zmodyfikowany herb rodziny von Proskau – czerwony jeleń na żółtym tle.
Historia.
Herb Przemkowa herb został ustalony na podstawie herbarza miast śląskich ze Zgorzelca przez herolda. Herb pochodzi z czasów, gdy Przemkowem rządzili hrabiowie von Proskau.

</doc>
<doc id="1810990" url="https://pl.wikipedia.org/wiki?curid=1810990" title="Morawski Speedway Team">
Morawski Speedway Team



</doc>
<doc id="1810991" url="https://pl.wikipedia.org/wiki?curid=1810991" title="Amt Miltzow">
Amt Miltzow

Urząd Miltzow (niem. "Amt Miltzow") – urząd w Niemczech, leżący w kraju związkowym Meklemburgia-Pomorze Przednie, w powiecie Vorpommern-Rügen. Siedziba urzędu znajduje się w miejscowości Sundhagen, w dzielnicy Miltzow. 
W skład urzędu wchodzą trzy gminy:

</doc>
<doc id="1810992" url="https://pl.wikipedia.org/wiki?curid=1810992" title="LPŻ Zielona Góra">
LPŻ Zielona Góra



</doc>
<doc id="1810993" url="https://pl.wikipedia.org/wiki?curid=1810993" title="Ape Academy">
Ape Academy

Ape Academy, znany także jako "Ape Escape Academy" w Stanach Zjednoczonych i "Piposaru Academia: Dossari! Sarugee Daizenshuu" w Japonii – komputerowa gra przygodowa stworzona przez Japan Studio i wydana przez Sony Computer Entertainment na konsolę PlayStation Portable. Gra składa się z 47 mini-gier, wiele zapożyczonych z Ape Escape 2. Gra po raz pierwszy wydana w Japonii, potem w Europie i w Stanach Zjednoczonych. Wykorzystując zdolności AD-Hoc może grać do czterech graczy, tak samo z trybem Game Sharing, ale tutaj zastosowano odmianę, ponieważ może grać 4 graczy na jednej konsoli.
Rozgrywka.
Gracz kieruje małpą, która pracuje dla Spectera, dyrektora małpiej akademii. Przy każdym nauczycielu jest 9 minigier, przebieg jest podobny do gry w kółko i krzyżyk. Za każdym razem trzeba przejść do wyższych klas, każda następna jest trudniejsza od poprzedniej. Są dwie grupy nauczycieli: Juniorzy (czerwona małpa, niebieska małpa i żółta małpa) i seniorzy (biała małpa, różowa małpa i Specter). Za perfekta (wszystko minigry wykonane poprawnie) w klasie dostaniesz rzadką figurkę z podobizną nauczyciela, a gdy znajdziesz monety z podobizną Spectera (są za niektórymi minigrami) otrzymasz "Specjalną lekcję", czyli kolejną minigrę, gdy ją przejdziesz będziesz mógł ją ćwiczyć w zbiorze minigier. Gdy graczowi zabraknie jednego zwycięstwa może dostać lekcję przeglądową polegająca na poprawce lekcji. UWAGA: Lekcja przeglądowa nie działa przy seniorach!
Czerwona małpa.
Jest pierwszym nauczycielem, najłatwiejszym. Jest umięśniony. Pierwsze dwie lekcje u niego nie są losowane, tylko automatyczne. Ma napis "R"(skrót od red) na głowie. Jest odpowiednikiem bokserskiej małpy, którą można wybrać na początku.
Niebieska małpa.
Drugi nauczyciel, kochający szybkość, ciągle jeździ na monocyklu. Ma zakryte jedno oko swoim hełmem. Ma "B"(skrót od blue) na głowie. Jest odpowiednikiem narciarskiej małpy, którą można wybrać na początku.
Żółta małpa.
Trzeci nauczyciel, z wyglądu przypomina klauna. Ma buty klauna i sprężynkę na głowie. Ma "Y"(skrót od yellow) na głowie. Jest odpowiednikiem normalnej małpy, która można wybrać na początku.
Biała małpa.
Czwarty nauczyciel, stary i mądry. Ma noktowizor i plecak. Ma "W"(skrót od white) na głowie. Jest odpowiednikiem mądrej małpy, którą można wybrać na początku. Jej plecak służy do wystrzeliwania rakiet.
Różowa małpa.
Piąty, żeński nauczyciel. Nosi wełniany kapelusz i trzyma mikrofon w ręku. Jest gwiazdą popu. Ma "P" (skrót od pink) na sukience. Gdy się zdenerwuje zmienia się w potwora. Nie jest odpowiednikiem żadnej małpy.
Specter.
Ostatni nauczyciel, a właściwie dyrektor. Ma białe włosy, które zasłaniają mu jedno oko. Jest człowiekiem. Żeby do niego dojść i z nim walczyć, musisz najpierw pokonać innych nauczycieli.
Minigry.
Istnieje 47 minigier, podzielonych na cztery grupy: Logiczne (mind), techniczne (tech), siłowe (body) i specjalne (special).
Minigry logiczne.
W ten skład zalicz się: "Monkey Dodgeball"-zbijak Pięć części "Ask Darwin"-Quiz "Banana Guardian"-obrona banana "Spot the difference"-Szukanie błędów Trzy części "Red hot Jig"-piosenki "Salvage"-wyławianie skarbów Trzecia część "Enter the Monkey"-Rzut shurikenem w ninję "Monkey Watching"-liczenie małp i Pięć części "Monkey Drill"-Quiz matematyczny.
Minigry techniczne.
W tej grupie są: "Mon Quixote"-ochrona przed strzałami (podobna gra jest w Ape Quest) "Street Jugler"-żonglerka "A Rose, Monsieur?"-rozdawanie róż "Monkey Olé"-corrida "Shishkebab Special"-szaszłyk "Pot shots"-strzelanie do małp "Bombermonkey"-łapanie bomb(parodia Bombermana) "Monkey Bowling"-kręgle "Monkey Hockey"-Hokej "Monkeytech"-Gra w papier nożyce kamień w kosmosie.
Minigry Siłowe.
Tutaj znajdziesz: "Ape the Ape"-powtarzanie ruchów "Morning Jog"-spacer "Hammer Throw"-rzut młotem "UFO throw"-rzut UFO "1.00m Dash"-bieg na metr dwie części "Enter the monkey"-skakanie na linach oraz między słupami "Monkey balancing"-balansowanie małpami "Karate Chimpster"-walki "Simian Suplex"-walka bokserska "Geronimo"-skok spadochronowy "Monkey football"-piłka nożna.
Minigry Specjalne.
UWAGA: Minigry Specjalne dopiero są dostępne po przejściu ich w Trybie akademii. Znajduje się tu: "Monkey Dice"-rzut kośćmi "Gran Turismonkey"-mycie samochodu "Chef Chimpy"-gotowanie pieczenie itp. "Every Monkey's Golf"-gra w golfa (parodia Everybody's Golf) "Monkavision"-strzelanie fajerwerkami do UFO "Specter Z"-Walka ze wszystkimi nauczycielami i Specterem.
Figury.
Figurki małp można zdobyć w niektórych minigrach, żeby je zobaczyć musisz wziąć "zbiór figurek"
Tryby gry.
Tryb AD Hoc.
W trybie AD Hoc gracze mogą grać ze sobą w minigry na figurki. Gry dostępne w trybie AD Hoc to: "Ask Darwin" "Monkey Bowling" "Simian Suplex" "Monkey Dice".
Tryb Game Sharing.
Ten tryb jest w tej grze wyjątkowy, ponieważ do czterech graczy może grać używając jednej konsoli. Gry dostępne w trybie Game Sharing to: "1.00m Dash" (do czterech graczy) "Karate Chimpster" "Simian Suplex" "Monkey Fotball" "Monkey dodgeball" "Ask Darwin" "Banana Guardian" "Monkey Olé" "Monkey Bowling" "Monkey Hockey" "Monkeytech" "Monkey Dice" "Monkavision"

</doc>
<doc id="1810994" url="https://pl.wikipedia.org/wiki?curid=1810994" title="Zgrzeblarki Zielona Góra">
Zgrzeblarki Zielona Góra



</doc>
<doc id="1810995" url="https://pl.wikipedia.org/wiki?curid=1810995" title="ZKŻ Polmos Zielona Góra">
ZKŻ Polmos Zielona Góra



</doc>
<doc id="1810997" url="https://pl.wikipedia.org/wiki?curid=1810997" title="Herb Piechowic">
Herb Piechowic

Herb Piechowic – jeden z symboli miasta Piechowice w postaci herbu.
Wygląd i symbolika.
Herb przedstawia w polu niebieskim na rzece srebrnej koło wodne nadsiębierne złote, po którym w prawo spływa woda srebrna wypływająca z koryta złotego po lewej. Całość na tarczy typu hiszpańskiego.
Historia.
Herby miasta bazują na zachowanych w archiwum jeleniogórskim pieczęciach gminy Piechowice ("Petersdorf") z początku XX wieku, które wyobrażały tarczę herbową z kołem wodnym, nawiązującym do początków powstałej przy młynie wodnym osady. Przed 2016 rokiem, z powodu omyłki w statucie funkcjonowały dwie wersje barwne herbu, według opisu herb Piechowic przedstawiał tarczę herbową barwy ultramarynowej, na której drewniane koło młyńskie o kolorze drewna z podkreśleniem słoi, na obwodzie którego mieści się osiem prostokątnych czerpaków. Nad kołem umieszczone koryto z drewna, z którego spływa biały strumień wody. Woda spływa z koryta na koło z lewej strony. Pod kołem umieszczone są białe fale wodne. Tymczasem załącznik graficzny do statutu zawierał wizerunek o srebrnej barwie pola oraz niebieskiej wodzie. Nowy wzór herbu został przyjęty uchwałą nr 187/XXX/2016 Rady Miasta Piechowice z 29 grudnia 2016 roku w sprawie ustanowienia herbu, pieczęci, flagi, flagi stolikowej i banera Gminy Miejskiej Piechowice. Wzór herbu opracowali Kamil Wójcikowski i Robert Fidura.

</doc>
<doc id="1810998" url="https://pl.wikipedia.org/wiki?curid=1810998" title="Rozrząd desmodromiczny">
Rozrząd desmodromiczny

Rozrząd desmodromiczny – rozrząd silnika spalinowego, w którym do sterowania pracą zaworów silnika stosuje się krzywki otwierające i zamykające zawory. W układzie tym nie stosuje się sprężyn zaworowych do zamykania zaworów. Nazwa pochodzi od złożenia dwóch słów greckich: "desmós" – wiązadło, więź oraz "dromos" – bieg, bieżnia i w mechanice stosowane jest kiedy do poruszania elementów mechanizmu wykorzystywane są osobne układy dla każdego kierunku.
Działanie.
Zadaniem układu rozrządu silnika jest sterowanie zaworami dostarczającymi powietrze i/lub mieszankę do cylindra oraz umożliwiającymi opróżnienie go ze spalin. Najpopularniejsze układy wykorzystują krzywki otwierające zawory oraz sprężyny, które zamykają zawór i utrzymują go w tej pozycji.
Ze względu na swoją bezwładność sprężyny zaworów przy dużych prędkościach obrotowych silnika mogą nie domykać zaworów co prowadzi do niekorzystnych zjawisk począwszy od spadku efektywności pracy silnika (strata energii spalania mieszanki w nieszczelnej komorze spalania) aż do możliwości kolizji zaworu z tłokiem. Zastosowanie krzywek zarówno do otwierania jak i zamykania zaworu w rozrządzie desmodromicznym eliminuje takie zjawiska. Eliminuje również straty energii potrzebnej do ugięcia sprężyn zaworowych.
Zastosowania.
Układ desmodromiczny rzadko stosowany jest w silnikach seryjnych. Typowe silniki spalinowe nie osiągają w codziennej eksploatacji prędkości obrotowych, przy których występowałyby negatywne zjawiska wynikające z użycia sprężyn zaworowych. Dodatkowo zjawiska takie eliminowane są przez zastosowanie nowoczesnych metod obliczeniowych oraz materiałów do konstrukcji mechanizmów rozrządu.
Rozrząd desmodromiczny dla swoich zalet stosowany jest na ogół w silnikach wyczynowych. Na szerszą skalę rozrząd desmodromiczny stosowany jest w motocyklach marki Ducati.

</doc>
<doc id="1810999" url="https://pl.wikipedia.org/wiki?curid=1810999" title="Radovan Brenkus">
Radovan Brenkus

Radovan Brenkus (ur. 30 stycznia 1974, Bardejów) – słowacki pisarz, tłumacz i krytyk.
Życiorys.
Ukończył studia na Wydziale Nauk Przyrodniczych Uniwersytetu P. J. Šafárika, kierunek matematyka i fizyka. W Koszycach pracował jako nauczyciel, następnie jako specjalista w Instytucie fizyki eksperymentalnej Słowackiej Akademii Nauk. Publikuje w czasopismach w kraju i za granicą. Wiele pozycji z jego twórczości emituje Słowackie radio, było publikowanych w zagranicznych antologiach. Tłumaczy dzieła literackie z języka polskiego. Okazjonalnie zajmuje się krytyką literacką, opracowaniem studiów krytycznych i esejów. Pracuje w Wydawnictwie Pectus w Koszycach, które założył w roku 2006.
Twórczość.
Jest kontynuatorem literackiego modernizmu. W poezji obserwuje, analizuje i deszyfruje chaotyczny, umęczony świat, piętnuje panującą w nim obyczajowość, różnice postrzegania go z zewnątrz i od wewnątrz. Inspiracją są dla niego destrukcyjna pustka, nicość, obezwładniający pseudobyt. Poprzez symbolikę pesymizmu i dekadencji ukazuje samotność jednostki, jej coraz gorszą kondycję i niepewną przyszłość.
Motywem jego prozy jest poszukiwanie sensu istnienia, świadomość przemijania, śmierć. Pisze między innymi w stylu neoromantycznym. Krytykuje egzystencjalizm i postęp cywilizacji, w którym człowiek zostaje doprowadzony do szukania w sobie instynktu samozachowawczego. Surrealistyczne postacie jego opowiadań miotają się pomiędzy idealnym a realnym, burzą przyjęty porządek. Poprzez ekspresyjny i mistyczny symbolizm, dramatyczne i groteskowe sceny obrazuje bunt przeciwko elitaryzmowi i upadkowi współczesnego społeczeństwa. W skondensowanej, ale wyrazistej charakterystyce sytuacji i postaci, pozostawia miejsce na katharsis.

</doc>
<doc id="1811000" url="https://pl.wikipedia.org/wiki?curid=1811000" title="Quick-Mix Zielona Góra">
Quick-Mix Zielona Góra



</doc>
<doc id="1811002" url="https://pl.wikipedia.org/wiki?curid=1811002" title="ZKŻ Quick-Mix Zielona Góra">
ZKŻ Quick-Mix Zielona Góra



</doc>
<doc id="1811003" url="https://pl.wikipedia.org/wiki?curid=1811003" title="Nissan Interstar">
Nissan Interstar

Nissan Interstar – samochód osobowo-dostawczy klasy wyższej produkowany pod japońską marką Nissan w latach 2002 – 2010 oraz ponownie od 2021 roku jako druga generacja.
Pierwsza generacja.
Nissan Interstar I został zaprezentowany po raz pierwszy w 2002 roku.
Model Interstar powstał w wyniku nowej polityki modelowej Nissana wobec samochodów dostawczych na rynku europejskim, do której impulsem było uformowanie się sojuszu Renault-Nissan. Jego rezultatem było zastąpienie przestarzałych konstrukcji produkowanych w hiszpańskich zakładach Motor Ibérica bliźniaczymi konstrukcjami francuskiego Renault. Oprócz Kubistara i Primastara, na szczycie oferty znalazł się Interstar - odpowiednik produkowanego wówczas od 4 lat Renault Master.
Nissan Interstar wyróżniał się minimalnymi różnicami wizualnymi - zyskał jedynie własny projekt osłony chłodnicy. Podobna względem bliźniaczych konstrukcji pozostała także gama nadwoziowa, składająca się z osobowego vana i minibusa, jak i dostawczego furgona. Zróżnicowana była także długość, rozstawy osi oraz wysokość nadwozi. Na przestrzeni lat Insterstar był napędzany wysokoprężnymi silnikami z rodziny dCi, które ostatni raz zostały zmodernizowane w 2006 roku - wówczas dostosowano je do normy Euro4.
Lifting.
Jesienią 2003 roku, nieco ponad rok po debiucie, Nissan Interstar przeszedł obszerną restylizację nadwozia w celu dostosowania go do wyglądu produkowanych 4 lata dłużej modeli Renault Master i Opel Movano. Podobnie jak te konstrukcje, samochód otrzymał nowy wygląd pasa przedniego z większymi, bardziej zaokrąglonymi reflektorami, innym wlotem powietrza i przemodelowanymi wkładami lamp tylnych. Modernizacja przyniosła także zupełnie nowy projekt deski rozdzielczej.
Silniki.
1998-2003:
2003-2010:
Druga generacja.
Nissan NV400 został zaprezentowany po raz pierwszy w 2010 roku.
Model NV400 zastąpił produkowanego od wówczas 8 lat Interstara, zyskując nową nazwę w ramach zaadaptowania alfanumerycznej polityki stosowanej wobec samochodów dostawczych. Podobnie jak poprzednik, Nissan NV400 powstał jako bliźniacza konstrukcja wobec Renault Mastera i Opla Movano, z pasem przednim o odrębnej stylizacji autorstwa Europejskiego Centrum Projektowego Nissana.
Samochód otrzymał charakterystyczny dla użytkowych modeli Nissana grill z dużym, trzysegmentowym wypełnieniem w srebrnym kolorze. W przeciwieństwie do modeli bliźniaczych pojazd różni się m.in. maską silnika, zderzakami, atrapą chłodnicy i reflektorami ze zintegrowanymi światłami do jazdy dziennej.
W 2014 roku wprowadzono powiększoną gamę silników i wariantów wyposażenia. Wśród dostępnych jednostek napędowych stały się jednostki 2.3 wyposażone w jedną lub dwie turbosprężarki (BiTurbo). Silnik wyposażony w jedną turbinę generuje moc 110 lub 125 KM, a wyposażony w dwie turbiny 135 lub 163 KM. Do oferty dołączył także silnik o mocy 150 KM wyposażony w jedną turbosprężarkę. Przy okazji modernizacji do listy wyposażenia dodano m.in. funkcję Extended Grip która współpracuje z systemem ESC w celu poprawy właściwości trakcyjnych w trudnych warunkach oraz system wspomagania ruszania pod górę, szerokokątne lusterko zamontowane w osłonie przeciwsłonecznej pasażera. Udoskonalono także system audio z radiem cyfrowym wyposażonym w system Bluetooth.
Lifting i zmiana nazwy.
Po 11 latach produkcji, wzorem bliźniaczego Renault Master zmodernizowanego przed rokiem, także i flagowy model dostawczy Nissana w Europie przeszedł obszerną restylizację. Z zewnątrz przyniosła ona przeprojektowaną atrapę chłodnicy z kanciastym wzorem, z kolei wewnątrz zastosowano nowy projekt deski rozdzielczej z centralnym, dotykowym ekranem nowego systemu multimedialnego. Ponadto, w ramach powrotu do polityki nazw własnych, podobnie jak mniejszy Primastar NV400 został przemianowany na Nissan Interstar.
Sprzedaż.
Prezentacja pojazdu miała miejsce podczas targów samochodów użytkowych w Hanowerze w 2010 roku, tuż po nich trafiając do sprzedaży wyłącznie na rynkach europejskich w ograniczonym zakresie. Zarówno przed, jak i po restylizacji polski importer Nissana nie zdecydował się na wprowadzenie do sprzedaży tego modelu.
Wyposażenie.
Standardowe wyposażenie pojazdu obejmuje m.in. dwie przednie poduszki powietrzne, system ABS i w wersji z napędem na przednią oś system ESP. Opcjonalnie pojazd wyposażyć można m.in. w podgrzewany i amortyzowany fotel kierowcy, boczne kurtyny powietrzne, system nawigacji satelitarnej, kamerę cofania. Wersje przednionapędowe wyposażyć można m.in. w pneumatyczne zawieszenie, a wersje tylnonapędowe wyposażyć można m.in. w pojedyncze lub bliźniacze koła na tylnej osi oraz system ESP.

</doc>
<doc id="1811006" url="https://pl.wikipedia.org/wiki?curid=1811006" title="Parafia Zwiastowania Pana w Żarnowcu">
Parafia Zwiastowania Pana w Żarnowcu

Parafia Zwiastowania Pańskiego w Żarnowcu – parafia rzymskokatolicka.
Patronką kościoła parafialnego jest również św. Anna. Parafia należy do archidiecezji gdańskiej, dekanatu żarnowieckiego. Jest jedną z 5 parafii leżących w obrębie gminy Krokowa, a jedną z 8 należących do dekanatu żarnowieckiego. 
Historia.
Na początku XIII wieku książę pomorski przekazał tereny Żarnowca cystersom z Oliwy. Ci ufundowali pierwszy, wówczas drewniany kościół wraz z klasztorem, w którym osiadły się cysterki. W drugiej połowie XIII wieku rozpoczęto budowę obecnej, gotyckiej świątyni. Cysterki utworzyły w Żarnowcu szkołę dla panien z bogatych domów. Oprócz podstawowej nauki ważne były lekcje haftu kaszubskiego, które zaowocowały powstaniem wzorów należących do tzw. szkoły puckiej. Na początku XVI wieku, na skutek reformacji w Europie, żarnowieckie dobra przekazano benedyktynkom z Chełmna. Zakonnice zadbały o m.in. barokowe wyposażenie kościoła, zdobiące świątynię do dnia dzisiejszego. Zajęły się również kontynuacją nauczania zapoczątkowanego przez cysterki. W czasach zaborów władze pruskie dokonały konfiskaty majątku i kasaty klasztoru benedyktynek. W tamtym okresie udało się przeprowadzić gruntowną renowację gotyckich obiektów. Jednak przy okazji zasypano ziemią m.in. strumyk odprowadzający nadmiar wilgoci z kościoła. W wyniku tego woda zaczęła się gromadzić na ceglanych murach prowadząc do ich stopniowej degradacji. Dopiero po zakończeniu II wojny światowej do Żarnowca powróciły zakonnice. W 1946 roku sprowadzono tu benedyktynki z Wilna. Klasztor funkcjonuje przy żarnowieckim kościele do dnia dzisiejszego.
Kościół parafialny.
Kościół parafialny znajduje się w Żarnowcu. Jest on zbudowany w stylu gotyckim, z nadanym późniejszym, barokowym wnętrzem świątyni. Należy do najcenniejszych zabytków na ziemi puckiej. Kościół zaczął powstawać w drugiej połowie XIII wieku. Wewnątrz świątyni znajduje się m.in. bogato zdobiony ołtarz, chrzcielnica i pieta z 1430 roku. W ostatnich latach kościół przechodzi gruntowną renowację. Odnowione zostały przyklasztorne krużganki, dach i wnętrze kościoła.
Odpust parafialny odbywa się dwa razy do roku: 25 marca podczas święta Zwiastowania Pańskiego oraz 26 lipca, gdy wspominana jest św. Anna, matka Maryi. Podczas lipcowego odpustu tradycją stało się przypłynięcie wiernych z Nadola na łodziach przez Jezioro Żarnowieckie.
W czasie wakacji w kościele odbywają się koncerty muzyczne.

</doc>
<doc id="1811011" url="https://pl.wikipedia.org/wiki?curid=1811011" title="Zmazy nocne">
Zmazy nocne



</doc>
<doc id="1811013" url="https://pl.wikipedia.org/wiki?curid=1811013" title="Perykarp">
Perykarp



</doc>
<doc id="1811016" url="https://pl.wikipedia.org/wiki?curid=1811016" title="Partia Narodowa (Malta)">
Partia Narodowa (Malta)

Partia Narodowa (malt. "Partit Nazzjonalista", PN, ang. "Nationalist Party") – maltańska centroprawicowa partia polityczna o profilu chadeckim, jedno z dwóch największych ugrupowań w kraju. Należy do Europejskiej Partii Ludowej.
Historia.
Partię założył w 1880 Fortunato Mizzi, grupa ta była określana jako "Anti-Reformists" z uwagi na aktywny sprzeciw wobec polityki brytyjskich zarządców Malty. W 1926 doszło do połączenia tej formacji i "Unione Politica Maltese" w jednolitą Partię Narodową. Narodowcy od początku popierali ideę uzyskania przez Maltę niepodległości, co nastąpiło w 1964 z inicjatywy tworzonego przez tę partię rządu.
Partia Narodowa po II wojnie światowej stała się drugą siłą polityczną w kraju. Od wyborów do Izby Reprezentantów z 1952 uzyskuje poparcie powyżej 40% głosów. Narodowcy wygrywali wybory krajowe w 1962 i 1966, następnie w 1981, 1987 i 1992. Po porażce w 1996 powrócili do władzy już dwa lata później, zwyciężając w kolejnych głosowaniach w 2003 i 2008. Większości parlamentarnej nie utrzymali w 2013, przechodząc do opozycji.
Partia Narodowa opowiadała się za integracją europejską. Negocjacje z Unią Europejską z sukcesem przeprowadził wieloletni lider PN i premier Malty, Eddie Fenech Adami. W wyborach do Parlamentu Europejskiego w 2004, 2009, 2014 i 2019 narodowcy zajmowali drugie miejsce, przegrywając każdorazowo z laburzystami.

</doc>
<doc id="1811017" url="https://pl.wikipedia.org/wiki?curid=1811017" title="Herb Polkowic">
Herb Polkowic

Herb Polkowic – jeden z symboli miasta Polkowice i gminy Polkowice w postaci herbu.
Wygląd i symbolika.
Herb miasta i gminy Polkowice przedstawia na tarczy typu hiszpańskiego w czerwonym polu dwie białe (srebrne) wieże z czterema czarnymi otworami okiennymi na każdej z nich. Wieże zwieńczone są spiczastymi dachami błękitnej barwy z białymi (srebrnymi) kulami na szczytach. Między wieżami u ich podstawy widnieje biały (srebrny) fragment muru, ponad którym osadzony został biały (srebrny) hełm garnczkowy zwieńczony żółtą (złotą) płytką z wizerunkiem czarnego półorła z białą przepaską w kształcie półksiężyca otoczoną wieńcem pawich piór żółtej (złotej) barwy z czarnymi oczkami. Ponad hełmem, między wieżami widnieje biały (srebrny) łuk gotycki zwieńczony kwiatonem w kształcie lilii.
Historia.
Herb, który został ustalony w statucie miasta 27 marca 2003 nawiązywał do historycznej wersji herbu z 1291 roku. Przedstawiał tarczę białą (srebrną) z żółtą bordiurą. Na tarczy umieszczono czerwony mur miejski, posiadający czarne żyłowanie oraz dwie czerwone blankowane wieże pokryte trójkątnymi dachami, zakończone gałkami. Ponad murem, między wieżami mieścił się hełm rycerski barwy szarej, posiadający pióropusz (pióra barwy niebieskiej, złotej i czerwonej), umieszczony jest pod gotycką arkadą. Nad tarczą herbową widniała "corona muralis", barwy czerwonej, posiadająca trzy wieże, z lewej i prawej strony tarczy herbowej umieszczono labry, tarczę opasano od dołu oraz z lewej i prawej strony wieńcem z zielonych liści, opasanym niebiesko-żółtą wstęgą.
Herb z okresu PRL przedstawiał czako górnicze w miejscu szyszaka w herbie historycznym oraz umieszczonego dodatkowo na murze orła białego bez korony.

</doc>
<doc id="1811019" url="https://pl.wikipedia.org/wiki?curid=1811019" title="Niżnia Soliskowa Ławka">
Niżnia Soliskowa Ławka

Niżnia Soliskowa Ławka (słow. "Nižná Solisková štrbina") – głęboko wcięta przełęcz położona na wysokości ok. 2325 m n.p.m., znajdująca się w Grani Soliska w słowackiej części Tatr Wysokich. Oddziela ona od siebie dwie Soliskowe Turnie: wyższą północną Zadnią Soliskową Turnię i niższą południową Skrajną Soliskową Turnię. Niżnia Soliskowa Ławka jest wyłączona z ruchu turystycznego, dla taterników stanowi jeden z łatwiejszych dostępów do pobliskich wierzchołków, lecz jedynie od strony Doliny Furkotnej.
Niżnia Soliskowa Ławka zwana była niegdyś Przełączką w Soliskowych Turniach ("Štrbina v Soliskových vežách").
Pierwsze wejścia turystyczne:

</doc>
<doc id="1811021" url="https://pl.wikipedia.org/wiki?curid=1811021" title="Metamorfopsje wzrokowe">
Metamorfopsje wzrokowe

Metamorfopsje wzrokowe – zaburzenia postrzegania wzrokowego przedmiotów lub osób, które to zaburzenia są zwykle ograniczone do jednego ich aspektu, tak że widziany obiekt jest nadal rozpoznawany (nie dochodzi do halucynacji wzrokowych).
Do metamorfopsji wzrokowych zalicza się:
Do metamorfopsji wzrokowych należą również zaburzenia w odbiorze emocjonalnym postrzeganych przedmiotów. Można wymienić zaburzenia spostrzegania na osi:

</doc>
<doc id="1811023" url="https://pl.wikipedia.org/wiki?curid=1811023" title="Herb Wałbrzycha">
Herb Wałbrzycha

Herb Wałbrzycha – jeden z symboli miejskich Wałbrzycha.
Wygląd i symbolika.
Herb przedstawia dąb o zielonej koronie i brązowym pniu stojący na zielonej murawie. Za drzewem widnieją szare góry; tarcza herbu jest czerwona.
Herb nawiązuje do głównie herbu z 1764 roku, jego wygląd został zatwierdzony w 1991 r.
Historia.
Pierwszy znany herb Wałbrzycha pochodzi z 1675 roku. Przedstawiał on samotne drzewo – zieloną jodłę na niebieskim tle, rosnącą na pagórku. W latach 1720-1754 w herbie widoczny był pałac w otoczeniu lasu (wieniec topoli) oraz na pierwszym planie jeleń przy kamiennym słupku. 
Począwszy od 1764 roku, godłem herbowym miasta został dąb (niem.: Eiche). Początkowo dąb przedstawiany był na tle gór, natomiast w późniejszym herbie (z 1809 roku) przedstawiany był zielony dąb z żółtymi żołędziami, na białym (srebrnym) tle, ale już bez gór.
Wszystkie trzy wcześniejsze wersje herbu można zobaczyć na ścianie frontowej wałbrzyskiego ratusza.
Historia dębu herbowego.
Pierwotnie sądzono, że pierwowzorem herbowego drzewa był dąb, który przez wiele lat rósł na dawnym zboczu kamieniołomu. Drzewo to zachowało się na kilku zdjęciach i litografii z około 1875 r., które są w zbiorach wałbrzyskiego muzeum. Jednak podczas sprzątania terenu Parku im. Jana III Sobieskiego w Wałbrzychu, przy alejce będącej przedłużeniem ulicy Inwalidów Wojennych, pracownicy MZUK-u odnaleźli potężny kamień, na którym po usunięciu ziemi i oczyszczeniu ukazał się napis: "„Stadteiche gepflanzt 1933 anstelle der Wappeneiche”", co oznacza: : "„Miejski dąb posadzony w 1933 roku w miejsce dębu herbowego”". Pierwotny dąb usechł w roku 1932 i został usunięty razem z korzeniami a w jego miejsce, w 1933 roku, zasadzono nowy. 
Zmiana herbu w czasach Polski Ludowej.
Po II wojnie światowej i powrocie Wałbrzycha do „macierzy” czyli do ziem polskich, nastąpiła zmiana herbu. W prawej (heraldycznie) – czerwonej połowie tarczy widniała połowa polskiego orła z głową zwróconą w prawo, zaś w lewej – żółtej (złotej) tarczy zielony dąb z żołędziami, całość od dołu łączyły zielono-czarne wzniesienia.
Do tej wersji nawiązuje bezpośrednio herb powiatu wałbrzyskiego.

</doc>
<doc id="1811024" url="https://pl.wikipedia.org/wiki?curid=1811024" title="Mora pacyficzna">
Mora pacyficzna



</doc>
<doc id="1811027" url="https://pl.wikipedia.org/wiki?curid=1811027" title="Krzyż Kampanii Wrześniowej 1939">
Krzyż Kampanii Wrześniowej 1939



</doc>
<doc id="1811028" url="https://pl.wikipedia.org/wiki?curid=1811028" title="Trzeci (film)">
Trzeci (film)

Trzeci (tyt. oryg. I treti) – albański serial telewizyjny z roku 1978 w reżyserii Alberta Mingi, na motywach powieści Neshata Tozaja "Ne kerkim te te tretit".
Opis fabuły.
Qazim Beluli jest zaangażowanym komunistą, który nagle znika w tajemniczych okolicznościach. Agenci obcego wywiadu rozpowszechniają pogłoski, że uciekł z kraju. Faktycznie został zamordowany, a jego ciało ukryto.

</doc>
<doc id="1811030" url="https://pl.wikipedia.org/wiki?curid=1811030" title="Martin Myšička">
Martin Myšička

Martin Myšička (ur. 9 marca 1970 w Przybramie w Czechosłowacji, obecnie Czechy) – czeski aktor filmowy i teatralny, reżyser. Od stycznia 2017 dyrektor artystyczny Teatru Dejvickiego.

</doc>
<doc id="1811031" url="https://pl.wikipedia.org/wiki?curid=1811031" title="Grand Prix Południowej Afryki 1975">
Grand Prix Południowej Afryki 1975

Grand Prix Południowej Afryki 1975 (oryg. Lucky Strike South African Grand Prix) – trzecia runda Mistrzostw Świata Formuły 1 w sezonie 1975, która odbyła się 1 marca 1975, po raz dziewiąty na torze Kyalami.
21. Grand Prix Południowej Afryki, 12. zaliczane do Mistrzostw Świata Formuły 1.
Klasyfikacja.
Źródło: Oficjalna strona Formuły 1.

</doc>
<doc id="1811032" url="https://pl.wikipedia.org/wiki?curid=1811032" title="Shi Nai’an">
Shi Nai’an

Shi Nai’an (; ok. 1296-1372) – chiński pisarz. Miał zebrać i opracować materiały dotyczące XII-wiecznego powstania chłopskiego Song Jianga, tworząc w ten sposób zasadniczą wersję "Opowieści znad brzegów rzek" ("Shuǐhǔ Zhuàn"). Dzieło to uznawane jest za jedną z czterech klasycznych powieści chińskich.
Nie zachowały się informacje dotyczące jego biografii. Prawdopodobnie pochodził z prowincji Jiangsu i był urzędnikiem w Hangzhou. 

</doc>
<doc id="1811034" url="https://pl.wikipedia.org/wiki?curid=1811034" title="Want Ya!">
Want Ya!

Want Ya! – trzeci singel szwedzkiego piosenkarza Darina z drugiej płyty Darin. Piosenka dotarła do czwartego miejsca Swedish Singles Chart.

</doc>
<doc id="1811037" url="https://pl.wikipedia.org/wiki?curid=1811037" title="Shi Naian">
Shi Naian



</doc>
<doc id="1811038" url="https://pl.wikipedia.org/wiki?curid=1811038" title="Ulica Feliksa Bocheńskiego w Katowicach">
Ulica Feliksa Bocheńskiego w Katowicach

Ulica Feliksa Bocheńskiego w Katowicach (do 1922 "Bernhardtstraße", w latach 1939–1945 "Danziger Straße") – jedna z miejskich arterii komunikacyjnych w Katowicach, łącząca Drogową Trasę Średnicową z autostradą A4. Biegnie przez dzielnice: Załęże, osiedle Wincentego Witosa i Załęską Hałdę. Nazwę ulicy przyjęto dla upamiętnienia dra Feliksa Bocheńskiego – prezesa Sądu Apelacyjnego w Katowicach i prezesa Towarzystwa Przyjaciół Teatru Polskiego w Katowicach.
Opis.
Ulica posiada przebieg południkowy. Rozpoczyna swój bieg od skrzyżowania z ul. Gliwicką i ul. Bracką (węzeł komunikacyjny wraz z DTŚ), obok placu ks. Józefa Londzina. Następnie biegnie pod linią kolejową nr 137 (znajduje się tu pamiątkowa tablica ku czci rozstrzelanego przez nazistów Teofila Patalonga), krzyżuje się z ul. Józefa Pukowca, za nim swoją siedzibę ma Zakład Targowisk Miejskich. Kończy swój bieg za "Węzłem Witosa" z autostradą A4 na Załęskiej Hałdzie.
Znajdują się przy niej: przychodnia CenterMed Katowice, Zakład Transportu Mleczarskiego "TRANS-MLECZ", hurtownia artykułów dekoracyjnych "City Center", Centrum Handlowe Załęże oraz parafia św. św. Cyryla i Metodego w Załęskiej Hałdzie.
W drugiej połowie XIX wieku dla pracowników kopalni "Kleofas" zbudowano w rejonie dzisiejszych ulic Feliksa Bocheńskiego i Wiśniowej kolonię robotniczą. Przy południowej części ulicy w drugiej połowie XIX wieku wzniesiono zabudowania osady robotniczej Załęska Hałda. W dwudziestoleciu międzywojennym pod numerem "90" funkcjonowało przedszkole i koedukacyjna Szkoła Powszechna nr 25 im. ks. K. Damrota. Przy ulicy istniał wtedy kopalniany szyb "Schwarzenfelda". 
W 1945 roku ks. bp Stanisław Adamski poświęcił kościół św. Cyryla i Metodego przy ulicy Feliksa Bocheńskiego 147. Na fasadzie budynku Szkoły Podstawowej nr 25 znajduje się tablica pamiątkowa ku czci mieszkańców Załęskiej Hałdy, poległych w walkach w latach 1939–1945. Przy wiadukcie kolejowym znajduje się tablica, poświęcona Teofilowi Patalongowi – działaczowi społecznemu i uczestnikowi powstań śląskich; został rozstrzelany przez Niemców 6 września 1939 roku w tym miejscu.
latach 1840–1877 u zbiegu dzisiejszych ulic Załęska Hałda i Feliksa Bocheńskiego funkcjonowała huta cynku "Viktor".
Przy ulicy F. Bocheńskiego znajduje się szyb "Wschodni II" zlikwidowanej kopalni "Kleofas", wzniesiony około 1913 roku (później przebudowane) w stylu historyzmu ceglanego, objęte ochroną konserwatorską. Dawna wieża wyciągowa szybu Wschodniego II została wpisana do rejestru zabytków 23 października 2010 roku (nr rej.: A/321/10).
Do roku 2002 ulica została gruntownie zmodernizowana za 77 mln złotych. Planowane jest także przedłużenie ulicy do drogi krajowej nr 81. Ciąg ulic Bytkowska – Agnieszki – Bukowa – Złota – Bracka – Feliksa Bocheńskiego pełni funkcję ulicy głównej. Rada Miasta Katowice uchwałą nr XVI/304/11 z 30 listopada 2011 roku nadała ulicy łączącej ulicy Macieja Rataja z ulicą Feliksa Bocheńskiego nazwę "ulica Tadeusza Michejdy"; uchwała weszła w życie 3 lutego 2012. 
W 2012 wyburzono budynek dawnej Szkoły Podstawowej nr 25.
Ulicą Feliksa Bocheńskiego kursują linie autobusowe ZTM o numerach: 70 i 177. Przy ulicy w pobliżu skrzyżowania z ulicą J. Pukowca znajduje się kolejowy przystanek osobowy Katowice Załęże.

</doc>
<doc id="1811040" url="https://pl.wikipedia.org/wiki?curid=1811040" title="Biskupnica (przystanek kolejowy)">
Biskupnica (przystanek kolejowy)

Biskupnica – przystanek osobowy w Biskupnicy w Polsce, w województwie pomorskim, w powiecie człuchowskim, w gminie Człuchów.
W roku 2017 przystanek obsługiwał 0–9 pasażerów na dobę.

</doc>
<doc id="1811041" url="https://pl.wikipedia.org/wiki?curid=1811041" title="Czarne miasto (powieść Borisa Akunina)">
Czarne miasto (powieść Borisa Akunina)

Czarne miasto – powieść detektywistyczna autorstwa Borisa Akunina. Czternasta część serii o Eraście Fandorinie. Polskie wydanie, nakładem wydawnictwa Świat Książki, swoją premierę miało 22 października 2014 r.

</doc>
<doc id="1811043" url="https://pl.wikipedia.org/wiki?curid=1811043" title="GNF 1 (1961/1962)">
GNF 1 (1961/1962)

GNF 1 (1961/1962) był 6. sezonem najwyższej piłkarskiej klasy rozgrywkowej w Maroku. Tytuł obroniła drużyna FAR Rabat.
Królowie strzelców.
13 goli:

</doc>
<doc id="1811045" url="https://pl.wikipedia.org/wiki?curid=1811045" title="Michaela Kohlbauer">
Michaela Kohlbauer

Michaela Kohlbauer (ur. 28 października 1982) – austriacka lekkoatletka specjalizująca się w skoku o tyczce.

</doc>
<doc id="1811046" url="https://pl.wikipedia.org/wiki?curid=1811046" title="Herb Strzegomia">
Herb Strzegomia

Herb Strzegomia – jeden z symboli miasta Strzegom i gminy Strzegom w postaci herbu. Od roku 2008 obowiązuje forma herbu opisana w statucie miasta w dniu 30 września 2008.
Wygląd i symbolika.
Herb Strzegomia przedstawia w polu błękitnym postaci: z heraldycznie prawej strony świętego Piotra i z lewej - świętego Pawła, "en face" od pasa w górę, stojących za ceglanym murem obronnym z otwartą bramą. Święty Piotr w prawej ręce trzyma złoty klucz oparty o prawe ramię, w lewej - złotą księgę. Święty Paweł w lewej ręce trzyma złoty miecz oparty o lewe ramię, w prawej - złotą księgę. Postacie świętych są srebrne, nimby wokół ich głów złote, mur obronny czerwony, blankowany, prześwit w bramie błękitny. Rysunek podkreślony cienką czarną kreską konturową.
Herb nawiązuje do strzegomskiego kościoła pod wezwaniem św. św. Piotra i Pawła.

</doc>
<doc id="1811047" url="https://pl.wikipedia.org/wiki?curid=1811047" title="Łuk tunguski">
Łuk tunguski

Łuk tunguski – łuk refleksyjny używany na leśno-stepowych obszarach wschodniego Zabajkala i wzdłuż Amuru, należący do odmiany typu ugrofińskiego, używanego od Skandynawii po Syberię aż do lat 20 XX w. Od łuków refleksyjnych typu stepowego różnił się głównie budową (dwie-trzy warstwy drewna zamiast drewna, rogu i ścięgien) i rozmiarami. Do łuków tego typu posiadających warstwę ścięgien należy łuk z Nowogrodu.
Jego elementy były sklejane rybim klejem, a następnie suszone przez dwa lata. Łęczysko składało się z dwóch drewnianych części, wykonanych z jodły, świerku, sosny lub brzozy. W środku łęczyska umieszczano owalny lub kwadratowy majdan, po czym górne i dolne ramie łuku owijano korą brzozową, obwiązując ją na rogach/gryfach (zaczepy na cięciwę) paskami ścięgien zwierzęcych. Niekiedy łęczysko było owijane paskami z drewna czeremchy. Z tego samego materiału wykonywano też rogi łęczyska. Sama cięciwa była sporządzona z włókien konopi oraz ze skóry, niejednokrotnie owijana dodatkowo cienką warstwą kory brzozowej.

</doc>
<doc id="1811048" url="https://pl.wikipedia.org/wiki?curid=1811048" title="Ruler Zig-Zag-Zig Allah">
Ruler Zig-Zag-Zig Allah



</doc>
<doc id="1811049" url="https://pl.wikipedia.org/wiki?curid=1811049" title="Maria Orsetti">
Maria Orsetti

Maria Paulina Orsetti, pseudonim "Edward Godwin", kryptonim "M. O., E. G." (ur. 22 czerwca 1880 w Świerżach, zm. 27 maja 1957 w Warszawie) – pionierka ruchu spółdzielczego, teoretyczka spółdzielczości, anarchistka, doktor nauk społecznych, współzałożycielka Ligi Kooperatystek w Polsce.
Życiorys.
Urodziła się w zamożnej rodzinie ziemiańskiej, była córką Teodora i Marii z Jełowickich. Pierwsze jej prace drukowane dotyczyły czytelnictwa. Zetknąwszy się w czasie studiów za granicą z belgijskim i angielskim ruchem spółdzielczym stała się jego gorącą rzeczniczką, starając się przenosić doświadczenia tego ruchu na grunt polski. W 1916, wraz z Janem Hemplem, Marią Dąbrowską, Bolesławem Bierutem i innymi, działała w zarządzie Wydziału Społeczno-Wychowawczego Lubelskiej Spółdzielni Spożywców. W 1917 Orsetti przeniosła się do Warszawy, gdzie Warszawski Związek Stowarzyszeń Spożywczych powierzył jej redakcję czasopisma "Społem". Wraz z Janem Hemplem i Antoniną Sokolicz była inicjatorką i współzałożycielką księgarni antykwarsko-wydawniczej, pod nazwą (od grudnia 1918) Stowarzyszenia Spółdzielczego "Książka". Obok prac z zakresu spółdzielczości wydawnictwo to drukowało i kupowało nakłady literatury lewicowej, m.in. prace Marksa, Engelsa i Kropotkina. Do jesieni 1921 Orsetti była oficjalną kierowniczką i członkiem zarządu "Książki". Była autorką kilkunastu broszur głównie popularyzujących spółdzielczość, ale również przybliżających sylwetki działaczy socjalistycznych i anarchistycznych. W przekładzie Orsetti i jej opracowaniu ukazały się trzy prace Kropotkina: "Państwo i jego rola historyczna", "Zdobycie Chleba" i "Spólnictwo a socjalizm wolnościowy". Część swoich publikacji i tłumaczeń podpisywała pseudonimem Edward Godwin. 
Była odznaczona m.in. Krzyżem Kawalerskim Orderu Odrodzenia Polski i odznaką Zasłużonego Działacza Spółdzielczości. Pochowana na cmentarzu Powązkowskim (kwatera 153-3-1).

</doc>
<doc id="1811051" url="https://pl.wikipedia.org/wiki?curid=1811051" title="Bińcze (stacja kolejowa)">
Bińcze (stacja kolejowa)

Bińcze – stacja kolejowa w miejscowości Bińcze w Polsce, w województwie pomorskim, w powiecie człuchowskim, w gminie Czarne.
W roku 2017 stacja obsługiwała 0–9 pasażerów na dobę.

</doc>
<doc id="1811052" url="https://pl.wikipedia.org/wiki?curid=1811052" title="Małpia akademia">
Małpia akademia



</doc>
<doc id="1811055" url="https://pl.wikipedia.org/wiki?curid=1811055" title="GNF 1 (1962/1963)">
GNF 1 (1962/1963)

GNF 1 (1962/1963) był 7. sezonem najwyższej piłkarskiej klasy rozgrywkowej w Maroku. Tytuł obroniła drużyna FAR Rabat.
Król strzelców.
17 goli – Kebir (FUS Rabat)

</doc>
<doc id="1811056" url="https://pl.wikipedia.org/wiki?curid=1811056" title="Liga Europejska w piłce siatkowej kobiet 2009">
Liga Europejska w piłce siatkowej kobiet 2009

1. edycja Ligi Europejskiej siatkarek rozpoczęła się 22 maja 2009 roku. W fazie grupowej występowało 8 drużyn podzielonych na 2 grupy. Z każdej grupy awansowały dwie najlepsze reprezentacje. W dniach od 11 do 12 lipca w tureckim Kayseri rozegrano turniej finałowy. Zwycięzcą została reprezentacja Serbii, która pokonała w finale Turcję.

</doc>
<doc id="1811060" url="https://pl.wikipedia.org/wiki?curid=1811060" title="GNF 1 (1963/1964)">
GNF 1 (1963/1964)

GNF 1 (1963/1964) był 8. sezonem najwyższej piłkarskiej klasy rozgrywkowej w Maroku. Tytuł obroniła drużyna FAR Rabat.
Król strzelców.
23 gole – Trava (Chabab Mohammédia)

</doc>
<doc id="1811064" url="https://pl.wikipedia.org/wiki?curid=1811064" title="Henryk Wardach">
Henryk Wardach

Henryk Wardach (ur. 22 lutego 1964 w Miastku, zm. 23 marca 2018) – polski koszykarz, występujący na pozycji środkowego, reprezentant Polski, wielokrotny medalista mistrzostw Polski.
Dwukrotnie w sezonach 1987/88 oraz 1990/91 plasował się na trzecim miejscu w lidze pod względem zdobywanych punktów. W 1989 został drugim strzelcem ligi (strzelców klasyfikowano według sumy zdobytych punktów, nie średniej).
Podczas rozgrywek 1997/98 był kapitanem drużyny z Włocławka. W trakcie całej swojej kariery zawodniczej zgromadził na swoim koncie 8160 punktów, które zdobył rozgrywając 557 spotkań ligowych. Ma na swoim koncie występy w mistrzostwach Europy jak i europejskich pucharach, jest także multimedalistą mistrzostw Polski. Swoje pierwsze kroki stawiał w kadrze Polski już w 1982 roku, podczas turnieju o Wielką Nagrodę Sofii. 
Zmarł 23 marca 2018.

</doc>
<doc id="1811065" url="https://pl.wikipedia.org/wiki?curid=1811065" title="Herb Ząbkowic Śląskich">
Herb Ząbkowic Śląskich

Herb Ząbkowic Śląskich – jeden z symboli miasta Ząbkowice Śląskie i gminy Ząbkowice Śląskie w postaci herbu, ustalony 23 maja 2003 roku w Statucie Miasta.
Wygląd i symbolika.
Na niebieskiej tarczy herbowej umieszczony jest fragment murów miejskich barwy białej. Nad nimi umieszczone są trzy wieże z blankami, środkowa z nich posiada otwartą bramę. Prześwit w bramie jest barwy czarnej. Wieże boczne posiadają czerwone dachy w kształcie stożków i zakończone są białymi gałkami, nad środkową umieszczony jest czarny orzeł piastowski. Przed murami stoi siedem zielonych kamieni. Herb nawiązuje do piastowskiej przeszłości miasta.

</doc>
<doc id="1811066" url="https://pl.wikipedia.org/wiki?curid=1811066" title="Argentyna na Letnich Igrzyskach Olimpijskich 2008">
Argentyna na Letnich Igrzyskach Olimpijskich 2008

Argentynę na XXIX Letnich Igrzyskach Olimpijskich w Pekinie reprezentowało 137 sportowców w 19 dyscyplinach. Był to 22 start Argentyńczyków na letnich igrzyskach olimpijskich.

</doc>
<doc id="1811067" url="https://pl.wikipedia.org/wiki?curid=1811067" title="GNF 1 (1964/1965)">
GNF 1 (1964/1965)

GNF 1 (1964/1965) był 9. sezonem najwyższej piłkarskiej klasy rozgrywkowej w Maroku. Tytułu nie obroniła drużyna FAR Rabat. Nowym mistrzem Maroka został zespół Maghreb Fès.
Król strzelców.
16 goli – Fettah (FUS Rabat)

</doc>
<doc id="1811074" url="https://pl.wikipedia.org/wiki?curid=1811074" title="Lina Maftei">
Lina Maftei

Lina Maftei (ur. 7 maja 1987) – mołdawska lekkoatletka specjalizująca się w skoku o tyczce.

</doc>
<doc id="1811075" url="https://pl.wikipedia.org/wiki?curid=1811075" title="Domisław (przystanek kolejowy)">
Domisław (przystanek kolejowy)

Domisław – przystanek osobowy w Domisławiu w Polsce, w województwie pomorskim, w powiecie człuchowskim, w gminie Czarne.
W roku 2017 przystanek obsługiwał 10–19 pasażerów na dobę.

</doc>
<doc id="1811077" url="https://pl.wikipedia.org/wiki?curid=1811077" title="GNF 1 (1965/1966)">
GNF 1 (1965/1966)

GNF 1 (1965/1966) był 10. sezonem najwyższej piłkarskiej klasy rozgrywkowej w Maroku. Tytułu nie obroniła drużyna Maghreb Fès. Nowym mistrzem Maroka został zespół Wydad Casablanca.
Król strzelców.
14 goli – Azaoui (Mouloudia Oujda)

</doc>
<doc id="1811078" url="https://pl.wikipedia.org/wiki?curid=1811078" title="Kwitnący sad z widokiem na Arles">
Kwitnący sad z widokiem na Arles

Kwitnący sad z widokiem na Arles (hol. "Bloeiende boomgaard met populieren op de voorgrond", ang. "Orchard in Blossom with View of Arles") – obraz Vincenta van Gogha namalowany w kwietniu 1889 podczas pobytu artysty w Arles.
Nr kat.: F 516, JH 1685.
Historia i opis.
Obraz Van Gogha był częścią corocznej ekspozycji "Les XX" (Grupy 20), która została zorganizowana w 1890 roku w Brukseli.
Obraz przedstawia kanał, za którym znajduje się kwitnący sad. W tle obrazu widnieje historyczne centrum Arles wraz z wieżami kościoła pw. św. Trofima oraz budynkiem regimentu Żuawów.
"Kwitnący sad z widokiem na Arles" jest obecnie wystawiany w muzeum Nowa Pinakoteka w Monachium.

</doc>
<doc id="1811080" url="https://pl.wikipedia.org/wiki?curid=1811080" title="Triśula">
Triśula

Triśula (sanskryt: त्रिशूल triśūla) – trójząb, symbol religijny w hinduizmie, jeden z najważniejszych atrybutów boga Śiwy.
Symbolika.
Trzy zęby triśuli symbolizują zazwyczaj stworzenie, podtrzymywanie życia i zniszczenie. Niekiedy interpretuje się je jako przeszłość-teraźniejszość-przyszłość itd. Bywa symbolem trzech gun lub jedności trzech stanów świadomości (turija).
W buddyzmie triśul jest symbolem trzech klejnotów ("triratna").
W Nepalu triśul jest używany jako symbol wyborczy Nepalskiej Partii Komunistycznej.
Mitologia.
Według jednego z mitów Śiwa trójzębem odciął głowę Ganeśi.

</doc>
<doc id="1811082" url="https://pl.wikipedia.org/wiki?curid=1811082" title="Krytyka Lekarska">
Krytyka Lekarska

Krytyka Lekarska – polskie czasopismo medyczne wydawane w Warszawie w latach 1897–1907, zajmujące się tematyką związków pomiędzy filozofią a medycyną, etyką lekarską i teorią medycyny. Pomysłodawcą, wydawcą i redaktorem naczelnym magazynu był Zygmunt Kramsztyk.

</doc>
<doc id="1811084" url="https://pl.wikipedia.org/wiki?curid=1811084" title="GNF 1 (1966/1967)">
GNF 1 (1966/1967)

GNF 1 (1966/1967) był 11. sezonem najwyższej piłkarskiej klasy rozgrywkowej w Maroku. Tytułu nie obroniła drużyna Wydad Casablanca. Nowym mistrzem Maroka został zespół FAR Rabat.
Król strzelców.
18 goli – Abdelatif Chiadmi (Difaâ El Jadida)

</doc>
<doc id="1811086" url="https://pl.wikipedia.org/wiki?curid=1811086" title="Herb Góry">
Herb Góry

Herb Góry – jeden z symboli miasta Góra i gminy Góra w postaci herbu.
Wygląd i symbolika.
Tarcza herbu jest biała (srebrna). Głównym elementem jest wizerunek Świętej Katarzyny ubranej w złotą szatę spiętą w pasie i w płaszcz błękitny. Święta nosi koronę złotą na głowie. Z lewej i prawej strony świętej widnieją dwie czerwone baszty z blankami posiadające czarne otwory strzelnicze i zielone daszki. Święta trzyma w lewej ręce żółte (złote) koło od wozu, w prawej – miecz.
Wizerunek świętej nawiązuje do wezwania kościoła parafialnego, koło i miecz do męczeńskiej śmierci św. Katarzyny.

</doc>
<doc id="1811087" url="https://pl.wikipedia.org/wiki?curid=1811087" title="Demodex folliculorum">
Demodex folliculorum



</doc>
<doc id="1811088" url="https://pl.wikipedia.org/wiki?curid=1811088" title="Monster movie">
Monster movie

Monster movie – nazwa odnosząca się do produkcji, które przedstawiają walkę człowieka z jednym, lub większą liczbą potworów. "Monster movie" najczęściej jest zaliczany do horroru, fantasy, lub science fiction. W większości przypadków potwory przedstawione w tego typu filmach to olbrzymich rozmiarów zwierzęta, lub ich wymyślone gatunki, kosmici itp. Czasem jest jednak inaczej. W "Ataku kobiety o 50 stopach wzrostu" potworem była olbrzymia kobieta.
Za pierwszy "monster movie" wielu uważa niemy obraz pt. "Golem" z 1915 roku, w reżyserii Paula Wegenera.
Przykłady:

</doc>
<doc id="1811092" url="https://pl.wikipedia.org/wiki?curid=1811092" title="GNF 1 (1967/1968)">
GNF 1 (1967/1968)

GNF 1 (1967/1968) był 12. sezonem najwyższej piłkarskiej klasy rozgrywkowej w Maroku. Tytuł obroniła drużyna FAR Rabat.
Król strzelców.
19 goli – Hassan Chicha (Difaâ El Jadida)

</doc>
<doc id="1811094" url="https://pl.wikipedia.org/wiki?curid=1811094" title="Jelenino (przystanek kolejowy)">
Jelenino (przystanek kolejowy)

Jelenino - przystanek osobowy w Jeleninie w Polsce, w województwie zachodniopomorskim, w powiecie szczecineckim, w gminie Szczecinek.
W roku 2017 przystanek obsługiwał 0–9 pasażerów na dobę.

</doc>
<doc id="1811099" url="https://pl.wikipedia.org/wiki?curid=1811099" title="Silnowo (przystanek kolejowy)">
Silnowo (przystanek kolejowy)

Silnowo - przystanek osobowy w Silnowie w Polsce, w województwie zachodniopomorskim, w powiecie szczecineckim, w gminie Borne Sulinowo.
W roku 2017 przystanek obsługiwał 20–49 pasażerów na dobę.

</doc>
<doc id="1811100" url="https://pl.wikipedia.org/wiki?curid=1811100" title="Masakra w Teodozji">
Masakra w Teodozji

Masakra w Teodozji – wymordowanie przez żołnierzy Armii Czerwonej rannych żołnierzy niemieckich, wziętych do niewoli w krymskim porcie Teodozja podczas walk na froncie wschodnim II wojny światowej. Ofiarą dokonanej 29 grudnia 1941 roku masakry padło około 160 pacjentów tamtejszego szpitala polowego Wehrmachtu.
Pod koniec grudnia 1941 roku niemal cały Krym znajdował się już w rękach niemieckich. Trwał szturm niemieckiej 11 Armii na ostatni sowiecki punkt oporu na półwyspie – twierdzę w Sewastopolu. Aby odciążyć jej obrońców Armia Czerwona rozpoczęła 26 grudnia tzw. kerczeńsko-teodozyjską operację desantową. Była ona fragmentem ogólnej sowieckiej kontrofensywy na całym froncie wschodnim.
Wojska sowieckie dokonały najpierw niespodziewanego desantu na półwyspie Kercz. Broniąca tego rejonu samotna niemiecka 46 Dywizja Piechoty zdołała jednak zlikwidować lub zablokować wszystkie sowieckie przyczółki.
Sytuacja zmieniła się jednak diametralnie na niekorzyść Niemców, gdy 29 grudnia sowiecka 44 Armia dokonała niespodziewanego desantu w porcie Teodozja u nasady Półwyspu Kerczeńskiego. Jako pierwszy wdarł się do portu zespół dziesięciu ścigaczy i dwóch trałowców, który wysadził w nim trzystuosobową grupę szturmową piechoty morskiej, która błyskawicznie zajęła nadbrzeża i latarnię morską. Następnie do portu wpłynął ciężki krążownik "Krasnyj Kawkaz", niszcząc ogniem z bliska niemieckie działa nadbrzeżne i umożliwiając lądowanie głównych sił.
W zajętym mieście doszło do masakry pacjentów tamtejszego szpitala polowego Wehrmachtu. Żołnierze sowieckiej piechoty morskiej, przeważnie pijani, zabili stu sześćdziesięciu rannych. Wielu pacjentów wyrzucono przez okna szpitala. Niektórych jeńców wywleczono z kolei nad brzeg morza i polano wodą, pozostawiając ich tam by zamarzli podczas panującego wówczas przenikliwego zimna.
Do zabijania jeńców niemieckich osobiście zachęcał specjalny przedstawiciel Stawki na Krymie, Lew Mechlis.

</doc>
<doc id="1811101" url="https://pl.wikipedia.org/wiki?curid=1811101" title="Herb Lwówka Śląskiego">
Herb Lwówka Śląskiego

Herb Lwówka Śląskiego – jeden z symboli miasta Lwówek Śląski i gminy Lwówek Śląski w postaci herbu, który został nadany 14 lutego 1501 przez króla Czech i Węgier Władysława II Jagiellończyka, zatwierdzony przez cesarza Maksymiliana I 26 lutego 1501 w Norymberdze. Dzięki przywilejowi herbowemu miasto otrzymało zezwolenie na używanie czerwonego wosku do pieczęci miejskich. Herb z 1501 roku obowiązywał w niezmienionej formie aż do 1967 roku.
Wygląd i symbolika.
Współczesna tarcza herbowa podzielona jest na dwie części. Pole (heraldycznie) prawe jest białe, pole lewe jest żółte. W polu prawym jest umieszczony wspięty czerwony lew czeski, posiada on złotą koronę; w polu lewym znajduje się orzeł morawski w biało-czerwono-czarną szachownicę. Nad tarczą herbową umieszczony jest hełm rycerski posiadający popielate labry, w klejnocie mieszczą się dwa skrzydła, prawe czerwone posiada siedem złotych serc, lewe białe posiada siedem czerwonych serc. Herbowy lew nawiązuje zarówno do nazwy miasta, jak i jego dawnej przynależności do państwa czeskiego, natomiast orzeł symbolizuje przynależność do księstwa świdnicko-jaworskiego.
Historia.
Stary herb.
Najstarszy herb miasta znajduje się w bardzo starej księdze znajdującej się jeszcze w archiwum miasta, w której to księdze w roku 1341 ówczesny urzędnik miejski Conrad wpisał na polecenie rady miejskiej kilka przywilejów i rozporządzeń, za co otrzymał zapłatę. Herb ten składa się z muru miejskiego z otwartą bramą i dwoma skrzydłami bramnymi, nad którymi po bokach wznoszą się dwie wieże ze spiczastymi stożkami, na których szczytach spoczywają okrągłe kule (podobna kula znajduje się na wieży lwóweckiego ratusza). Nad bramą znajduje się łuk oparty na dwóch filarach, w którym po murze kroczy lew z podniesioną lewą przednią łapą i ogonem przewieszonym przez grzbiet. Nad tym łukiem wznosi się kolejna wieża, która ma kilka okien, a na jej zadaszeniu umocowane są kolejne dwie kule. Oryginalny herb ma napis: (łac.) "Sigillum Universitatis livium de Lewenberc". Herb ten pochodzi z okresu od 1163 do 1392 roku, kiedy to Śląsk był pod panowaniem piastowskich książąt, a być może został nadany miastu przez księcia Henryka I, który panował w latach 1301-1346, był dla miasta bardzo łaskawy i przychylny, nadał wiele darowizn i przywilejów. Inne dokumenty opatrzone tym herbem już nie istnieją, gdyż wiele z nich zostało zniszczonych w wielkich pożarach i grabieżach dokonanych w latach 1385, 1551 i 1659.
Herb z 1501.
Herb, który najdłużej reprezentował Lwówek Śląski został nadany 14 lutego 1501 przez króla Czech Władysława II Jagiellończyka i zatwierdzony w Norymberdze 26 lutego 1501 przez cesarza Maksymiliana I. Na mocy dokumentu znajdującego się do dziś w archiwach, zmieniono dotychczasowy herb oraz nadano prawo do używania go jako pieczęci na czas nieokreślony i odbijania go jako pieczęci w czerwonym wosku. Ma w połowie części w białej tarczy trzy gładkie, wzgórza, na których stoi, zwrócony w kierunku wschodnim, czerwony lew z podwójnym, oplecionym ogonem (charakterystycznym dla lwa z herbu czeskiego) i koroną na głowie. W drugiej połowie tarczy, ale na żółtym polu umiejscowiono orła z wyciągniętymi skrzydłami, którego podzielono na czerwone, białe i czarne pola szachownicy. Ptak ten czerwone łapy i dziób zwrócony w stronę czerwonego lwa. Ta podzielona tarcza jest przykryta hełmem z biało-czerwonymi labrami. Na hełmie znajdują się dwa cymery – skrzydła. Nad orłem białe, a nad lwem czarne; obydwa ozdobione złotymi listkami. Pieczęcie z zapisem: "Sigillum Civitatis Leobergensis" i "Sigillum Majus Civitatis Leobergensis" były używane przez radę miejską i magistrat w oficjalnych pismach i dokumentach od czasu nadania herbu w 1501 r. aż do opanowania Śląska przez Prusy w 1740 r. Herb został zmieniony przez komunistyczne władze w 1967 roku na jego poprzedni wygląd. Wizerunek opracowany na podstawie pieczęci rady miasta z 1341 roku, zaakceptowany przez ówczesne władze, funkcjonował zaledwie od 1967 do 1996 r.
Nowy herb.
Kolejną wersję zaproponowano 25 kwietnia 1996, w której dokonano zmiany w wizerunku tj. odwrócenia figury godła na prawym polu tarczy i Uchwałą Nr XXIII/180/96 rady miejskiej z 25 kwietnia 1996 zaakceptowano. Z treści uchwały: 
Herb ten został wymyślony przez nieustalonego autora, jest to zupełnie nowy wizerunek nieposiadający potwierdzenia źródłowego odnośnie do figur, a przy tym układu i kolorystki. Brak w jego projektowaniu podstawowych reguł zgodnych ze sztuką heraldyki. Nie został zgłoszony w ówczesnym czasie do Ministerstwa Spraw Wewnętrznych i Administracji, czego wymaga "Ustawa o stanowieniu symboli jednostek samorządu terytorialnego, który reguluje ustawa z 21 grudnia 1978 r. o odznakach i mundurach".
"Niezgodny także z nowelą ustawy z 29 grudnia 1998 roku". Wzory symboli, o których mowa w nowelizacji ustawy, muszą być ustanawiane, co mocno zaakcentowano, w zgodzie z zasadami heraldyki, weksylologii i z uwzględnieniem miejscowej tradycji historycznej." "Poza wyżej wymienionymi kryteriami ustawowymi nie zwrócono się o opinię do Komisji Heraldycznej.
W obowiązującym statucie miasta zamieszczono informację o następującej treści:
Von Lemberg.
W herbarzu Johanna Siebmachersa z 1605 roku wśród herbów rodów ze Śląska znajduje się herb o nazwie von Lemberg (z Lwówka), w herbarzu z 1701 roku także znajduje się herb o nazwie von Lemberg. Elementy tego herbu (klejnot) zostały zawarte we współczesnym herbie miasta.

</doc>
<doc id="1811102" url="https://pl.wikipedia.org/wiki?curid=1811102" title="Argentyna na Letnich Igrzyskach Olimpijskich 2004">
Argentyna na Letnich Igrzyskach Olimpijskich 2004

Argentyna wzięła udział w XXVIII Letnich Igrzyskach Olimpijskich w Atenach. Był to 21 start Argentyńczyków na letnich igrzyskach olimpijskich.

</doc>
<doc id="1811103" url="https://pl.wikipedia.org/wiki?curid=1811103" title="Eddie Izzard">
Eddie Izzard

Suzy Eddie Izzard (ur. 7 lutego 1962 w Adenie jako Edward John Izzard) – brytyjska komiczka stand-up, aktorka, pisarka i działaczka polityczna. Wygrała dwa razy nagrodę Emmy dla komików stand-up. Wyróżnia się charakterystycznym stylem, czyli kapryśnym monologiem, w którym dość często przeklina. Dodatkowo jej występy często posiadają elementy pantomimy, a także podział na role (np. Death Star Canteen, z występu Circle). Znana również z głównej roli w serialu The Riches i ze swojej transpłciowości. Identyfikuje się jako osoba genderfluid i używa zaimków ona/jej.

</doc>
<doc id="1811109" url="https://pl.wikipedia.org/wiki?curid=1811109" title="Łubowo (stacja kolejowa)">
Łubowo (stacja kolejowa)

Łubowo – stacja kolejowa w Łubowie w Polsce, w województwie zachodniopomorskim, w powiecie szczecineckim, w gminie Borne Sulinowo.
W roku 2017 stacja obsługiwała 20–49 pasażerów na dobę.

</doc>
<doc id="1811110" url="https://pl.wikipedia.org/wiki?curid=1811110" title="Kamala (bogini)">
Kamala (bogini)

Kamala (dewanagari: कमला, także Kamalatmika कमलात्मिका) – hinduska bogini, symbolizująca radość i czyste poznanie duszy. Jedna z mahawidja (narzędzi poznania Śiwy).
Jej imię oznacza dosłownie "czerwony lotos" ("Nelumbo nucifera"). Utożsamiana zarówno z małżonką Śiwy jak i Wisznu (Rohini).
Ikonografia.
Kamala przedstawiana jest w kąpieli, z ciałem o złotym odcieniu, z lotosem w dłoni, w otoczeniu czterech słoni.

</doc>
<doc id="1811123" url="https://pl.wikipedia.org/wiki?curid=1811123" title="Wiewiecko (przystanek kolejowy)">
Wiewiecko (przystanek kolejowy)

Wiewiecko - przystanek osobowy w Wiewiecku w Polsce, w województwie zachodniopomorskim, w powiecie łobeskim, w gminie Węgorzyno, na północ od jeziora Dobrowo.
W roku 2017 przystanek obsługiwał 0–9 pasażerów na dobę.

</doc>
<doc id="1811124" url="https://pl.wikipedia.org/wiki?curid=1811124" title="Happy Mary Bacia">
Happy Mary Bacia

Happy Mary Bacia (ur. 8 grudnia 1985 w Agudro) – wszechstronna ugandyjska lekkoatletka specjalizująca się w skoku o tyczce, chodzie oraz biegach średniodystansowych.

</doc>
<doc id="1811126" url="https://pl.wikipedia.org/wiki?curid=1811126" title="Królestwo Grecji (1832–1924)">
Królestwo Grecji (1832–1924)

Królestwo Grecji (gr. "Βασίλειον τῆς Ἑλλάδος") – historyczne państwo w dziejach Grecji, położone na południu Europy. Istniało w latach 1832–1924.
Państwo powstało po wojnie o niepodległość Grecji, na konferencji londyńskiej i w traktacie w Konstantynopolu określono wygląd nowego państwa. Królem został wyznaczony przez mocarstwa Otton I Wittelsbach, syn króla Bawarii. Panował do 1862 roku, gdy został obalony przez wojskowy zamach stanu, jego następcą został Jerzy I Glücksburg.
W okresie królestwa, w toku wojen z Turcją, wojen bałkańskich i porozumień międzynarodowych Grecja osiągnęła obecne granice.

</doc>
<doc id="1811129" url="https://pl.wikipedia.org/wiki?curid=1811129" title="Matematyka (czasopismo)">
Matematyka (czasopismo)

Matematyka – dwumiesięcznik dla nauczycieli matematyki w szkołach podstawowych (w tym gimnazjach) i ponadgimnazjalnych (do 2002 ponadpodstawowych), wychodzące od roku 1948. W latach 2006-2014 wydawcami pisma były oficyna EduPress oraz Dr Josef Raabe Spółka Wydawnicza Sp. z o.o. W grudniu 2005 pismo zostało przejęte wraz z ośmioma innymi czasopismami edukacyjnymi od Wydawnictw Szkolnych i Pedagogicznych.
Pismo zawiera materiały dydaktyczne i edukacyjne, jak również artykuły przeglądowe, recenzje oraz zbiór zadań.

</doc>
<doc id="1811130" url="https://pl.wikipedia.org/wiki?curid=1811130" title="Królestwo Grecji">
Królestwo Grecji



</doc>
<doc id="1811139" url="https://pl.wikipedia.org/wiki?curid=1811139" title="Parafia św. Wojciecha w Wągrowcu">
Parafia św. Wojciecha w Wągrowcu

Parafia Świętego Wojciecha w Wągrowcu jest jedną z 9 parafii leżącą w granicach dekanatu wągrowieckiego. Erygowana w 1981. Kościół parafialny został zbudowany w latach 1983-1993. Mieści się przy placu Kardynała Wyszyńskiego.
Dokumenty.
Księgi metrykalne: 

</doc>
<doc id="1811142" url="https://pl.wikipedia.org/wiki?curid=1811142" title="Anastasiya Shvedova">
Anastasiya Shvedova



</doc>
<doc id="1811144" url="https://pl.wikipedia.org/wiki?curid=1811144" title="Ling Li">
Ling Li



</doc>
<doc id="1811147" url="https://pl.wikipedia.org/wiki?curid=1811147" title="Baby (raper)">
Baby (raper)



</doc>
<doc id="1811148" url="https://pl.wikipedia.org/wiki?curid=1811148" title="Parafia bł. Michała Kozala BM w Wągrowcu">
Parafia bł. Michała Kozala BM w Wągrowcu

Parafia Rzymskokatolicka pw. błogosławionego Michała Kozala Biskupa i Męczennika w Wągrowcu – jedna z 9 parafii dekanatu wągrowieckiego archidiecezji gnieźnieńskiej. Erygowana 27 czerwca 1989 roku.
Początkowo wspólnota spotykała się na modlitwach w tymczasowej kaplicy, która przestała pełnić swoją funkcję w 2011 roku, kiedy to w święta Bożego Narodzenia oddano do użytku nowy kościół parafialny. Został on zbudowany w latach 2003–2011 według projektu Karoliny i Tomasza Jeżewskich z Poznania.
Dokumenty.
Księgi metrykalne:

</doc>
<doc id="1811150" url="https://pl.wikipedia.org/wiki?curid=1811150" title="Surrounded by Silence">
Surrounded by Silence

Surrounded by Silence to trzeci album Prefuse 73 wydany w 2005 roku. W nagraniu udział brali członkowie Wu-Tang Clan, Ghostface Killah, Masta Killa i GZA

</doc>
<doc id="1811151" url="https://pl.wikipedia.org/wiki?curid=1811151" title="Société des Avions Marcel Bloch">
Société des Avions Marcel Bloch

Société des Avions Marcel Bloch – francuska wytwórnia samolotów założona w 1929 roku przez Marcela Blocha. W 1947 roku firma została przemianowana na Dassault Aviation.
Historia.
Wytwórnia została założona w 1929 roku przez francuskiego konstruktora lotniczego – Marcela Blocha na zamówienie Ministerstwa Sił Powietrznych. Pierwszym sukcesem wytwórni było wyprodukowanie w 1931 roku samolotu medycznego Bloch MB.80 oraz samolotu pasażersko-transportowego Bloch MB.120. Oba samoloty trafiły do produkcji seryjnej. Początkowo firma mieściła się w Boulogne-Billancourt, gdzie Marcel Bloch wraz z kilkoma młodymi inżynierami (m.in. Henri Deplante) wynajmował niewielki garaż. Pierwsze sukcesy pozwoliły firmie przenieść się do lepszych pomieszczeń. W 1932 roku przeniesiono firmę do Courbevoie.
Kolejnym zleceniem dla firmy była budowa bombowca Bloch MB.200 w 1933 roku; francuskie siły powietrzne zamówiły 208 maszyn. Ponadto samolot Blocha został zakupiony na licencji przez Czechosłowację. Produkowały go wytwórnie Aero i Avia. W 1934 roku firma zbudowała Bloch MB.210, którego wyprodukowała 298 sztuk, z czego 24 sztuki na eksport do Rumunii.
Sukces firmy przełożył się na budowę nowych zakładów w Châteauroux-Déols, Villacoublay i Bordeaux.
W 1937 roku nastąpiła nacjonalizacja przemysłu lotniczego we Francji. Firma Blocha formalnie została wywłaszczona i połączona wraz z innymi fabrykami w Société Nationale des Constructions aéronautiques du Sud-Ouest. Jednakże Bloch został dyrektorem nowej spółki, gdzie kontrolował pracę nad rozwojem nowych projektów. W 1938 roku Marcel Bloch kupił ziemię w St. Cloud, gdzie rozpoczął budowę nowego zakładu produkującego silniki lotnicze oraz śmigła. Te dziedziny jeszcze nie były znacjonalizowane przez państwo. We wrześniu 1939 roku firma zakupiła budynki przemysłowe w Talence w okręgu Bordeaux.
W związku z zagrożeniem ze strony hitlerowskich Niemiec francuski rząd w 1937 roku podjął program modernizacji lotnictwa. Marcel Bloch ponownie skonstruował udane samoloty – myśliwiec Bloch MB.150 oraz bombowiec Bloch MB.174, które były produkowane seryjnie przez Sud Aviation aż do upadku Francji w 1940 roku.
Po klęsce Francji w czerwcu 1940 roku Marcel Bloch został zniesławiony i internowany przez rząd Vichy. Niemieckie siły powietrzne zainteresowały się jego projektami, zwłaszcza Bloch MB.175, lecz on jednak odmówił współpracy z Niemcami. W czasie okupacji w fabrykach Blocha mieścił się niemiecki Junkers. Wielu projektantów Société des Avions Marcel Bloch udało się na emigrację. Przedostali się przez Hiszpanię, Algierię do Wielkiej Brytanii, gdzie dołączyli do Wolnych Francuzów. W 1944 roku Marcel Bloch został deportowany ze względu na jego żydowskie pochodzenie do obozu koncentracyjnego Buchenwald. Do Francji wrócił po wyzwoleniu obozu w kwietniu 1945 roku.
20 stycznia 1947 roku firma Blocha przekształciła się w Dassault Aviation, a sam Bloch zmienił nazwisko na Marcel Dassault.
Konstrukcje.
Prototypy oraz samoloty produkowane seryjnie:

</doc>
<doc id="1811153" url="https://pl.wikipedia.org/wiki?curid=1811153" title="Scolytus scolytus">
Scolytus scolytus



</doc>
<doc id="1811154" url="https://pl.wikipedia.org/wiki?curid=1811154" title="Włodzimierz Paygert">
Włodzimierz Paygert

Włodzimierz Maria Prus-Paygert (ur. 7 listopada 1896 w Streptowie, zm. 10 kwietnia 1945 w Krakowie) – porucznik Wojska Polskiego, burmistrz Sądowej Wiszni i Limanowej.
Życiorys.
Urodził się 7 listopada 1896 r. w Streptowie, w rodzinie Jana i Leontyny z Truskolaskich h. Ślepowron (1863–1941). Był bratem Zbigniewa Paygerta. W 1914 r. ukończył VII klasę w C. K. Gimnazjum we Lwowie. W 1915 zdał maturę w Prywatnym Gimnazjum im. Adama Mickiewicza we Lwowie (w jego klasie był Witold Scheuring). 
I wojna światowa uniemożliwiła mu ukończenie studiów wyższych (studiował medycynę na Uniwersytecie Lwowskim). W latach 1918–1921 służył ochotniczo w Wojsku Polskim; jako podporucznik WP w pociągu pancernym „Wilk” uczestniczył m.in. w 1919 r. w akcji gen. Żeligowskiego na Wileńszczyźnie, jako ochotnik brał udział w wojnie polsko-bolszewickiej, a w III powstaniu śląskim należał do załogi pociągu pancernego „Piłsudczyk”. Po wojnie, od 1922 r. pracował w kopalni w Krużlowej, następnie w firmie Vacuum Oil Company w Czechowicach-Dziedzicach. Z kolei pracował w administracji majątków Sądowa Wisznia, którego właścicielem był jego szwagier Krzysztof Mars. 
W 1922 roku został zweryfikowany w stopniu porucznika ze starszeństwem z dniem 1 czerwca 1919 r. w korpusie oficerów rezerwowych sanitarnych, grupa podlekarzy. Posiadał przydział w rezerwie do 4 batalionu sanitarnego w Łodzi. W 1934 roku pozostawał w ewidencji Powiatowej Komendy Uzupełnień Gródek Jagielloński, jako porucznik ze starszeństwem z dniem 1 czerwca 1919 roku w korpusie oficerów rezerwy administracji, grupa oficerów administracji sanitarnych. Posiadał przydział do Kadry Zapasowej 5 Szpitala Okręgowego w Krakowie.
W tym samym roku został burmistrzem Sądowej Wiszni i funkcję tę pełnił do wybuchu II wojny światowej. W 1936 r. nie przyjął uchwalonej przez radę miejską podwyżki swojego uposażenia.
Pełnił wiele funkcji politycznych i społecznych. Był m.in. prezesem BBWR, OZN, LOPP, OSP, wiceprezesem powiatowego Związku Strzeleckiego, członkiem zarządu ZOR i Związku Rezerwistów.
Zimą 1939/40 w czasie okupacji sowieckiej przechodząc po zamarzniętym Sanie, przez zieloną granicę niemiecko-sowieckiej linii demarkacyjnej przedostał się do Przemyśla. Później przebywał w Limanowej w dobrach wuja swojej żony Zygmunta Marsa. Zatrudniony w majątku Stara Wieś, za namową rodziny Marsów, zgodził się przyjąć niebezpieczną (w okupacyjnych warunkach) funkcję burmistrza Limanowej, urząd swój sprawował do lipca 1944 r. W 1942 r. wraz z Grzegorzem Marsem i rządcą majątku p. Śliwą zostali aresztowani przez nowosądeckie Gestapo. Powodem aresztowania było podejrzenie, że w folwarku Marsów ukrywali się polscy oficerowie, których Niemcy aresztowali przy próbie przedostania się na Węgry. Po kilku miesiącach wszyscy zostali zwolnieni. Na początku okupacji Niemcy wzięli Paygerta jako zakładnika, cudem się uratował. W obawie przed powtórzeniem się tej sytuacji, w 1944 r., gdy urząd miasta był już nieczynny, a Niemcy z Limanowej powoli się wycofywali, zabrał on część dobytku rodzinnego i udał się do Krakowa, znajdując schronienie w mieszkaniu krewnej. Po zakończeniu okupacji Paygert pracował w księgowości zakładów odzieżowych w Krakowie, gdzie dosięgła go ręka NKWD. Aresztowany zimą 1945 r., 10 kwietnia 1945 r. zmarł w więzieniu UB w Krakowie. Pochowany na Cmentarzu Rakowickim w Krakowie (kwatera XVIII-12-33). 
Włodzimierz Paygert od 30 sierpnia 1921 r. był żonaty z Marią Florentyną Mars (1894–1977) h. Noga, córką Kazimierza, właściciela majątku i zakładu leczniczego Pustomyty i Władysławy z Marsów. Miał potomstwo: 1. Iwo Maria Jerzy (1922-1944), wykazywał zdolności malarskie, żołnierz 1 Pułku Strzelców Podhalańskich, zginął z rąk niemieckich w Zabrzeży k. Łącka, 2. Jan Dominik (1925-2013), żołnierz 1 Pułku Strzelców Podhalańskich, uczestnik wielu akcji AK na Podhalu, także potyczki, w której zginął jego brat Iwo; ekonomista, oż. z Alicją Okoń (1928-2009), pochodzącą z Iłży, jego dzieci: a) Barbara Sosin, Paweł, czworo wnucząt i prawnuki; 3. Anna Maria Kinga (1932-2009), ekonomistka, wieloletni pracownik przemysłu naftowego, zamężna za Aleksandrem Stefanem hr. Łosiem (1926-1991), prawnikiem i ekonomistą, mieli dwóch synów: Macieja Krzysztofa i Piotra Szymona; 4. Jadwiga Maria Teresa (ur. 1938), historyk (UJ), wieloletni pracownik służby zdrowia, zamężna za prof. dr hab. Włodzimierzem Rzeszutko (UJ), dwóch synów: Marcin (ur. 1971), Łukasz (ur. 1971), ma sześcioro wnucząt.

</doc>
<doc id="1811156" url="https://pl.wikipedia.org/wiki?curid=1811156" title="Speedway Ekstraliga (2010)">
Speedway Ekstraliga (2010)

Ekstraliga żużlowa 2010 – jedenasty, od czasu uruchomienia Ekstraligi i 63. w historii, sezon rozgrywek najwyższego szczebla o drużynowe mistrzostwo Polski na żużlu. Tytułu mistrza Polski z sezonu 2009 broniła drużyna Falubaz Zielona Góra, która wygrała finałowy pojedynek z obrońcą tytułu Unibax Toruń. Do ekstraligi powróciła Unia Tarnów.

</doc>
<doc id="1811157" url="https://pl.wikipedia.org/wiki?curid=1811157" title="Only Built 4 Cuban Linx… Pt. II">
Only Built 4 Cuban Linx… Pt. II

Only Built 4 Cuban Linx… Pt. II – czwarty studyjny album amerykańskiego rapera Raekwona, członka Wu-Tang Clan, wydany 8 września 2009 roku nakładem wytwórni Ice H2O Records. Album jest kontynuacją wydanego w 1995 roku Only Built 4 Cuban Linx….
Płyta zadebiutowała na 4 miejscu Billboard 200 i na 2 miejscu według Top R&amp;B/Hip-Hop Albums, sprzedając się w pierwszym tygodniu blisko w 68 000 egzemplarzy. Magazyn Rolling Stone uplasował album na dwudziestym piątym miejscu według listy "25 najlepszych albumów 2009 roku", natomiast tygodnik Time na 7 miejscu najlepszych albumów 2009 roku. Popularny norweski dziennik Dagbladet nazwał go "9 Najlepszym światowym albumem 2009 roku". Na dzień dzisiejszy album sprzedał się w ilości 169.000 egzemplarzy.
W nagraniach prócz członków Wu-Tang Clan z wyjątkiem U-Goda udział wzięli m.in. Slick Rick, Busta Rhymes czy Sugar Bang Bang. W sierpniu 2010 roku ukazała się złota edycja albumu pod nazwą "Gold Edition of Only Built 4 Cuban Linx… Pt. II", która zawiera sześć nowych utworów i DVD z klipami do wszystkich nakręconych teledysków.
Lista utworów.
Informacje o utworach pochodzą ze strony discogs.com

</doc>
<doc id="1811159" url="https://pl.wikipedia.org/wiki?curid=1811159" title="Parafia Wniebowzięcia Najświętszej Maryi Panny w Wągrowcu">
Parafia Wniebowzięcia Najświętszej Maryi Panny w Wągrowcu

Parafia Wniebowzięcia Najświętszej Maryi Panny w Wągrowcu jest jedną z 9 parafii leżącą w granicach dekanatu wągrowieckiego. Erygowana w 1838 po kasacie zakonu cystersów. Kościół parafialny pocysterski został zbudowany w 2 połowie XVIII wieku w stylu późnobarokowym, spalony w 1945 przez Niemców, odbudowany latach 1946-1962. Mieści się przy ulicy Klasztornej.
W komunikacie, odczytanym 25 sierpnia 2013 roku w parafiach dekanatatu wągrowieckiego, abp Józef Kowalczyk poinformował o przekazaniu parafii i opactwa pod zarząd zakonu paulinów z dniem 1 września 2013 roku.
Dokumenty.
Księgi metrykalne: 

</doc>
<doc id="1811160" url="https://pl.wikipedia.org/wiki?curid=1811160" title="Only Built 4 Cuban Linx II">
Only Built 4 Cuban Linx II



</doc>
<doc id="1811161" url="https://pl.wikipedia.org/wiki?curid=1811161" title="OB4CL II">
OB4CL II



</doc>
<doc id="1811162" url="https://pl.wikipedia.org/wiki?curid=1811162" title="Gabriella Duclos-Lasnier">
Gabriella Duclos-Lasnier

Gabriella Duclos-Lasnier (ur. 1 marca 1988 w Sainte-Foy w Quebecu) – kanadyjska lekkoatletka specjalizująca się w skoku o tyczce.

</doc>
<doc id="1811163" url="https://pl.wikipedia.org/wiki?curid=1811163" title="Parafia św. Jakuba Apostoła w Wągrowcu">
Parafia św. Jakuba Apostoła w Wągrowcu

Parafia Świętego Jakuba Apostoła w Wągrowcu jest jedną z 9 parafii leżącą w granicach dekanatu wągrowieckiego. Erygowana w 1381. Kościół parafialny został zbudowany w XVI wieku w stylu gotyckim, posiada renesansową polichromię. 
Dokumenty.
Księgi metrykalne: 

</doc>
<doc id="1811165" url="https://pl.wikipedia.org/wiki?curid=1811165" title="Only Built 4 Cuban Linx 2">
Only Built 4 Cuban Linx 2



</doc>
<doc id="1811169" url="https://pl.wikipedia.org/wiki?curid=1811169" title="Tomomi Abiko">
Tomomi Abiko

 – japońska lekkoatletka specjalizująca się w skoku o tyczce.
Osiągnięcia.
W 2012 reprezentowała Japonię na igrzyskach olimpijskich w Londynie. 19. miejsce w eliminacjach nie dało jej awansu do finału.

</doc>
<doc id="1811175" url="https://pl.wikipedia.org/wiki?curid=1811175" title="Krystyn z Kozichgłów">
Krystyn z Kozichgłów

Krystyn z Koziegłów (Kozichgłów) herbu Lis (zm. przed 7 maja 1437 roku) – kasztelan sądecki w latach 1419–1437, sędzia ziemski sądecki w latach 1412–1427, tenutariusz kolski i przedecki.
Początkowo należał do stronnictwa andegaweńskiego, a następnie znalazł się w stronnictwie dworskim Jagiełły. 
Życiorys.
Był synem podkomorzego krakowskiego Mściwoja z Kwiliny. Jego debiut polityczny przypadł na okres bezkrólewia po śmierci króla Ludwika Węgierskiego, kiedy to w roku 1383 wraz ze Ściborem ze Ściborzyc oraz Janem Oswaldem z Płomykowa najechali dobra należące do arcybiskupa Bodzanty, tj. Turek i Grzegorzew. W roku 1384 brał on czynny udział w zjeździe w Radomsku.
15 lipca 1410 r. dowodził on czterdziestą drugą chorągwią w bitwie pod Grunwaldem. Chorągiew ta wystawiona była jego własnym kosztem z jego herbem Lis na sztandarze. Krystyn był sygnatariuszem aktu unii wileńsko-radomskiej w 1401 roku, a w roku 1413 unii horodelskiej, gdzie przyjął do swojego herbu Lis kasztelana trockiego Sunigałłę. Był sygnatariuszem pokoju mełneńskiego 1422 roku.
Do jego majątków należała tenuta kolska oraz klucze dóbr skupionych wokół zamku Koziegłowy, zamku Mirów oraz wsi Giebułtów. W 1424 został odnotowany w historycznym dokumencie mówiącym, że król polski Władysław Jagiełło na prośby ówczesnego właściciela Krystyna z Kozichgłów przenosi z prawa polskiego na prawo średzkie należące do niego wsie leżące w ziemi krakowskiej: Choroń, Oltowiec, Mirów, Kotowice, Postawczowice, Jaworznik, Dupice, Żerkowice, Siamoszyce, Giebołtów, Kowalów i Kowalików.
3 lipca 1431 roku, w czasie wyprawy łuckiej wysłał listy wypowiednie wielkiemu księciu litewskiemu Świdrygielle z obozu wojskowego w Bystrzycy na ziemi lubelskiej. 
Żoną Krystyna z Koziegłów była Katarzyna Borkówna (1388-1416) wywodząca się z jednej z najbogatszych rodzin wśród krakowskiego mieszczaństwa, córka członka królewskiej rady i stolnika sandomierskiego Jana Borka. Jedynym znanym dzieckiem z tego małżeństwa był ich syn Krystyn II z Koziegłów.

</doc>
<doc id="1811178" url="https://pl.wikipedia.org/wiki?curid=1811178" title="Daylis Caballero">
Daylis Caballero

Daylis Caballero (w niektórych źródłach Dailis Cabalero, ur. 6 marca 1988 w Hawanie) – kubańska lekkoatletka specjalizująca się w skoku o tyczce.
Od lipca 2019 reprezentuje Stany Zjednoczone.
Osiągnięcia.
W 2012 reprezentowała Kubę na igrzyskach olimpijskich Londynie. Nie zaliczyła żadnej wysokości podczas konkursu eliminacyjnego i nie awansowała do finału.

</doc>
<doc id="1811179" url="https://pl.wikipedia.org/wiki?curid=1811179" title="Dailis Cabalero">
Dailis Cabalero



</doc>
<doc id="1811180" url="https://pl.wikipedia.org/wiki?curid=1811180" title="Voith Maxima">
Voith Maxima

Voith Maxima 30 CC/40 CC – rodzina towarowych lokomotyw z silnikiem Diesla. Wyprodukowano 19 lokomotyw
Konstrukcja.
Pudło lokomotywy powstało w całości ze stali. Spalinowóz posiada dwie znormalizowane klimatyzowane kabiny maszynisty, w których znajdują się: fotele maszynisty i pomocnika, ergonomiczny pulpit i wyposażenie socjalne. Lokomotywę napędza czterosuwowy silnik spalinowy ABC 16VDZC o mocy 3600 kW lub ABC 12VDZC o mocy 2750 kW. Poprzez zastosowanie przekładni LS640 reU2 z turbosprężaniem jest możliwe wykorzystanie właściwości trakcyjnych pojazdu oraz kontrola każdego z wózków, co minimalizuje poślizg. W pojeździe zastosowano hamulce pneumatyczne Oerlikona oraz hamulce elektrodynamiczne. 
Modele.
Voith oferował 2 warianty tej lokomotywy: najmocniejsza wersja to Maxima 40CC o mocy 3600 kW, przeznaczona dla operatorów ciężkich pociągów towarowych o masie do 3000 ton. Słabsza wersja Maximy- 30CC o mocy 2750 kW, przeznaczona jest głównie dla przewoźników prowadzących pociągi towarowe do 2500 ton lub przewoźników pasażerskich. Lokomotywy montowano w zakładach przy Kanale Kilońskim w Kilonii Lokomotywa zdobyła Red Dot Design Award, stanowiącą międzynarodową nagrodę w dziedzinie wzornictwa. 

</doc>
<doc id="1811181" url="https://pl.wikipedia.org/wiki?curid=1811181" title="USS Ramage">
USS Ramage



</doc>
<doc id="1811182" url="https://pl.wikipedia.org/wiki?curid=1811182" title="Bombardier (piwo)">
Bombardier (piwo)

Bombardier – wspólna nazwa piw warzonych przez niezależny rodzinny browar "Charles Wells" z Bedford w Anglii, który po połączeniu się z browarem "Young's" utworzył spółkę "Wells &amp; Young's Brewing Company Limited". Browar warzy piwo w trzech odmianach:

</doc>
<doc id="1811184" url="https://pl.wikipedia.org/wiki?curid=1811184" title="Ecolo (Belgia)">
Ecolo (Belgia)



</doc>
<doc id="1811187" url="https://pl.wikipedia.org/wiki?curid=1811187" title="Ratusz w Lwówku Śląskim">
Ratusz w Lwówku Śląskim

Ratusz w Lwówku Śląskim – ratusz miejski. Gotycko-renesansowy budynek wzniesiono w Lwówku Śląskim w latach 1522–1524, na skutek rozbudowy poprzedniego ratusza. Rozbudowany w latach 1902–1905, obecnie jest siedzibą władz miejskich i placówki historyczno-muzealnej i innych instytucji. W rejestrze zabytków uwzględniony jako zabytek klasy I.
Historia.
Dom Kupców.
Pierwszy ratusz w Lwówku Śląskim wybudowano w połowie XIII wieku. Był to piętrowy Dom Kupców, wzniesiony na placu targowym. Początkowo Rada Miejska zbierała się w sali położonej na piętrze domu kupieckiego. Słowo „ratusz” pojawia się po raz pierwszy w dokumentach dopiero w 1356 roku. Wcześniejsze zapisy mówiły tylko o Sali Radnych wymienianej w łacińskich dokumentach jako "consistorium". Dom kupiecki przeszedł wówczas na własność miasta, lecz większej rozbudowy przekształcającej budynek w charakter stricte ratuszowy, dom handlowy doczekał się dopiero w drugiej połowie XV wieku.
Rozbudowy ratusza.
W roku 1480 rozpoczęto dobudowę wieży, a nad nieukończonymi jeszcze wtedy wnętrzami umieszczono nowy dach. Konstrukcję wieży zegarowej zakończono w 1504 roku. W latach 1522–1524 ratusz przerobiono, nadając mu obecny kształt. Rozbudową kierował niemiecki architekt Wendel Roskopf, a prace obejmowały dekoracyjne sklepienia parteru, których sklepienia żebrowe są w planie krzywolinijnym. Projekt przebudowy lwóweckiego ratusza przypisywany jest Wendelowi Roskopfowi, choć niektóre hipotezy mówią o udziale i kierownictwu projektem Benedyktowi Rejtowi. Jednym z przykładów takich sklepień na terenie państwa Polskiego jest baldachim nagrobka Kazimierza IV Jagiellończyka, autorstwa Wita Stwosza. Równolegle do tworzenia późnogotyckich sklepień parteru lwóweckiego ratusza, powstawały podobne sklepienia m.in. w Sali Władysławowskiej czy nad schodami jeździeckimi w Zamku na Hradczanach w czeskiej Pradze, pod wodzą architekta Benedykta Rejta z Pisztowa. Dalsze prace przy elewacjach rozpoczęto ok. 1546 r. Zewnętrzny wystrój ratusza powstawał w stylu renesansowym. Zarówno uszaki okienne jak i pochodzący z 1546 roku wykusz przy wieży cechuje renesansowe budownictwo. Niestety zbyt wielki rozmiar ratusza przewyższył finansowe możliwości lwóweckich mieszczan i uniemożliwił pełne ukończenie budowli, stąd też niektóre otwory okienne pozbawione są dekoracyjnych obramowań.
W latach 1902–1905 ratusz powiększono o handlowe podcienia i klatkę schodową, rozbudową kierował Hans Poelzig. W roku 1945 ratusz został częściowo spalony, a odbudowany w latach 1955–1958.
Stan obecny.
Obecnie jest to budynek murowany na rzucie prostokąta, dwukondygnacjowy, dwutraktowy, z wieżą od zachodu. Fasady wschodnia i zachodnia ujęte są w pary szczytów o geometrycznych podziałach wewnętrznych. Fasadę południową akcentuje portal i szereg zdwojonych okien prostokątnych o ozdobnych obramieniach z kanelowanych pilastrów o roślinnej i maszkaronowej dekoracji. We wnętrzach szereg sal nakrytych skomplikowanymi w rysunku żeber sklepieniami sieciowymi oraz obszerna sień z centralnym filarem. Zgromadzono tu na początku XX w. szereg płyt nagrobnych z dawnego klasztoru franciszkańskiego.
Decyzją wojewódzkiego konserwatora zabytków z dnia 29 marca 1949 roku ratusz został wpisany do rejestru zabytków. Uwagę zwraca szczególnie geometryczna bryła ratusza będąca wydłużonym prostokątem, stanowiąca doskonale rozłożone proporcje 1 do 3 (stosunek szerokości do długości). Tak samo proporcjonalny jest lwówecki rynek. Nawet ratusz wrocławski ustępuje mu pod względem wielkości. Bardzo ważnym szczegółem budowli jest fakt, że wieża ma dokładnie taką samą wysokość jak jej długość po stronie południowej.W latach 2007–2010 ratusz poddano renowacji kosztem ponad 2,1 mln zł: blisko 400 tys. zł pochodziło z MKiDN, a ponad 1,2 mln zł z RPO. Gmina na renowację ratusza wydała niespełna 500 tys. zł. Zakres prac objął odtworzenie tynków wapiennych z epoki renesansu, wymianę instalacji elektrycznej, montaż czujników przeciwpożarowych, wymianę pieca na gazowy, a w Sali Mieszczańskiej odtworzono historyczne żyrandole. Stare fugi cementowe zostały zastąpione nowymi, poddasze ocieplono wełną mineralną. Wewnątrz budynku konserwacji poddano również zabytkowe płyty nagrobne.
W grudniu 2018 roku gmina Lwówek Śląski ogłosiła przetarg na remont pomieszczeń ratusza w Lwówku Śląskim w celu stworzenia wystawy multimedialnej i małej sali prezentacyjnej. W październiku 2020 dobiegł końca remont Wielkiej Sieni lwóweckiego ratusza. Działania prowadzone były w ramach projektu „Zwiększenie atrakcyjności turystycznej miast partnerskich poprzez wykorzystanie wspólnego dziedzictwa kulturowego”. Projekt współfinansowano ze środków Unii Europejskiej w ramach EFRR oraz środków budżetu państwa za pośrednictwem Euroregionu Nysa.
Architektura.
Budynek wzniesiono na planie wydłużonego prostokąta, posiada dwie kondygnacje oraz wysokie piwne i jest nakryty stromym dachem dwuspadowym z liczne lukarnami. Od zachodniej strony przylega do bryły ratusza wysoka wieża, dołem czworoboczna, wyżej cylindryczna z czterema tarczami zegarowymi, a w najwyższej części ośmioboczna, zakończona hełmem z iglicą i kulą na szczycie. Elewacje wschodnia i zachodnia ujęte są w pary szczytów, posiadające podziały geometryczne. Fasada południowa jest zaakcentowana portalem i szeregiem podwójnych okien z obramieniami zdobionymi motywami roślinnymi i maszkaronami. Wejście do budynku mieszczące się po wschodniej stronie prowadzi przez późnogotycką sień nakrytą sklepieniem sieciowym wspartym na jednym filarze oraz wtopionych w lico ściany półfilarach. W tej sieni, nad schodami do piwnicy, znajdują się dwie kamienne rzeźby: jedna z nich przedstawia męską postać z cyrklem w dłoniach i monogramem T.L., obok jest przedstawienie księcia Henryka jaworskiego i księżny Agnieszki czeskiej.
Ratusz jest siedzibą władz miejskich i Urzędu Stanu Cywilnego, ponadto mieści bibliotekę i Placówkę Historyczno-Muzealną w Lwówku Śląskim.
Zegar ratuszowy.
W 1588 roku na wieży lwóweckiego ratusza po raz pierwszy zamontowano zegar. Na cylindrycznej wieży znajdują się obecnie cztery tarcze zegarowe, po jednej z każdej strony świata. Podczas oficjalnego otwarcia XI Lwóweckiego Lata Agatowego, które nastąpiło 11 lipca 2008 r., o godzinie 20:30 został uruchomiony odrestaurowany zegar na lwóweckim ratuszu. Od tego momentu hejnał lwówecki odgrywany jest przez cały rok, codziennie, o godzinie 12:00 w południe z wieży ratusza.
Działanie zegara.
Zegar ratuszowy w Lwówku Śląskim działa w sposób nieco skomplikowany, niezrozumiały dla osób spoza miasta. Zegar ten wybija godziny jedynie podczas nieobowiązywania ciszy nocnej, czyli od godziny 6:00 rano do 22:00 wieczorem.
Zasady działania zegara:
Codziennie o godzinie 12:00, po wybiciu ostatniego uderzenia zegara, odgrywany jest hejnał lwówecki.
Przykłady działania zegara:
Filatelistyka i deltiologia.
Ratusz w Lwówku Śląskim bywał tematem przewodnim znaczków pocztowych i kartek pocztowych.

</doc>
<doc id="1811190" url="https://pl.wikipedia.org/wiki?curid=1811190" title="Dym się rozwiewa">
Dym się rozwiewa

Dym się rozwiewa – zbiór opowiadań poświęconych Romom autorstwa Jacka Milewskiego, wydany w 2008 przez wydawnictwo Zysk i S-ka w Poznaniu. Każde z kilkunastu zamieszczonych w zbiorze opowiadań ma innego narratora. Wszystkie pokazują współczesną codzienność polskich Romów, dotykając m.in. problemów asymilacji, edukacji, przestępczości i pokutujących wobec tej społeczności stereotypów. Autor doskonale znający tematykę cygańską, wiele miejsca poświęca opisowi samej kultury Romów oraz praw i obyczajów nimi rządzących.
„Dym się rozwiewa” jest debiutem literackim Milewskiego. W 2009 książka została nominowana do Nagrody Mediów Publicznych Cogito. W tym samym roku otrzymała nagrodę im. Beaty Pawlak. W uzasadnieniu werdyktu jury napisało, że książka Milewskiego przedstawia „nieznany świat, który jest tuż, obok, na wyciągnięcie ręki”.

</doc>
<doc id="1811192" url="https://pl.wikipedia.org/wiki?curid=1811192" title="Jelena Rieznik">
Jelena Rieznik

Jelena Rieznik (ur. 20 sierpnia 1978) – kazachska lekkoatletka specjalizująca się w skoku o tyczce. Wielokrotna mistrzyni i rekordzistka kraju

</doc>
<doc id="1811193" url="https://pl.wikipedia.org/wiki?curid=1811193" title="Filmy klasy B">
Filmy klasy B

Film klasy B (ang. "B-movie") – niskobudżetowy film komercyjny, który nie jest filmem artystycznym. W swoim pierwotnym zastosowaniu, podczas złotej ery Hollywood, termin ten bardziej precyzyjnie określał filmy przeznaczone do dystrybucji jako mniej nagłośniona część podwójnego seansu filmowego (na podobieństwo stron B nagrań muzycznych). Jednak w Stanach Zjednoczonych produkcja filmów przeznaczonych jako drugie do podwójnego seansu w dużej mierze ustała do końca lat 50. Wraz z pojawieniem się komercyjnej telewizji w tym samym momencie, działy produkcyjne odpowiedzialne za produkcję filmów studyjnych klasy B przekształciły się w wydziały produkcji filmów telewizyjnych, produkujące niskobudżetowe filmy i seriale podobnej treści. Termin „film klasy B” jest używany w szerszym znaczeniu do dziś. Od momentu zmierzchu złotej ery Hollywood, istnieje dwuznaczność ich definicji: z jednej strony, termin odnosi się do niskobudżetowych "exploitation films"; z drugiej strony, wiele filmów klasy B wykazuje wysoki stopień opanowania rzemiosła i estetycznej pomysłowości.
W obu przypadkach większość filmów klasy B reprezentuje konkretny gatunek – western był podstawą filmów klasy B złotej ery Hollywood, podczas gdy niskobudżetowe filmy science fiiction i horrory stały się w latach 50. bardziej popularne. Wczesne filmy klasy B należały do serii, w których gwiazda wielokrotnie wcielała się w tę samą postać. Prawie zawsze były krótsze od filmów pełnometrażowych, wiele z nich trwało 70 lub mniej minut. Termin ten wiązał się z powszechnym przekonaniem, że filmy klasy B były gorsze od droższych filmów z czołówki; poszczególne filmy klasy B były często ignorowane przez krytyków.
Współczesne filmy klasy B nadal czasami inspirują do powstania wielu sequeli, ale serie są już mniej powszechne. Wraz ze wzrostem średniego czasu trwania filmów z najwyższej półki, wzrastał również czas trwania filmów klasy B. W swoim obecnym użyciu termin ten ma nieco sprzeczne konotacje: może sygnalizować opinię, że dany film jest (a) filmem gatunkowym o minimalnych ambicjach artystycznych lub (b) żywym, energicznym filmem nieskrępowanym ograniczeniami narzuconymi droższym projektom i nieobciążonym konwencjami rzekomo „poważnego” filmu niezależnego. Termin ten jest również obecnie używany luźno w odniesieniu do niektórych wysokobudżetowych, mainstreamowych filmów eksploatacji, zwykle w gatunkach tradycyjnie kojarzonych z filmem klasy B.
Od początków swojego istnienia aż po dzień dzisiejszy, filmy klasy B stwarzają możliwości zarówno dla osób rozpoczynających karierę w zawodzie, jak i dla tych, których kariera słabnie. Znani filmowcy, tacy jak Anthony Mann czy Jonathan Demme, uczyli się na filmach klasy B swojego rzemiosła. To właśnie w filmach klasy B aktorzy tacy jak John Wayne czy Jack Nicholson po raz pierwszy zdobyli uznanie, a dawni aktorzy kina wysokobudżetowego, tacy jak Vincent Price czy Karen Black, mogli kontynuować karierę. Niektórzy aktorzy, tacy jak Béla Lugosi, Eddie Constantine, Bruce Campbell i Pam Grier, pracowali w filmach B przez większość swojej kariery. Termin aktora klasy B jest czasami używany w odniesieniu do wykonawcy, który znajduje pracę głównie lub wyłącznie w filmach klasy B.

</doc>
<doc id="1811197" url="https://pl.wikipedia.org/wiki?curid=1811197" title="Platform for Internet Content Selection">
Platform for Internet Content Selection

PICS () – standard opracowany przez W3C do oddzielania w Internecie treści szkodliwych (filmy, opowiadania erotyczne, seks-shopy, gry z przemocą) od treści neutralnych. Ma na celu pomoc rodzicom i wychowawcom w uchronieniu dzieci przed niebezpiecznymi treściami w Internecie, bez stosowania cenzury.
Standard ten pozwala w bardzo prosty sposób blokować pornografię, erotykę, przemoc i wulgaryzmy w każdym punkcie sieci Internet (ISP, sieci firmowe). Gdyby został powszechnie przyjęty umożliwiłby rodzicom zupełne odfiltrowanie tych treści z Internetu, bez ich cenzurowania, nie ingerując w wolność wypowiedzi.
Do tego celu wymagana jest dobra wola publikujących pornografię i erotykę. Właściciele tego typu serwisów musieliby dobrowolnie zaznaczyć jakie typu treści prezentują na swoich stronach. Wymaga to umieszczenia w kodzie html własnej strony, kilku dodatkowych linijek kodu.
Oznaczenie zawartości strony jest darmowe i trwa kilka minut. Wygenerowany przez kwestionariusz plik "labels.rdf" umieszcza się w katalogu głównym swojej strony, a link do niego w nagłówku kodu html, w znacznikach &lt;meta&gt;.
Na stronie formularza podajemy, które z poniższych treści zawiera nasza strona. Zapisane w pliku lablels.rdf, w standardzie XML dane są zgodne ze specyfikacją RDF. Plik opisuje, które z poniższych treści zawiera nasza strona:
Standard był zalecany od 1996 roku przez W3C, a promowany min. przez organizację ICRA. Na jego podstawie powstał bardziej elastyczny standard POWDER, który od grudnia 2009 roku jest rekomendowany przez organizację W3C jako następca PICS.

</doc>
<doc id="1811200" url="https://pl.wikipedia.org/wiki?curid=1811200" title="Jakub Paschalis Jakubowicz">
Jakub Paschalis Jakubowicz

Jakub Paschalis Jakubowicz (ur. około 1736, zm. 6 kwietnia 1817 w Warszawie) – polski kupiec, przedsiębiorca i działacz mieszczański pochodzenia ormiańskiego, nobilitowany w 1791.
Działalność kupiecka.
Data i miejsce jego urodzenia nie są znane. Wiadomo, że przybył do Polski z Tokatu w Poncie, w latach 60. XVIII wieku. W Warszawie prowadził sklep z towarami orientalnymi, a następnie do spółki z Antonim Kriegerem sklep turecki. 4 czerwca 1773 roku, dzięki poparciu Jana Dekerta, seniora warszawskiej konfraterii kupieckiej i późniejszego prezydenta miasta, został wpisany do księgi przyjęć prawa miejskiego. 5 września 1788 roku otrzymał prawo miejskie w Krakowie i nabył dom przy ul. Sławkowskiej. W tym samym roku kupił kamienice w Warszawie przy ul. Krakowskie Przedmieście nr 450, dworek ze stajniami na Mariensztacie. W 1792 roku wzniósł istniejący do dzisiaj dwór w Lipkowie, a w 1795 roku kupił dom w Brodach.
Założenie manufaktury.
Przed 1787 rokiem pasy kontuszowe dla warszawskiego sklepu Jakuba Paschalisa wyrabiano w Krakowie i we Francji, według przesłanych z Polski wzorów. Około 1788 roku Jakub Paschalis założył w Warszawie persjarnie, czyli manufakturę pasów kontuszowych. W 1789 ogłosił w Suplemencie do Gazety Warszawskiej, że każdy może zamówić u niego pas "w tym gatunku i guście, jaki zechce". Niezadowolony z jakości pasów produkowanych we Francji zerwał współpracę i w 1790 roku założył manufakturę w Lipkowie pod Warszawą, w majątku kupionym od marszałka wielkiego koronnego Michała Mniszcha. W 1791 roku persjarnia warszawska przyłączona została do lipkowskiej, gdzie w 1793 roku pracowało kilkuset pracowników. Jakub Paschalis sygnował swoje pasy literami "P.J.", imieniem "Paschalis" lub barankiem z chorągiewką i literami "P.I." W 1791 roku manufakturę zwiedził król Stanisław August Poniatowski, który w tym samym roku za "pomnożenie pożytecznych rękodzieł, wysokie walory artystyczne produkcji oraz szkolenie fachowych pracowników i majstrów tkackich" nobilitował Jakuba Paschalisa. Przyjął on nazwisko Jakubowicz, herb Jakubowicz, odmianę herbu Junosza, z wyobrażającym Baranka Paschalnego z chorągiewką. Pasy kontuszowe były produkowane w manufakturze lipkowskiej do 1794 roku, kiedy zaprzestała ona działalności z powodu zmiany mody.
Działalność społeczna.
W latach 1789–1793 piastował kilka funkcji miejskich, w tym starszego konfraterni kupieckiej, gminnego i ławnika, od 1791 roku zasiadał w Urzędzie Ekonomicznym Warszawy. Walczył o prawa mieszczan, spisane w akcie i memoriale zjednoczenia miast 27 grudnia 1789 roku. Był członkiem komisji wyznaczonej przez magistrat w celu opracowania projektu policji dla stolicy. W 1792 roku Jakub Paschalis ufundował kościół w Lipkowie. W 1809 roku zasiadał w Sejmie Księstwa Warszawskiego jako deputowany gminy i miasta Warszawy.
Żoną Jakuba Paschalisa od 1776 roku była Ormianka Marianna z Muradowiczów (zm. 1815), z którą miał pięcioro dzieci. Zmarł 6 kwietnia 1817 roku.

</doc>
<doc id="1811202" url="https://pl.wikipedia.org/wiki?curid=1811202" title="EMD JT42CWRM">
EMD JT42CWRM

JT42CWRM/Class 66 – seria normalnotorowych lokomotyw spalinowych o charakterze uniwersalnym (ze względu na dużą moc silnika używana głównie w ruchu towarowym). Seria 66 bazowała na sprawdzonej już w Wielkiej Brytanii serii Class 59.
Historia.
Lokomotywy z serii JT42CWRM zostały zaprojektowane i wyprodukowane do eksploatacji liniowej na sieci EWS, ale ze względu na niezawodność i wydajność, wyprodukowano także egzemplarze dla odbiorców z zagranicy, w tym Freightliner PL, czy Kolei Egipskich, gdzie wykorzystywane są w ruchu pasażerskim. Wyprodukowano 579 sztuk z czego 250 sprzedano europejskim prywatnym przewoźnikom kolejowym, a dalszych 40 przekazano Kolejom Egipskim do obsługi składów pasażerskich.
Konstrukcja.
Lokomotywa posiada standardowe wózki trzyosiowe typu Co’Co’, jednakże są one zmodernizowane tak, by nie wywierały zbyt dużego nacisku na tor, a co za tym idzie nie powodowały nadmiernego zużycia szyn (co ma miejsce w przypadku lokomotyw ST44). Ramy wózków są odlewane, co nie zdarza się w pojazdach produkowanych w Europie. Pudło lokomotywy zbudowane jest ze stali, kabiny maszynisty są umieszczone na obu krańcach lokomotywy. Ze względu na słabą izolację akustyczną oraz termiczną kabiny maszynisty, jak i niski kąt rozwidlenia cylindrów generowany jest wysoki poziom wibracji i hałasu (a w lecie także temperatury) co pogarsza ergonomię pracy, zwłaszcza że wiele z egzemplarzy nie posiada klimatyzacji.
W 2008 roku, po wielu skargach napływających od operatorów, dotyczących hałasu, EMD poprzez zastosowanie lepszych materiałów wygłuszających uzyskała certyfikat o emisji hałasu TSI.
Napęd.
Spalinowóz napędza widlasty dwusuwowy silnik typu EMD 12N-710G3B-T2 o mocy 2420 kW z turbodoładowaniem. Zapas paliwa wynosi 6400 l. Maksymalne obroty silnika wynoszą 904 obr./min. Główną zaletą silnika jest mała masa jednostkowa, co istotnie ogranicza masę lokomotywy i jednostkowy nacisk na tor. Silnik wyposażony jest w sterowane elektronicznie pompowtryskiwacze. Ponadto, silnik posiada mikroprocesorowe sterowanie EMDEC. Dało to możliwość precyzyjniejszego dawkowania paliwa i ograniczyło nadmierną emisję spalin, zmniejszając też jednostkowe zużycie paliwa. Spalinowóz wyposażony jest w 6 silników trakcyjnych produkcji General Motors, typ D43TR, napędzających niezależnie każdą oś. Zespół napędowy lokomotywy charakteryzuje się dużymi przebiegami międzynaprawczymi, co umożliwia jej eksploatację z dużo mniejszą częstotliwością przeglądów kontrolnych w stosunku do lokomotyw spalinowych dotychczas eksploatowanych w Polsce.
Przewoźnicy.
Lokomotywy użytkowane są w wielu krajach Europy – m.in. w Niemczech i Polsce przez DB Cargo Polska oraz Freightliner PL (od 2007 roku, w 2009 w Polsce pracowało 13 lokomotyw tej serii).

</doc>
<doc id="1811207" url="https://pl.wikipedia.org/wiki?curid=1811207" title="Konstanty Budkiewicz">
Konstanty Budkiewicz

Konstanty Romuald Budkiewicz (ur. w Zubrach koło Dyneburga, zm. 31 marca 1923 w Moskwie) – polski ksiądz katolicki, wieloletni (1904-1923) proboszcz parafii św. Katarzyny Aleksandryjskiej w Petersburgu, działacz społeczny i narodowy. Zamordowany przez GPU po procesie pokazowym.
Życiorys.
Był synem Juliusza i Marii z Borkowskich. W latach 1886–1890 uczył się w seminarium duchownym, a następnie w Akademii Duchownej w Petersburgu, gdzie uzyskał stopień kandydata teologii. Święcenia kapłańskie uzyskał w 1893 roku. 13 stycznia 1904 został zastępcą Jana Ścisławskiego, proboszcza w parafii św. Katarzyny w Petersburgu, a niedługo potem jej proboszczem. Poprzedni proboszcz wysoko cenił jego zdolności oraz doświadczenie administratorskie. Dzięki jego działalności polskie gimnazja, męskie i żeńskie przy jego parafii osiągnęły bardzo dobry poziom nauczania. Zajmował się organizowanie oświaty dla najbiedniejszych. Członek Rzymskokatolickiego Towarzystwa Dobroczynności w Petersburgu. Brał udział w pracach towarzystwa sportowego „Sokół Polski”. Był członkiem Ligi Narodowej.
Po wybuchu I wojny światowej był od sierpnia 1914 działaczem Polskiego Towarzystwa Pomocy Ofiarom Wojny m.in. członkiem Komitetu Głównego i wiceprezesem towarzystwa. W 1917 roku kierował pracami Polskiego Komitetu Obywatelskiego, udzielającego pomocy Polakom przebywającym na terenie Rosji. Po odzyskaniu przez Polskę niepodległości pozostał w Rosji Radzieckiej i przyjął obywatelstwo sowieckie, dla zapewnienia opieki religijnej ludności polskiej. Od sierpnia 1922 roku był profesorem w tajnym seminarium duchownym w Petersburgu.
Na początku marca 1923 roku zostali wezwani do Moskwy, na ich własny koszt, arcybiskup Cieplak, jego wikariusz generalny Konstanty Romuald Budkiewicz, egzarcha Leonid Fiodorow, przedstawiciel Kościoła rosyjsko-katolickiego, i dwunastu innych duchownych, po czym wytoczono im proces pokazowy przed Najwyższym Trybunałem Rewolucyjnym: o propagandę antyradziecką, przeciwstawianie się podziałowi Kościoła i państwa oraz konfiskacie dóbr kościelnych i "przechowywanie w kościołach zwłok zmarłych". Arcybiskup Cieplak i prałat Budkiewicz zostali skazani na śmierć przez rozstrzelanie. Cieplakowi złagodzono wyrok na 10 lat więzienia.
Polski poseł, Roman Knoll, zaproponował wymianę księdza Budkiewicza na któregoś z więzionych w Polsce agentów sowieckich, ale propozycja została odrzucona. Również interwencje przedstawicieli Anglii, Czechosłowacji, Włoch i Watykanu nie przyniosły żadnych rezultatów.
Prałat Budkiewicz został zabity strzałem w tył głowy 31 marca 1923 roku w moskiewskim więzieniu na Łubiance. Zwłoki zostały prawdopodobnie spalone.

</doc>
<doc id="1811210" url="https://pl.wikipedia.org/wiki?curid=1811210" title="Moritz Trautmann">
Moritz Trautmann

Moritz Ferdinand Trautmann (ur. 20 marca 1833 w Wittenberdze, zm. 4 maja 1902 w Berlinie) – niemiecki lekarz, laryngolog. Upamiętnia go eponim trójkąta Trautmanna. Absolwent Uniwersytetu Fryderyka Wilhelma w Berlinie, po otrzymeniu dyplomu praktykował we Wrocławiu, od 1876 z powrotem w Berlinie jako privatdozent laryngologii, od 1888 profesor nadzwyczajny. W 1894 został lekarzem naczelnym kliniki laryngologicznej Charite.

</doc>
<doc id="1811211" url="https://pl.wikipedia.org/wiki?curid=1811211" title="Moritz Ferdinand Trautmann">
Moritz Ferdinand Trautmann



</doc>
<doc id="1811212" url="https://pl.wikipedia.org/wiki?curid=1811212" title="Wiktor Kuzniecow (piłkarz ur. 1949)">
Wiktor Kuzniecow (piłkarz ur. 1949)

Wiktor Wasylowycz Kuzniecow (ukr. Віктор Васильович Кузнєцов, ros. Виктор Васильевич Кузнецов, "Wiktor Wasiljewicz Kuzniecow"; ur. 25 lutego 1949 we wsi Kamenołomnia, w obwodzie krymskim, Rosyjska FSRR) – ukraiński piłkarz, grający na pozycji pomocnika, a wcześniej napastnika, reprezentant ZSRR, trener piłkarski.
Kariera piłkarska.
Kariera klubowa.
Wychowanek Tawrii Symferopol, w której rozpoczął karierę. W 1968 przeszedł do Zorii Ługańsk, w której występował 12 sezonów. Karierę piłkarską kończył w klubie SKA Rostów nad Donem.
Kariera reprezentacyjna.
29 czerwca 1972 roku zadebiutował w reprezentacji Związku Radzieckiego. Łącznie rozegrał 8 gier reprezentacyjnych. Wcześniej bronił barw juniorskiej reprezentacji Związku Radzieckiego.
Kariera trenerska.
Po zakończeniu kariery zawodniczej od pracował na stanowisku kierownika Zorii Ługańsk. Potem pomagał trenować Zorię i Tawrię Symferopol, prowadził kluby Krywbas Krzywy Róg i Stal Dnieprodzierżyńsk.

</doc>
<doc id="1811213" url="https://pl.wikipedia.org/wiki?curid=1811213" title="Camillo Cibin">
Camillo Cibin

Camillo Cibin (ur. 5 czerwca 1926 w Salgaredzie, zm. 25 października 2009 w Rzymie) – włoski ochroniarz papieski, wieloletni komendant Żandarmerii Watykańskiej.
Życiorys.
W 1947 został funkcjonariuszem Żandarmerii Watykańskiej ("Corpo della Gendarmeria dello Stato della Città del Vaticano"), służył w tej formacji nieprzerwanie do 2006. Zajmował się zapewnianiem bezpieczeństwa sześciu papieży: Piusa XII, Jana XXIII, Pawła VI, Jana Pawła I, Jana Pawła II i Benedykta XVI. Trzeci z nich powołał go w latach 60. na dowódcę tej służby (głównego inspektora). Zajmował to stanowisko przez ponad 40 lat do czasu przejścia – na dwa dni przed swoimi osiemdziesiątymi urodzinami – na emeryturę. Pełnił tę funkcję m.in. w okresie Soboru Watykańskiego II i trzech konklawe.
Ochraniał m.in. Jana Pawła II w dniu 13 maja 1981 na Placu Świętego Piotra. Po dokonanym postrzeleniu papieża obezwładnił zamachowca Mehmeta Aliego Ağcę. Złożył wówczas dymisję z zajmowanego stanowiska, która nie została przyjęta. Rok później obezwładnił napastnika, który z nożem zaatakował Jana Pawła II w Fátimie.
Odznaczony m.in. Orderem Zasługi Republiki Włoskiej III klasy (1985).

</doc>
<doc id="1811214" url="https://pl.wikipedia.org/wiki?curid=1811214" title="Henrich Steffens">
Henrich Steffens

Henrich Steffens (spotykana także skandynawska pisownia imienia Henrik, czasem zniemczona do Heinrich; ur. 2 maja 1773 w Stavanger, Norwegia, zm. 13 lutego 1845 w Berlinie) – niemiecki filozof, przyrodnik i poeta, profesor mineralogii, fizjologii i historii naturalnej w Halle, we Wrocławiu i w Berlinie.
Życiorys.
Jako czternastolatek przyjechał z rodzicami do Kopenhagi, tam od 1790 studiował nauki przyrodnicze i teologię, potem od 1796 studiował na Uniwersytecie Christiana-Albrechta w Kilonii, a stamtąd po roku przeniósł się do "Friedrich-Schiller-Universität" w Jenie, gdzie był uczniem Friedricha von Schellinga. W 1800 wyjechał do Freibergu, a po dwóch latach wrócił do Kopenhagi. W 1804 pojechał do Halle, gdzie wykładał na Uniwersytecie Marcina Lutra. W latach 1811-1832 był profesorem fizyki na Uniwersytecie Wrocławskim. 10 lutego 1813, podczas kampanii antynapoleońskiej, we wrocławskim konwencie św. Józefa przy ulicy Kuźniczej ogłosił zaciąg studentów Uniwersytetu do regimentu ochotniczego. Później, podczas bitwy pod Lipskiem w październiku 1813, wstąpił w stopniu podporucznika do armii pruskiej. Z oddziałem zwerbowanych we Wrocławiu studentów wkroczył do Paryża, kiedy wojska pruskie, austriackie i rosyjskie przełamały obronę miasta wiosną 1814.
Po powrocie do Wrocławia pozostawał tu jeszcze do 1832, kiedy przyjął zaproszenie do Berlina, gdzie zmarł w 1845.

</doc>
<doc id="1811216" url="https://pl.wikipedia.org/wiki?curid=1811216" title="Ulica Sławkowska w Krakowie">
Ulica Sławkowska w Krakowie

Ulica Sławkowska – ulica na Starym Mieście w Krakowie, będąca ongiś częścią średnioweczniego traktu prowadzącego do Sławkowa.
Ulica występuje po raz pierwszy w księgach miejskich z 1307 r. pod nazwą "Slacovse gasse". Na końcu ulicy znajdowała się do początku XIX w. Brama Sławkowska (Krawców) i beluarda. Źródła podają, że była to budowla murowana.
Niedaleko bramy Sławkowskiej znajdowała się odlewnia dział, a w samej bramie mieszkał rurmistrz zarządzający miejskim rurmuzem (wodociągiem) znajdującym się pomiędzy Bramą a obecnym klasztorem Reformatów.
W latach 1817 – 1822 mury i Brama zostały rozebrane. Ulica kończy bieg za linią Plant na wysokości skrzyżowania z ulicą Basztową, gdzie jej przedłużeniem staje się ulica Długa.
W latach 2018-2019 ulica przeszła generalny remont, w ramach którego zmieniono nawierzchnię ulicy z asfaltowej na brukową - jako na ostatniej spośród ulic dochodzących do Rynku, a sam trakt został uzupełniony o stylizowane latarnie. W ramach przebudowy odbyła się również rozbudowa miejskiego ciepłociągu, gazociągu oraz wodociągu.

</doc>
<doc id="1811219" url="https://pl.wikipedia.org/wiki?curid=1811219" title="Željko Matuš">
Željko Matuš

Željko Matuš (ur. 9 sierpnia 1935 w Donjej Stubicy) – chorwacki piłkarz, napastnik. Srebrny medalista ME 60 (wówczas pod nazwą Puchar Europy Narodów) oraz mistrz olimpijski z Rzymu
Najlepszy okres kariery spędził w Dinamie Zagrzeb, gdzie grał 10 lat (1955-1965). Z Dinamem zdobywał tytuły mistrza Jugosławii (w 1958) oraz puchar tego kraju. Karierę kończył w Szwajcarii, gdzie grał w SC Young Fellows Juventus (1965-1969) oraz FC Zürich (1969-1970).
W reprezentacji Jugosławii zagrał 13 razy (5 goli). Debiutował w 1960, ostatni raz zagrał w 1962. Brał udział w MŚ 62 (czwarte miejsce), wystąpił w wygranym 2:0 spotkaniu z ZSRR.

</doc>
<doc id="1811220" url="https://pl.wikipedia.org/wiki?curid=1811220" title="Zeljko Matus">
Zeljko Matus



</doc>
<doc id="1811221" url="https://pl.wikipedia.org/wiki?curid=1811221" title="Wyższa Szkoła w Bergen">
Wyższa Szkoła w Bergen

Wyższa Szkoła w Bergen (nor. "Høgskolen i Bergen" HiB) – norweska uczelnia wyższa, ustanowiona w sierpniu 1994, poprzez scalenie niezależnych szkół wyższych w Bergen, w Norwegii. 
Høgskolen i Bergen oferuje studia ukierunkowane na zawody specyficzne i potrzebne w społeczeństwie.
Wydziały.
Szkołą jest podzielona na 3 wydziały:
Współpraca międzynarodowa.
Od czterech lat Wyższa Szkoła w Bergen sukcesywnie współpracuje z Wyższą Szkołą Ekonomii i Innowacji z Lublina, poprzez wymianę studentów, a także pracowników naukowych. Działa w ramach programu stypendialnego Erasmus.

</doc>
<doc id="1811223" url="https://pl.wikipedia.org/wiki?curid=1811223" title="Høgskolen i Bergen">
Høgskolen i Bergen



</doc>
<doc id="1811227" url="https://pl.wikipedia.org/wiki?curid=1811227" title="Angel Falls">
Angel Falls



</doc>
<doc id="1811242" url="https://pl.wikipedia.org/wiki?curid=1811242" title="Antonina Sokolicz">
Antonina Sokolicz

Antonina Sokolicz, właściwie "Antonina Merkel" (ur. 13 czerwca 1879 w Szczercowie, zm. 20 grudnia 1942 w Auschwitz-Birkenau) – pisarka, publicystka, tłumaczka, aktorka, działaczka kulturalna i społeczna, aktywistka ruchu socjalistycznego i komunistycznego.
Życiorys.
W pierwszym dziesięcioleciu XX wieku grała w prowincjonalnych kompaniach teatralnych, będąc jednocześnie aktywną działaczką najpierw PPS, potem PPS – Frakcji Rewolucyjnej. W 1908 wyemigrowała do Francji, skąd przyjechała w roku 1914 jako kurier legionowy. W czasie I wojny światowej odbyła podróż po Rosji i Syberii, gdzie odwiedziła kolonie polskie i obozy jeńców, wygłaszając odczyty patriotyczne.
Po zakończeniu wojny osiadła w Warszawie, gdzie oddała się pracy literackiej (m.in. napisała dramat poświęcony rewolucji październikowej zatytułowany "Pięść" i broszurę "O kulturze artystycznej proletariatu") oraz kierowała zespołem Scena i Lutnia Robotnicza. Wraz z Janem Hemplem i Marią Orsetti była inicjatorką i współzałożycielką księgarni antykwarsko-wydawniczej, pod nazwą (od grudnia 1918) Stowarzyszenia Spółdzielczego „Książka”. Obok prac z zakresu spółdzielczości wydawnictwo to drukowało i kupowało nakłady literatury lewicowej, m.in. prace Marksa, Engelsa i Kropotkina. Od 1920 członkini PPS – Opozycji potem KPP. W kwietniu 1923 wyjechała z ramienia MOPR z akcją odczytową do USA odwiedzając tam ośrodki polonijne. W 1926 ponownie wyjechała do USA, aby pomóc emigrantom w redagowaniu wydawanego w Chicago przez Sekcję Polską Komunistycznej Partii USA tygodnika "Trybuna Robotnicza". Po aresztowaniu Jana Hempla we wrześniu 1931 przejęła kierownictwo wydawnictwa „Tom” i sprawowała tę funkcję do czasu likwidacji wydawnictwa przez władze państwowe w lipcu 1937.
Podczas okupacji niemieckiej aresztowana, więziona na Pawiaku, zginęła w niemieckim obozie koncentracyjnym Auschwitz-Birkenau. Jej grób symboliczny znajduje się na cmentarzu ewangelicko-reformowanym w Warszawie (kwatera W-4-1).
29 maja 1946 została pośmiertnie odznaczona Krzyżem Grunwaldu III klasy.
Upamiętnienie.
Od 24 listopada 1961 do 25 maja 1998 jedna z ulic w Warszawie na terenie dzielnicy Żoliborz nosiła nazwę ulicy Antoniny Sokolicz. Nowym patronem został ks. Teofil Bogucki.

</doc>
<doc id="1811245" url="https://pl.wikipedia.org/wiki?curid=1811245" title="Rezerwat przyrody Olsy Płoszyckie">
Rezerwat przyrody Olsy Płoszyckie

Rezerwat przyrody Olsy Płoszyckie – leśny rezerwat przyrody położony na obszarze gminy Lelis, w powiecie ostrołęckim.
Rezerwat został powołany zarządzeniem Ministra Ochrony Środowiska, Zasobów Naturalnych i Leśnictwa z dnia 25 lipca 1997 roku ().
Celem ochrony jest ochrona dobrze zachowanego kompleksu olsów położonych w dolinie rzeki Rozogi, wykazującego wysokie walory faunistyczne, fitosocjologiczne i florystyczne, położonego w Puszczy Kurpiowskej.
Zbiorowiska roślinne w rezerwacie:
Na terenie rezerwatu zarejestrowano 199 gatunków roślin naczyniowych, w tym bardzo licznie występujący na terenie rezerwatu objęty ochroną gatunkową wawrzynek wilczełyko ("Daphne mezereum") oraz dawniej chronione częściowo: kruszyna pospolita ("Frangula alnus"), kalina koralowa ("Viburnum opulus"), porzeczka czarna ("Ribes nigrum").
W rezerwacie występuje także 49 gatunków ptaków lęgowych i prawdopodobnie lęgowych, w tym gatunki silnie zagrożone wyginięciem.
W przyległym do rezerwatu zbiorniku wodnym i samym rezerwacie liczne żeremia bobrowe.
W pobliżu rezerwatu dla celów dydaktycznych została wyznaczona i oznakowana ścieżka dydaktyczna udostępniana przez Lasy Państwowe – Nadleśnictwo Ostrołęka.

</doc>
<doc id="1811256" url="https://pl.wikipedia.org/wiki?curid=1811256" title="James Putnam">
James Putnam



</doc>
<doc id="1811275" url="https://pl.wikipedia.org/wiki?curid=1811275" title="Kingswear">
Kingswear

Kingswear - wieś w Wielkiej Brytanii, w hrabstwie Devon, położona na wschodnim brzegu rzeki Dart w pobliżu jej ujścia, naprzeciwko miasta Dartmouth. We wsi znajduje się stacja parowej linii kolejowej Dartmouth - Paignton oraz przystań przeprawy promowej do Dartmouth. Wieś zamieszkuje ok. 1400 mieszkańców.

</doc>
<doc id="1811279" url="https://pl.wikipedia.org/wiki?curid=1811279" title="Dart (rzeka)">
Dart (rzeka)

Dart – rzeka w Wielkiej Brytanii, w hrabstwie Devon o długości 75 km. Jej początek stanowi połączenie dwóch rzek: West Dart i East Dart na terenie parku narodowego Dartmoor. Rzeka uchodzi do kanału La Manche na wysokości miasta Dartmouth i wsi Kingswear. Dolina rzeki jest obszarem chronionego krajobrazu.
Atrakcje turystyczne.
Nad rzeką położona jest posiadłość Agathy Christie, obecnie udostępniona do zwiedzania. Przy ujściu rzeki, w Dartmouth znajduje się baza - jeden z punktów początkowych operacji D Day. U ujścia rzeki, po prawej stronie, zabytkowy zamek z XVII wieku.

</doc>
<doc id="1811286" url="https://pl.wikipedia.org/wiki?curid=1811286" title="Calstock">
Calstock

Calstock, korn. "Kalstok" - wieś w Wielkiej Brytanii, w Kornwalii w dolinie rzeki Tamar na granicy z hrabstwem Devon. Wieś liczy 6 095 mieszkańców. Przez wieś przebiega linia kolejowa Tamar Valley Line.
Historia.
W czasach rzymskich istniał tu fort, odkryty przez archeologów w r. 2008. Od średniowiecza do końca XIX w. wieś była ośrodkiem kopalnictwa cyny. We wsi znajduje się most kolejowy nad rzeką Tamar, oddany do użytku w r. 1907.

</doc>
<doc id="1811288" url="https://pl.wikipedia.org/wiki?curid=1811288" title="Stanisław Ciesielski">
Stanisław Ciesielski



</doc>
<doc id="1811289" url="https://pl.wikipedia.org/wiki?curid=1811289" title="Ciesielski">
Ciesielski



</doc>
<doc id="1811290" url="https://pl.wikipedia.org/wiki?curid=1811290" title="Brzezinka Średzka (stacja kolejowa)">
Brzezinka Średzka (stacja kolejowa)

Brzezinka Średzka – stacja kolejowa w Brzezince Średzkiej w Polsce, w województwie dolnośląskim, w powiecie średzkim, w gminie Miękinia.
W roku 2017 stacja obsługiwała 200–299 pasażerów na dobę.

</doc>
<doc id="1811291" url="https://pl.wikipedia.org/wiki?curid=1811291" title="Stanisław Ciesielski (historyk)">
Stanisław Ciesielski (historyk)

Stanisław Jan Ciesielski (ur. 25 kwietnia 1954 w Poznaniu, zm. 1 grudnia 2020 w Pierwoszowie) – polski historyk specjalizujący się w historii najnowszej; absolwent i nauczyciel akademicki na Uniwersytecie Wrocławskim.
Życiorys.
Syn Władysława i Ireny. Po ukończeniu szkoły średniej i pomyślnie zdanym egzaminie maturalnym studiował historię na Uniwersytecie Wrocławskim w latach 1974–1978. Następnie podjął studia doktoranckie, które ukończył w 1982 roku uzyskując stopień naukowy doktora nauk humanistycznych w dziedzinie historii na podstawie pracy nt.: "Tradycja w myśli politycznej polskiego ruchu socjalistycznego w latach 1939–1944". Dzięki tej rozprawie zdobył on nagrodę I stopnia na ogólnopolskim konkursie na prace z zakresu historii najnowszej. Stopień naukowy doktora habilitowanego uzyskał w 1990 roku na podstawie rozprawy pt.: "Myśl polityczna polskich komunistów w latach 1939–1944". Na stanowisko profesora nadzwyczajnego został powołany w 1994 roku. W 1997 roku uzyskał stanowisko profesora zwyczajnego oraz tytuł profesora nauk humanistycznych z rąk prezydenta Polski Aleksandra Kwaśniewskiego.
Od 1978 roku był pracownikiem naukowo-dydaktycznym Instytutu Historycznego Uniwersytetu Wrocławskiego. Należał do współorganizatorów nowej serii wydawniczej Uniwersytetu Wrocławskiego, poświęconej problemom wschodnim, której tom pierwszy wyszedł w 1997 roku. Zorganizował Podyplomowe Studium Historii w Uniwersytecie Wrocławskim i kierował nim w latach 1993–1995. W latach 1996–2008 pełnił funkcję wicedyrektora do spraw naukowych Instytutu Historycznego UWr. Był członkiem komitetu redakcyjnego kwartalnika IH Polskiej Akademii Nauk "Dzieje Najnowsze".
Jego zainteresowania naukowe koncentrowały się wokół trzech zasadniczych problemów:
W 2000 otrzymał Nagrodę Historyczną „Polityki” w dziale wydawnictw źródłowych za książkę "Przesiedlenie ludności polskiej z kresów wschodnich do Polski 1944–1947".
W 2004 odznaczony Złotym Krzyżem Zasługi.
Publikacje.
Jego dorobek obejmuje 243 prace historyczne, w tym 16 autorskich monografii. Do najważniejszych publikacji Stanisława Ciesielskiego należy zaliczyć:

</doc>
<doc id="1811292" url="https://pl.wikipedia.org/wiki?curid=1811292" title="Czerna Mała (przystanek kolejowy)">
Czerna Mała (przystanek kolejowy)

Czerna Mała – przystanek osobowy w Czernej w Polsce, w województwie dolnośląskim, w powiecie średzkim, w gminie Miękinia.
W roku 2017 przystanek obsługiwał 100–149 pasażerów na dobę.
Od 12 grudnia 2021 r. do 11 czerwca 2022 r. przystanek na żądanie. Od 12 czerwca 2022 r. ponownie przystanek stały.

</doc>
<doc id="1811293" url="https://pl.wikipedia.org/wiki?curid=1811293" title="Orzeszków (przystanek kolejowy)">
Orzeszków (przystanek kolejowy)

Orzeszków – przystanek osobowy w Orzeszkowie w Polsce, w województwie dolnośląskim, w powiecie wołowskim, w gminie Wińsko na linii kolejowej nr 273 Wrocław Główny – Szczecin Główny.
W roku 2017 przystanek obsługiwał 100–149 pasażerów na dobę.

</doc>
<doc id="1811294" url="https://pl.wikipedia.org/wiki?curid=1811294" title="Małowice Wołowskie">
Małowice Wołowskie

Małowice Wołowskie – stacja kolejowa w Małowicach w Polsce, w województwie dolnośląskim, w powiecie wołowskim, w gminie Wińsko. Według klasyfikacji PKP ma kategorię dworca lokalnego.
W roku 2017 przystanek obsługiwał 100–149 pasażerów na dobę.

</doc>
<doc id="1811295" url="https://pl.wikipedia.org/wiki?curid=1811295" title="Chełmek Wołowski (przystanek kolejowy)">
Chełmek Wołowski (przystanek kolejowy)

Chełmek Wołowski – posterunek odgałęźny z przystankiem osobowym w miejscowości Chełmek Wołowski, w Polsce, w województwie dolnośląskim, w powiecie lubińskim, w gminie Ścinawa.
W roku 2017 przystanek obsługiwał 50–99 pasażerów na dobę.

</doc>
<doc id="1811296" url="https://pl.wikipedia.org/wiki?curid=1811296" title="Wzór Barkhausena">
Wzór Barkhausena

Wzór Barkhausena – zależność wiążąca parametry charakteryzujące triodę. Ma on postać
gdzie
Parametry te opisywane są przez następujące wzory
czyli pochodna cząstkowa całkowitego prądu po potencjale siatki przy stałym potencjale anody, i analogicznie
Natężenie prądu "I" jest sumą natężeń prądu anodowego i prądu siatki.

</doc>
<doc id="1811297" url="https://pl.wikipedia.org/wiki?curid=1811297" title="Psalmodia (chór)">
Psalmodia (chór)

Psalmodia – chór Uniwersytetu Papieskiego Jana Pawła II w Krakowie został powołany do życia w 1988 roku w Instytucie Liturgicznym na Wydziale Teologicznym. Na podstawie dekretu Wielkiego Kanclerza PAT ks. Kardynała Franciszka Macharskiego dnia 31 maja 1996 stał się chórem Papieskiej Akademii Teologicznej, a nie tylko zespołem instytutowym. Od samego początku działalności chórem dyryguje maestro Włodzimierz Siedlik.
Dyrygent chóru. Współpracownicy.
Włodzimierz Siedlik w latach 1995–2010 sprawował funkcję dyrektora artystycznego Chóru Polskiego Radia w Krakowie, jest także dyrygentem Chóru Akademickiego Uniwersytetu Jagiellońskiego. Ukończył z wyróżnieniem Akademię Muzyczną w Krakowie oraz podyplomowe studia z zakresu emisji głosu na Akademii Muzycznej w Bydgoszczy. Jest pracownikiem naukowym Uniwersytetu Papieskiego i prowadzi zespół chóralny od jego powstania. Z Psalmodią zdobył szereg nagród dyrygenckich, sam jest m.in. laureatem Krajowego Konkursu Dyrygentów w Poznaniu w 1990 roku, a w roku 2001 otrzymał nagrodę Jerzego Kurczewskiego za całokształt osiągnięć w zakresie chóralistyki.
Na przestrzeni lat z zespołem pracowało wielu asystentów dyrygenta, m.in. Joanna Gutowska-Kuźmicz, Agnieszka Trela, Robert Kucharzyk, Katarzyna Śmiałkowska, obecnie funkcje te pełnią Łucja Nowak i Ivan Vrublevskyi. Funkcję akompaniatora pełni Marek Pawełek. Wszyscy asystenci ukończyli Akademię Muzyczną w Krakowie.
Od roku akademickiego 2001/2002 chór nie jest tylko jednostką wydziałową, ale mogą w nim śpiewać studenci i absolwenci innych kierunków, również z innych uczelni. Z tego powodu, aktualnie w skład zespołu zaliczyć można wielu studentów i absolwentów Uniwersytetu Jagiellońskiego, Akademii Górniczo-Hutniczej oraz pozostałych uczelni krakowskich (UP, ASP, AM, UEK).
Osiągnięcia.
W ciągu dwudziestu lat działalności chór uczestniczył w szeregu festiwali i wygrywał rozmaite konkursy. Wymienić należy między innymi takie osiągnięcia, jak:
Od początku chór bierze udział w życiu kulturalnym Krakowa (Tynieckie Recitale Organowe), oraz w wydarzeniach uczelnianych oraz kościelnych (np. przygotowanie papieskich pielgrzymek w 1991, 1997, 1999 i 2002 roku). Zespół ma na swoim koncie wiele niepowtarzalnych doświadczeń muzycznych. Wymienić tu należy:
Zespół współpracuje z instytucjami i zespołami z Krakowa. Wymienić tu należy przede wszystkim: Chór Polskiego Radia, Filharmonię Krakowską, Operę Krakowską, Orkiestrę Młodej Filharmonii, Orkiestrę Akademii Beethovenowskiej, Capellę Cracoviensis, Sinfonieta Cracovia.
W 2008 roku chór został przyjęty do międzynarodowej federacji chóralnej Pueri Cantores. Tego samego roku do życia został powołany Krakowski Chór Męski pod dyrekcją Marcina Wróbla (debiut na konkursie w Niepołomicach 4–5 kwietnia 2009, I nagroda finansowa w kategorii chór męski i Złota Struna). Nieco później zadebiutował Krakowski Chór Żeński, którym kieruje Katarzyna Śmiałkowska (debiut – 28 czerwca koncertem w Zespole Klasztornym Sióstr Sercanek w Krakowie). W skład obu zespołów wchodzą chórzyści i chórzystki Psalmodii, a próby odbywają się w dodatkowych godzinach pracy.
Chór koncertuje za granicą – m.in. w Szwecji (kongres Federacji Pueri Cantores), w Niemczech i Belgii (w ramach ministerialnego programu Promocja Polskiej Kultury Za Granicą).
W sezonie artystycznym 2009/2010 zespół wykonał ponownie Mszą Koronacyjną oraz – po raz pierwszy – Requiem W.A.Mozarta (w ramach V Dni Muzyki Kościelnej – wydarzenie zarejestrowane przez TVP).
28 lutego 2010 roku, wraz z Capellą Cracoviensis, chór zainaugurował obchody Roku Chopinowskiego w Krakowie.
Płyty.
W 2002 roku chór nagrał płytę „Te Deum Laudamus”, na której znajdują się utwory polskich kompozytorów, muzyka cerkiewna oraz inne dzieła chóralistyki. W 2007 roku, zespół wraz z Chórem Uniwersytetu Jagiellońskiego i Chórem Akademii Rolniczej w Krakowie nagrał dzieła Henryka Mikołaja Góreckiego. Szczególnie ważne było zarejestrowanie utworu „Pieśń Rodzin Katyńskich” – po raz pierwszy w historii. Płytę wydała wytwórnia Pomaton EMI w 2008 roku.
W 2011 roku na płycie „Totus Tuus” zarejestrowanych zostało dziewięć utworów Henryka Mikołaja Góreckiego, wśród nich światowa premiera fonograficzna: „Pod Twoją obronę”.
Skład Chóru, biorący udział w nagraniu, to blisko 70 osób, dyrygował maestro Włodzimierz Siedlik.
Nagranie miało miejsce w kościele OO. Redemptorystów pw. Matki Bożej Nieustającej Pomocy w Krakowie
W 2012 roku Chór wydał kolejną płytę składającą się wybranych dzieł Stanisława Moniuszki. W nagraniu, udział brało blisko 55 chórzystów, czworo solistów: Anna Filimowska-Wolfinger – sopran, Elżbieta Król-Dryja – alt, Piotr Szewczyk – tenor, Maciej Drużkowski – baryton, organy – Marek Pawełek (wykonawca dwóch utworów organowych znajdujących się na płycie), dyrygował maestro Włodzimierz Siedlik. Nagrań dokonano w kościele świętych Augustyna i Jana Chrzciciela w Krakowie. Wydawcą płyty jest Stowarzyszenie PASSIONART.

</doc>
<doc id="1811298" url="https://pl.wikipedia.org/wiki?curid=1811298" title="Ive Jerolimov">
Ive Jerolimov

Ive Jerolimov (ur. 30 sierpnia 1958 w Preku) – piłkarz chorwacki grający na pozycji obrońcy.
Kariera klubowa.
Karierę piłkarską Jerolimov rozpoczął w klubie NK Rijeka. W sezonie 1978/1979 zadebiutował w jego barwach w pierwszej lidze jugosłowiańskiej. W 1979 roku zdobył z Rijeką Puchar Jugosławii (2:1, 0:0 w finale z Partizanem Belgrad). Przez 4 lata był podstawowm zawodnikiem Rijeki i rozegrał w niej 106 meczów, w których strzelił 7 goli.
Latem 1982 roku przeszedł do Hajduka Split. Tam spędził 5 lat, a największe sukcesy osiągnął w latach 1984 i 1987, gdy wygrał Puchar Jugosławii (odpowiednio 2:1 i 0:0 w finale ze Crveną Zvezdą Belgrad oraz 1:1, k. 9:8 z NK Rijeka). W Hajduku zagrał 69 razy i 12 razy zdobywał gola.
W 1987 roku wyjechał do belgijskiego Cercle Brugge. W lidze belgijskiej grał przez dwa lata i w 1989 roku w wieku 31 lat zakończył karierę piłkarską.
Kariera reprezentacyjna.
W reprezentacji Jugosławii zadebiutował 27 września 1980 roku w wygranym 2:1 meczu eliminacji do Mistrzostw Świata w Hiszpanii z Danią. W 1982 roku został powołany przez selekcjonera Miljana Miljanicia do kadry na ten turniej. Tam był rezerwowym i nie rozegrał żadnego spotkania. Od 1980 do 1982 roku rozegrał w kadrze narodowej 6 meczów.

</doc>
<doc id="1811299" url="https://pl.wikipedia.org/wiki?curid=1811299" title="Ratusz w Kórniku">
Ratusz w Kórniku

Ratusz w Kórniku – obecny ratusz pochodzi z 1910. Został zbudowany na miejscu starego, barokowego z 1755, zniszczonego przez pożar. Mieści się przy rynku na Placu Niepodległości w Kórniku.
Architektura.
Projektantem budowli był architekt Paul Pitt z Poznania, a budowę nadzorowali Wacław Pełczyński i Antoni Ruczyński. Jest to neobarokowy budynek, wzniesiony na planie prostokąta. Posiada czterospadowy, mansardowy dach, nakryty czerwoną dachówką. Elewacje oddziela od siebie płaski gzyms. Na wieżyczce z hełmem blaszanym umieszczone są tarcze zegarowe. Obecnie ratusz jest siedzibą Urzędu Miasta i Gminy.
Niemieckie mordy.
W październiku 1939 przy ścianie aresztu policyjnego w ratuszu Niemcy rozstrzelali 14 mieszkańców Kórnika i okolic.
W grudniu 1941 Niemcy zamordowali tutaj Romana Szczepaniaka z Żernik (w ratuszu mieścił się areszt policji kórnickiej).

</doc>
<doc id="1811307" url="https://pl.wikipedia.org/wiki?curid=1811307" title="Ratusz w Ujściu">
Ratusz w Ujściu

Ratusz w Ujściu – ratusz został wybudowany w 1903 roku. Reprezentuje styl eklektyczny. Mieści się przy placu Wiosny Ludów.
Jest to piętrowa budowla posiadająca wysoki trzyspadowy ceramiczny dach. Została wybudowana na planie trapezu. Posiada bogatą dekorację architektoniczną. Na fasadzie głównej znajdują się półkoliste opkna na parterze umieszczone w profilowanych opaskach. Wejście do ratusza posiada pilastry, nad nim mieści się wykusz z wąskimi oknami pokryty hełmem. Ratusz posiada również balkon, nad którym mieści się trójkątny szczyt otoczony gzymsem,zakończony szczycikiem z kulą. Na szczycie umieszczona jest tarcza zegarowa i data budowy ratusza.
Obecnie jest siedzibą Urzędu Miasta i Gminy.

</doc>
<doc id="1811308" url="https://pl.wikipedia.org/wiki?curid=1811308" title="Rudna Miasto">
Rudna Miasto

Rudna Miasto – przystanek kolejowy we wsi Rudna w województwie dolnośląskim, w powiecie lubińskim. Położony jest przy dwóch liniach kolejowych, 273 łączącej Wrocław Główny ze Szczecinem Głównym i 289 łączącej Legnicę z Rudną Gwizdanowem.
W roku 2017 przystanek obsługiwał 50–99 pasażerów na dobę.

</doc>
<doc id="1811311" url="https://pl.wikipedia.org/wiki?curid=1811311" title="Acacia caven">
Acacia caven

Acacia caven – gatunek drzewa lub krzewu liściastego z rodziny bobowatych, występujący w Argentynie, Boliwii, Chile, Paragwaju, Urugwaju i południowej Brazylii.
Systematyka i zmienność.
Budowa podsadek jest typowa dla rodzaju "Vachellia", w związku z tym część systematyków określa ten gatunek jako "Vachellia caven". Ze względu na jego szeroką gamę siedlisk, istnieje wiele podgatunków i odmian.
Zastosowanie.
Kwiaty są wykorzystywane do produkcji perfum (stąd jedna z nazw zwyczajowych "aromo"), taniny zaś z owoców do garbowania skór. Twarde drewno "A. caven" ma doskonałe właściwości opałowe.

</doc>
<doc id="1811312" url="https://pl.wikipedia.org/wiki?curid=1811312" title="Rudna Gwizdanów">
Rudna Gwizdanów

Rudna Gwizdanów – stacja kolejowa w Gwizdanowie, w gminie Rudna, w powiecie lubińskim, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.
Historia.
Kolej dotarła do Gwizdanowa w 1871, wraz z budową linii z Legnicy. W 1874 stała się stacją węzłową, po oddaniu do użytku linii z Wrocławia. W 1900 otwarto jeszcze (dziś rozebraną) linię lokalną do Polkowic. Do czasu uruchomienia w 1901 stacji Rudna Miasto ("Haltepunkt Raudten", a od 1914 r. "Raudten-Stadt"), był to jedyny dworzec kolejowy w Rudnej i nosił nazwę "Raudten", a od 1935 – "Raudten-Queissen". Istniejąca architektura kolejowa jest w większości zachowana i wpisana częściowo do rejestru zabytków.
W ruchu towarowym eksploatowana jest też linia do Huty Miedzi Cedynia w Orsku.

</doc>
<doc id="1811314" url="https://pl.wikipedia.org/wiki?curid=1811314" title="Ratusz w Szczecinku">
Ratusz w Szczecinku

Ratusz w Szczecinku – ratusz mieści się przy Placu Wolności. Jest to eklektyczny budynek z przewagą elementów neoromańskich.
Wybudowany został w 1852 roku na planie prostokąta. Jest to budynek piętrowy z czerwonej cegły. Posiada duże charakterystyczne okna. Dach ratusza jest czterospadowy i wykonany z czerwonej dachówki. Obecnie jest siedzibą władz miejskich. Przy fasadzie głównej mieści się ryzalit przechodzący w wieżę ośmioboczną. Znajduje się na niej wieża czworoboczna z datą budowy ratusza. Szczytowe ściany budowli i wieży posiadają blankowaną attykę nadwieszoną na arkadowym gzymsie. W narożnikach ratusza umieszczone są wieloboczne wieżyczki z latarenkami.

</doc>
<doc id="1811315" url="https://pl.wikipedia.org/wiki?curid=1811315" title="Lene Grawford Nystrøm">
Lene Grawford Nystrøm



</doc>
<doc id="1811317" url="https://pl.wikipedia.org/wiki?curid=1811317" title="Edhem Šljivo">
Edhem Šljivo

Edhem Šljivo (ur. 16 marca 1950 w Sarajewie) – piłkarz bośniacki grający na pozycji pomocnika.
Kariera klubowa.
Karierę piłkarską Šljivo rozpoczął w klubie FK Sarajevo. W sezonie 1968/1969 zadebiutował w jego barwach w pierwszej lidze jugosłowiańskiej, a już od następnego sezonu był podstawowym zawodnikiem zespołu. W FK Sarajevo grał przez 10 sezonów, ale nie osiągnął większych sukcesów w lidze i Pucharze Jugosławii.
W 1978 roku Šljivo przeszedł do belgijskiego RFC de Liège, gdzie grał wraz z rodakiem Seadem Sušiciem. Zawodnikiem drużyny z miasta Liège był przez 3 lata.
W 1981 roku Šljivo został piłkarzem francuskiego OGC Nice, z którym na koniec sezonu 1981/1982 spadł do drugiej ligi. Po spadku Nice odszedł do 1. FC Köln, a 21 sierpnia 1982 zadebiutował w niemieckiej Bundeslidze w meczu z Eintrachtem Brunszwik (2:2). W 1983 roku zdobył z Köln Puchar Niemiec.
Jesienią 1983 roku Šljivo wrócił do RFC de Liège, gdzie występował do 1987 roku, czyli do końca swojej kariery.
Kariera reprezentacyjna.
W reprezentacji Jugosławii Šljivo zadebiutował 18 lutego 1976 roku w przegranym 1:2 towarzyskim meczu z Tunezją. W tym samym roku był w kadrze Jugosławii na Euro 76, jednak nie zagrał tam w żadnym meczu. W 1982 roku został powołany przez selekcjonera Miljana Miljanicia do kadry Mistrzostwa Świata w Hiszpanii. Tam był podstawowym zawodnikiem i zagrał w trzech meczach: z Irlandią Północną (0:0), z Hiszpanią (1:2) i z Hondurasem (1:0). Od 1976 do 1982 roku rozegrał w kadrze narodowej 12 meczów i zdobył 2 gole.

</doc>
<doc id="1811318" url="https://pl.wikipedia.org/wiki?curid=1811318" title="Edhem Sljivo">
Edhem Sljivo



</doc>
<doc id="1811320" url="https://pl.wikipedia.org/wiki?curid=1811320" title="Krzydłowice (przystanek kolejowy)">
Krzydłowice (przystanek kolejowy)

Krzydłowice – zlikwidowany przystanek kolejowy oraz dawna stacja kolejowa w Krzydłowicach w Polsce, w województwie dolnośląskim, w powiecie polkowickim, w gminie Grębocice.

</doc>
<doc id="1811322" url="https://pl.wikipedia.org/wiki?curid=1811322" title="Ratusz w Wałczu">
Ratusz w Wałczu

Ratusz w Wałczu – ratusz został wybudowany w 1890 roku. Obecnie jest siedzibą władz miejskich. Mieści się w narożniku Placu Wolności (Rynku). Reprezentuje styl eklektyczny. Jest to budowla dwukondygnacyjna, posiadająca piwnice, na parterze posiada boniowanie. Kondygnacje oddziela od siebie szeroki gzyms kordonowy, okna na parterze posiadają trójkątne lub półkoliste naczółki. Najciekawszym elementem budynku jest trzyosiowy narożnik, posiadający wykusz na piętrze, podparty konsolami. Dach ratusza jest dwuspadowy, blaszany. Posiada lukarny i dwa trójkątne szczyty. Nieodłącznym symbolem budowli jest wieżyczka neobarokowa z glorietą i hełmem zakończonym chorągiewką.

</doc>
<doc id="1811325" url="https://pl.wikipedia.org/wiki?curid=1811325" title="Mike Banks">
Mike Banks

Michael Edward "Mike" Borg Banks (ur. 22 grudnia 1922 w Chippenham, zm. 9 lutego 2013 w Bristolu) – brytyjski wspinacz i oficer Royal Marines. 
W latach 1952-1954 był członkiem brytyjskiej ekspedycji na północną Grenlandię. W 1958 r. dokonał wraz z Tomem Pateyem pierwszego wejścia na Rakaposhi (7788 m) w Karakorum. W maju 2000 r., w wieku 77 lat, wspiął się na Old Man of Hoy zostając najstarszym wspinaczem, który tego dokonał.

</doc>
<doc id="1811327" url="https://pl.wikipedia.org/wiki?curid=1811327" title="Lista kolejkowa">
Lista kolejkowa

Lista kolejkowa (znana też jako "społeczna lista kolejkowa") – sposób samoorganizacji społecznej (zjawisko społeczne), za pomocą którego nieoznaczona grupa osób (odbiorców) oczekujących w kolejce próbuje wejść w posiadanie określonego i zarazem deficytowego dobra materialnego lub usługi.
Zjawisko było codziennością w latach 80. XX wieku, w ostatnich latach PRL.
Listy kolejkowe w Polsce po 1990 roku zdarzają się bardzo rzadko, ale pojawiły się np. w czasie sprzedaży akcji niektórych spółek przez Skarb Państwa (m.in. w 2004 roku akcji PKO BP) oraz w 2009 roku w związku z przyznawaniem puli środków unijnych na program promujący rozwój usług elektronicznych.

</doc>
<doc id="1811333" url="https://pl.wikipedia.org/wiki?curid=1811333" title="Zlatko Krmpotić">
Zlatko Krmpotić

Zlatko Krmpotić (ur. 7 sierpnia 1958 w Belgradzie) – serbski piłkarz grający na pozycji obrońcy.
Kariera klubowa.
Karierę piłkarską Krmpotić rozpoczął w Crvenie Zveździe Belgrad. W sezonie 1977/1978 zadebiutował w jego barwach w pierwszej lidze jugosłowiańskiej i od czasu debiutu był podstawowym zawodnikiem zespołu. W 1979 roku wystąpił w jednym z finałowych meczów Pucharu UEFA z Borussią Mönchengladbach (1:1 oraz 0:1). W swojej karierze trzykrotnie ze Crveną Zvezdą zostawał mistrzem Jugosławii w latach 1980, 1981 i 1984, a w latach 1982 i 1985 zdobył także Puchar Jugosławii. W Crvenie Zveździe grał przez 9 sezonów i rozegrał 180 meczów, w których strzelił 7 goli.
Latem 1986 roku Krmpotić przeszedł do tureckiego Gençlerbirliği SK. W 1987 roku wystąpił w finałowych meczach Pucharu Turcji z Eskişehirsporem (5:0, 1:2). W Gençlerbirliği grał przez dwa lata. Następnie wrócił do Jugosławii i do końca swojej kariery (1990 rok) grał w trzecioligowym AIK Bačka Topola.
Kariera reprezentacyjna.
W reprezentacji Jugosławii Krmpotić zadebiutował 15 listopada 1980 roku w przegranym 0:2 meczu eliminacji do Mistrzostw Świata w Hiszpanii z Włochami. W 1982 roku został powołany przez selekcjonera Miljana Miljanicia do kadry na ten turniej. Tam był podstawowym zawodnikiem i zagrał we dwóch meczach: z Hiszpanią (1:2) i z Hondurasem (1:0). Od 1980 do 1982 roku rozegrał w kadrze narodowej 8 meczów.
Kariera trenerska.
Po zakończeniu kariery Krmpotić został trenerem. Prowadził takie zespoły jak: MKE Ankaragücü, OFK Beograd, FK Obilić Belgrad, Kajrat Ałmaty i Kazma Sporting Club.

</doc>
<doc id="1811344" url="https://pl.wikipedia.org/wiki?curid=1811344" title="Maria Magdalena (singel)">
Maria Magdalena (singel)



</doc>
<doc id="1811345" url="https://pl.wikipedia.org/wiki?curid=1811345" title="Joe Brown (wspinacz)">
Joe Brown (wspinacz)

Joe Brown (ur. 26 września 1930 w Manchesterze, zm. 15 kwietnia 2020 w Llanberis) – brytyjski wspinacz.
Jego osiągnięcia z zakresu wspinaczki obejmują zarówno góry w Wielkiej Brytanii, m.in. Park Narodowy Snowdonia i Old Man of Hoy, oraz najwyższe pasma świata – Himalaje (m.in. Kanczendzonga) i Karakorum (m.in. Muztagh). 25 maja 1955 wraz z George’em Bandem dokonał pierwszego wejścia na Kanczendzongę. Dzień później kolejni członkowie wyprawy brytyjskiej Norman Hardie i Tony Streather zdobyli ten szczyt.

</doc>
<doc id="1811346" url="https://pl.wikipedia.org/wiki?curid=1811346" title="Bragging Rights (2009)">
Bragging Rights (2009)



</doc>
<doc id="1811348" url="https://pl.wikipedia.org/wiki?curid=1811348" title="Grębocice (stacja kolejowa)">
Grębocice (stacja kolejowa)

Grębocice – przystanek kolejowy w Grębocicach w Polsce, w województwie dolnośląskim, w powiecie polkowickim, w gminie Grębocice.
W roku 2017 przystanek obsługiwał 20–49 pasażerów na dobę.

</doc>
<doc id="1811349" url="https://pl.wikipedia.org/wiki?curid=1811349" title="Ostatni zachód słońca">
Ostatni zachód słońca

Ostatni zachód słońca – amerykański western z 1961 roku na podstawie powieści Howarda Rigsby'ego.
Fabuła.
Szeryf Dan Stribling (Rock Hudson) ściga Brendana O’Malleya (Kirk Douglas), który zabił jego szwagra. Ten przebywa na farmie Breckenridge’ów w Meksyku, gdzie spotyka swoją dawną miłość Bellę (Dorothy Malone). Ta ma męża i 16-letnią córkę Missy, która zakochuje się w O’Malleyu. Na farmę trafia też Stribling. O’Malley proponuje mu układ – swoje porachunki wyrównają w Ameryce, w zamian pomogą farmerom w spędzie bydła do Teksasu. Podczas wędrówki ginie John Breckenridge, mąż Belli, a nią jest zainteresowany Stribling. Po dotarciu do celu O’Malley i Stribling stają do pojedynku.

</doc>
<doc id="1811351" url="https://pl.wikipedia.org/wiki?curid=1811351" title="Sacroexpo">
Sacroexpo

SACROEXPO – Międzynarodowa Wystawa Budownictwa i Wyposażenia Kościołów, Sztuki Sakralnej i Dewocjonaliów – organizowana przez Targi Kielce impreza targowa, w której udział biorą przedstawiciele firm branżowych, sprzedawcy, hurtownicy, dystrybutorzy, jak również architekci, projektanci, oraz kler.
Na wystawie prezentowane są rozwiązania dotyczące budowy obiektów sakralnych, projektów oświetlenia i nagłośnienia, wyposażenia, technologii projektowania i utrzymania zieleni, renowacji świątyń, systemów informatycznych i archiwistycznych dla potrzeb kościołów.
W 2009, podczas X edycji SACROEXPO, swoją ofertę prezentowało 250 przedsiębiorstw z 13 krajów (m.in. Austrii, Belgii, Francji, Hiszpanii, Holandii, Niemiec, Włoch, Słowacji, Ukrainy). Wystawę odwiedziło ponad 4000 osób.
Co roku wystawie towarzyszy uroczysta gala, podczas której wręczany jest medal Per artem ad Deum, przyznawany przez Papieską Radę ds. Kultury. Wśród nagrodzonych znaleźli się do tej pory m.in. Wojciech Kilar, Krzysztof Zanussi, Ennio Morricone, Krzysztof Penderecki, Antonina Krzysztoń. 

</doc>
<doc id="1811352" url="https://pl.wikipedia.org/wiki?curid=1811352" title="Tonin Ujka">
Tonin Ujka

Tonin Ujka też jako: Tonon Ujka (ur. 13 czerwca 1940 w Szkodrze, zm. 8 lipca 2008 w Tiranie) – albański aktor i reżyser.
Życiorys.
Ukończył studia na wydziale sztuk scenicznych Instytutu Sztuk w Tiranie i kurs reżyserii teatralnej. Po studiach rozpoczął pracę w Teatrze Migjeni w Szkodrze. W tym zespole pozostał do początku lat 90., kiedy to wraz z rodziną przeniósł się do Tirany. W wyborach parlamentarnych w 1992 uzyskał mandat deputowanego do parlamentu z okręgu Szkodry jako przedstawiciel Demokratycznej Partii Albanii. Pełnił także funkcje dyrektora Teatru Narodowego (alb. Teatri Kombëtar) i Teatru Lalek (alb. Teatri të Kukullave).
Na dużym ekranie zadebiutował w 1969 niewielką rolą w filmie "Plage te vjetra". Zagrał jeszcze w 9 filmach fabularnych, w większości role drugoplanowe. Został wyróżniony tytułem Honorowego Obywatela Szkodry.
Zmarł w wyniku niewydolności krążenia. Pochowany 11 lipca 2008 na cmentarzu miejskim w Szkodrze.

</doc>
<doc id="1811353" url="https://pl.wikipedia.org/wiki?curid=1811353" title="Sasha (piosenkarz)">
Sasha (piosenkarz)

Sasha Schmitz, kiedyś znany też jako Dick Brave (ur. 5 stycznia 1972 w Soest) – niemiecki piosenkarz, autor tekstów i aktor.
Życiorys.
Wczesne lata.
Urodził się w Soest jako starszy syn Ramony, pielęgniarki przedszkolnej, i Fritza Schmitza, byłego żołnierza Bundeswehry. Był wychowywany w chrześcijańskim domu wraz z młodszym bratem Normanem (ur. 1976). Po rozwodzie rodziców spędził dzieciństwo w Soest, w kraju związkowym Nadrenia Północna-Westfalia w pobliżu Zagłębia Ruhry.
Kariera.
Podczas nauki w szkole założył swój pierwszy zespół muzyczny o nazwie Bad to the Bone. Jego pierwszy profesjonalny zespół nazywał się Junk Food i był wzorowany na formacjach, takich jak m.in. Nirvana czy Red Hot Chili Peppers. Wraz z Junk Food grał na żywo w całym regionie, w 1992 wygrał z nim lokalny konkurs talentów. Po rozpadzie zespołu producenci muzyczni Grant i Di Lorenzo zatrudnili Schmitza jako wokalistę studyjnego.
Od 1998 działa jako artysta solowy. Wydał sześć solowych albumów studyjnych: "Dedicated to..." (1998), "…You" (2000), "Surfin’ on a Backbeat" (2001), "Open Water" (2006), "Good News on a Bad Day" (2009) i "The One" (2014).
Wiosną 2021 zwyciężył w finale czwartej edycji programu "The Masked Singer".

</doc>
<doc id="1811356" url="https://pl.wikipedia.org/wiki?curid=1811356" title="Brzeg Głogowski (przystanek kolejowy)">
Brzeg Głogowski (przystanek kolejowy)

Brzeg Głogowski – przystanek osobowy w Brzegu Głogowskim w Polsce, w województwie dolnośląskim, w powiecie głogowskim, w gminie Żukowice.
W roku 2017 przystanek obsługiwał 20–49 pasażerów na dobę.

</doc>
<doc id="1811358" url="https://pl.wikipedia.org/wiki?curid=1811358" title="Zvonko Živković">
Zvonko Živković

Zvonko Živković (srb. Звонко Живковић, ur. 31 października 1959 w Belgradzie) – serbski piłkarz grający na pozycji ofensywnego pomocnika.
Kariera klubowa.
Karierę piłkarską Živković rozpoczął w klubie FK Zemun. W 1977 roku przeszedł do Partizana Belgrad. W sezonie 1978/1979 zadebiutował w jego barwach w pierwszej lidze jugosłowiańskiej i od czasu debiutu grał w podstawowym składzie Partizana. Swój pierwszy sukces z tym klubem osiągnął w 1983 roku, gdy wywalczył z nim swój pierwszy tytuł mistrzowski. Z kolei w 1986 roku po raz drugi i ostatni został mistrzem Jugosławii. Od 1978 do 1986 roku rozegrał w barwach Partizana 187 meczów ligowych i zdobył 58 goli.
Latem 1986 roku Živković przeszedł do portugalskiej Benfiki Lizbona. Pełnił w niej rolę rezerwowego i rozegrał 8 meczów w lidze portugalskiej. W 1987 roku wywalczył mistrzostwo Portugalii oraz zdobył Puchar Portugalii.
W 1987 roku Živković został piłkarzem Fortuny Düsseldorf. Po roku gry w drugiej lidze niemieckiej odszedł do Cercle Dijon. Przez 3 lata grał w drugiej lidze Francji i w 1991 roku zakończył karierę piłkarską.
Kariera reprezentacyjna.
W reprezentacji Jugosławii Živković zadebiutował 17 listopada 1982 roku w wygranym 1:0 meczu eliminacji do Euro 84 z Bułgarią. Wcześniej w tym samym roku został powołany przez selekcjonera Miljana Miljanicia do kadry na Mistrzostwa Świata w Hiszpanii, gdzie był rezerwowym. Od 1982 do 1985 roku rozegrał w kadrze narodowej 5 meczów i strzelił 2 gole.
Kariera trenerska.
Po zakończeniu kariery Živković został trenerem. W latach 2005–2006 był selekcjonerem reprezentacji Serbii U-19, z którą dotarł do półfinału Mistrzostw Europy U-19 w 2005 roku w Irlandii Północnej.

</doc>
<doc id="1811359" url="https://pl.wikipedia.org/wiki?curid=1811359" title="Zvonko Zivkovic">
Zvonko Zivkovic



</doc>
<doc id="1811362" url="https://pl.wikipedia.org/wiki?curid=1811362" title="Czerna (przystanek kolejowy)">
Czerna (przystanek kolejowy)

Czerna – przystanek osobowy w miejscowości Dobrzejowice w Polsce, w województwie dolnośląskim, w powiecie głogowskim, w gminie Żukowice
W roku 2017 przystanek obsługiwał 20–49 pasażerów na dobę.

</doc>
<doc id="1811364" url="https://pl.wikipedia.org/wiki?curid=1811364" title="Kacper (film)">
Kacper (film)

Kacper (ang. "Casper") – amerykański film familijny z 1995 roku, zrealizowany w technologii live-action.
Otrzymał w większości negatywne recenzje; serwis Rotten Tomatoes przyznał mu wynik 44%.
Fabuła.
Carrigan Crittenden dziedziczy po ojcu stary zamek w Wipstaff, gdzie według legendy mieści się skarb. Na miejscu okazuje się, że zamek jest nawiedzony przez duchy. Nie mogąc dać sobie z nimi rady, wynajmuje wysokiej klasy fachowca – doktora Harveya, pogromcę duchów. Doktor wprowadza się do Wipstaff wraz z córką Kat, która zaprzyjaźnia się z jednym z czwórki duchów – Casprem...
Obsada.
i inni
Wersja polska.
Opracowanie i udźwiękowienie wersji polskiej: Studio Opracowań Filmów w Warszawie
Reżyseria: Miriam Aleksandrowicz
Dialogi polskie: Joanna Klimkiewicz
Dźwięk i montaż: Sławomir Czwórnóg
Kierownictwo produkcji: Andrzej Oleksiak
Wystąpili:
oraz:
i inni
Lektor: Krzysztof Kołbasiuk
Adaptacje książkowe.
W 1995 roku w Stanach Zjednoczonych i Wielkiej Brytanii wydano oparte na filmie ilustrowane książki pod tytułem "Casper: The Movie Storybook" w adaptacji Leslie McGuire, Sherri Stoner i Deanny Oliver oraz "Casper: The Novelization" w adaptacji Lisy Rojany. W tym samym roku książka Lisy Rojany ukazała się w Polsce pod tytułem "Casper" nakładem wydawnictwa Prima w tłumaczeniu Tomasza Wyżyńskiego.

</doc>
<doc id="1811365" url="https://pl.wikipedia.org/wiki?curid=1811365" title="Lodowiec Siachen">
Lodowiec Siachen

Lodowiec Siachen – lodowiec w paśmie Karakorum, na granicy Pakistanu i Indii w Kaszmirze. Ma długość 71 km, co czyni go najdłuższym lodowcem Karakorum i drugim pod względem długości, po lodowcu Fedczenki, lodowcem niepołożonym w strefie biegunowej. Spływa z wysokości 5753 m do wysokości 3620 m. Rejon lodowca jest tak gęsto pokryty lodowcami, że nazywany jest Trzecim Biegunem.
Region lodowca Siachen jest miejscem walk między Pakistanem a Indiami. Od 1984 r. oba kraje utrzymują oddziały wojskowe na terenie położonym ponad 6000 m nad poziomem morza.

</doc>
<doc id="1811366" url="https://pl.wikipedia.org/wiki?curid=1811366" title="I Liceum Ogólnokształcące im. Danuty Siedzikówny „Inki” we Wrocławiu">
I Liceum Ogólnokształcące im. Danuty Siedzikówny „Inki” we Wrocławiu

I Liceum Ogólnokształcące im. Danuty Siedzikówny „Inki” we Wrocławiu – najstarsze publiczne liceum ogólnokształcące we Wrocławiu.
Historia szkoły.
Szkoła rozpoczęła swoją działalność w dniu 4 września 1945, pod nazwą "I Państwowe Gimnazjum i Liceum Ogólnokształcące we Wrocławiu". Jej organizatorem i pierwszym dyrektorem był Franciszek Jankowski. W latach 1965–1990 patronem szkoły był generał Karol Świerczewski i znajdował się tu jego pomnik. Siedzibą szkoły jest, nieprzerwanie od roku 1945, budynek dawnej szkoły średniej dla dziewcząt "Victoriaschule", której absolwentką była św. Edyta Stein. Budynek szkoły został wybudowany w roku 1907, według projektu niemieckiego architekta Charlota Cabanisa. W dniu 3 września 2016 roku szkole zostało nadane imię Danuty Siedzikówny „Inki”. Patronka szkoły została wybrana przez uczniów w szkolnym referendum w 2013 roku.

</doc>
<doc id="1811370" url="https://pl.wikipedia.org/wiki?curid=1811370" title="Niedoradz (stacja kolejowa)">
Niedoradz (stacja kolejowa)

Niedoradz – stacja kolejowa w Niedoradzu w Polsce, województwie lubuskim, w powiecie nowosolskim, w gminie Otyń.
W roku 2017 stacja obsługiwała 20–49 pasażerów na dobę.

</doc>
<doc id="1811374" url="https://pl.wikipedia.org/wiki?curid=1811374" title="Kreis Frankenstein">
Kreis Frankenstein



</doc>
<doc id="1811375" url="https://pl.wikipedia.org/wiki?curid=1811375" title="Zielona Góra Stary Kisielin">
Zielona Góra Stary Kisielin

Zielona Góra Stary Kisielin – stacja kolejowa w Zielonej Górze, w dzielnicy Stary Kisielin, w województwie lubuskim. Stacja z dwoma jednokrawędziowymi peronami (przed modernizacją linii peron 2 był dwukrawędziowy) zlokalizowana jest na linii nr 273 łączącej Wrocław ze Szczecinem.
W roku 2017 stacja obsługiwała 20–49 pasażerów na dobę.
W grudniu 2018 stacja zmieniła nazwę ze Stary Kisielin na Zielona Góra Stary Kisielin.

</doc>
<doc id="1811376" url="https://pl.wikipedia.org/wiki?curid=1811376" title="Dobranoc, kochanie">
Dobranoc, kochanie

Dobranoc, kochanie – amerykańsko-brytyjsko-niemiecka komedia romantyczna z 2007 roku.
Fabuła.
Gary Shaller to młody mężczyzna, który ciągle boryka się z problemami. Jego praca nie daje mu satysfakcji ani przyjemności, żona Dora doprowadza go do szewskiej pasji, swoje 30. urodziny obchodził cztery lata temu. Jakby było tego mało, jego kumpel Paul, co godzinę odnosi większe sukcesy i wydaje się lepszy od niego. Przygnębienie i frustracja Gary'ego ciągle się pogłębia, aż pojawia się ona. Anna jest młoda, piękna, mądra i seksowna, a co najlepsze szaleje za nim. Po prostu ideał jak ze snu. Tylko jest jeden mały problem – Gary widzi Annę tylko w swoich snach. Postanawia znaleźć sposób na utrzymanie tego związku.

</doc>
<doc id="1811378" url="https://pl.wikipedia.org/wiki?curid=1811378" title="Gerhart Pohl">
Gerhart Pohl

Gerhart Pohl (ur. 9 lipca 1902 w Żmigrodzie, zm. 15 sierpnia 1966 w Berlinie) – niemiecki pisarz.
Życiorys.
Niemiecki pisarz i krytyk literacki Gerhart Pohl zasłynął jako towarzysz ostatnich miesięcy życia Gerharta Hauptmanna. Okres ten opisał w słynnej książce "Bin ich noch in meinem Haus" (Czy jestem jeszcze w swoim domu) – wydanej w Berlinie w 1953 r. i odtąd wielokrotnie wznawianej.
Gerhart Pohl studiował germanistykę we Wrocławiu i w Monachium, a w 1921 r., w wieku 19 lat obronił doktorat. Następnie pracował jako lektor dla lewicującego czasopisma literackiego "Die neue Bücherschau" w Berlinie (1922-1929 r.). W tym wczesnym okresie powstaje m.in. książka "Der verrückte Ferdinand" (Szalony Ferdynand, 1937 r.), oparta na przeżyciach autora z dzieciństwa. Od późnych lat trzydziestych zamieszkiwał w powstałym w 1912 domu w Wilczej Porębie, będącym wcześniej domem wypoczynkowym żydowskiego lekarza Alberta Citrona, od którego Pohl go wykupił. W l. 30. dom ten stał się schronieniem dla artystów, naukowców i polityków sprzeciwiających się reżimowi hitlerowskiemu oraz punktem etapowym dla osób przerzucanych przez góry do Czechosłowacji. Przebywali tu m.in. prof. etnologii Will Erich Peuckert, poseł do Reichstagu z listy SPD Carlo Mierendorff, a także Theodor Haubach, Johannes Wüsten, Werner Milch i Jochen Klepper. Swoje przeżycia z tych lat Pohl przetworzył fabularnie w książce "Fluchtburg" (Gród obronny, wyd. w 1955 r.), której tytuł dał przydomek domu w Wilczej Porębie.
Gerhart Pohl doprowadził do wydania w 1946 r. tomiku poezji Gerharta Hauptmanna z czasów wojny – ostatniej publikacji tego pisarza za jego życia. Tom "Neue Gedichte" (Nowe wiersze), z posłowiem Pohla, ukazał się nakładem nowo założonego wydawnictwa "Aufbau", prestiżowego projektu niemieckich komunistów z Berlina Wschodniego i późniejszego miejsca pracy Pohla w latach 1946-1950. W kwietniu 1950 r. Pohl odszedł z wydawnictwa Aufbau i zaczął pracować jako samodzielny pisarz w Berlinie Zachodnim. Opublikowana w 1953 r. relacja "Bin ich noch in meinem Haus..." przyniosła mu, ze względu na krytyczny wobec Polaków ton relacji, poklask ze strony organizacji ziomkowskich. Jeszcze w tym samym roku został odznaczony Federalnym Krzyżem Zasługi, a od 1959 r. pełnił funkcję prezydenta Zrzeszenia Niemieckich Związków Pisarzy. Obecnie jego osoba jest poza wąskim kręgiem znawców i sympatyków niemal nieznana. Dopiero w 2009 r. ukazał się po wieloletnich staraniach polski przekład jego najważniejszej książki.

</doc>
<doc id="1811379" url="https://pl.wikipedia.org/wiki?curid=1811379" title="Władcy Kalimantanu">
Władcy Kalimantanu

Sułtani Kutai Kerta Negara.
Królowie Kutai
"Dynastia z Jahitan-Laja"
Sułtani Kutai Kerta Negara
Władcy Sukadany.
"Dynastia z Majapahitu"
Władcy Meliau.
"Dynastia z Sukadany"
Władcy Tajanu.
"Dynastia z Sukadany"
Sułtani Berau.
"Sułtani Berau"
Władcy Sekadau.
"Dynastia Dajak"
Sułtani Sambasu.
"Dynastia z Brunei"
Władcy Tanah Bundu.
"Dynastia z Banjarmasinu"
Sułtani Pontianaku.
"Dynastia al-Kadri"
Władcy Kubu.
"Dynastia al-Ajdarus"

</doc>
<doc id="1811380" url="https://pl.wikipedia.org/wiki?curid=1811380" title="Władcy Aloru">
Władcy Aloru

Władcy Pureman-Kolana.
"Władcy Puremanu"
"Władcy Kolany"

</doc>
<doc id="1811381" url="https://pl.wikipedia.org/wiki?curid=1811381" title="Władcy Soloru">
Władcy Soloru

Władcy Soloru – władcy wulkanicznej wyspy w Indonezji leżącej niedaleko wschodniej części wyspy Flores.
Władcy Adonary.
"Dynastia Ceram"

</doc>
<doc id="1811385" url="https://pl.wikipedia.org/wiki?curid=1811385" title="Władcy Flores">
Władcy Flores

Władcy Nageh–Keo.
"Władcy Keo"
"Władca Nagehu"
"Władca Nageh–Keo"

</doc>
<doc id="1811386" url="https://pl.wikipedia.org/wiki?curid=1811386" title="Tudigong">
Tudigong

Tudigong () – bóstwo z mitologii chińskiej, oficjalny bóg ziemi. Jego kult był kultem państwowym, a cesarze składali mu ofiary na specjalnych ołtarzach. Uważano go za potężne bóstwo od przychylności którego zależy pomyślność cesarstwa i otaczano wielką czcią. Jego kult, poza oficjalną formą państwową, był niezwykle popularny w religii ludowej i zyskał wiele lokalnych odmian. Często imieniem Tudigong obejmowano całą grupę bóstw opiekujących się ziemią.
Kapliczki poświęcone bogu ziemi znajdowały się we wsiach, na ulicach miast, przy mostach, na polach. Kult Tudigong rozprzestrzenił się także poza granice Chin, zyskując np. bardzo dużą popularność na obszarze Wietnamu.

</doc>
<doc id="1811387" url="https://pl.wikipedia.org/wiki?curid=1811387" title="Guido Magnone">
Guido Magnone

Guido Magnone (ur. 22 lutego 1917 w Turynie, zm. 9 lipca 2012) - francuski wspinacz i rzeźbiarz. 
Życiorys.
Choć urodził się we Włoszech to od trzeciego roku życia mieszkał we Francji. Największe osiągnięcia wspinaczkowe to między innymi wejścia na: Petit Dru (pierwsze wejście zachodnią ścianą), Piz Badile (północną ścianą), Eiger (północną ścianą) i Grand Capucin (ściana wschodnia) w Alpach, Cerro Chaltén (pierwsze wejście w historii) i Chacraraju (pierwsze wejście w historii) w Andach, Makalu w Himalajach i Muztagh w Karakorum.

</doc>
<doc id="1811388" url="https://pl.wikipedia.org/wiki?curid=1811388" title="Aron Marcus">
Aron Marcus

Aron Marcus (ur. 1843 w Hamburgu, zm. 5 marca 1916 we Frankfurcie nad Menem) – współtwórca ortodoksyjnego syjonizmu (Mizrachi).
Życiorys.
Urodził się w Hamburgu w rodzinie żydowskiej, gdzie ukończył szkoły. Następnie studiował w jesziwie w Boskovicach oraz zdobył także wykształcenie filozoficzne. W 1861 stał się zwolennikiem chasydyzmu i na stałe zamieszkał w Krakowie. W latach 1862–1866 był częstym gościem u Salomona Rabinowicza (1803–1866), cadyka z Radomska.
Aron Marcus jest uważany za współtwórcę ortodoksyjnego syjonizmu. W latach 1897–1898 opublikował "Dr. Theodor Herzls Judenstaat", a później korespondował także z samym Theodorem Herzlem (1860–1904). W 1897 reprezentował Podgórze na I Światowym Kongresie Syjonistycznym w Bazylei. W latach 1898–1899 był redaktorem "Krakauer Jűdische Zeitung". W 1901 pod pseudonimem "Verus" opublikował monografię "Der Chassidismus". Był także autorem innych dzieł poświęconych chasydyzmowi i Kabale.
Po wybuchu I wojny światowej uciekł przed zbliżającymi się wojskami rosyjskimi do Frankfurtu nad Menem, gdzie zmarł. Jego ciało zostało sprowadzone do Krakowa i pochowane na nowym cmentarzu żydowskim przy ulicy Miodowej.

</doc>
<doc id="1811389" url="https://pl.wikipedia.org/wiki?curid=1811389" title="Miloš Hrstić">
Miloš Hrstić

Miloš Hrstić (ur. 20 listopada 1955 w Rijece) – piłkarz chorwacki grający na pozycji obrońcy.
Kariera klubowa.
Karierę piłkarską Hrstić rozpoczął w klubie NK Rijeka. W sezonie 1975/1976 zadebiutował w jego barwach w pierwszej lidze jugosłowiańskiej, a od następnego grał w podstawowym składzie Rijeki. Swój pierwszy sukces z tym klubem osiągnął w 1978 roku, gdy wywalczył z Rijeką pierwszy Puchar Jugosławii (1:0 w finale z Trepčą Titova Mitrovica. W 1979 roku po raz drugi i ostatni w karierze zdobył krajowy puchar (2:1, 0:0 w finale z Partizanem Belgrad). W Rijece grał do końca sezonu 1984/1985.
Latem 1985 roku Hrstić przeszedł do hiszpańskiego drugoligowca, Deportivo La Coruña. Przez dwa lata grał w Segunda División i następnie wrócił do Jugosławii. W sezonie 1987/1988 grał w NK Olimpija Lublana w drugiej lidze i latem 1988 zakończył karierę piłkarską.
Kariera reprezentacyjna.
W reprezentacji Jugosławii Hrstić zadebiutował 15 listopada 1978 roku w wygranym 4:1 meczu z Grecją. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii, gdzie był rezerwowym i wystąpił w jednym meczu, zremisowanym 0:0 z Irlandią Północną. Od 1978 do 1982 roku rozegrał w kadrze narodowej 10 meczów.

</doc>
<doc id="1811390" url="https://pl.wikipedia.org/wiki?curid=1811390" title="Milos Hrstic">
Milos Hrstic



</doc>
<doc id="1811392" url="https://pl.wikipedia.org/wiki?curid=1811392" title="Robert Paragot">
Robert Paragot

Robert Paragot (ur. 1 stycznia 1927 w Bullion, zm. 24 października 2019) – francuski wspinacz. Największymi jego osiągnięciami wspinaczkowymi są wejścia na: Aconcaguę i Huascaran w Andach oraz Jannu i Makalu w Himalajach.

</doc>
<doc id="1811393" url="https://pl.wikipedia.org/wiki?curid=1811393" title="Władcy Bali">
Władcy Bali

Królowie Bali.
"Dynastia Warmadewów"
"Dynastia Pejeng – królowie Bali w Gelgel"
"Zwierzchni królowie Bali w Klungkungu"
Władcy Badungu (Pamecutanu).
"Dynastia z Tabananu"
"Władcy Pamecutanu"
Władcy Jembrany.
"Dynastia z Gelgel"
"Dynastia z Mengwi"
Władcy Bulelengu.
"Dynastia Sangket"
Władcy Sukawati-Ubud.
"Dynastia z Klungkungu – władcy Sukawati"
"Władcy Ubudu"

</doc>
<doc id="1811394" url="https://pl.wikipedia.org/wiki?curid=1811394" title="Władcy Lomboku">
Władcy Lomboku

Władcy Lomboku.
"Królestwo Mataramu"
"Królestwo Lomboku"

</doc>
<doc id="1811395" url="https://pl.wikipedia.org/wiki?curid=1811395" title="Tylczak">
Tylczak



</doc>
<doc id="1811396" url="https://pl.wikipedia.org/wiki?curid=1811396" title="Hotei">
Hotei



</doc>
<doc id="1811397" url="https://pl.wikipedia.org/wiki?curid=1811397" title="Władcy Sumbawy">
Władcy Sumbawy

Sułtani Bimy.
"Dynastia Dewa Dalam Bawa"
"Sułtani Bimy"
Sułtani Dompo.
"Sułtani Dompo"

</doc>
<doc id="1811399" url="https://pl.wikipedia.org/wiki?curid=1811399" title="Predrag Pašić">
Predrag Pašić

Predrag Pašić (ur. 18 października 1958 w Sarajewie) – bośniacki piłkarz grający na pozycji bocznego pomocnika.
Kariera klubowa.
Karierę piłkarską Pašić rozpoczął w klubie FK Sarajevo. W sezonie 1975/1976 zadebiutował w jego barwach w pierwszej lidze jugosłowiańskiej, a od sezonu 1978/1979 był podstawowym zawodnikiem zespołu. W FK Sarajevo grał przez 10 sezonów, a swój największy sukces z tym klubem osiągnął w 1985 roku, gdy wywalczył mistrzostwo Jugosławii. W FK Sarajevo rozegrał 203 mecze ligowe i zdobył 44 gole.
Jesienią 1985 roku Pašić przeszedł do niemieckiego VfB Stuttgart. 5 października 1985 zadebiutował w niemieckiej Bundeslidze w wygranym 5:0 domowym meczu z Fortuną Düsseldorf. W 1986 roku wystąpił w przegranym 2:5 finale Pucharu RFN z Bayernem Monachium. W 1987 roku zakończył karierę piłkarską. W Bundeslidze rozegrał 46 spotkań i strzelił 7 bramek.
Kariera reprezentacyjna.
W reprezentacji Jugosławii Pašić zadebiutował 25 marca 1981 roku w wygranym 2:1 towarzyskim meczu z Bułgarią. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii, gdzie był rezerwowym i nie wystąpił w żadnym spotkaniu. Od 1981 do 1985 roku rozegrał w kadrze narodowej 10 meczów i zdobył jednego gola.

</doc>
<doc id="1811400" url="https://pl.wikipedia.org/wiki?curid=1811400" title="Predrag Pasic">
Predrag Pasic



</doc>
<doc id="1811403" url="https://pl.wikipedia.org/wiki?curid=1811403" title="Partizan Belgrad (koszykówka)">
Partizan Belgrad (koszykówka)



</doc>
<doc id="1811411" url="https://pl.wikipedia.org/wiki?curid=1811411" title="Blanc de Chine">
Blanc de Chine

Blanc de Chine – pochodząca z języka francuskiego nazwa białej chińskiej porcelany, produkowanej w mieście Dehua w prowincji Fujian.
W Dehua porcelanę wytwarzano już w czasach dynastii Song, jednak okres upowszechnienia się białej porcelany przypada na XVII wiek. Zaczęto wtedy wyrabiać ją na masową skalę na skutek dużego zapotrzebowania na nią (szczególnie na figurki) kupców europejskich. Po odkryciu w XVIII wieku europejskiej techniki wyrobu porcelany "blanc de Chine" było kopiowane w manufakturach europejskich.

</doc>
<doc id="1811412" url="https://pl.wikipedia.org/wiki?curid=1811412" title="Pedro Lascuráin">
Pedro Lascuráin



</doc>
<doc id="1811415" url="https://pl.wikipedia.org/wiki?curid=1811415" title="PLZT">
PLZT

Roztwór stały ceramiki PLZT powstaje po zmieszaniu całkowitym cyrkonianu ołowiu i tytanianu ołowiu, zmodyfikowanym przez rozpuszczenie w postaci np. tlenku lantanu w sieci krystalicznej PZT. Ceramikę (PbLa)(ZrTi)O3 przedstawia się następującym wzorem:
Pb1-xLax(ZryTi1-y)1-0,25xVB0,25xO3
gdzie:
VB   wakansy w miejscach B
Stałe roztwory PLZT mają strukturę typu perowskitu (ABO3), w której jony ołowiu zostają częściowo zastąpione przez jony lantanu na miejscach A. Ze względu na bardzo zbliżoną wielkość jony lantanu i ołowiu mogą występować wymiennie. Komórkę elementarną roztworu stałego PLZT o strukturze ABO3 przedstawia rys. 1.
Średnica jonu lantanu La+3 wynosi 1,22Å, natomiast jonu ołowiu Pb+2 1,32Å. 
Z powodu znacznej różnicy rozmiarów jest bardzo mało prawdopodobne żeby jon La+3 zastąpił jon Zr+4 lub jon Ti+4. Różnica elektroujemności kationów Pb+2 i La+3 powoduje, że powstaje ładunek nadmiarowy dla kompensacji, którego w strukturze tworzą się wakansy na miejscach A i B, w zależności od zawartości jonów lantanu. Jeden wakans powstaje, gdy dwa jony Pb2+ zostaną zastąpione dwoma jonami La+3.

</doc>
<doc id="1811417" url="https://pl.wikipedia.org/wiki?curid=1811417" title="Vazhipali Suresh Surekha">
Vazhipali Suresh Surekha

Vazhipali Suresh Surekha (malajam: വി.എസ്. സുരേഖ, ur. 14 sierpnia 1984 w stanie Kerala) – indyjska lekkoatletka specjalizująca się w skoku o tyczce.
Jej mąż – Renjith Maheshwary również jest lekkoatletą, odnosi znaczne sukcesy w trójskoku.

</doc>
<doc id="1811418" url="https://pl.wikipedia.org/wiki?curid=1811418" title="V. S. Surekha">
V. S. Surekha



</doc>
<doc id="1811419" url="https://pl.wikipedia.org/wiki?curid=1811419" title="V.Suresh Surekha">
V.Suresh Surekha



</doc>
<doc id="1811420" url="https://pl.wikipedia.org/wiki?curid=1811420" title="Chine de commande">
Chine de commande

Chine de commande – pochodząca z języka francuskiego nazwa chińskiej porcelany, produkowanej od XVII do początków XX wieku na zlecenie zagranicznych kompanii handlowych.
"Chine de commande" była porcelaną chińską, jednak jej kształty i zdobnictwo tworzone były dla zaspokojenia gustów europejskich. Były to przede wszystkim przedmioty użytkowe, jak zastawy stołowe, misy, talerze i wazony, a także np. figurki w stylu "blanc de Chine". Na zamówienie zleceniodawców chińscy wytwórcy porcelany ozdabiali je herbami rodowymi, pejzażami europejskimi, symboliką chrześcijańską czy reprodukcjami dzieł malarzy europejskich. Jako elementy egzotyczne umieszczano na porcelanie "Chine de commande" elementy chińskie, takie jak krajobrazy czy postaci ludzkie, często łącząc je z motywami europejskimi.
Polskim odpowiednikiem określenia "Chine de commande" jest "porcelana eksportowa" (w odróżnieniu od porcelany produkowanej na rynek wewnętrzny). Termin porcelana eksportowa bywa używany również w odniesieniu do porcelany japońskiej przeznaczonej na rynki europejskie.

</doc>
<doc id="1811428" url="https://pl.wikipedia.org/wiki?curid=1811428" title="Ratusz w Warcie">
Ratusz w Warcie

Ratusz w Warcie – warcki ratusz został wybudowany w 1842 roku. Mieści się przy południowej pierzei rynku. Obecnie jest siedzibą władz miejskich.
Zbudowany jest na planie wydłużonego prostokąta. Posiada dwie kondygnacje. Jego dach jest dwuspadowy, blaszany. Kondygnacje oddziela od siebie gzyms kordonowy, ściany posiadają gzyms wieńczący. Najciekawszym elementem jest elewacja frontowa, na której znajduje się trzyosiowy portyk z podcieniem składającym się z półkolistych arkad, podpierających obszerny balkon, z którego wyrastają cztery doryckie kolumny zakończone szczytem z herbem Warty. Okna na piętrze ozdobione są dekoracyjnymi gzymsami.

</doc>
<doc id="1811429" url="https://pl.wikipedia.org/wiki?curid=1811429" title="Lares (Gothic)">
Lares (Gothic)



</doc>
<doc id="1811433" url="https://pl.wikipedia.org/wiki?curid=1811433" title="Tang Junmei">
Tang Junmei

Tang Junmei (; ur. 9 lutego 1980) – chińska lekkoatletka specjalizująca się w skoku o tyczce. Złota medalistka mistrzostw Azji juniorów (Singapur 1999)

</doc>
<doc id="1811434" url="https://pl.wikipedia.org/wiki?curid=1811434" title="Peter Lely">
Peter Lely

Peter Lely, właśc. Pieter van der Faes (ur. 14 września 1618 w Soest, zm. 30 listopada 1680 w Londynie) – angielski malarz, rysownik i kolekcjoner okresu baroku pochodzący z Holandii.
Dzieciństwo spędził w Hadze. W 1637 uczył się u Fransa de Grebbera w Haarlemie. W 1641 wyjechał do Anglii, gdzie zdobył pozycję czołowego portrecisty arystokracji i dworu królewskiego. 
Malował portrety, obrazy rodzajowe i mitologiczne oraz pejzaże. Pozostawał pod wpływem Antona van Dycka.

</doc>
<doc id="1811436" url="https://pl.wikipedia.org/wiki?curid=1811436" title="Jorgaq Tushe">
Jorgaq Tushe

Jorgaq Tushe (ur. 1949 we Wlorze) – albański aktor i reżyser. 
Życiorys.
W 1972 ukończył studia aktorskie w Instytucie Sztuk w Tiranie. Po ukończeniu studiów pracował w teatrze we Wlorze. Na dużym ekranie zadebiutował w 1979 rolą w filmie "Liri a vdekje". Zagrał w 5 filmach fabularnych, głównie role drugoplanowe.
W latach 90. wyemigrował do Grecji. W 2009 ponownie podjął współpracę z teatrem we Wlorze, reżyserując spektakl "Krushqit nga Vlora".

</doc>
<doc id="1811439" url="https://pl.wikipedia.org/wiki?curid=1811439" title="Sun Yufei">
Sun Yufei

Sun Yufei (; ur. 18 kwietnia 1984) – chińska lekkoatletka specjalizująca się w skoku o tyczce.

</doc>
<doc id="1811444" url="https://pl.wikipedia.org/wiki?curid=1811444" title="Paule (ujednoznacznienie)">
Paule (ujednoznacznienie)



</doc>
<doc id="1811447" url="https://pl.wikipedia.org/wiki?curid=1811447" title="Zaginiony batalion">
Zaginiony batalion

Zaginiony batalion (ang. "The Lost Battalion") – amerykańsko-luksemburski dramat wojenny z 2001 roku w reżyserii Russella Mulcahy'ego, oparty na faktach.
Fabuła.
Październik 1918 roku. I wojna światowa zmierza do końca. Amerykański 308. batalion pod dowództwem majora Whittleseya otrzymuje zadanie zdobycia lasu Argonne „za wszelką cenę”, by przerwać tamtejszą niemiecką linię obrony. Do walki mają wyruszać także dwa inne bataliony: amerykański i francuski, które mają po bokach ochraniać atak – te zostają jednak odparte, a kontakt z 308. batalionem zerwany. W tej sytuacji majorowi Whittleseyowi nie można przekazać rozkazu wycofania się. Przekonany o obecności pozostałych dwóch batalionów, 308. kontynuuje natarcie na Niemców – i wkrótce zostaje przez nich otoczony, o czym informuje dowództwo za pomocą posiadanych gołębi pocztowych. Batalion utrzymuje wywalczoną pozycję, z ciężkimi stratami odpiera ataki przeciwnika. W pewnym momencie zostaje zaatakowany także przez własną artylerię, która błędnie określiła położenie batalionu. Za pomocą gołębi, 308. batalion próbuje poinformować dowództwo o tym błędzie. Mimo fatalnej sytuacji, dowodzący major Whittlesey nie decyduje się na odwrót. Nadal nie kapituluje, choć proponują mu to Niemcy. Po kilku dniach walk, położenie batalionu określa pilot samolotu rozpoznawczego – przy czym sam pilot umiera tuż po wylądowaniu, gdyż w trakcie lotu został ostrzelany. Niemcy wycofują się z zajętych terenów, a oddziały amerykańskie w końcu docierają do zaginionego batalionu. Kilka dni później, 11 listopada 1918, kończy się wojna.

</doc>
<doc id="1811448" url="https://pl.wikipedia.org/wiki?curid=1811448" title="Olga Sarzyńska">
Olga Sarzyńska

Olga Sarzyńska (ur. 5 listopada 1984 w Warszawie) – polska aktorka teatralna, serialowa, dubbingowa i kabaretowa.
Życiorys.
W 2007 roku ukończyła Akademię Teatralną w Warszawie. Opiekunem jej roku była Anna Seniuk. Aktorka warszawskiego Teatru Ateneum. Współpracuje także z Teatrem Dramatycznym w Warszawie, Kamienica i Och-Teatrem. Ma za sobą liczne występy w serialach telewizyjnych. Zadebiutowała w Teatrze Telewizji w spektaklu Wojciecha Smarzowskiego "Cztery kawałki tortu", grając jedną z głównych ról. Współtworzy Kabaret Macież oraz Kabaret na Koniec Świata.

</doc>
<doc id="1811449" url="https://pl.wikipedia.org/wiki?curid=1811449" title="Marek K. E. Baczewski">
Marek K. E. Baczewski



</doc>
<doc id="1811451" url="https://pl.wikipedia.org/wiki?curid=1811451" title="Rimae de Gasparis">
Rimae de Gasparis

Rimae de Gasparis – grupa rowów na powierzchni Księżyca o średnicy około 93 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od krateru de Gasparis na którego obszarze i okolicy znajduje się Rimae de Gasparis.

</doc>
<doc id="1811455" url="https://pl.wikipedia.org/wiki?curid=1811455" title="Maciej Robert">
Maciej Robert

Maciej Robert (ur. 1977 w Łodzi) – polski poeta, krytyk literacki i filmowy, redaktor, dziennikarz. Doktor nauk humanistycznych.
Tłumaczony na języki obce: angielski, arabski, bułgarski, chorwacki, czeski, grecki, hebrajski, hiszpański, niemiecki, serbski, ukraiński i węgierski. Jego wiersze znalazły się w antologii prezentującej dziesięcioro najlepszych młodych poetów europejskich "Black Warmness Between Fingers" (Zagrzeb, 2010), która wzięła tytuł od jednego z jego wierszy. Laureat nagrody Polskiego Towarzystwa Wydawców Książek (2011), nominowany do Nagrody Poetyckiej im. Wisławy Szymborskiej (2015) oraz międzynarodowej nagrody im. Václava Buriana (2020).
Wieloletni recenzent „Polityki”. Współpracuje także z „Literaturą na Świecie” i "Książkami. magazynem do czytania". Recenzje, teksty krytyczne i wywiady publikował także m.in. w „Przekroju”, „Dwutygodniku”, „Nowych Książkach”, „Nowej Europie Wschodniej”, „Znaku”. „Kinie”, „Dzienniku Polska-Europa-Świat”, „Newsweeku”, „Notesie Wydawniczym”, „Kwartalniku Filmowym”, „Chimerze”, „Życiu Warszawy”, „Lampie”, "Arte" i „Xięgarni”. Felietonista „Kalejdoskopu”.

</doc>
<doc id="1811457" url="https://pl.wikipedia.org/wiki?curid=1811457" title="Modelka na medal">
Modelka na medal

Modelka na medal – amerykańska komedia z 2000 roku na podstawie powieści Michaela Levine'a "Janine &amp; Alex, Alex &amp; Janine".
Fabuła.
Janine i Alex to dwie nastolatki, które pochodzą z różnych światów. Pierwsza jest pewna siebie, piękna i przebojowa, druga to "szara myszka" – nieśmiała, cicha, poniżana przez kolegów, jest zakochana w szkolnym przystojniaku Ericu. Obie te dziewczyny łączy to, że są do siebie podobne fizycznie. Janine jest już zmęczona popularnością i ciągłą dietą. Spędza wieczór na przyjęciu w restauracji. Tam poznaje Alex, która usługuje gościom. Korzystając z nieobecności matki, Janine proponuje Alex zamianę miejsc. 

</doc>
<doc id="1811461" url="https://pl.wikipedia.org/wiki?curid=1811461" title="Stjepan Deverić">
Stjepan Deverić

Stjepan Deverić (ur. 20 sierpnia 1961 w Velikiej Goricy) – chorwacki piłkarz grający na pozycji napastnika.
Kariera klubowa.
Karierę piłkarską Deverić rozpoczął w klubie Dinamo Zagrzeb. W sezonie 1979/1980 zadebiutował w jego barwach w pierwszej lidze jugosłowiańskiej i w pierwszym sezonie gry zdobył Puchar Jugosławii. Od sezonu 1980/1981 był podstawowym zawodnikiem zespołu. W 1982 roku wywalczył mistrzostwo Jugosławii, a w 1983 roku zdobył drugi krajowy puchar.
Latem 1984 roku Deverić przeszedł do Hajduka Split. W 1987 roku sięgnął z nim po kolejny Puchar Jugosławii, a na początku 1988 roku wrócił do Dinama, gdzie grał do 1991 roku. Następnie odszedł do Sturmu Graz. Po dwóch latach gry w Bundeslidze trafił do amatorskiego FC Lebring. W 1994 roku zakończył karierę.
Kariera reprezentacyjna.
W reprezentacji Jugosławii Deverić zadebiutował 13 października 1982 roku w wygranym 3:1 meczu eliminacji do Euro 84 z Norwegią. Wcześniej w tym samym roku został powołany przez selekcjonera Miljana Miljanicia do kadry na Mistrzostwa Świata w Hiszpanii, gdzie był rezerwowym i nie wystąpił w żadnym spotkaniu. W 1984 roku rozegrał jedno spotkanie podczas Euro 84, przegrane 2:3 z Francją. Od 1982 do 1984 roku rozegrał w kadrze narodowej 6 meczów. W 1984 roku zdobył brązowy medal na Igrzyskach Olimpijskich w Los Angeles.

</doc>
<doc id="1811462" url="https://pl.wikipedia.org/wiki?curid=1811462" title="Rimae Alphonsus">
Rimae Alphonsus

Rimae Alphonsus – grupa rowów na powierzchni Księżyca o średnicy około 80 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od krateru Alphonsus na którego obszarze znajduje się Rimae Alphonsus.

</doc>
<doc id="1811464" url="https://pl.wikipedia.org/wiki?curid=1811464" title="Rimae Arzachel">
Rimae Arzachel

Rimae Arzachel – grupa rowów na powierzchni Księżyca o średnicy około 50 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od krateru Arzachel na którego obszarze znajduje się Rimae Arzachel.

</doc>
<doc id="1811466" url="https://pl.wikipedia.org/wiki?curid=1811466" title="Zbigniew Jagiełło">
Zbigniew Jagiełło

Zbigniew Jagiełło (ur. 23 stycznia 1964 w Strzelinie) – polski menedżer, w latach 2009–2021 prezes Zarządu Powszechnej Kasy Oszczędności Banku Polskiego Spółki Akcyjnej, członek Rady Związku Banków Polskich. W czasach PRL działacz Solidarności Walczącej.
Życiorys.
Młodość.
Wiosną 1982 wraz z Dariuszem Kędrą był współinicjatorem powołania Młodzieżowego Ruchu Oporu „Solidarności” (MROS); uczestnik demonstracji i starć z ZOMO na ulicach Wrocławia, m.in. 31 sierpnia 1982, kiedy wraz z innymi członkami MROS stawiał zorganizowany, czynny opór atakującym manifestantów siłom milicyjnym. Od grudnia 1982 redaktor, drukarz i współorganizator kolportażu niezależnego pisma MROS „Wolna Polska”. W marcu 1983 współorganizator, popartej przez SW, opozycyjnej demonstracji we Wrocławiu, zaatakowanej przez ZOMO, uczestnik towarzyszącej manifestacji akcji ulotkowej. W 1984 współorganizator podziemnej struktury, która wydawała niezależne pismo „Solidarność Młodzieży”, redaktor, drukarz i kolporter pisma. W 1985 inicjator przystąpienia MROS do SW i przekształcenia organizacji w Młodzieżowy Ruch Oporu Solidarności Walczącej. Od 1985 działacz podziemnych struktur SW; autor publikacji w niezależnych wydawnictwach, współorganizator i koordynator pracy siatki podziemnych drukarni, współtwórca nowych ogniw SW. Od 1988 członek Komitetu Wykonawczego SW i współredaktor głównego wydania niezależnego dwutygodnika „Solidarność Walcząca”.
Wykształcenie.
Absolwent Liceum Ogólnokształcącego w Strzelinie (1983), Wydziału Informatyki i Zarządzania Politechniki Wrocławskiej (1989), absolwent Executive MBA w Gdańskiej Fundacji Kształcenia Menedżerów, Uniwersytetu Gdańskiego i Rotterdam School of Management Erasmus University.
Kariera zawodowa.
Od 1995 roku pracownik instytucji rynku kapitałowego. Karierę rozpoczynał w Pioneer Pierwszym Polskim Towarzystwie Funduszy Inwestycyjnych S.A. kierując biurem regionalnym we Wrocławiu. Pod koniec 1996 roku przeniósł się do Warszawy, gdzie najpierw jako dyrektor sprzedaży i dystrybucji, a od 1998 roku jako Wiceprezes Zarządu współtworzył PKO/Credit Suisse TFI S.A. W 2000 roku objął funkcję Prezesa Zarządu Pekao/Alliance TFI S.A. W 2001 roku, po połączeniu Pekao/Alliance TFI S.A. z Pioneer Pierwszym Polskim Towarzystwem Funduszy Inwestycyjnych S.A. powołany na Prezesa Zarządu lidera polskiego rynku funduszy inwestycyjnych – Pioneer Pekao TFI S.A. i Pioneer Pekao Investment Management S.A. W 2006 roku objął funkcję szefa dystrybucji Pioneer Investments w regionie Europy Centralnej i Wschodniej (CEE). Był przewodniczącym Rady Nadzorczej Pekao Financial Services Sp. z o.o., wiceprzewodniczącym Rady Nadzorczej Pekao Pioneer PTE S.A., członkiem Rady Nadzorczej spółki giełdowej Ciech S.A. oraz członkiem Rady Nadzorczej Banku Pocztowego S.A. Pełnił także funkcję Przewodniczącego Rady Izby Zarządzających Funduszami i Aktywami.
14 września 2009 roku powołany na stanowisko Prezesa Zarządu PKO Banku Polskiego. Za jego kadencji PKO stał się liderem polskiej bankowości oraz awansował na pierwsze miejsce na liście najwyżej wycenianych polskich spółek notowanych na Giełdzie Papierów Wartościowych w Warszawie. Inicjator powstania Polskiego Standardu Płatności BLIK opartego na aplikacji mobilnej IKO, która dwukrotnie, w 2018 i 2019 roku, zwyciężyła w rankingu Retail Banker International obejmującym aplikacje mobilne banków z całego świata. Twórca transformacji technologicznej PKO Banku Polskiego, która pozwoliła zarządzanej przez niego spółce osiągnąć pozycję lidera bankowości mobilnej w kraju z 25 proc. udziałem w rynku. Pomysłodawca powołania Operatora Chmury Krajowej.
11 maja 2021 złożył rezygnację z funkcji Prezesa Zarządu PKO BP. Od stycznia 2023 zasiada w radzie nadzorczej ukraińskiego PrywatBank.
Jest Członkiem Zarządu Związku Banków Polskich oraz międzynarodowej organizacji Institut International d’Etudes Bancaires.

</doc>
<doc id="1811468" url="https://pl.wikipedia.org/wiki?curid=1811468" title="Versoix">
Versoix

Versoix – szwajcarskie miasto i gmina (fr. "commune"; niem. "Gemeinde") w kantonie Genewa. Leży nad Jeziorem Genewskim. W mieście znajduje się fabryka czekolady Chocolats et Cacaos Favarger.
Demografia.
W Versoix mieszka 13 281 osób. W 2020 roku 42,1% populacji gminy stanowiły osoby urodzone poza Szwajcarią.
Transport.
Przez teren miasta przebiegają autostrada A1 oraz droga główna nr 1.

</doc>
<doc id="1811469" url="https://pl.wikipedia.org/wiki?curid=1811469" title="Elektrownia jądrowa Dukovany">
Elektrownia jądrowa Dukovany

Elektrownia jądrowa Dukovany (cz. "Jaderná elektrárna Dukovany") – jedna z dwóch elektrowni jądrowych w Czechach. Elektrownia jądrowa jest zlokalizowana około 30 km na południe od miejscowości Třebíč, w trójkącie wyznaczonym przez miejscowości Dukovany, Slavětice i Rouchovany. Zainstalowano w niej cztery wodne-ciśnieniowe reaktory PWR typu VVER 440 - Model V213, o mocy 440 MWe każdy, zlokalizowane w dwóch podwójnych blokach. W latach 2008-2012 zmodernizowano bloki do mocy 500 MWe każdy.
Budowa elektrowni została rozpoczęta w 1974 r. Zmiany w projekcie spowodowały wstrzymanie pełnego rozpoczęcia budowy do 1978 r. Pierwszy blok rozpoczął działanie 4 maja 1985 r., ostatni (czwarty) 20 lipca 1987 r. W sąsiedztwie elektrowni nad rzeką Jihlavą wybudowano zbiornik wodny Dalešice z wodną elektrownią szczytowo - pompową o mocy 450 MW. Zbiornik służy jako źródło wody dla elektrowni jądrowej.
EJ Dukovany jest przeznaczona do pracy w systemie podstawowym. Dostarcza corocznie do sieci około 13 TWh energii elektrycznej. Szczególna uwaga jest położona na bezpieczeństwo pracy elektrowni, która jest nadzorowana na bieżąco przez Urząd Bezpieczeństwa Jądrowego i odpowiednie organizacje międzynarodowe.

</doc>
<doc id="1811470" url="https://pl.wikipedia.org/wiki?curid=1811470" title="Zielona Góra Przylep">
Zielona Góra Przylep

Zielona Góra Przylep – przystanek osobowy w Zielonej Górze, w dzielnicy Nowe Miasto, na osiedlu Przylep, w województwie lubuskim. Stacja z dwoma jednokrawędziowymi peronami zlokalizowana jest na linii nr 273 łączącej Wrocław ze Szczecinem.
W roku 2017 przystanek obsługiwał 20–49 pasażerów na dobę.
W grudniu 2018 stacja zmieniła nazwę z Przylep na Zielona Góra Przylep.

</doc>
<doc id="1811471" url="https://pl.wikipedia.org/wiki?curid=1811471" title="Nikola Jovanović (piłkarz)">
Nikola Jovanović (piłkarz)

Nikola Jovanović (ur. 18 września 1952 w Cetynii) – czarnogórski piłkarz grający na pozycji środkowego obrońcy.
Kariera klubowa.
Karierę piłkarską Jovanović rozpoczął w klubie FK Crvena zvezda. W sezonie 1975/1976 zadebiutował w jego barwach w pierwszej lidze jugosłowiańskiej. Od sezonu 1976/1977 był podstawowym zawodnikiem zespołu i w tamtym sezonie wywalczył ze Crveną Zvezdą mistrzostwo Jugosławii. Swój drugi i ostatni tytuł mistrzowski wywalczył w 1980 roku.
W styczniu 1980 roku Jovanović przeszedł za 300 tysięcy funtów do Manchesteru United stając się tym samym najdroższym piłkarzem w historii Crvenej zvezdy i pierwszym z Europy Środkowej w Manchesterze. W zespole „Czerwonych Diabłów” był jednak rezerwowym i przez 3,5 roku rozegrał 21 meczów w Division One i zdobył w nich 4 gole. W 1982 roku był wypożyczony do Budućnostu Titograd, a w 1983 roku zakończył karierę.
Kariera reprezentacyjna.
W reprezentacji Jugosławii Jovanović zadebiutował 1 kwietnia 1979 roku w wygranym 3:0 meczu eliminacji do Euro 80 z Cyprem. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii. Tam był podstawowym zawodnikiem Jugosławii i zagrał w trzech meczach: z Irlandią Północną (0:0), z Hiszpanią (1:2) i z Hondurasem (1:0). Od 1979 do 1982 roku rozegrał w kadrze narodowej 7 meczów.

</doc>
<doc id="1811472" url="https://pl.wikipedia.org/wiki?curid=1811472" title="Rimae Goclenius">
Rimae Goclenius

Rimae Goclenius – grupa rowów na powierzchni Księżyca o średnicy około 240 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od krateru Goclenius na którego obszarze znajduje się Rimae Goclenius.

</doc>
<doc id="1811473" url="https://pl.wikipedia.org/wiki?curid=1811473" title="Nikola Jovanović">
Nikola Jovanović



</doc>
<doc id="1811474" url="https://pl.wikipedia.org/wiki?curid=1811474" title="Parafia Trójcy Świętej i Wniebowzięcia Najświętszej Maryi Panny w Biłgoraju">
Parafia Trójcy Świętej i Wniebowzięcia Najświętszej Maryi Panny w Biłgoraju

Parafia pw. Trójcy Przenajświętszej i Wniebowzięcia Najświętszej Maryi Panny w Biłgoraju – parafia rzymskokatolicka z siedzibą w Biłgoraju, podporządkowana dekanatowi Biłgoraj – Północ w diecezji zamojsko-lubaczowskiej.
Dane ogólne.
Duszpasterstwo w parafii w 2019 pełni czterech kapłanów: proboszcz, trzech wikariuszy i jeden emeryt. Kościołem parafialnym jest kościół Trójcy Świętej i Wniebowzięcia NMP w Biłgoraju.
Odpust parafialny odbywa się dwa razy w ciągu roku:
Do parafii należą wierni wyznania rzymskokatolickiego będący mieszkańcami kilkudziesięciu ulic, wchodzących w skład dzielnic Śródmieście, Roztocze, Bojary, Rapy i Sitarska - Kępy. Zamieszkuje je ok. 6,5 tys. osób, w tym ok. 5,9 tys. katolików.
Na terenie parafii działa dom zakonny sióstr serafitek. Zorganizowane są też m.in. schola, chór parafialny, Klub Inteligencji Katolickiej oraz grupy Katolickiego Stowarzyszenia Młodzieży i Ruchu Światło-Życie.
Informacje historyczne.
Dzieje parafii.
Parafia pw. Trójcy Świętej i Wniebowzięcia NMP jest najstarszą parafią rzymskokatolicką działającą w Biłgoraju. Jej początki sięgają pierwszej połowy XVII w. Dokładna data powstania nie jest znana, lecz wiadomo, że istniała już w 1624.
Początkowo parafia nie była związana z miejscem, w którym znajduje się obecny kościół parafialny, ponieważ w miejscu tym do drugiej połowy XVII w. działał zbór protestancki. Powstanie parafii łączy się natomiast z sanktuarium św. Marii Magdaleny w Puszczy Solskiej w południowej części miasta, które budowano od 1621, a także z nieokreśloną do końca kaplicą, którą zbudowano w 1604. Wiadomo też, że w latach 1644-1717 parafią opiekowali się zakonnicy – franciszkanie z klasztoru ze wspomnianego sanktuarium.
W 1692 ta istniejąca dotychczas parafia została rozdzielona na dwie osobne:
Około 1700 z inicjatywy Stanisława Antoniego Szczuki, ówczesnego właściciela Biłgoraja, w miejscu dotychczasowego zboru protestanckiego powstała drewniana świątynia katolicka, której nadano wezwanie Wniebowzięcia NMP. Stała się ona kościołem parafialnym dla niedawno powstałej parafii Biłgoraj. W latach 1735-1755 w miejscu tej drewnianej świątyni zbudowano w stylu barokowym obecnie istniejący kościół
W 1717 proboszczem został ks. Jan Kanty Mroczkowski. Doprowadził on do powstania parafialnej szkoły oraz szpitala dla ubogich. Parafia prowadziła wtedy też przytułki, domy opieki i bibliotekę. W 1741 przy parafii powstała społeczna organizacja religijna o nazwie Bractwo Trójcy Świętej. Jej cel stanowiło pogłębianie życia religijnego mieszczan oraz pomaganie proboszczowi w pracy. Oprócz tego bractwa powstawały wtedy też inne, podobne stowarzyszenia.
Do początku XIX w. parafia znajdowała się w granicach diecezji chełmskiej. W latach 1805-1807 tę diecezję zlikwidowano, a parafia znalazła się w nowo powołanej diecezji lubelskiej. Zmienna była również przynależność dekanalna: w różnych okresach parafia należała m.in. do dekanatów Turobin, Urzędów i Tarnogród. W 1867 stała się ona siedzibą nowo powołanego dekanatu Biłgoraj.
W 1919 parafia przejęła kościół pw św. Jerzego w Biłgoraju, który dotąd był świątynią greckokatolicką i prawosławną. W latach 1919-1940 i 1945-1984 pełnił on funkcję kościoła rektoralnego.
W czasie działań wojennych w 1939 kościół parafialny uległ pożarowi i z tego powodu nabożeństwa przez jakiś czas organizowano w kościele rektoralnym pw. św. Jerzego. Odbudowa głównego kościoła ze zniszczeń nastąpiła po 1940 i była w dużej mierze zasługą ówczesnego proboszcza, ks. Czesława Koziołkiewicza. W czasie okupacji niemieckiej 1939-1944 zostali aresztowani i zamordowani w obozach koncentracyjnych dwaj księża pracujący w parafii, Jan Samolej i Józef Chmielewski.
W 1982 na terenie parafii powstała kaplica, będąca późniejszym kościołem pw. Chrystusa Króla. W 1984 z obszaru parafii wyłączono teren, który znalazł się pod jurysdykcją nowo powołanej parafii św. Jerzego. W 1992 parafia zmieniła przynależność diecezjalną – znalazła się w granicach nowo powołanej diecezji zamojsko-lubaczowskiej. Natomiast w 2014 dokonano wyłączenia obszaru, na którym powstała nowa parafia św. Jana Pawła II.
Proboszczowie.
Dotychczas funkcję proboszcza parafii pełnili:

</doc>
<doc id="1811476" url="https://pl.wikipedia.org/wiki?curid=1811476" title="Dominicantes i communicantes w Polsce">
Dominicantes i communicantes w Polsce

Z inicjatywy Instytutu Statystyki Kościoła Katolickiego SAC im. Witolda Zdaniewicza prowadzone jest we wszystkich parafiach katolickich w Polsce pełne badanie statystyczne religijnych praktyk niedzielnych Polaków. Metodologię badania opracował ks. prof. Witold Zdaniewicz oraz dr Lucjan Adamczuk. Badanie realizowane jest we współpracy z Konferencją Episkopatu Polski dorocznie od 1980 r. Badanie pilotażowe przeprowadzone było już w roku 1978 i 1979. 
Metodologia badań.
Wskaźnik "communicantes" oblicza się jako odsetek katolików przyjmujących Komunię św. w trakcie niedzielnej Eucharystii w odniesieniu do ogólnej liczby zobowiązanych. Badanie przeprowadzane jest co roku w parafiach katolickich w Polsce, najnowsze dane pochodzą z dnia 21 października 2018 r. 
Wskaźnik "dominicantes" oblicza się jako odsetek katolików uczęszczających na niedzielną Eucharystię w odniesieniu do ogólnej liczby zobowiązanych. Ostatnie badanie przeprowadzono w dniu 21 października 2018 r. w parafiach katolickich w Polsce. Ponieważ wśród osób uczestniczących w niedzielnej mszy św. jest zawsze grupa wiernych, którzy przystępują również do Komunii Świętej, jest możliwość ustalenia drugiego wskaźnika religijności: jest to liczba tych wiernych odniesiona do liczby zobowiązanych, co wyrażone w odsetkach daje wskaźnik "communicantes".
Termin "zobowiązani" obejmuje katolików powyżej siódmego roku życia z wyłączeniem osób obłożnie chorych oraz osób starszych o ograniczonych możliwościach poruszania. Liczbę zobowiązanych wiernych określono na 82% wszystkich katolików. W przypadku gdy za wiernych uznamy osoby ochrzczone w Kościele Rzymskokatolickim, zgodnie z Rocznikiem Statystycznym z 2018, stanowią one 85,63% społeczeństwa. W rezultacie osoby zobowiązane stanowią zaledwie 70,22% całego społeczeństwa. Uwzględniając te wartości, wskaźniki "dominicantes i communicantes" z 2021 w odniesieniu do ogólnej liczby ludności reprezentują odpowiednio 19,87% oraz 9,05% całego społeczeństwa.
Badania wskaźników religijności przeprowadza się raz w roku w wybraną niedzielę października lub listopada. Instytut Statystyki Kościoła Katolickiego SAC przekazuje parafiom, poprzez kurie diecezjalne, kwestionariusz, który powinien być wypełniony dla wszystkich ośrodków sakralnych na terenie parafii. Za zorganizowanie i przeprowadzenie badań odpowiedzialny jest, zgodnie z instrukcją, proboszcz. Organizuje on ekipy osób liczących, którzy we wszystkich wejściach do świątyni zliczają wiernych, przybywających na każdą mszę niedzielną. Ponadto, do kwestionariusza wpisuje się ogólną liczbę wiernych w parafii w celu określenia na jej podstawie liczby zobowiązanych do uczestnictwa w mszy św. niedzielnej, oraz liczbę przystępujących do Komunii Świętej. 
Dane nie mają charakteru subiektywnego i są niezależne od opinii proboszcza. Kwestionariusze wypełnione w parafiach trafiają poprzez kurie do Instytutu. Dla określenia wiarygodności uzyskiwanych w ten sposób danych, Instytut przeprowadza badania kontrolne w wybranych parafiach, niezależnie od proboszcza.
Badania religijności i częstości praktyk religijnych przeprowadza też Centrum Badania Opinii Społecznej. Wyniki podawane przez CBOS wykazują stabilność religijności i praktyk w ciągu ostatnich 20 lat, ale są to badania deklaracji ankietowanych osób. Badania kościelne nie są wykonywane przez zawodowych socjologów (poza opracowaniem danych), ale dotyczą nie deklaracji, lecz zachowań i są prowadzone na całej populacji, a nie tylko reprezentatywnej próbce.
Wyniki badań.
Na przestrzeni ostatnich lat badania wykazują systematyczną, choć dość powolną, tendencję spadkową "dominicantes" oraz stabilizację "communicantes" po ok. dwukrotnym wzroście do końca lat 90. XX w., a także znaczne zróżnicowanie regionalne.

</doc>
<doc id="1811477" url="https://pl.wikipedia.org/wiki?curid=1811477" title="Parafia Chrystusa Króla w Biłgoraju">
Parafia Chrystusa Króla w Biłgoraju

Parafia pw. Chrystusa Króla w Biłgoraju – parafia rzymskokatolicka z siedzibą w Biłgoraju, podporządkowana dekanatowi Biłgoraj – Północ w diecezji zamojsko-lubaczowskiej.
Dane ogólne.
Duszpasterstwo w parafii w 2019 pełni dwóch kapłanów: proboszcz i dwóch wikariuszy. Kościołem parafialnym jest kościół Chrystusa Króla w Biłgoraju.
Odpust parafialny odbywa się raz w roku, w 34 niedzielę zwykłą, w uroczystość Chrystusa Króla Wszechświata.
Do parafii należą wierni z zachodniej części Biłgoraja, będący mieszkańcami osiedla Różnówka oraz osiedla im. Stefana Batorego. Zamieszkuje go ok. 3,2 tys. osób, w tym ok. 2,8 tys. katolików.
Parafia jest administratorem części cmentarza grzebalnego przy ul. Lubelskiej.
Informacje historyczne.
Obszar obecnej parafii Chrystusa Króla w przeszłości znajdował się pod jurysdykcją parafii pw. Trójcy Świętej i Wniebowzięcia NMP w Biłgoraju. W 1982 przy ul. Polnej wybudowano kaplicę – późniejszy kościół parafialny – w której odbywały się nabożeństwa dla mieszkańców osiedla Różnówka. Od 1984 obszar ten wraz z kaplicą znajdował się w granicach nowo powołanej parafii pw. św. Jerzego.
Obecną parafię pw. Chrystusa Króla, wykrojoną ze wspomnianej parafii pw. św. Jerzego, erygowano 4 stycznia 1991 decyzją ówczesnego zwierzchnika archidiecezji lubelskiej, ks. prof. Bolesława Pylaka. W 1992 parafia pw. Chrystusa Króla zmieniła przynależność diecezjalną – znalazła się w granicach nowo powołanej diecezji zamojsko-lubaczowskiej.
W 2018 dokonano rozbiórki kościoła parafialnego, istniejącego od początku lat 80. XX w. Jego rolę już wcześniej przejął nowy obiekt, wybudowany obok dotychczasowej świątyni.
Dotychczas funkcję proboszcza parafii pełnili:

</doc>
<doc id="1811480" url="https://pl.wikipedia.org/wiki?curid=1811480" title="Nietkowice (przystanek kolejowy)">
Nietkowice (przystanek kolejowy)

Nietkowice – przystanek osobowy na linii kolejowej nr 273 w miejscowości Nietkowice w Polsce, w województwie lubuskim, w powiecie zielonogórskim, w gminie Czerwieńsk.
W roku 2017 przystanek obsługiwał 100–149 pasażerów na dobę.

</doc>
<doc id="1811481" url="https://pl.wikipedia.org/wiki?curid=1811481" title="Pierwszy rząd Valdisa Dombrovskisa">
Pierwszy rząd Valdisa Dombrovskisa

Pierwszy rząd Valdisa Dombrovskisa (łot. "Dombrovska 1. Ministru kabinets") – centroprawicowy gabinet koalicyjny rządzący Łotwą od 12 marca 2009 do 3 listopada 2010.
Historia.
Rząd powstał w marcu 2009 po upadku centroprawicowego gabinetu Ivarsa Godmanisa. Do nowej koalicji weszły Nowa Era, Partia Ludowa, Związek Zielonych i Rolników, Związek Obywatelski oraz ugrupowanie Dla Ojczyzny i Wolności/Łotewski Narodowy Ruch Niepodległości. W marcu 2010 koalicję rządzącą opuściła Partia Ludowa, w związku z czym zwolnione zostały stanowiska ministrów zdrowia, rozwoju regionalnego i samorządności oraz sprawiedliwości. Minister kultury Ints Dālderis z TP zdecydował się pozostać w rządzie. Minister spraw zagranicznych Māris Riekstiņš ustąpił również 22 marca 2010, pozostał jednak pełniącym obowiązki ministra do czasu powołania następcy. Pod koniec kwietnia 2010 Sejm wybrał Aivisa Ronisa na nowego ministra spraw zagranicznych, a w maju 2010 zaakceptował kandydatury na Didzisa Gavarsa na ministra zdrowia oraz Dagniji Staķe na ministra rozwoju regionalnego i samorządności.
Po wyborach parlamentarnych w 2010 gabinet został zastąpiony przez drugi rząd Valdisa Dombrovskisa.

</doc>
<doc id="1811483" url="https://pl.wikipedia.org/wiki?curid=1811483" title="Będów (przystanek kolejowy)">
Będów (przystanek kolejowy)

Będów – przystanek osobowy w Będowie, w gminie Czerwieńsk, w powiecie zielonogórskim, w województwie lubuskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1811485" url="https://pl.wikipedia.org/wiki?curid=1811485" title="Parafia św. Jerzego w Biłgoraju (rzymskokatolicka)">
Parafia św. Jerzego w Biłgoraju (rzymskokatolicka)

Parafia pw. św. Jerzego w Biłgoraju – parafia rzymskokatolicka z siedzibą w Biłgoraju, podporządkowana dekanatowi Biłgoraj – Północ w diecezji zamojsko-lubaczowskiej.
Dane ogólne.
Duszpasterstwo w parafii w 2019 pełni pięciu kapłanów: proboszcz, trzech wikariuszy i jeden rezydent. Kościołem parafialnym jest kościół św. Jerzego w Biłgoraju.
Odpust parafialny odbywa się dwa razy w ciągu roku:
Parafia obejmuje obszar w centralnej części Biłgoraja. Na terenie tym znajduje się kilkadziesiąt ulic, wchodzących w skład dzielnic Śródmieście, Puszcza Solska i osiedle Nadstawna. Zamieszkuje je ok. 5,2 tys. osób, w tym ok. 4 tys. katolików.
Informacje historyczne.
Obecny kościół parafialny pw. św. Jerzego, wybudowany przy końcu XVIII w., w przeszłości pełnił funkcję cerkwi unickiej i prawosławnej. W rękach katolików obrządku łacińskiego znajduje się od 1919 (z przerwą na lata 19401–1945). Do 1984 pełnił funkcję kościoła rektoralnego dla parafii Trójcy Świętej i Wniebowzięcia NMP w Biłgoraju.
Parafia pw. św. Jerzego została powołana do życia w 1984 decyzją władz archidiecezji lubelskiej, której wówczas przewodził arcybiskup ks. prof. Bolesław Pylak. Objęła część terenu macierzystej parafii Trójcy Świętej i Wniebowzięcia NMP. Erygowano ją 3 czerwca 1984 roku, a pierwszym proboszczem został dotychczasowy rektor, ks. Marian Goral.
W 1990 teren parafii został pomniejszony o obszar, który znalazł się pod jurysdykcją nowej parafii pw. Chrystusa Króla. W 1992 parafia św. Jerzego zmieniła przynależność diecezjalną – znalazła się w granicach nowo powołanej diecezji zamojsko-lubaczowskiej.
Dotychczas funkcję proboszcza parafii pełnili:

</doc>
<doc id="1811487" url="https://pl.wikipedia.org/wiki?curid=1811487" title="Józef Bukowski (zm. 1744)">
Józef Bukowski (zm. 1744)

Józef Bukowski herbu Ossoria (zm. 1744, w Nowotańcu), z Bukowego, syn Jerzego – strażnik wojskowy wojsk koronnych, chorąży sanocki w latach 1729–1744, łowczy lwowski w latach 1727–1729, miecznik sanocki w latach 1713–1720 .
Poseł ziemi sanockiej na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na tym sejmie. Jako deputat podpisał "pacta conventa" Stanisława Leszczyńskiego w 1733 roku. Był elektorem Stanisława Leszczyńskiego w 1733 roku. Był konsyliarzem w konfederacji dzikowskiej 1734 roku i marszałkiem sądów kapturowych ziemi sanockiej.
Był fundatorem konwentu starowiejskiego, po roku 1742 ufundował drewniany kościółek w Dukli, oraz nowy murowany kościół parafialny w Nowotańcu (przed rokiem 1744), dzierżawił Hryńcowce i Karolówkę 1736. Właściciel Nowotańca od roku 1717.
Ożeniony z Barbarą Gumowską. Miał tylko córkę Franciszkę zamężną z Mikołajem Rejem, kasztelanem zawichostskim. 

</doc>
<doc id="1811491" url="https://pl.wikipedia.org/wiki?curid=1811491" title="Radnica (stacja kolejowa)">
Radnica (stacja kolejowa)

Radnica – stacja kolejowa w Szklarce Radnickiej w Polsce, w województwie lubuskim, w powiecie krośnieńskim, w gminie Krosno Odrzańskie.
W roku 2017 stacja obsługiwała 150–199 pasażerów na dobę.

</doc>
<doc id="1811492" url="https://pl.wikipedia.org/wiki?curid=1811492" title="Parafia św. Marii Magdaleny w Biłgoraju">
Parafia św. Marii Magdaleny w Biłgoraju

Parafia Świętej Marii Magdaleny w Biłgoraju – parafia rzymskokatolicka w Biłgoraju, siedziba dekanatu Biłgoraj Południe. Jej proboszczem jest ks. Witold Batycki. Mieści się przy ulicy Krzeszowskiej, w dzielnicy Puszcza Solska. 
Historia.
Pierwsze informacje o działalności duszpasterskiej na terenie parafii sięgają roku 1603, gdy wybudowano kapliczkę na miejscu objawień św. Marii Magdaleny. W 1644 roku erygowano parafię, a w 1692 roku działalność duszpasterską w niej rozpoczęli franciszkanie konwentualni. Po kasacie zakonu w 1864 roku w parafii pracują księża diecezjalni.
Zasięg parafii.
Parafia obejmuje ulice: Armii Krajowej numery: 1–6, Armii Kraków numery: od 12 do końca ulicy, Bohaterów Monte Cassino, Chopina, Cicha numery parzyste: 2–30, Dra Pojaska, Gen. Komorowskiego, Gen. Sikorskiego numery nieparzyste, Kombatantów, Konopnickiej, Kościuszki numery: 93 do końca, Krzeszowska, Mickiewicza, Motorowa, Nowakowskiego, Piaskowa, I Armii Wojska Polskiego, Prusa, Puszkina, Radzika, Sienkiewicza, Sikorskiego numery nieparzyste, Skłodowskiej, Słowackiego, Spokojna, Tarnogrodzka, Wańkowicza, „Wira” Bartoszewskiego, Wiejska, Żeromskiego.
Miejscowości należące do parafii: Brodziaki, Dereźnia Majdańska, Dereźnia Solska, Dereźnia-Zagrody, Korczów, Okrągłe, Podlesie, Ruda Solska, Smólsko Małe, Wola Dereźniańska.

</doc>
<doc id="1811496" url="https://pl.wikipedia.org/wiki?curid=1811496" title="Rudnica (herb szlachecki)">
Rudnica (herb szlachecki)

Rudnica – polski herb szlachecki
Opis herbu.
Na tarczy dwupolowej dzielonej w słup, gdzie – pole prawe błękitne, a pole lewe srebrne, podkowa srebrna, pośrodku, barkiem ku górze na obu polach tarczy położona, wewnątrz niej, strzała srebrna, grotem ku górze, ku barkowi podkowy – w słup umieszczona. W klejnocie, trzy pióra strusie sponad korony szlacheckiej wieńczącej hełm. Labry zdobiące herb – błękitne, podbite srebrem.
Odmiana herbu.
Herb "Rudnica" posiada swoją odmianę.
Herbowni.
Bernatowicz, Chrzczonowicz, Chrzenowicz, Downarowicz, Eliaszewicz, Eljasewicz, Jodkiewicz, Jodkowicz, Kasperski, Kniaźnin, Kostecki, Kszanowicz, Leparski, Majewski, Mejer, Merchelewicz, Meyer, Mierchelewicz, Narutowicz, Nowogoński, Nowohoński, Obrocki, Obrócki, Pierzchalski, Przybytek, Przybytko, Pukiński, Radecki, Rajuniec, Rasławowicz, Rodkiewicz, Rodowicz, Rodziewicz, Rudnicki, Sabiłło, Sarnowski, Sipajło, Starzyński, Stulgiński, Szymkiewicz, Warkalewicz, Wiełowicz, Wieszejko, Zdanowicz, Zielanowicz.

</doc>
<doc id="1811499" url="https://pl.wikipedia.org/wiki?curid=1811499" title="Czoło (Białoruś)">
Czoło (Białoruś)

Wieś Czoło – nieistniejąca już wieś w Puszczy Białowieskiej, położona około dwóch kilometrów na południowy wschód od Starego Masiewa, na terenie Białorusi. Dziś w miejscu osady mieści się strażnica białoruskiej straży granicznej
Na terytorium Polski jedyną pozostałością po wsi założonej na początku XIX wieku przez kilkanaście niemieckich rodzin jest cmentarz ewangelicki w Puszczy Białowieskiej, około kilometra na południe od Starego Masiewa, w oddziale leśnym nr 111.
Na niewielkim cmentarzu zachowało się kilka charakterystycznych dla osadników niemieckich żeliwnych krzyży. W najlepszym stanie jest grób, w którym pochowano sołtysa Czoła o nazwisku Jan Mackiewicz, zabitego przez oddział kozaków pod koniec I wojny światowej. W podobnym czasie osadnicy niemieccy opuścili ostatecznie kolonię Czoło.
W okresie międzywojennym była ona siedzibą lokalnego nadleśnictwa. Ostatecznie wieś wysiedlili hitlerowcy w 1941 roku przenosząc jej zabudowania do Tuszemli.

</doc>
<doc id="1811500" url="https://pl.wikipedia.org/wiki?curid=1811500" title="Fahrudin Jusufi">
Fahrudin Jusufi

Fahrudin Jusufi (ur. 8 grudnia 1939 w Zlipotoku, zm. 9 sierpnia 2019 w Belgradzie) – jugosłowiański (Gorani) piłkarz, lewy obrońca, trener piłkarski. Srebrny medalista ME 60 oraz mistrz olimpijski z Rzymu.
Najlepszy okres kariery spędził w Partizanie Belgrad, gdzie grał prawie 10 lat (1957–1966). Z Partizanem zdobywał tytuły mistrza Jugosławii (1961, 1962, 1963, 1965). Karierę kończył w RFN, gdzie grał w Eintrachcie Frankfurt (1966–1970) i Germanii Wiesbaden (1970–1972) oraz FC Dornbirn (1972).
W reprezentacji Jugosławii zagrał 55 razy. Debiutował w 1959, ostatni raz zagrał w 1967. Brał udział w MŚ 62 (czwarte miejsce), wystąpił w pięciu spotkaniach turnieju.
Jako trener pracował głównie w RFN (FC Schalke 04, SG Wattenscheid 09, TSV 1860 Monachium). W sezonie 1987–1988 był szkoleniowcem Partizana.

</doc>
<doc id="1811501" url="https://pl.wikipedia.org/wiki?curid=1811501" title="Rimae Apollonius">
Rimae Apollonius

Rimae Apollonius – grupa rowów na powierzchni Księżyca o średnicy około 230 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od krateru Apollonius.

</doc>
<doc id="1811502" url="https://pl.wikipedia.org/wiki?curid=1811502" title="Artūrs Krišjānis Kariņš">
Artūrs Krišjānis Kariņš



</doc>
<doc id="1811503" url="https://pl.wikipedia.org/wiki?curid=1811503" title="Bytnica (przystanek kolejowy)">
Bytnica (przystanek kolejowy)

Bytnica – przystanek osobowy w Bytnicy w Polsce, w województwie lubuskim, w powiecie krośnieńskim, w gminie Bytnica.
W roku 2017 przystanek obsługiwał 50–99 pasażerów na dobę.

</doc>
<doc id="1811504" url="https://pl.wikipedia.org/wiki?curid=1811504" title="Szklarz">
Szklarz



</doc>
<doc id="1811507" url="https://pl.wikipedia.org/wiki?curid=1811507" title="J. Smith-Cameron">
J. Smith-Cameron

J. Smith-Cameron (ur. 7 września 1957 r. w Louisville, jako Jean Isabel Smith) – amerykańska aktorka.
Córka architekta Richarda Sharpe'a Smitha. Absolwentka Florida State University (FSU).

</doc>
<doc id="1811510" url="https://pl.wikipedia.org/wiki?curid=1811510" title="Nikodem Kasprowicz">
Nikodem Kasprowicz

Nikodem Kasprowicz (ur. 26 lipca 1979 w Tychach) – polski aktor teatralny i telewizyjny.
Początkowo występował w Amatorskim Teatrze Ruchu i Pantomimy Migreska w Tychach. W 2003 roku ukończył studia na Wydziale Aktorskim Akademii Teatralnej im. Aleksandra Zelwerowicza w Warszawie.
W latach 2005–2007 był aktorem Teatru im. A. Mickiewicza w Częstochowie. W latach 2008–2018 etatowy aktor Teatru Nowego im. Tadeusza Łomnickiego w Poznaniu, z którym obecnie nadal współpracuje. Występuje również w Laboratorium Dramatu w Warszawie.
Występował także w epizodycznych rolach w polskich serialach telewizyjnych, takich jak: "Na dobre i na złe", "Kasia i Tomek" (tylko głos), "Samo życie", "Egzamin z życia", "Rodzinka" oraz "Wspólne mieszkanie".
Ojciec dwóch córek.

</doc>
<doc id="1811511" url="https://pl.wikipedia.org/wiki?curid=1811511" title="Budachów (stacja kolejowa)">
Budachów (stacja kolejowa)

Budachów – stacja kolejowa w Budachowie w Polsce, w województwie lubuskim, w powiecie krośnieńskim, w gminie Bytnica.
W roku 2017 stacja obsługiwała 100–149 pasażerów na dobę.

</doc>
<doc id="1811512" url="https://pl.wikipedia.org/wiki?curid=1811512" title="Rimae Archimedes">
Rimae Archimedes

Rimae Archimedes – grupa rowów na powierzchni Księżyca o średnicy około 169 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od pobliskiego krateru Archimedes.

</doc>
<doc id="1811516" url="https://pl.wikipedia.org/wiki?curid=1811516" title="JoWooD Productions">
JoWooD Productions



</doc>
<doc id="1811517" url="https://pl.wikipedia.org/wiki?curid=1811517" title="Ratko Svilar">
Ratko Svilar

Ratko Svilar (ur. 6 maja 1950 w Crvence) – serbski piłkarz grający na pozycji bramkarza.
Kariera klubowa.
Karierę piłkarską Svilar rozpoczął w klubie z rodzinnej miejscowości Crvenka o nazwie FK Crvenka. W sezonie 1970/1971 zadebiutował w jego barwach w pierwszej lidze jugosłowiańskiej. Na koniec roku spadł z Crvenką do drugiej ligi, gdzie grał przez dwa lata. W 1973 roku został zawodnikiem Vojvodiny Nowy Sad. W 1975 roku wywalczył wicemistrzostwo Jugosławii, a w 1978 roku był wypożyczony do amerykańskiego Rochester Lancers z ligi NASL. W Vojvodinie grał do 1980 roku.
Latem 1980 Svilar przeszedł do Royal Antwerp FC, w którym wygrał rywalizację z reprezentantem Belgii, Theo Custersem. W 1992 roku zdobył z Antwerp Puchar Belgii (2:2, k. 9:8 w finale z KV Mechelen). Z kolei w 1993 roku dotarł z Antwerp do finału Pucharu Zdobywców Pucharów, jednak nie wystąpił w nim (1:3 z Parmą). Bramkarzem zespołu z Antwerpii był do 1996 roku. Wtedy też w wieku 46 lat zakończył karierę. Po jej zakończeniu kilkukrotnie pełnił funkcję trenera Royalu i od 2009 roku ponownie jest jego szkoleniowcem.
Kariera reprezentacyjna.
W reprezentacji Jugosławii Svilar zadebiutował 25 września 1976 roku w przegranym 0:3 towarzyskim meczu z Włochami. W 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii. Tam był rezerwowym bramkarzem dla Dragana Pantelicia i nie rozegrał żadnego spotkania. Od 1976 do 1983 roku rozegrał w kadrze narodowej 9 meczów.

</doc>
<doc id="1811518" url="https://pl.wikipedia.org/wiki?curid=1811518" title="Today We Are All Demons">
Today We Are All Demons

Today We Are All Demons – czwarty studyjny album norweskiego zespołu industrialnego Combichrist.
Spis utworów.
Wersja rozszerzona.
Album ten zawiera dwie wersje – podstawową i rozszerzoną. Oto spis utworów do bonusowego dysku edycji rozszerzonej.

</doc>
<doc id="1811519" url="https://pl.wikipedia.org/wiki?curid=1811519" title="Parafia św. Stanisława Kostki w Hrubieszowie">
Parafia św. Stanisława Kostki w Hrubieszowie

Parafia Świętego Stanisława Kostki w Hrubieszowie – parafia rzymskokatolicka w Hrubieszowie, w Dekanacie Hrubieszów-Południe. Została erygowana w 2001. Jest najmłodsza w mieście. Jest prowadzona przez ojców bernardynów. Jej proboszczem jest o. Wiktoryn Krysa OFM. Mieści się przy Placu Staszica. Parafia obejmuje ulice: 27. Dywizji Piechoty AK, Gęsia, Górna, Kilińskiego (od nr 16 B), Kręta, Krucza, Ludna, Partyzantów, Pl. Staszica, Pogodna, Szeroka, Szewska, Targowa, Wodna, Żeromskiego (do mostu).

</doc>
<doc id="1811521" url="https://pl.wikipedia.org/wiki?curid=1811521" title="Marcus Clarke">
Marcus Clarke

Marcus Andrew Hislop Clarke (ur. 24 kwietnia 1846 w Londynie, zm. 2 sierpnia 1881 w Melbourne) − australijski pisarz i poeta, najbardziej znany z powieści "For the Term of His Natural Life".
Życiorys.
Marcus Clarke urodził się w Londynie w dniu 24 kwietnia 1846 i kształcił się w Highgate School. Był jedynym synem Williama Hislop Clarke. Wyemigrował do Australii, gdzie jego wuj, James Langton Clarke, był sędzią sądu okręgowego.
Początkowo był urzędnikiem w banku Australazji, ale nie wykazał się zdolnościami przedsiębiorczymi. W 1869 Clarke ożenił się z aktorką Marian, córką Johna Dunna, aktora irlandzkiego.
Popularność zyskał jako dziennikarz, autor felietonów w "The Australian". Oprócz opowiadań, sztuk teatralnych i szkiców historycznych napisał też "Dożywotnie zesłanie", powieść w odcinkach o losach osadników w brytyjskich koloniach karnych w Australii.

</doc>
<doc id="1811522" url="https://pl.wikipedia.org/wiki?curid=1811522" title="Violeta Motulaitė">
Violeta Motulaitė

Violeta Motulaitė (ur. 12 maja 1959 w Wilnie) – litewska historyk i dyplomatka, od 2009 ambasador Litwy w Mołdawii. 
Życiorys.
W 1982 ukończyła studia na Wydziale Historii Wileńskiego Uniwersytetu Państwowego, następnie kształciła się na studiach aspiranckich na Uniwersytecie Łomonosowa w Moskwie (1984–1987), przedkładając dysertację z dziedziny historii (1987). Jej doktorat został w 1993 nostryfikowany przez Litewską Radę Naukową. W latach 1982–1984 i 1987–1990 pracowała jako asystentka na Wileńskim Uniwersytecie Państwowym. Po odzyskaniu przez Litwę niepodległości w 1990 zatrudniona jako doradczyni w Komisji Spraw Zagranicznych Rady Najwyższej Litwy (do 1992), następnie była sekretarzem delegacji sejmowej do Zgromadzenia Bałtyckiego (1992–1993), doradczynią prezydenta Litwy ds. polityki zagranicznej, sekretarzem Departamentu Organizacji Międzynarodowych MSZ (1997). W 1997 została wysłana na placówkę do Czech, gdzie była I sekretarzem Ambasady Republiki Litewskiej (1997–1998) i radczynią (1998–2001). Po powrocie na Litwę pracowała jako radczyni Wydziału Integracji z NATO w MSZ (2001), była także kierownikiem Wydziału Azji, Afryki i Oceanii (2001–2003), a także dyrektorem Departamentu Informacji (2003–2004). W latach 2004–2007 sprawowała funkcję radczyni ministerialnej w Ambasadzie Litewskiej w Kopenhadze. Od 2009 jest ambasadorem Litwy w Mołdawii. 

</doc>
<doc id="1811523" url="https://pl.wikipedia.org/wiki?curid=1811523" title="Bakterie octowe">
Bakterie octowe



</doc>
<doc id="1811524" url="https://pl.wikipedia.org/wiki?curid=1811524" title="Pliszka (przystanek kolejowy)">
Pliszka (przystanek kolejowy)

Pliszka – przystanek osobowy w Siedlisku w Polsce, w województwie lubuskim, w powiecie krośnieńskim, w gminie Maszewo.
W roku 2017 przystanek obsługiwał 10–19 pasażerów na dobę.

</doc>
<doc id="1811527" url="https://pl.wikipedia.org/wiki?curid=1811527" title="Borsuk workowaty">
Borsuk workowaty



</doc>
<doc id="1811528" url="https://pl.wikipedia.org/wiki?curid=1811528" title="Ambasadorowie Maroko w Polsce">
Ambasadorowie Maroko w Polsce



</doc>
<doc id="1811532" url="https://pl.wikipedia.org/wiki?curid=1811532" title="Gądków Wielki (stacja kolejowa)">
Gądków Wielki (stacja kolejowa)

Gądków Wielki – stacja kolejowa w Gądkowie Wielkim w Polsce, w województwie lubuskim, w powiecie sulęcińskim, w gminie Torzym.
W roku 2017 stacja obsługiwała 20–49 pasażerów na dobę.

</doc>
<doc id="1811534" url="https://pl.wikipedia.org/wiki?curid=1811534" title="Parafia św. Mikołaja w Hrubieszowie">
Parafia św. Mikołaja w Hrubieszowie

Parafia Świętego Mikołaja w Hrubieszowie – parafia rzymskokatolicka w Hrubieszowie, w dekanacie Hrubieszów Południe, została erygowana w 1400 i jest najstarszą w mieście.
Jest prowadzona przez księży diecezjalnych. Mieści się przy ulicy 3 Maja. 
Zasięg parafii.
Do parafii należą wierni z Hrubieszowa mieszkający przy ulicach: Antonówka, Basaja, Ceglanej, Ciesielczuka strona wsch., Czerwonego Krzyża, Dworcowej, Gęsiej, Górnej, Gródeckiej, Jatkowa, Joselewicza, Kilińskiego, Kolejowej, Kościelnej, Krasickiego, Kruczej, Leśmiana, Listopadowej, Ludnej, Łany, Łaziennej, Łąkowej, 3 Maja, Michałówka, Mickiewicza, Narutowicza, Nowej, Partyzantów, Piłsudskiego, Pobereżańska, Podzamcze, Polnej, Polna-Osiedle bloki nry: 1-25, Prostej, Rybnej, Rynek, Płk. Samary, Sokalskiej, Staszica, Plac Staszica, Szewskiej, Targowej, Teresówka, Wodnej, Plac Wolności, Wspólnej i Zamojskiej.

</doc>
<doc id="1811536" url="https://pl.wikipedia.org/wiki?curid=1811536" title="Ivan Pudar">
Ivan Pudar

Ivan Pudar (ur. 6 marca 1961 w Zemunie) – chorwacki trener piłkarski i piłkarz grający na pozycji bramkarza.
Kariera klubowa.
Karierę piłkarską Pudar rozpoczął w klubie Hajduk Split. W sezonie 1979/1980 zadebiutował w jego barwach w pierwszej lidze jugosłowiańskiej. Od sezonu 1981/1982 był podstawowym zawodnikiem zespołu. W 1984 roku osiągnął z Hajdukiem swój pierwszy sukces - zdobył Puchar Jugosławii. W 1987 roku sięgnął po niego ponownie, ale w trakcie sezonu był wypożyczony do Spartaka Subotica. W Hajduku grał do 1990 roku. Łącznie dla tego klubu rozegrał 157 ligowych meczów.
Latem 1990 Pudar wyjechał do Portugalii. W sezonie 1990/1991 bronił w tamtejszym SC Espinho, a następnie odszedł do Boavisty Porto. W 1992 roku zajął z nią 3. miejsce w lidze oraz zdobył Puchar Portugalii. Po tym sukcesie zakończył karierę piłkarską.
Kariera reprezentacyjna.
Swoje jedyne spotkanie w reprezentacji Jugosławii Pudar rozegrał 29 stycznia 1985 roku. Był to towarzyski mecz z Chinami (1:1). Wcześniej w 1982 roku został powołany przez selekcjonera Miljana Miljanicia do kadry na Mistrzostwa Świata w Hiszpanii, gdzie był rezerwowym dla Dragana Pantelicia. W 1984 roku zdobył brązowy medal na Igrzyskach Olimpijskich w Los Angeles.

</doc>
<doc id="1811538" url="https://pl.wikipedia.org/wiki?curid=1811538" title="Spartak Subotica">
Spartak Subotica



</doc>
<doc id="1811539" url="https://pl.wikipedia.org/wiki?curid=1811539" title="Parafia Ducha Świętego w Hrubieszowie">
Parafia Ducha Świętego w Hrubieszowie

Parafia Ducha Świętego w Hrubieszowie – parafia rzymskokatolicka w Hrubieszowie, w Dekanatu Hrubieszów Południe. Została erygowana w 2001. Jej proboszczem jest ks. Marek Giergiel. Mieści się przy ulicy Nowej. 
Parafia obejmuje ulice: Nowa, Gródecka, Wyzwolenia, Krasickiego, Ceglana, Łąkowa, Kolejowa, Dworcowa, Polna (część), Listopadowa (część), Piłsudskiego (część) oraz wsie: Czumów, Gródek, Kol. Gródek i Ślipcze.
Parafialna świątynia wzniesiona została w oparciu o projekt przygotowany dla kościoła pw. św. Józefa Sebastiana Pelczara w Przeworsku.

</doc>
<doc id="1811543" url="https://pl.wikipedia.org/wiki?curid=1811543" title="Płomienie">
Płomienie



</doc>
<doc id="1811544" url="https://pl.wikipedia.org/wiki?curid=1811544" title="Jerzmanice Lubuskie">
Jerzmanice Lubuskie

Jerzmanice Lubuskie – stacja kolejowa w Jerzmanicach w Polsce, w województwie lubuskim, w powiecie słubickim, w gminie Rzepin.
W roku 2017 stacja obsługiwała 20–49 pasażerów na dobę.

</doc>
<doc id="1811549" url="https://pl.wikipedia.org/wiki?curid=1811549" title="Parafia Matki Bożej Nieustającej Pomocy w Hrubieszowie">
Parafia Matki Bożej Nieustającej Pomocy w Hrubieszowie

Parafia Matki Bożej Nieustającej Pomocy w Hrubieszowie – parafia rzymskokatolicka w Hrubieszowie, w dekanacie Hrubieszów Północ. Została erygowana w 1982. Jest prowadzona przez księży diecezjalnych. Jej proboszczem jest ks. Marek Kuśmierczyk. Proboszczem w latach 1983–2020 był ks. prałat Andrzej Puzon. Mieści się przy ulicy Dwernickiego.
Teren parafii.
Parafia obejmuje ulice: Bartłomieja, Batalionów Chłopskich, Chełmska, Chmielna, Cicha, Ciesielczuka strona zach., Dwernickiego, Grabowiecka, Grotthusów, Grunwaldzka, Jagiełły, Komandora Krawczyka, Konopnickiej, Kopernika, Kościuszki, Królowej Jadwigi, Litewska, Matejki, Nowe Osiedle przy Piekarni, Osiedle Lipice (nie ma jeszcze nazw ulic), Przemysłowa, Reja, Rubinowa, Słowackiego, Uchańska, Unii Horodelskiej, Wesoła, Zygmunta Augusta, Żeromskiego, a ponadto miejscowości Dziekanów, Dziekanów-Kolonia, Lipice, Obrowiec, Świerszczów, Teptiuków.
Na terenie parafii, oprócz kościoła parafialnego, znajduje się filialny kościół Matki Boskiej Anielskiej w Dziekanowie oraz kaplica cmentarna, dawny grobowiec rodowy Grotthusów na cmentarzu w Dziekanowie.

</doc>
<doc id="1811550" url="https://pl.wikipedia.org/wiki?curid=1811550" title="Czarna Przełęcz">
Czarna Przełęcz



</doc>
<doc id="1811551" url="https://pl.wikipedia.org/wiki?curid=1811551" title="Jurelang Zedkaia">
Jurelang Zedkaia

Jurelang Zedkaia (ur. 13 lipca 1950, zm. 7 października 2015) – polityk, deputowany do parlamentu od 1991, przewodniczący parlamentu w latach 2008–2009. Prezydent Wysp Marshalla od 2 listopada 2009 do 10 stycznia 2012.
Życiorys.
Jurelang Zedkaia urodził się w 1950 na stołecznym atolu Majuro. Uczęszczał do szkoły podstawowej Assumption Elementary School, a następnie kształcił się w Marshall Islands High School (1966–1967) oraz Calvary Bible Institute (1967–1969). Po zakończeniu nauki przez 15 lat pracował jako farmaceuta. Przez sześć lat wchodził w skład rządu lokalnego atolu Majuro, w którym był odpowiedzialny za opiekę zdrowotną, edukację oraz sprawy socjalne.
W 1991 po raz pierwszy zdobył mandat deputowanego do parlamentu (Nitijela). W kolejnych wyborach uzyskiwał reelekcję. W 1997 został wybrany wiceprzewodniczącym parlamentu. Od 7 stycznia 2008 do 26 października 2009 sprawował natomiast funkcję przewodniczącego Nitijeli. Na atolu Majuro sprawuje również funkcję "Iroij" (przywódcy).
26 października 2009 został wybrany przez parlament prezydentem Wysp Marshalla po tym, jak kilka dni wcześniej w wyniku uchwalenia wotum nieufności upadł gabinet prezydenta Litokwy Tomeinga. Zedkaia, stosunkiem głosów 17 do 15, pokonał byłego prezydenta Kessai Note, który był jego jedynym rywalem w głosowaniu. 2 listopada 2009 został zaprzysiężony na stanowisku. W swoim przemówieniu wezwał do jedności i przezwyciężenia podziałów politycznych.
Po wyborach parlamentarnych z 21 listopada 2011 większość miejsc w Nitijeli zdobyli deputowani będący do niego w opozycji. W rezultacie 3 stycznia 2012 parlament nowym prezydentem kraju wybrał Christophera Loeaka. Pokonał on Zedkaię stosunkiem głosów 21 do 11. Loeak objął urząd 10 stycznia 2012.

</doc>
<doc id="1811555" url="https://pl.wikipedia.org/wiki?curid=1811555" title="Stefan Buszczyński">
Stefan Buszczyński

Stefan Buszczyński (ur. 26 grudnia 1821 w Mołodkowicach na Podolu, zm. 20 października 1892 w Krakowie) – polski publicysta i pisarz polityczny, powstaniec.
Życiorys.
Pochodził z rodziny szlacheckiej. Ukończył studia humanistyczne na Uniwersytecie Kijowskim. Od 1845 prowadził swoje dobra ziemskie. Debiutował w „Athenaeum” w 1848. Przyjaźnił się z Apollonem Korzeniowskim. W powstaniu styczniowym 1863 był organizatorem i naczelnikiem powiatu mohylewskiego. 
Zaoczny wyrok kary śmierci za udział zmusił go do emigracji. Przebywał w Szwajcarii, Niemczech, Francji. W Paryżu był członkiem Towarzystwa Historyczno-Literackiego i zarządzał fundacją raperswilską (od 1867), Towarzystwem Naukowym Krakowskim (od 1869) i Akademią Umiejętności (od 1872). Do kraju, do Lwowa powrócił w 1878, a od 1887 roku zamieszkał w Krakowie. Starał się o docenturę na Uniwersytecie Jagiellońskim, jednak kandydaturę zablokowały środowiska konserwatywne (zwłaszcza Józefa Szujskiego). Publikował w pismach takich jak „Kraj”, „Nowa Reforma”, „Ruch Literacki”. Utrzymywał bliskie kontakty z Polonią amerykańską. Był członkiem Ligi Polskiej.
W młodości związany ze środowiskami radykalnymi, w późniejszym wieku przeszedł na pozycje bardziej zachowawcze, nie wierząc w powodzenie czynu zbrojnego (broszura "Cierpliwość czy rewolucja", Paryż, 1862). Jego patriotyczne i demokratyczne poglądy znajdowały odbicie w jego utworach literackich. Do najważniejszych dzieł Buszczyńskiego należało "La decadence de l’Europe" (1867), którego czytelnikami byli m.in. Napoleon III, Jules Michelet i Wiktor Hugo. W dziele tym opisał szczegółowo wizję przyszłej zjednoczonej Europy, z parlamentem w Brukseli.

</doc>
<doc id="1811556" url="https://pl.wikipedia.org/wiki?curid=1811556" title="II liga polska żużlowa">
II liga polska żużlowa



</doc>
<doc id="1811559" url="https://pl.wikipedia.org/wiki?curid=1811559" title="The Dangermen Sessions Vol. 1">
The Dangermen Sessions Vol. 1

The Dangermen Sessions Vol. 1 – ósmy studyjny album w dorobku brytyjskiego zespołu ska – pop-rockowego Madness. Ukazał się 16 sierpnia 2005 roku nakładem wytwórni V2 Records. Producentem płyty był Dennis Bovell. Zajął 11 pozycję na brytyjskiej liście przebojów.
W 2005 roku Madness ruszyło w trasę koncertową jako The Dangermen. W czasie koncertów wykonywali głównie utwory wykonawców, którzy inspirowali zespół we wczesnym okresie jego działalności, reprezentujących różne style muzyczne – głównie ska i reggae: (Desmond Dekker, Sir Lancelot, Max Romeo, Prince Buster, Bob Marley &amp; The Wailers, Jimmy Cliff, Horace Andy), ale także artystów z kręgu muzyki pop (José Feliciano), rocka (The Kinks) oraz rhythm and bluesa (Barbara Lynn) i soulu (The Supremes), zaaranżowane w stylu ska. Program tych koncertów stał się podstawą materiału umieszczonego na płycie.

</doc>
<doc id="1811560" url="https://pl.wikipedia.org/wiki?curid=1811560" title="Wodorotlenek berylu">
Wodorotlenek berylu

Wodorotlenek berylu, – nieorganiczny związek chemiczny z grupy wodorotlenków amfoterycznych. Trudno rozpuszczalny w wodzie. Z silnymi zasadami daje berylany, np. i . Na skalę przemysłową otrzymywany jest jako produkt uboczny przy wydobyciu berylu z jego rud – berylu i bertrandytu.
Toksykologia.
Wodorotlenek berylu jest bardzo toksyczny. Działa drażniąco na skórę, oczy i drogi oddechowe. Dłuższa ekspozycja może powodować mdłości, wymioty, ból i zawroty głowy, utratę przytomności, berylozę. Wykazuje działanie rakotwórcze.

</doc>
<doc id="1811561" url="https://pl.wikipedia.org/wiki?curid=1811561" title="Colesław">
Colesław



</doc>
<doc id="1811567" url="https://pl.wikipedia.org/wiki?curid=1811567" title="Oxbridge">
Oxbridge

Oxbridge – słowo powstałe w wyniku kontaminacji dwóch nazw: „Oxford” i „Cambridge”. „Oxbridge” oznacza wspólnie dwa uniwersytety w Wielkiej Brytanii: University of Oxford oraz University of Cambridge. W języku angielskim występuje zarówno jako rzeczownik, jak i przymiotnik. 
Słowa „Oxbridge” jako pierwszy użył William Makepeace Thackeray w powieści "Dzieje Pendennisa" w 1849, nazywając w ten sposób fikcyjną miejscowość akademicką. W tej samej książce autor wprowadził także słowo „Camford”, ale nie uzyskało ono popularności.

</doc>
<doc id="1811572" url="https://pl.wikipedia.org/wiki?curid=1811572" title="James Ingram">
James Ingram

James Ingram (ur. 16 lutego 1952 lub 1956 w Akron, zm. 29 stycznia 2019 w Los Angeles) – amerykański wokalista, autor tekstów, producent muzyczny i multiinstrumentalista. Przedstawiciel muzyki soul i adult contemporary.
W 1985 roku wziął udział w nagraniu charytatywnej piosenki „We Are the World”. Nagrał pięć studyjnych albumów i dwie kompilacje. Zdobywca nagrody Grammy w 1985 roku.
Zmarł 29 stycznia 2019 roku po kilkuletniej walce z nowotworem mózgu. Informacje o śmierci Ingrama opublikowała jego przyjaciółka Debbie Allen.

</doc>
<doc id="1811573" url="https://pl.wikipedia.org/wiki?curid=1811573" title="Balantydoza">
Balantydoza



</doc>
<doc id="1811582" url="https://pl.wikipedia.org/wiki?curid=1811582" title="Dansguardian">
Dansguardian



</doc>
<doc id="1811588" url="https://pl.wikipedia.org/wiki?curid=1811588" title="Mikołaj Strzeszewski">
Mikołaj Strzeszewski

Mikołaj Strzeszewski (Mikołaj ze Strzeszewa) herbu Pobóg, (ur. w XV w.) – kasztelan sanocki (1494) i wiślicki (1496-1497). 
&lt;br&gt;Mikołaj ze Strzeszewa w 1497 wymieniany był jako starosta wiślicki "na liście Jana Albrechta Króla danym Miastu Lwowskiemu".
Był świadkiem wydania przywileju piotrkowskiego w 1496 roku.

</doc>
<doc id="1811591" url="https://pl.wikipedia.org/wiki?curid=1811591" title="Komórczak okazały">
Komórczak okazały

Komórczak okazały ("Dysdera crocata") – gatunek pająka z rodziny komórczakowatych (Dysderidae). Posiada trzy pary oczu. Prowadzi nocny tryb życia, za dnia ukrywając się w szczelinach lub pod kamieniami, korą czy liśćmi. Jego ofiarami przeważnie padają równonogi – potężne szczękoczułki pomagają w zabijaniu ofiar pokrytych twardym pancerzem. Pająk ten został opisany w 1838 roku.
Wygląd.
Głowotułów oraz odnóża "Dysdera crocata" mają pomarańczowe lub brązowo-czerwonawe ubarwienie. Odwłok pająka jest ubarwiony w kolorze kremowym, rzadziej z odcieniem brązu lub szarości. Samice osiągają długość ciała od 11 do 15 mm, samce 9–10 mm. "Dysdera crocata" posiada sześć oczu – jest to cecha charakterystyczna dla rodziny Dysderidae. Ma duże, silne pazury jadowe przystosowane do polowania na równonogi, które zasiedlają podobne tereny, co komórczaki.
Wygląd "D. crocata" bardzo przypomina rzadszego przedstawiciela tego samego rodzaju – "Dysdera erythrina". W Polsce powszechnie jest mylony z przedstawicielami rodzajów "Harpactea" (głównie "Harpactea rubicunda") czy "Dasumia".
Zachowanie.
Komórczaki zasiedlają wilgotne tereny, za dnia bytując ukryte pod kamieniami, korą, liśćmi czy mchem. Zasiedlają również tereny związane z działalnością człowieka – tam szukając szczelin wśród gruzu, stosu drewna lub cegieł. Tereny te dzielą wraz z lądowymi równonogami oraz wijami, które padają ich ofiarami. Potężne i silne szczękoczułki pozwalają im przebić się nawet przez twardy pancerz ofiar.
Komórczaki nie plotą sieci. Polują aktywnie, poszukując ofiary. Prowadzą nocny tryb życia. Taktyką ich często jest wgryzanie się w podbrzusze równonogów – jest ono miększe oraz tym samym pająk unika kontaktu z substancjami chemicznymi, często wydzielanymi w ramach defensywy przez potencjalną ofiarę. W skład diety "D. crocata" poza równonogami oraz wijami wchodzą również mniejsze, lub podobnego rozmiaru pajęczaki oraz owady, takie jak: biegaczowate, omarlicowate, rybiki, skorki czy świerszcze.
Zagrożony komórczak okazały potrafi boleśnie ukąsić, lecz znacznie częściej wybiera ucieczkę. Znane są przypadki ukąszeń, jednakże jego jad nie zagraża życiu zdrowego człowieka. Powoduje jedynie zaczerwienienie i obrzęk.
Rozmieszczenie.
Kosmopolityczny. Pierwotnie zamieszkiwał obszar śródziemnomorski. Obecnie odnotowano jego występowanie w krajach Europy, Azji, Ameryki Północnej oraz Południowej, południowej Afryki, Australii oraz Nowej Zelandii.
Mimo występowania w różnych krajach Europy, gatunek ten nie występuje w Polsce. Nie ma żadnych potwierdzonych doniesień o jego występowaniu w Polsce, więc wszelkie należy uznać za błędne – przypuszczalnie źle zidentyfikowano przedstawiciela rodzaju "Harpactea".

</doc>
<doc id="1811594" url="https://pl.wikipedia.org/wiki?curid=1811594" title="Chloropochodne bifenylu">
Chloropochodne bifenylu



</doc>
<doc id="1811595" url="https://pl.wikipedia.org/wiki?curid=1811595" title="Romanka (góra)">
Romanka (góra)



</doc>
<doc id="1811598" url="https://pl.wikipedia.org/wiki?curid=1811598" title="Zhu Shujing">
Zhu Shujing

Zhu Shujing (; ur. 24 maja 1985) – chiński lekkoatleta, trójskoczek.

</doc>
<doc id="1811599" url="https://pl.wikipedia.org/wiki?curid=1811599" title="Dysdera crocata">
Dysdera crocata



</doc>
<doc id="1811601" url="https://pl.wikipedia.org/wiki?curid=1811601" title="Józef Łabudek">
Józef Łabudek

Józef Łabudek (ur. 4 sierpnia 1929 w Harnes, zm. 4 marca 2009) – polski działacz państwowy, wicewojewoda katowicki (1973–1975) i wojewoda bielski (1975–1981).
Życiorys.
Urodził się we Francji w rodzinie polskiego górnika. W 1934 wraz z rodziną przyjechał do Polski, gdzie uczęszczał do szkoły podstawowej w Cieszynie. W czasie II wojny światowej zatrudniony w cieszyńskiej drukarni Prochasków. W 1950 rozpoczął studia w Szkole Głównej Planowania i Statystyki, a w 1957 uzyskał magisterium w Akademii Ekonomicznej w Katowicach. Pracował kolejno w Centralnym Zarządzie Materiałów Górniczych w Gliwicach, następnie w Krakowskiej Fabryce Farb i Lakierów (jako dyrektor) oraz na kierowniczych stanowiskach w przedsiębiorstwach handlowych w województwie katowickim. W 1972 został mianowany dyrektorem Wydziału Handlu i Usług Urzędu Wojewódzkiego w Katowicach. W latach 1973–1975 pełnił obowiązki wicewojewody katowickiego, a na skutek reformy administracyjnej 1975 został mianowany pierwszym w historii wojewodą bielskim. Ze stanowiska zrezygnował z lutym 1981, a w grudniu 1981 został internowany. Po uwolnieniu z aresztu w 1982 podjął pracę w katowickim „Centrostalu” (do 2000).
Odznaczony m.in. Krzyżem Komandorskim Orderu Odrodzenia Polski.

</doc>
<doc id="1811609" url="https://pl.wikipedia.org/wiki?curid=1811609" title="Quesadilla">
Quesadilla

Quesadilla (IPA: kesaˈðiʎa) – danie kuchni meksykańskiej; tortilla z masy kukurydzianej z roztopionym serem. Tradycyjnie stosuje się ser typu Oaxaca, lecz bywa on zastępowany również innymi rodzajami sera. Często do "quesadilli" dodaje się różne opcjonalne składniki – ziemniaki, grzyby, "cuitlacoche", pokrojoną w paski paprykę jalapeño, kiełbaski chorizo itd. Na północy Meksyku używa się tortilli z pszenicy.
Przygotowanie.
Głównym składnikiem jest kukurydziana tortilla. Nakłada się na nią łatwo topiący się ser, po czym składa się tortillę na pół. Następnie ogrzewa się ją w comalu na małym ogniu tak, aby tortilla zanadto się nie spiekła, a jednocześnie ser dobrze się roztopił.

</doc>
<doc id="1811613" url="https://pl.wikipedia.org/wiki?curid=1811613" title="Zhao Yingzhu">
Zhao Yingzhu

Zhao Yingzhu (ur. 14 stycznia 1988) – chińska lekkoatletka specjalizująca się w skoku o tyczce.

</doc>
<doc id="1811615" url="https://pl.wikipedia.org/wiki?curid=1811615" title="Józef Marjański">
Józef Marjański

Józef Bronisław Marjański ps. „Marski”, „Roman”, „Wrzos” (ur. 10 sierpnia 1892 w Radomiu, zm. 22 sierpnia 1920 w Białymstoku) – kapitan piechoty Wojska Polskiego, kawaler Orderu Virtuti Militari, działacz niepodległościowy i socjalistyczny, żołnierz POW i oficer legionów Piłsudskiego, uczestnik wojny polsko-bolszewickiej. 
Życiorys.
Urodził się 10 sierpnia 1892 w Radomiu, w rodzinie Szymona i Karoliny. Jego ojciec był szewcem, a matka zajmowała się domem oraz licznym potomstwem. Jeszcze jako uczeń gimnazjum handlowego zaczął działać w tajnej organizacji młodzieżowej. W obawie przed aresztowaniem za działalność niepodległościową Marjański uciekł do Lwowa, gdzie wstąpił na Politechnikę. Nadal działał też w organizacji niepodległościowej.
W 1914 w Krakowie zaciągnął się do Legionów Polskich, z którymi przeszedł cały szlak bojowy 1 pułku piechoty Legionów. 28 kwietnia 1916 został mianowany chorążym, a 1 listopada 1916 podporucznikiem piechoty. Po kryzysie przysięgowym został skierowany do obozu internowania w Legionowie. Po ucieczce z transportu udał się do rodzinnego Radomia, gdzie natychmiast wstąpił do konspiracyjnej Polskiej Organizacji Wojskowej. Od maja do listopada 1918 jako komendant VII Okręgu POW w stopniu podporucznika, kierował akcjami rozbrajania zaborców.
2 listopada 1918, na wieść o tym że okupanci zamierzają opuścić Kongresówkę, radomianie przejęli władzę w mieście. Marjański został jego wojskowym komendantem i jako komendant odebrał przysięgę na wierność Niepodległej Polsce. Wkrótce został również komendantem Radomskiego Okręgu Wojskowego. Brał udział w walkach w radomskiem i kieleckiem, zdobywał zbrojnie m.in. Kozienice i Wierzbnik. 
Cały czas działał też w PPS i był zaliczany do jego ścisłego kierownictwa. 
Podczas wojny polsko-bolszewickiej Marjański w stopniu kapitana dowodził I batalionem 1 pułku piechoty Legionów. 16 sierpnia 1920, po Bitwie Warszawskiej przed siłami 1 Dywizji Piechoty Legionów, w skład których wchodził 1 pp Leg., postawiono specjalne zadanie. Miała ona w błyskawicznym tempie zdobyć Białystok, jedyną, ograniczoną Narwią i Supraślą bramę na drodze z Białegostoku do Grodna i w ten sposób zamknąć drogę wycofującej się spod Warszawy 16 Armii bolszewickiej.
W ramach tej operacji do zwycięskiej konfrontacji z bolszewikami doszło 22 sierpnia podczas Bitwy Białostockiej. W czasie trudnych walk Marjański kilkukrotnie okazał się postacią kluczową, podrywając do walki walczące ze znacznie liczniejszym przeciwnikiem oddziały. Zginął wczesnym popołudniem, osłaniając wycofujący się sztab dywizji, w okolicy ówczesnego Zarządu Miasta przy ulicy Warszawskiej
Człowiek, o którym marszałek Piłsudski mówił „pierwszy z dzielnych”.
Marjański pochowany został na Białostockim Cmentarzu Wojskowym. W 1923 jego prochy ekshumowano, przewieziono do Radomia i z honorami wojskowymi pochowano na cmentarzu przy ul. Limanowskiego. Pośmiertnie został mianowany majorem.
Uchwałą Rady Miejskiej w Radomiu z dnia 22 lutego 2021 nadano mu tytuł honorowego obywatela miasta Radomia.

</doc>
<doc id="1811618" url="https://pl.wikipedia.org/wiki?curid=1811618" title="Roman Maćkowski">
Roman Maćkowski

Roman Marian Maćkowski (ur. 24 marca 1939 w Dąbrówce, zm. 23 lutego 2022 w Warszawie) – polski działacz partyjny i państwowy, wicewojewoda kielecki (1973–1975) i wojewoda radomski (1975–1981), poseł na Sejm PRL VI kadencji (1972–1976), przedsiębiorca.
Życiorys.
Syn Józefa i Heleny. W latach 1952–1956 należał do Związku Młodzieży Polskiej, a od 1957 do 1972 do Związku Młodzieży Wiejskiej (od 1970 był jego sekretarzem i wiceprzewodniczącym). W 1958 wstąpił do Zjednoczonego Stronnictwa Ludowego (od 1976 do 1986 zasiadał w Naczelnym Komitecie tej partii, w tym od 1983 w jego prezydium, jednocześnie będąc jego sekretarzem).
Ukończył studia prawnicze na Uniwersytecie Warszawskim. Był wieloletnim pracownikiem administracji państwowej. Od 19 marca 1972 do 19 marca 1976 sprawował mandat posła na Sejm PRL VI kadencji, reprezentując okręg Ostrowiec Świętokrzyski. 29 czerwca 1972 został zastępcą przewodniczącego prezydium Wojewódzkiej Rady Narodowej. Sprawował funkcje wicewojewody kieleckiego (od grudnia 1973 do czerwca 1975) oraz wojewody radomskiego (1975–1981). Od grudnia 1982 do maja 1983 był podsekretarzem stanu w Ministerstwie Handlu Wewnętrznego i Usług. Od 13 czerwca 1986 do 30 czerwca 1990 był radcą w ambasadzie PRL w Bułgarii. Na początku lat 90. zatrudniony w spółkach prywatnych, następnie w Banku Gospodarki Żywnościowej (1995–1999). Był dyrektorem generalnym spółki „Universal”, zasiadał w radach nadzorczych „Ad Novum” i „Trans Universal Poland”. W 2006 został prezesem zarządu Unicum Investments Group Sp. z o.o. (a w 2017 jej likwidatorem).
Odznaczony Krzyżem Kawalerskim Orderu Odrodzenia Polski. Pochowany na Cmentarzu Wolskim w Warszawie.

</doc>
<doc id="1811621" url="https://pl.wikipedia.org/wiki?curid=1811621" title="Azusa Aoki">
Azusa Aoki

 – japońska lekkoatletka specjalizująca się w skoku o tyczce.

</doc>
<doc id="1811627" url="https://pl.wikipedia.org/wiki?curid=1811627" title="VII Okręg POW">
VII Okręg POW



</doc>
<doc id="1811631" url="https://pl.wikipedia.org/wiki?curid=1811631" title="Swampsong">
Swampsong

Swampsong – trzeci album studyjny fińskiej grupy muzycznej Kalmah.

</doc>
<doc id="1811633" url="https://pl.wikipedia.org/wiki?curid=1811633" title="Shelter Island (meteoryt)">
Shelter Island (meteoryt)

Shelter Island – meteoryt znaleziony na Meridiani Planum na Marsie przez automatyczny łazik marsjański Opportunity na początku października 2009 roku. Nazwa meteorytu jest nieformalna. Meteoryt ten ma 47 centymetrów długości.
Meteoryt ten nie został zbadany, gdyż został odkryty 3 października 2009 na zdjęciach wykonanych dwa dni wcześniej, gdy łazik Opportunity oddalił się już od niego na odległość 28,5 metra.
Shelter Island jest trzecim meteorytem odkrytym na Marsie. Jest to również trzeci meteoryt odkryty poza układem Ziemia-Księżyc. Wcześniej ten sam łazik znalazł w 2005 roku na powierzchni Marsa mniejszy meteoryt żelazny nazwany Heat Shield Rock oraz pod koniec lipca 2009 meteoryt Block Island.

</doc>
<doc id="1811635" url="https://pl.wikipedia.org/wiki?curid=1811635" title="Rozwód po włosku">
Rozwód po włosku

Rozwód po włosku (wł. "Divorzio all'italiana") – włoska komedia filmowa z 1961 roku w reżyserii Pietro Germiego, nagrodzona m.in. Oscarem za najlepszy scenariusz oryginalny.
Opis fabuły.
Ferdinando to sycylijski arystokrata w średnim wieku, który ma już serdecznie dość swojej żony, za to z pożądaniem patrzy na swoją młodą kuzynkę. Sęk w tym, że ówczesne włoskie prawo nie dopuszczało rozwodów. Z drugiej strony, w kodeksie karnym istniał przepis przewidujący nadzwyczajne złagodzenie kary za morderstwo, jeśli dopuścił się go mąż, który przyłapał swoją żoną na zdradzie. Ferdinando postanawia więc ukartować zdradę w wykonaniu swojej żony, aby móc zabić ją i nie ponieść poważniejszej kary.
Obsada.
i inni

</doc>
<doc id="1811641" url="https://pl.wikipedia.org/wiki?curid=1811641" title="Tajwan na Zimowych Igrzyskach Olimpijskich 2006">
Tajwan na Zimowych Igrzyskach Olimpijskich 2006



</doc>
<doc id="1811642" url="https://pl.wikipedia.org/wiki?curid=1811642" title="Lee Feinstein">
Lee Feinstein



</doc>
<doc id="1811644" url="https://pl.wikipedia.org/wiki?curid=1811644" title="Reprezentacja Tajwanu w piłce nożnej">
Reprezentacja Tajwanu w piłce nożnej



</doc>
<doc id="1811645" url="https://pl.wikipedia.org/wiki?curid=1811645" title="Reprezentacja Tajwanu w piłce siatkowej mężczyzn">
Reprezentacja Tajwanu w piłce siatkowej mężczyzn



</doc>
<doc id="1811647" url="https://pl.wikipedia.org/wiki?curid=1811647" title="Szlak Lissauera">
Szlak Lissauera



</doc>
<doc id="1811648" url="https://pl.wikipedia.org/wiki?curid=1811648" title="Molly Hagan">
Molly Hagan

Molly Hagan (ur. 3 sierpnia 1961 w Minneapolis w stanie Minnesota) – amerykańska aktorka telewizyjna i filmowa.

</doc>
<doc id="1811649" url="https://pl.wikipedia.org/wiki?curid=1811649" title="They Will Return">
They Will Return

They Will Return – drugi album studyjny fińskiej grupy muzycznej Kalmah.

</doc>
<doc id="1811653" url="https://pl.wikipedia.org/wiki?curid=1811653" title="Muzeum Wsi w Bukareszcie">
Muzeum Wsi w Bukareszcie

Muzeum Wsi (rum. Muzeul Satului, oficjalna nazwa Muzeul Național al Satului „Dimitrie Gusti”) – skansen znajdujący się w Bukareszcie, w parku Park Herăstrău (Parcul Herăstrău). Jest najstarszym (założono go w 1936) i największym (ponad 100 tys. m²) muzeum na wolnym powietrzu w Rumunii (jednocześnie jednym z najstarszych i największych w Europie).
Inicjatorami założenia skansenu byli socjolog Dimitrie Gusti oraz dramaturg Victor Ion Popa i etnograf Henri H. Stahl. Na terenie muzeum znajdują się 272 obiekty - domy, budynki gospodarcze, zakłady rzemieślnicze, cerkwie i kaplica, a także dawny zajazd. Większość z nich to oryginały przeniesione tutaj z całego kraju, część to kopie.

</doc>
<doc id="1811658" url="https://pl.wikipedia.org/wiki?curid=1811658" title="Nixtamalizacja">
Nixtamalizacja

Nixtamalizacja - proces kulinarny stosowany od stuleci na terenie Mezoameryki, polegający na specjalnym przygotowaniu masy kukurydzianej przez gotowanie ziaren kukurydzy w zasadowym roztworze (wodzie wapiennej lub potażu). Nazwa pochodzi z języka nahuatl: "nextli" (popiół) i "tamalli" (surowa masa z ugotowanych ziaren kukurydzy).
Opis procesu.
Ziarna kukurydzy gotuje się w glinianym garnku, z dodatkiem wody i wapna (dawniej również popiołu drzewnego, zawierającego węglan potasu). Ugotowaną kukurydzę zostawia się do ostygnięcia przez noc, co pozwala na oddzielenie się łupinki od ziarna. Łupinki oddziela się ręcznie, usuwa się także resztki roztworu wapna, zostawiając samo ziarno. Następnie kukurydzę mieli się na masę zwaną "nixtamal", służącą do wypieku tortilli, sporządzania pozole i innych tradycyjnych potraw.
Znaczenie zdrowotne.
Pod wpływem gotowania w alkalicznym roztworze, zwanym "nejayote", rozbiciu ulega ściana komórkowa w otoczce ziarna, co sprawia, że pektyna się rozpuszcza, zaś ziarno wchłania wapń lub potas (w zależności od użytego środka). Skrobia ulega rozpuszczeniu, zaś gotowanie sprawia, że białka i inne składniki odżywcze zawarte w ziarnie stają się łatwiej przyswajalne. Nixtamalizacja zwiększa również dostępność niacyny zawartej w ziarnie kukurydzy, co eliminuje zagrożenie rozwojem pelagry, związanej w innych częściach świata, gdzie nie stosowano nixtamalizacji, ze spożyciem kukurydzy jako podstawowego pożywienia i niedoborem niacyny.

</doc>
<doc id="1811662" url="https://pl.wikipedia.org/wiki?curid=1811662" title="Muzeum Wału Pomorskiego">
Muzeum Wału Pomorskiego

Muzeum Wału Pomorskiego w Wałczu – muzeum znajdujące się przy drodze krajowej nr 22 na wlocie do Wałcza od strony Człuchowa na terenie byłych koszar wojskowych.
Można tu znaleźć duży zasób mundurów i militariów z okresu II wojny światowej. Muzeum podzielone jest na cztery części:
Ekspozycja ciągle jest powiększana o nowe eksponaty. W magazynie czeka ponad 40 sztuk eksponatów przeznaczonych do renowacji, wielu mundurów oraz wyposażenia nie wystawiono ze względu na ograniczoną powierzchnię ekspozycyjną. 
Dodatkowo pod opieką Muzeum znajduje się bunkier na terenie koszar.

</doc>
<doc id="1811663" url="https://pl.wikipedia.org/wiki?curid=1811663" title="VI Okręg POW">
VI Okręg POW



</doc>
<doc id="1811667" url="https://pl.wikipedia.org/wiki?curid=1811667" title="Paweł Biliński">
Paweł Biliński

Paweł Biliński (ur. 1 maja 1980 roku w Przysusze) – polski siatkarz, libero. W sezonie 2001/2002 w barwach Czarnych Radom zadebiutował w Polskiej Lidze Siatkówki i stał się podstawowym zawodnikiem swojej drużyny. Od 2002 roku grał z nią na zapleczu PLS-u, a od 2003 z zespołem Jadaru RTS Radom. W sezonie 2005/2006 z nową drużyną awansował do PLS-u. Potem został jednak przesunięty do rezerw, które w grudniu 2007 z kolei przejęło nowo powstałe Radomskie Centrum Siatkarskie, kontynuujące tradycję Czarnych (od 2008 występujące jako RCS Czarni). W 2009 po przegranym finale play-off z Fart Kielce Biliński z radomianami zajął 2. miejsce w II lidze, gr. IV.

</doc>
<doc id="1811669" url="https://pl.wikipedia.org/wiki?curid=1811669" title="Jasmaniah Osman">
Jasmaniah Osman

Jasmaniah Osman (ur. 12 listopada 1983) – malezyjska lekkoatletka specjalizująca się w skoku o tyczce.

</doc>
<doc id="1811675" url="https://pl.wikipedia.org/wiki?curid=1811675" title="Radio TokSport">
Radio TokSport

Radio TokSport – internetowa stacja radiowa, pierwsze w Polsce radio sportowe, założone przez Andrzeja Łukaszewicza, właściciela agencji sportowej ASInfo. Współwłaścicielem radia jest były reprezentant Polski w piłce nożnej, Jacek Bąk. Radio rozpoczęło emisję 31 lipca 2009, a zawiesiło działalność w pierwszej połowie 2010 roku.
Radio emitowało swój program na żywo od godziny 8 do 23. Można go było słuchać w Internecie oraz na platformie cyfrowej n. Radio TokSport zamieszczała także na swojej stronie internetowej, w formie podcastów, obszerne fragmenty audycji nadawanych wcześniej.
Format.
Rozgłośnia nadawała w formacie Talk&amp;News. W ofercie programowej stacji znajdowały się informacje, wywiady, relacje na żywo oraz opinie i analizy. Radio emitowało sportowe serwisy informacyjne co 20 minut. Program został podzielony na trzy pasma, a w każdym z nich nadawane są audycje na żywo.
Ludzie radia.
Współpracownikami stacji byli czołowi dziennikarze sportowi w Polsce. Stacja posiadała również korespondentów w Londynie i USA.

</doc>
<doc id="1811678" url="https://pl.wikipedia.org/wiki?curid=1811678" title="Swamplord">
Swamplord

Swamplord – pierwszy album studyjny fińskiej grupy muzycznej Kalmah.

</doc>
<doc id="1811680" url="https://pl.wikipedia.org/wiki?curid=1811680" title="Rimae Liebig">
Rimae Liebig

Rimae Liebig – dawna grupa rowów na powierzchni Księżyca o średnicy około 140 km. Znajduje się na współrzędnych selenograficznych . Nazwa tego systemu kanałów została nadana w 1985 roku przez Międzynarodową Unię Astronomiczną i pochodzi od pobliskiego krateru Liebig. Rów ten jest przedłużeniem Rimae Mersenius i współcześnie nie jest uważany za odrębną grupę.

</doc>
<doc id="1811682" url="https://pl.wikipedia.org/wiki?curid=1811682" title="Stanisław Cozaś">
Stanisław Cozaś

Stanisław Paweł Cozaś (ur. 29 czerwca 1923 w Skalmierzycach, zm. 9 września 1998) – polski działacz państwowy, wieloletni pracownik Urzędu Bezpieczeństwa Publicznego, prezydent Poznania (1973–1975) i wojewoda poznański (1975–1981).
Życiorys.
Syn Kazimierza i Ireny. W latach 1936–1939 kształcił się w gimnazjum i w liceum w Kaliszu. W czasie II wojny światowej przebywał na robotach w Rzeszy (1943–1945). Należał do Związku Walki Młodych, Polskiej Partii Socjalistycznej i Polskiej Partii Robotniczej, w której egzekutywie od 1945 zasiadał w Kaliszu. W 1945 podjął także służbę w organach bezpieczeństwa publicznego w Kaliszu, następnie był m.in. zastępcą naczelnika Wydziału II Wojewódzkiego Urzędu Bezpieczeństwa Publicznego w Poznaniu (do 1949). W 1948 wraz z PPR przystąpił do Polskiej Zjednoczonej Partii Robotniczej. Studiował prawo na Uniwersytecie Poznańskim, pracując jednocześnie w Centrali Handlu Przemysłu Drzewnego w Poznaniu. Od 1955 do 1964 był sekretarzem, a w latach 1964–1970 wiceprzewodniczącym prezydium Wojewódzkiej Rady Narodowej w Poznaniu. W latach 1958–1964 pełnił funkcje prezesa Zarządu Wojewódzkiego Ligi Obrony Kraju w Poznaniu oraz członka Zarządu Głównego LOK w Warszawie. W 1958 został członkiem Wojewódzkiej Komisji Kontroli Partyjnej PZPR w Poznaniu, a 13 października 1970 członkiem egzekutywy Komitetu Wojewódzkiego partii. Od 1970 do 1973 kierował pracami prezydium Miejskiej Rady Narodowej w Poznaniu, następnie był prezydentem miasta (1973–1975). W 1973 został przewodniczącym Wojewódzkiej Rady Narodowej w Poznaniu (był również wicewojewodą poznańskim), a w latach 1975–1981 sprawował funkcję wojewody poznańskiego. Został odwołany we wrześniu 1981, w roli wojewody zastąpił go Marian Król.
Odznaczony Złotym Krzyżem Zasługi (1953) i Medalem 10-lecia Polski Ludowej (1955).
Został pochowany na Cmentarzu Junikowo w Poznaniu.

</doc>
<doc id="1811689" url="https://pl.wikipedia.org/wiki?curid=1811689" title="Tomoko Sumishi">
Tomoko Sumishi

 (ur. 6 czerwca 1989) – japońska lekkoatletka specjalizująca się w skoku o tyczce.

</doc>
<doc id="1811690" url="https://pl.wikipedia.org/wiki?curid=1811690" title="Parafia Świętego Jana Chrzciciela w Jeżowem">
Parafia Świętego Jana Chrzciciela w Jeżowem

Parafia Świętego Jana Chrzciciela w Jeżowem – najmłodsza parafia rzymskokatolicka w Jeżowem, erygowana przez biskupa sandomierskiego Krzysztofa Nitkiewicza 25 października 2009 roku.
Parafia liczy około 1 600 wiernych.

</doc>
<doc id="1811692" url="https://pl.wikipedia.org/wiki?curid=1811692" title="Bojownik zwadliwy">
Bojownik zwadliwy

Bojownik zwadliwy,bojownik pręgowany ("Betta bellica") – gatunek słodkowodnej ryby okoniokształtnej z rodziny guramiowatych (Osphronemidae). Bywa hodowany w akwariach.
Występowanie.
Półwysep Malajski i Sumatra.
Opis.
Spokojna, raczej płochliwa, pokojowo usposobiona ryba, która może być trzymana w akwarium wielogatunkowym z innymi spokojnymi rybami. Wymaga zbiornika gęsto obsadzonego roślinami, również pływającymi, z licznymi kryjówkami wśród korzeni i kamieni. Konieczna systematyczna częściowa wymiana wody. Dorasta do ok. 5 cm długości.

</doc>
<doc id="1811696" url="https://pl.wikipedia.org/wiki?curid=1811696" title="Rimae Platon">
Rimae Platon

Rimae Platon – grupa rowów na powierzchni Księżyca o średnicy około 87 km. Znajduje się na współrzędnych selenograficznych . Nazwa tego systemu kanałów została nadana w 1964 roku przez Międzynarodową Unię Astronomiczną i pochodzi od pobliskiego krateru Platon. Rimae Platon znajduje się w pobliżu Montes Alpes

</doc>
<doc id="1811699" url="https://pl.wikipedia.org/wiki?curid=1811699" title="Huang Minming">
Huang Minming

Huang Minming (; ur. 29 września 1989) – chińska lekkoatletka specjalizująca się w skoku o tyczce.

</doc>
<doc id="1811703" url="https://pl.wikipedia.org/wiki?curid=1811703" title="Leszek Wysłocki">
Leszek Wysłocki

Leszek Józef Wysłocki (ur. 16 marca 1933 w Komarowie-Osadzie) – polski inżynier górnictwa, działacz państwowy, wicewojewoda łódzki (1973–1975) i wojewoda piotrkowski (1975–1981), pełnomocnik rządu ds. budowy metra warszawskiego (1983–1994).
Życiorys.
Po ukończeniu szkoły średniej oraz niższej szkoły muzycznej w Zamościu studiował w Akademii Górniczo-Hutniczej w Krakowie, po czym uzyskał zatrudnienie jako asystent uczelniany (1955–1956). Od 1957 do 1972 pracował w górnictwie podziemnym jako nadgórnik, szef kopalni, a później dyrektor kombinatu kopalń. Nadzorował m.in. budowę elektrowni w Bełchatowie. W latach 1973–1975 pełnił obowiązki wicewojewody łódzkiego, następnie był pierwszym w historii wojewodą piotrkowskim (1975–1981). Po odejściu ze stanowiska stał na czele departamentu w Ministerstwie Górnictwa i Energetyki (1982–1983), następnie został pełnomocnikiem rządu ds. budowy metra warszawskiego w randze dyrektora (1983–1994). W latach 1995–2007 pracował jako dyrektor oraz doradca Polskiego Konsorcjum Gospodarczego Warszawskie Metro. Był członkiem Rad Nadzorczych Zespołu Elektrowni PAK S.A. i Mostostal Warszawa S.A. oraz wiceprzewodniczącym Rady Nadzorczej RAFAKO S.A.
Zajmował się sportem, był m.in. prezesem Polskiego Związku Lekkiej Atletyki.

</doc>
<doc id="1811704" url="https://pl.wikipedia.org/wiki?curid=1811704" title="Primošten">
Primošten

Primošten – miasto w Chorwacji, w żupanii szybenicko-knińskiej, siedziba gminy Primošten. W 2011 roku liczył 1631 mieszkańców.
Historia.
Dawniej Primošten znajdował się na wysepce blisko lądu. Podczas tureckiej inwazji w 1542 roku, miasto chronione było przez mury oraz wieże – z lądem połączone było poprzez most wciągany do góry. Kiedy Turcy się wycofali, most został zastąpiony przez rampy i w 1564 roku, osadę nazwano „Primošten”. Obecnie część zabudowy miasta znajduje się również na stałym lądzie.
Na wzgórzu, w najwyższym punkcie miasta, znajduje się kościół zbudowany w 1485 roku i odnowiony w 1760 roku. Obok kościoła znajduje się cmentarz, z którego rozciąga się widok na morze i okolicę.
Dziedzictwo.
Rejon Primoštenu słynie z winnic. Ich fotografie zawisły w centrum ONZ w Nowym Jorku. Największa plaża miasteczka nazywa się "Raduca". Jej mniejsza część, "Mala Raduca" jest uznawana za jedną z 10 najpiękniejszych plaż w Chorwacji. Każdego lata organizowany jest tradycyjny wyścig osłów.

</doc>
<doc id="1811706" url="https://pl.wikipedia.org/wiki?curid=1811706" title="James Newton Howard">
James Newton Howard

James Newton Howard (ur. 9 czerwca 1951 w Los Angeles) – amerykański kompozytor muzyki filmowej. Wielokrotnie nominowany do Nagrody Akademii Filmowej.
Życiorys.
Młodość i kariera.
Howard urodził się w Los Angeles. Przez całą swoją karierę kompozytora/autora piosenek, napisał muzykę do filmów o różnym stylu i gatunkach, otrzymując wiele nagród i nominacji. Zaczął uczyć się muzyki już jako dziecko i chodził do Thacher School w Olay, Music Academy of the West w Santa Barbara i ćwiczył granie na fortepianie na USC w Kalifornii. Po ukończeniu studiów, Howard dołączył do zespołu Eltona Johna na przełomie lat 70. i 80. Aranżował także smyczki do piosenek "Don't Go Breaking My Heart" i "Sorry Seems To Be The Hardest Word". Grał również jako drugi klawiszowiec do kilku albumów Eltona takich jak "Rock of The Westies" (1975), "Blue Moves" (1976), "21 At 33" (1980) i "The Fox" (1981). Po koncertowaniu z Johnem, Howard podjął współpracę z Crosby, Stills and Nash, zanim zajął się tworzeniem muzyki filmowej w połowie lat 80. Następnie na krótko wrócił do współpracy z Eltonem Johnem podczas jego trasy koncertowej w Australii w grudniu 1987 – Howard prowadził orkiestrę wykonującą jego i Paula Buchmastera symfoniczne aranżacje utworów Johna. (Interesujące, zwłaszcza, że większość soundtracków Howarda jest dyrygowana przez innych).Był krótko mężem Rosanny Arquette (1986-87).
Lata 90..
Howard napisał muzykę do przeboju kinowego "Pretty Woman" i otrzymał swoją pierwszą nominację do Oscara za film "Książę przypływów". Budując nastrój dla wielu filmów przez dekadę umiejętności Howarda objęły mnóstwo filmów różnych gatunków, wliczając w to nominowane do Oscarów ścieżki dźwiękowego do sensacyjnego "Ściganego", komedii romantycznej "Mój chłopak się żeni", horroru "Osada", thrillera "Michael Clayton" i wojennego "Oporu". W międzyczasie napisał też muzykę do westernu "Wyatt Earp", przygodowego "Wodnego świata" i dramatu sądowego "Lęk pierwotny". Jego współpraca przy utworach z filmów "Junior" i "Szczęśliwy dzień" przyniosły mu nominacje do Oscarów za najlepszą piosenkę. Pisał kompozycję do skromnych filmów takich jak "Dzielnica pięciu narożników", "Glengarry Glen Ross" i "Serce Ameryki" oraz wysokobudżetowych, hollywoodzkich produkcji jak: "Kosmiczny mecz", "Góra Dantego" (tylko tematy – muzykę napisał John Frizzell) i "Zakładnik". Napisał też muzykę do trzech filmów animowanych Disneya: "Dinozaur", "Atlantyda – Zaginiony ląd" i "Planeta skarbów". Choć skupiał się głównie na muzyce do filmów, Howard tworzył też kompozycje dla telewizji otrzymując nominację do Emmy za motyw przewodni do hitu NBC "Ostry dyżur"; napisał też muzykę do "Gliniarza z dżungli".W 1991 roku ożenił się z Sofią i byli małżeństwem przez 15 lat.
Po 2000.
Howard stał się jednym z najbardziej rozpoznawalnych kompozytorów muzyki filmowej. 14 października 2005 roku oficjalnie ogłoszono, że zastąpi on Howarda Shora jako kompozytora filmu Petera Jacksona "King Kong". Skutkiem tego Howard otrzymał swoją pierwszą nominację do Złotego Globu za najlepszą muzykę. Współpracował także z Hansem Zimmerem przy kasowym hicie "" i jego sequelu "Mroczny Rycerz". Jego najnowsze prace to: "Zdarzenie", "Michael Clayton", "Krwawy diament", "Wojna Charliego Wilsona" i "Jestem legendą". Krążyły plotki, które zostały potwierdzone, że Howard napisze muzykę do najnowszego filmu M. Night Shyamalana opartego na serialu Nickelodeona "Ostatni władca wiatru".
Nagrody i wyróżnienia.
Opracowano na podstawie materiału źródłowego.

</doc>
<doc id="1811708" url="https://pl.wikipedia.org/wiki?curid=1811708" title="Miami Vice Theme">
Miami Vice Theme

Miami Vice Theme – instrumentalny utwór skomponowany przez Jana Hammera, będący głównym motywem muzycznym serialu telewizyjnego z lat 80. – "Miami Vice". Po raz pierwszy został zaprezentowany podczas emisji telewizyjnej we wrześniu 1984. W 1985 został wydany jako singel, docierając do pierwszego miejsca na liście Billboard Hot 100. W Wielkiej Brytanii uplasował się na 5. pozycji. W 1985 zdobył 2 nagrody Grammy w kategorii "Best Instrumental Composition" i "Best Pop Instrumental Performance". Razem z innym popularnym utworem autorstwa Glenna Freya – "You Belong to the City", zapewnił ścieżce dźwiękowej z serialu pierwsze miejsce na amerykańskich listach przebojów (przez 11 tygodni na przełomie 1985 i 1986). Tym samym spowodował, że muzyka z "Miami Vice" stała się jedną z najbardziej nagradzanych w historii. Palmę pierwszeństwa odebrał jej dopiero album ze ścieżką dźwiękową z "High School Musical", wydany w 2006.
Utwór został wykorzystany także podczas kilku pierwszych konkursów rzutów za 3 punkty w trakcie NBA All-Star Weekend, w tym w pierwszym konkursie w 1986, podczas którego Larry Bird poszedł do szatni pozostałych zawodników, żeby im oznajmić, że mogą tylko walczyć o drugie miejsce. Stosowano go również jako główny motyw muzyczny podczas audycji radiowej "The G. Gordon Liddy Show", nadawanej w latach 1992–1997 przez "Radio Free D. C". Spiker anonsował wówczas: „From Washington D. C., Radio Free D.C., with G. Gordon Liddy”.

</doc>
<doc id="1811709" url="https://pl.wikipedia.org/wiki?curid=1811709" title="Amduscia">
Amduscia

Amduscia – zespół aggrotech z Meksyku, w którego skład wchodzą: Polo Amduscia (wokal, teksty, sampling) i Edgar Amduscia (programowanie syntezatorów, sampling, miksowanie).
Historia i pochodzenie nazwy.
Zespół Amduscia został założony w 1999 W mieście Meksyk. Nazwa grupy wywodzi się z imienia demona Amdukias ze średniowiecznej demolonogii.
2010.
27 marca 2010 r. ogłoszona została śmierć Edgara „Amduscii” z powodu jego problemów związanych z białaczką.
Styl i oddziaływanie.
Ich muzyka jest opisywana jak aggrotech, a także przytacza się im wpływy z takich gatunków muzycznych jak: rock gotycki, synth pop, dark wave, EBM, dark ethereal, do nowszych stylów jak: cyberpunk i future, pop.
Są porównywani z Hocico oraz Cenobita na ich wczesnych płytach, ale przez skupianie się na mroczniejszym stylu współczesnej muzyce trance, bliskość z nią doprowadziła ich do ich własnego i do gromadzenia się rosnącej populacji fanów w Meksyku i Europie, głównie w Niemczech, pojawiając się na imprezach jak Wave-Gotik-Treffen, M'era Luna oraz trasa koncertowa wraz z zespołem Combichrist.

</doc>
<doc id="1811710" url="https://pl.wikipedia.org/wiki?curid=1811710" title="Tajpingowie">
Tajpingowie



</doc>
<doc id="1811711" url="https://pl.wikipedia.org/wiki?curid=1811711" title="Stefan Sewer Kirtiklis">
Stefan Sewer Kirtiklis



</doc>
