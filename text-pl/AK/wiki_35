<doc id="1822978" url="https://pl.wikipedia.org/wiki?curid=1822978" title="Pływanie na Letnich Igrzyskach Olimpijskich Młodzieży 2010">
Pływanie na Letnich Igrzyskach Olimpijskich Młodzieży 2010

pływanie na Letnich Igrzyskach Olimpijskich Młodzieży 2010 odbyło się w dniach 15 - 19 sierpnia w Singapore Sports School w Singapurze. Zawodnicy rywalizowali w trzydziestu-czterech konkurencjach (w 15 męskich, 15 żeńskich oraz 2 mieszanych (sztafety)). W zawodach ogółem startowało 400 zawodników.
Kwalifikacje.
Kwalifikacje na igrzyska uzyskiwano podczas mistrzostw świata kadetów w 2009 roku oraz w specjalnych zawodach kwalifikacyjnych w 2010 roku. Zawodnicy musieli być urodzeni między 1 stycznia 1992 a 31 grudnia 1993 roku lub 1 stycznia 1993 a 31 grudnia 1994 (spowodowane było to dwoma klasowymi wiekowymi).
W Polsce zawodnicy o kwalifikację rywalizowali w Dębicy w dniach 6 - 7 lutego 2010.

</doc>
<doc id="1822980" url="https://pl.wikipedia.org/wiki?curid=1822980" title="Li Xiaopeng">
Li Xiaopeng



</doc>
<doc id="1822981" url="https://pl.wikipedia.org/wiki?curid=1822981" title="Karnet filatelistyczny">
Karnet filatelistyczny

Karnet filatelistyczny – rodzaj waloru filatelistycznego dla kolekcjonerów na pamiątkę ważnych wydarzeń. Zaliczamy do tej kategorii m.in. druki bez miejsca adresowego z nalepionymi i skasowanymi znaczkami i książeczki ze znaczkami nie przeznaczonymi do obiegu.
Rozróżniamy karnety okolicznościowe (wydawane przez pocztę, organizatorów imprez i firmy filatelistyczne) oraz karnety pierwszego dnia obiegu (wydawane przez pocztę zamiast lub łącznie z FDC (First Day Cover - koperta pierwszego dnia obiegu) – zawierają informację o emisji znaczków na nim nalepionych i są skasowane datownikiem pierwszego dnia obiegu).
Upamiętnianie wydarzeń poprzez wydawanie okolicznościowych karnetów rozpoczęło się w okresie międzywojennym, lecz taki rodzaj wydawnictwa został dopiero niedawno dostrzeżony jako obiekt filatelistyczny.

</doc>
<doc id="1822986" url="https://pl.wikipedia.org/wiki?curid=1822986" title="Royal Charleroi">
Royal Charleroi

Royal Charleroi Sporting Club – belgijski klub piłkarski, grający w Eerste Klasse, mający siedzibę w mieście Charleroi. Klub rozgrywa swoje mecze na stadionie Stade du Pays de Charleroi, który może pomieścić 22 tysiące widzów.
Miasto Charleroi leży w regionie francuskojęzycznym, dlatego też klub wielokrotnie zatrudniał francuskich piłkarzy. Od sezonu 1985/1986 Charleroi grał nieprzerwanie w pierwszej lidze (Jupiler League). W sezonie 2010/2011 odnotował spadek do niższej klasy rozgrywkowej.
Jest też najbardziej znanym klubem w mieście. Drugi to Olympic Charleroi-Marchienne grający w trzeciej lidze.
Historia.
Charleroi Sporting Club został założony 1 stycznia 1904 roku. Na oficjalne zarejestrowanie musiał czekać 3 lata i odbyło się to 24 listopada 1907 roku. 20 lat później zespół awansował do drugiej ligi, a w 1929 do nazwy zespołu dodano przedrostek Royal. W 1947 klub po raz pierwszy awansował do pierwszej ligi.
W 1949 klub ukończył sezon na 4. miejscu (2 punkty straty do Standardu Liège), natomiast rywal z miasta, Olympic Charleroi, zajął 14. miejsce. W 1955 roku Olympic spadł z ligi i zespół Royal Charleroi był jedynym z miasta Charleroi w ekstraklasie. W 1957 jednak zespół Olympic Charleroi powrócił do ekstraklasy, a Royal Charleroi w tym samym sezonie opuścił szeregi najwyższej ligi w kraju. Przez 9 sezonu klub grał na drugim froncie, aż do 1966 roku. W 1969 Royal Charleroi wywalczył wicemistrzostwo Belgii, 5 punktów za Standardem Liège, a w 1971 roku znów opuścił szeregi pierwszej ligi.
W 1974 roku postanowiono zreorganizować liczbę drużyn w pierwszej lidze i powiększono ją z 16 do 20 zespołów. Klub z Charleroi został wybrany jako jeden z nowych beniaminków (podobnie jak zespół Olympic). W 1980 Royal Charleroi przeżył kolejną degradację, a po 5 latach w końcu powrócił do ekstraklasy, w której gra nieprzerwanie od tamtej pory. Od tego czasu najlepszym wynikiem w lidze było 4. miejsce w 1994 roku.

</doc>
<doc id="1822988" url="https://pl.wikipedia.org/wiki?curid=1822988" title="Gazoon">
Gazoon

Gazoon (2008) – francuski komediowy serial animowany opowiadający o grupie zwariowanych zwierzaków w Afryce. W Polsce emitowany był na kanale JimJam. Kreskówka nie ma dialogów.
Opis fabuły.
Serial przedstawia zwariowane przygody grupy zwierząt mieszkających w Afryce. 

</doc>
<doc id="1822989" url="https://pl.wikipedia.org/wiki?curid=1822989" title="Mesoplodon europaeus">
Mesoplodon europaeus



</doc>
<doc id="1822990" url="https://pl.wikipedia.org/wiki?curid=1822990" title="Herb Lubska">
Herb Lubska

Herb Lubska – jeden z symboli miasta Lubsko i gminy Lubsko w postaci herbu. 
Wygląd i symbolika.
Herb przedstawia w polu czerwonym fragment murów obronnych z otwartą bramą i dwiema wieżami po bokach zakończonymi proporczykami skierowanymi w lewo. Między nimi umieszczony jest złoty, wspięty lew z koroną idący w prawą stronę. Mury obronne białe, kratownica bramy – złota. 

</doc>
<doc id="1822992" url="https://pl.wikipedia.org/wiki?curid=1822992" title="Xiaopeng Li">
Xiaopeng Li



</doc>
<doc id="1822995" url="https://pl.wikipedia.org/wiki?curid=1822995" title="Molenbeek Bruksella">
Molenbeek Bruksella



</doc>
<doc id="1822997" url="https://pl.wikipedia.org/wiki?curid=1822997" title="Daring Bruksela">
Daring Bruksela



</doc>
<doc id="1822998" url="https://pl.wikipedia.org/wiki?curid=1822998" title="Racing Bruksela">
Racing Bruksela



</doc>
<doc id="1823000" url="https://pl.wikipedia.org/wiki?curid=1823000" title="Siguang Ri">
Siguang Ri

Siguang Ri – szczyt w Himalajach. Leży w Chinach, blisko granicy z Nepalem. Jest to 83 szczyt Ziemi.
Pierwsze wejście miało miejsce w 1989 r.

</doc>
<doc id="1823007" url="https://pl.wikipedia.org/wiki?curid=1823007" title="Autostrada A4 (Włochy)">
Autostrada A4 (Włochy)

Autostrada A4 (Serenissima) – autostrada we Włoszech łącząca Turyn z miastem Triest. A4 częściowo przebiega przez obwodnicę Mediolanu (autostradę A52).
Serenissima jest podzielona na pięć sekcji: odcinki Turyn – Mediolan, Mediolan – Brescia, Brescia – Padwa, Padwa – Wenecja oraz Wenecja – Triest. Autostrada A4 przebiega przez Nizinę Padańską, będącą gęsto zaludnionym i silnie zindustrializowanym regionem. Czynnik ten powoduje, że Autostrada A4 jest jedną z najbardziej zatłoczonych dróg we Włoszech.
Łączna długość Autostrady A4 wynosi około 517 kilometrów. Serenissima przebiega przez cztery włoskie regiony: Piemont, Lombardię, Wenecję Euganejską i Friuli-Wenecję Julijską.

</doc>
<doc id="1823013" url="https://pl.wikipedia.org/wiki?curid=1823013" title="Herb Czerwieńska">
Herb Czerwieńska

Herb Czerwieńska – jeden z symboli miasta Czerwieńsk i gminy Czerwieńsk w postaci herbu. 
Wygląd i symbolika.
Herb przedstawia na srebrnej tarczy herbowej fragmenty murów obronnych z otwartą bramę w środku, po bokach muru umieszczone są dwie wieże, mające trzy otwory okienne. Między wieżami umieszczona jest tarcza herbowa dwudzielna w słup, w prawym srebrnym jej polu umieszczony jest wspięty czerwony lew z koroną, w lewym srebrnym polu widnieją dwa czerwone skosy. Nad wieżami umieszczona jest czerwona corona muralis z pięcioma wieżyczkami. Mury obronne i wieże są barwy czerwonej, otwory okienne - barwy czarnej. Tarcza herbowa między wieżami to herb rodu Rothenbergów - pierwszych właścicieli miasta.

</doc>
<doc id="1823014" url="https://pl.wikipedia.org/wiki?curid=1823014" title="Ermanno">
Ermanno

Ermanno (zm. w październiku 1166) – włoski duchowny, urzędnik kurii rzymskiej, kardynał.
Życiorys.
O jego pochodzeniu nic bliżej nie wiadomo. Zapewne studiował na jakimś uniwersytecie, gdyż był tytułowany jako "magister". Od 1144 roku pracował w kurii papieskiej. W 1159 został papieskim subdiakonem, w 1165 kardynałem diakonem S. Angelo, a w 1166 kardynałem prezbiterem S. Susanna. W latach 1159–66 kierował pracami kancelarii papieskiej, ale formalnie nigdy nie został mianowany na urząd kanclerza.

</doc>
<doc id="1823015" url="https://pl.wikipedia.org/wiki?curid=1823015" title="Czerwona Skałka Murańska">
Czerwona Skałka Murańska

Czerwona Murańska Skałka – wznosząca się na 1265 m n.p.m. niewielka turnia w grzbiecie Rogowej stanowiącym zachodnie zakończenie grani głównej Tatr Bielskich. Stanowi najwybitniejszą kulminację tego zalesionego grzbietu. Od sąsiedniej, wyższej i znacznie bardziej masywnej turni Mały Murań (1356 m) oddzielona jest przełączką Siodło za Rogową (ok. 1245 m). Czerwona Skałka Murańska wznosi się ponad Doliną Międzyścienną i dolną częścią Doliny Jaworowej, poniżej Rozdroża pod Muraniem. Turnia swoją nazwę zawdzięcza czerwonawemu zabarwieniu nagich skał wapiennych od strony Doliny Jaworowej. Znajduje się na obszarze ochrony ścisłej, nie prowadzą obok niej żadne szlaki turystyczne. Jest dobrze widoczna z niektórych partii Doliny Jaworowej.

</doc>
<doc id="1823016" url="https://pl.wikipedia.org/wiki?curid=1823016" title="Puchar Świata w bobslejach 2009/2010">
Puchar Świata w bobslejach 2009/2010

Puchar Świata w bobslejach 2009/2010 rozpoczął się 12 listopada w Park City, a zakończył 24 stycznia 2010 w Igls.
Klasyfikacje.
Kombinacja mężczyzn.
Do klasyfikacji kombinacji mężczyzn brane są pod uwagę dwójki oraz czwórki

</doc>
<doc id="1823019" url="https://pl.wikipedia.org/wiki?curid=1823019" title="Czerwieńsk Towarowy">
Czerwieńsk Towarowy

Czerwieńsk Towarowy – stacja towarowa w Czerwieńsku, w powiecie zielonogórskim, w województwie lubuskim, na linii kolejowej nr 273 w Polsce.

</doc>
<doc id="1823024" url="https://pl.wikipedia.org/wiki?curid=1823024" title="Gyala Peri">
Gyala Peri

Gyala Peri (chiń. 加拉白垒峰 "Jiālābáilěi Fēng") – szczyt w Himalajach. Leży w Chinach, blisko granicy z Nepalem. Jest to jeden z niższych szczytów Namcze Barwa i zarazem 85 szczyt Ziemi.
Pierwszego wejścia dokonali Y. Hashimoto, H. Imamura i Y. Ogata z Japonii 31 października 1986 r.

</doc>
<doc id="1823029" url="https://pl.wikipedia.org/wiki?curid=1823029" title="Hexolobodontinae">
Hexolobodontinae



</doc>
<doc id="1823034" url="https://pl.wikipedia.org/wiki?curid=1823034" title="Wait for Me">
Wait for Me

Wait for Me – dziewiąty album studyjny Moby’ego wydany 30 czerwca 2009 roku.
Album.
Moby nagrał album w domowym studiu, okładkę narysował markerem na zwykłym papierze, a do nagrania partii wokalnych zaprosił znajomych. Autorką zdjęć jest jego przyjaciółka. Całość zmiksował wraz z Kenym Thomasem.
Lista utworów.
Deluxe Edition.
Disc 1: Wait For Me
Disc 2: Wait For Me – Ambient
DVD

</doc>
<doc id="1823035" url="https://pl.wikipedia.org/wiki?curid=1823035" title="Axxis">
Axxis

Axxis – niemiecki zespół power metalowy założony w 1988. Ich debiutancki album „Kingdom of the Night”, stał się najlepiej sprzedającym debiutanckim albumem zespołu rockowego w Niemczech w 1989.

</doc>
<doc id="1823037" url="https://pl.wikipedia.org/wiki?curid=1823037" title="Hexolobodon">
Hexolobodon



</doc>
<doc id="1823041" url="https://pl.wikipedia.org/wiki?curid=1823041" title="Wielbark (stacja kolejowa)">
Wielbark (stacja kolejowa)

Wielbark – stacja kolejowa w mieście Wielbark, w województwie warmińsko-mazurskim, w Polsce. Znajdują się tu 2 perony.
W roku 2017 stacja obsługiwała 0–9 pasażerów na dobę.

</doc>
<doc id="1823055" url="https://pl.wikipedia.org/wiki?curid=1823055" title="Xiao Qin">
Xiao Qin

Xiao Qin (; ur. 12 stycznia 1985 w Nankin) — chiński gimnastyk, dwukrotny mistrz olimpijski, sześciokrotny mistrz świata.
Specjalizuje się w ćwiczeniach na koniu z łękami. W tej konkurencji zdobył złoty medal podczas igrzysk olimpijskich w Pekinie oraz trzykrotnie mistrzostwo świata (2005, 2006, 2007). Jest również mistrzem olimpijskim i trzykrotnym mistrzem świata oraz mistrzem Igrzysk Azjatyckich 2006 w wieloboju drużynowym.

</doc>
<doc id="1823056" url="https://pl.wikipedia.org/wiki?curid=1823056" title="Qin Xiao">
Qin Xiao



</doc>
<doc id="1823058" url="https://pl.wikipedia.org/wiki?curid=1823058" title="Jerzy Mazgaj">
Jerzy Mazgaj

Jerzy Mazgaj (ur. 22 października 1959 w Tarnowie) – polski przedsiębiorca.
Życiorys.
Dorastał na osiedlu Klikowskim w Tarnowie. Studiował germanistykę na Uniwersytecie Jagiellońskim w Krakowie.
W 1998 stał się udziałowcem krakowskiej hurtowni chemicznej „Krakchemia”. Założył firmę odzieżową Paradise Group, reprezentującą w Polsce takie marki, jak Ermenegildo Zegna, JM Weston, Burberry, Kenzo, Hugo Boss, Max &amp; Co. Jest współwłaścicielem sieci delikatesów Alma Market i spółki Krakowski Kredens (prezes zarządu). Właściciel: spółki Premium Cigars (75 proc. udziałów), Krakchemia (50 proc. udziałów, handel i dystrybucja artykułów chemicznych). Prezes spółki Ivy Capital. Członek rady nadzorczej DCG SA (Deni Cler).
16 kwietnia 2014 został przewodniczącym rady nadzorczej Krakchemii. Jego żoną jest Barbara (od 2013 wiceprzewodnicząca rady nadzorczej Krakchemii).
Autor książek "Whisky" (2004) i "Cygara" (2006).
Rodzina.
Ma młodszego brata Wojciecha. W związku małżeńskim z Barbarą Mazgaj z domu Kardasińską (ur. 1959), z którą ma córkę Annę.

</doc>
<doc id="1823060" url="https://pl.wikipedia.org/wiki?curid=1823060" title="Kanał Opatowicki">
Kanał Opatowicki

Kanał Opatowicki ("Schleusen Kanal Ottwitz", "Ottwitzer Schleusenkanal") – kanał wodny we Wrocławiu, położony na osiedlu Opatowice. Wybudowanie tego kanału wykreowało powstanie Wyspy Opatowickiej. Na kanale tym usytuowana jest Śluza Opatowice tworząca, wraz z Jazem Opatowice zlokalizowanym na głównym nurcie rzeki Odra, stopień wodny Opatowice. Stopień ten, razem ze stopniem wodnym Bartoszowice oraz Kanałem Odpływowym, umożliwia sterowanie przepływem wód rzeki Odra w ramach Bartoszowicko–Opatowickiego Węzła Wodnego przez cały Wrocławski Węzeł Wodny. Kanał ten zlokalizowany jest na lewym brzegu rzeki Odra. Skraca on w linii prostej drogę wodną biegnącą do centrum miasta, łącząc bieg rzeki – wygięty w tym miejscu ku północy meander. Kanał został wybudowany, wraz z "Kanałem Żeglugowym" i "Kanałem Powodziowym", w latach 1912-1917 (1913-1917). Do Kanału można dojechać: od południa Ulicą Międzyrzecką i Ulicą Opatowicką. Od północy, od strony Bartoszowic, można dojść Kładką Bartoszowicką i dalej przez "Wyspę Opatowicką" przez las i łąkę, na wyspie. Choć obecny kanał został wybudowany w 1917 roku, to powstał on w miejscu wcześniejszego "Przekopu Opatowickiego", wykonanego w latach 1531-1554. Powierzchnia wód "Kanału Opatowickiego" zajmujące ok. 4,3 ha, jest dzierżawiona przez Polski Związek Wędkarski od RZGW.

</doc>
<doc id="1823062" url="https://pl.wikipedia.org/wiki?curid=1823062" title="Parafia św. Mikołaja w Baćkowicach">
Parafia św. Mikołaja w Baćkowicach

Parafia św. Mikołaja – parafia rzymskokatolicka w Baćkowicach jest częścią dekanatu świętokrzyskiego w diecezji sandomierskiej należącej do metropolii lubelskiej. Do roku 1818 należała do diecezji krakowskiej i leżała w archidiakonacie opatowskim.
Zdaniem księdza Bolesława Kumora parafia w Baćkowicach powstała przed rokiem 1470. Następna wzmianka o Baczkowyczach pochodzi z roku 1529 z „Księgi uposażeń diecezji krakowskiej z roku 1529”.
Z kronik wynika, że parafia Baćkowice powstała z części parafii Łagowskiej, którymi zarządzał jeden pleban mający swoją siedzibę w Baćkowicach, inne zapisy wskazują, że w Baćkowicach znajdował się kościół filialny z Łagowa.
Zasięg parafii.
Parafia w całości leży na terenie gminy Baćkowice. Do parafii należą wierni z miejscowości: Baćkowice, Baranówek (1,5 km), Janczyce (5 km), Nieskurzów Nowy (3 km), Nieskurzów Stary (2 km), Olszownica (2 km) i Żerniki (3 km). Dawniej należał jeszcze Wszachów (obecnie parafia w Piórkowie).
Sąsiednie parafie.
Parafia Baćkowice graniczy z następującymi: par. Nagorzyce (dek. szewneński), par. Biskupice (dek. opatowski), par. Modliborzyce (dek. opatowski), par. Iwaniska (dek. opatowski) oraz par. Piórków (dek. świętokrzyski).
Obiekty sakralne.
Głównym obiektem sakralnym parafii jest kościół pod wezwaniem św. Mikołaja, pochodzący z końca XIX wieku. W kościele zostało zachowane zabytkowe wyposażenie: ołtarze, ławki, konfesjonały i organy.
Kolejnym obiektem sakralnym jest zabytkowy cmentarz grzebalny, który zawiera wiele zabytkowych nagrobków. Na cmentarzu tym są pochowani również żołnierze oraz kilku księży pracujących niegdyś w Baćkowicach. W latach 2007-2009 na cmentarzu została wybudowana kaplica.
Oprócz wyżej wymienionych na terenie parafii istnieje wiele różnych kapliczek i krzyży przydrożnych.

</doc>
<doc id="1823063" url="https://pl.wikipedia.org/wiki?curid=1823063" title="Porong Ri">
Porong Ri

Porong Ri – szczyt w Himalajach. Leży w Chinach, blisko granicy z Nepalem. Jest to 86 szczyt Ziemi.
Pierwszego wejścia dokonali Y. Eto i M. Wada 17 maja 1982 r.

</doc>
<doc id="1823064" url="https://pl.wikipedia.org/wiki?curid=1823064" title="Gregor Golobič">
Gregor Golobič

Gregor Golobič (ur. 20 stycznia 1964 w m. Novo Mesto) – słoweński polityk, były minister nauki i szkolnictwa wyższego, lider partii Zares.
Życiorys.
Studiował filozofię na Uniwersytecie Lublańskim. W trakcie studiów został etatowym pracownikiem organizacji młodzieżowej przy Związku Komunistów Słowenii.
Od 1992 do 2001 zajmował stanowisko sekretarza generalnego rządzącej wówczas Liberalnej Demokracji Słowenii. W 2001 odszedł z polityki, rok później dokończył studia filozoficzne w Lublanie. Przez kilka lat pracował w spółce działającej w branży IT.
W 2007 ostatecznie odszedł z LDS, zakładając nową partię Zares, której został przewodniczącym. W wyborach z września 2008 uzyskał mandat do Zgromadzenia Narodowego, w listopadzie tego samego roku odszedł z parlamentu w związku z objęciem stanowiska ministra nauki i szkolnictwa wyższego w gabinecie Boruta Pahora. Z rządu odszedł w 2011 po rozpadzie koalicji. W tym samym roku nie został ponownie wybrany do parlamentu, a w 2012 przestał kierować partią.

</doc>
<doc id="1823066" url="https://pl.wikipedia.org/wiki?curid=1823066" title="Miklos Nemeth">
Miklos Nemeth



</doc>
<doc id="1823068" url="https://pl.wikipedia.org/wiki?curid=1823068" title="Parafia Niepokalanego Serca Najświętszej Maryi Panny w Jerzykowie">
Parafia Niepokalanego Serca Najświętszej Maryi Panny w Jerzykowie

Parafia Niepokalanego Serca Najświętszej Maryi Panny w Jerzykowie – jest jedną z 8 parafii leżącą w granicach dekanatu pobiedziskiego. Erygowana w 1976 roku.
Dokumenty.
Księgi metrykalne: 

</doc>
<doc id="1823069" url="https://pl.wikipedia.org/wiki?curid=1823069" title="Smoczy Potok">
Smoczy Potok

Smoczy Potok (słow. "Dračí potok") – niewielki potok stanowiący główny ciek wodny Dolinki Smoczej w słowackiej części Tatr Wysokich. Źródła Smoczego Potoku znajdują się we wschodniej części progu Dolinki Smoczej, który opada w kierunku Doliny Złomisk. Smoczy Potok płynie na południe, w kierunku tejże doliny i na wysokości ok. 1650 m wpada do Zmarzłego Potoku jako jego orograficznie prawy i równocześnie jeden z głównych dopływów. Wzdłuż Smoczego Potoku nie prowadzą żadne znakowane szlaki turystyczne.

</doc>
<doc id="1823073" url="https://pl.wikipedia.org/wiki?curid=1823073" title="ɳ">
ɳ



</doc>
<doc id="1823075" url="https://pl.wikipedia.org/wiki?curid=1823075" title="Ratownik (komiks)">
Ratownik (komiks)

 – manga autorstwa Jirō Taniguchiego. Przeznaczona dla osób dorosłych. W Polsce wydana przez wydawnictwo Hanami. W 2009 roku nominowana do nagrody Eisnera.
Treść.
Shiga jest alpinistą i ratownikiem górskim. Mieszka z dala od ludzi, prowadząc schronisko. Pewnego dnia otrzymuje wiadomość, że zaginęła nastoletnia córka jego zmarłego wiele lat wcześniej przyjaciela. Wyrusza do Tokio, aby pomóc ją odnaleźć.
Szybko okazuje się, że dziewczyna obracała się w dość podejrzanym towarzystwie i prowadziła raczej szokujący tryb życia. Szukając jej w dzielnicy Shibuya, Shiga natyka się na wiele różnych osób. Zadziera także z wielką korporacją, która próbuje go uciszyć. Ostatecznie udaje mu się odnaleźć zaginioną Megumi i pospłacać długi, jakie we własnym mniemaniu, ma w stosunku do martwego przyjaciela.
Tematyka.
"Ratownik" jest mangą trudną w odbiorze. Porusza wiele tematów, rzadko pojawiających się w nurcie sensacyjnym czy kryminalnym, do których można ten komiks zaliczyć. Mówi m.in. o machinacjach wielkich korporacji, sile brudnych pieniędzy czy swoistym społecznym tabu, jakim jest prostytucja nieletnich.

</doc>
<doc id="1823078" url="https://pl.wikipedia.org/wiki?curid=1823078" title="Def Squad">
Def Squad

Def Squad amerykańska grupa hip-hopowa z Nowego Jorku, składająca się z czterech raperów Redman, Keith Murray, Erick Sermon i byłego członka Mally G. Grupa współpracowała z takimi twórcami jak PMD, DJ Scratch, czy Dave Hollister oraz grupami, takimi jak Hit Squad, czy Wu-Tang Clan

</doc>
<doc id="1823079" url="https://pl.wikipedia.org/wiki?curid=1823079" title="Gekiga">
Gekiga

 – nurt japońskich komiksów skierowanych do dorosłego czytelnika. Komiksy te rysowane są w realistycznym stylu, z zastosowaniem grubych, szorstkich linii, ostrych kątów i gęstego kreskowania. Podejmują poważną tematykę, są zaangażowane społecznie, zmaskulinizowane. Gekiga stanowiła najpopularniejszy typ komiksów dla dorosłych w Japonii w latach 60. i 70. XX w.
Historia.
Komercyjny sukces mang dla młodszych odbiorców tworzonych przez Osamu Tezukę dał podwaliny innym twórcom pod rozwój gatunku w nowych kierunkach. Yoshihiro Tatsumi był niechętny tworzeniu komiksów dla dzieci, które jego zdaniem zawierały zbyt wiele idealistycznych i niepoważnych tematów. W 1957 roku ukuł on termin "gekiga", którym chciał wyróżnić produkcje skierowane do dorosłych. W 1959 roku Tatsumi utworzył istniejący około jednego roku , do którego dołączyło jeszcze siedmiu innych artystów, a ideę nurtu w przedstawił w „manifeście gekigi”. Poprzez podejmowanie złożonych tematów zaangażowanych społecznie i politycznie, a także obecności seksu i przemocy, gekiga miała na celu wykreowanie dojrzałego obrazu japońskiego komiksu – co jest porównywane z podziałem na komiksy i powieści graficzne w krajach zachodnich. Część technik stosowanych przez twórców gekigi została przyjęta przez autorów mang głównonurtowych (inspirował się nimi także sam Tezuka w swoich seriach skierowanych do dorosłych) i ostatecznie kontrkulturowy status tego ruchu zaczął się osłabiać.

</doc>
<doc id="1823082" url="https://pl.wikipedia.org/wiki?curid=1823082" title="Schirgiswalde">
Schirgiswalde

Schirgiswalde (górnołuż. "Šěrachow") – dzielnica miasta Schirgiswalde-Kirschau w południowo-wschodnich Niemczech, w kraju związkowym Saksonia, w okręgu administracyjnym Drezno, w powiecie Budziszyn. W 2009 dzielnica zamieszkiwana była przez 2 883 osoby.
Geografia.
Schirgiswalde położone jest nad rzeką Sprewa (dopływ Haweli), ok. 12 km na południe od Budziszyna i ok. 5 km na północ od granicy czeskiej. Okolice dzielnicy to obszar z licznymi wzniesieniami.
W skład Schirgiswalde wchodzą: Neuschirgiswalde i Petersbach
Historia.
Pierwsze wzmianki o miejscowości pochodzą z roku 1376. W czasie wojny trzydziestoletniej Schirgiswalde zostało całkowicie zniszczone i wyludnione. Mimo że w 1635 roku całe Łużyce Górne zostały włączone do Saksonii, Schirgiswalde pozostało czeską eksklawą. W czeskim władaniu pozostało do roku 1809. W latach 1809-1845 miasto stanowiło niezależną jednostkę administracyjną, a od 1845 stało się częścią Królestwa Saksonii.
Do 31 grudnia 2010 Schirgiswalde było siedzibą wspólnoty administracyjnej Schirgiswalde. Wspólnota ta w wyniku reformy administracyjnej została rozwiązana a trzy gminy tworzącą wspólnotę utworzyły miasto Schirgiswalde-Kirschau.
Wydarzenia kulturalne.
Do najważniejszych wydarzeń kulturalnych dzielnicy należą odbywające się co roku targi świąteczne "(Schirgiswalder Nikolausmarkt)", a także święto jabłek "(Äppelfest)".
Współpraca.
Miejscowość partnerska:

</doc>
<doc id="1823087" url="https://pl.wikipedia.org/wiki?curid=1823087" title="Nie wspominający">
Nie wspominający

Nie wspominający (ros. "Непоминающие"), antysergianie – grupa duchownych i popierających ich wiernych Rosyjskiego Kościoła Prawosławnego, która odwróciła się od pełniącego obowiązki zwierzchnika tego Kościoła metropolity Sergiusza (Stragorodskiego) po ogłoszeniu przezeń w dniu 29 lipca 1927 deklaracji lojalności wobec władz stalinowskich. Jako dowód swojej dezaprobaty wobec działalności metropolity Sergiusza duchowni ci przestali wymieniać jego imię w czasie Świętej Liturgii, w momentach, gdy wypowiadane są słowa modlitwy za zwierzchnika lokalnego Kościoła. 
Ruch nie wspominających nie był jednorodny. Grupa skupiona wokół metropolity Anatangela uznawała Sergiusza za duchownego działającego zgodnie z prawem kanonicznym, ale podkreślała swój protest wobec jego koncepcji dalszych działań Cerkwi. Zwolennicy metropolity Cyryla uważali Sergiusza za uzurpatora godności "locum tenens" tronu patriarchy Moskwy, ale uznawali sprawowane przez niego sakramenty. Wreszcie najbardziej radykalna grupa josifian głosiła, że Sergiusz poprzez ugodę z WKP(b) wykluczył się ze stanu duchownego. 
Nie wspominający nie zdołali wpłynąć na kierunek dalszych działań metropolity, chociaż ich stanowisko posiadało znaczne poparcie wśród hierarchii Cerkwi Rosyjskiej (26 biskupów deklarowało się jako zwolennicy jednego z trzech nurtów ruchu).

</doc>
<doc id="1823088" url="https://pl.wikipedia.org/wiki?curid=1823088" title="Lista członków rodzin głównych bohaterów w South Parku">
Lista członków rodzin głównych bohaterów w South Parku

Ten artykuł dotyczy animowanego serialu dla dorosłych "Miasteczko South Park". Poniżej zestawiono listę krewnych głównych bohaterów serialu.
Rodzina Marshów.
Randy Marsh.
Randy Marsh (właściwie Randal Marsh) – ojciec jednego z głównych bohaterów serii – Stana i starszej o cztery lata Shelley, mąż Sharon Marsh. Jego przyrodnim bratem jest Jimbo Kern. Postać została oparta na samym twórcy serialu – Treyu Parkerze, który pod wieloma względami jest podobny do bohatera.
Randy jest 37 letnim naukowcem, pracuje jako geolog, lecz pod koniec 12. sezonu stracił pracę. Po raz pierwszy postać pojawia się w odcinku „Volcano”, jednak w tym odcinku brak jest jakiejkolwiek wzmianki o jego spokrewnieniu ze Stanem. Dopiero dwa odcinki później w „An Elephant Makes Love To A Pig” okazuje się, że jest jego ojcem.
Podczas pierwszego sezonu serii Randy wygląda nieco inaczej niż w kolejnych sezonach. W młodości był członkiem popularnego boysbandu. Ze swoją żoną Sharon znają się od czasów college’u, kiedy obydwoje byli hippisami.
Występuje w wielu odcinkach oraz w filmie pełnometrażowym. W odcinku „Bloody Mary”, gdy dowiedział się, że jest alkoholikiem – wyobraża sobie siebie za nieuleczalnie chorego i potrzebuje cudu. W odcinku „Night of the Living Homeless” zabija znajomego, biorąc go za bezdomnego, który mógłby wyłudzać drobne. Natomiast w „Pandemic” kupuje kamerę i nie może opuścić żadnego ujęcia, nagrywa wszystko, czym doprowadza rodzinę do szału, po czym okazuje się, że nie włożył kasety.
Randy jest jedynym z dwóch naukowców w South Park (drugim jest Alphonse Mephesto), jest także posiadaczem Nagrody Nobla, rekordzistą w zakresie „tworzenia” największych "odchodów świata" oraz należy do tajnego stowarzyszenia zajęcy wielkanocnych.
Jest także 17-letnią nowozelandzką wokalistką Lorde.
Sharon Marsh.
Sharon Marsh (z domu Sharon Kimble) – matka 9-letniego Stana, jednego z czwórki głównych bohaterów oraz 13-letniej Shelley, żona Randy’ego.
Sharon ma 36 lat, pracuje jako sekretarka w Tom’s Rhinoplasty – lokalnej klinice chirurgicznej. W pracy przedstawiona była jedynie w filmie pełnometrażowym Miasteczko South Park. Ma przyjacielskie stosunki z Sheilą Broflovski.
Po raz pierwszy wystąpiła w odcinku „Elephant Makes Love Pig”. W serialu przedstawiona jest jako kochająca żona i matka, mimo chwilowego rozstania z mężem w odcinku „Clubhouses”, w którym ich małżeństwo przeżywa kryzys. Jednak małżeństwo przetrwało próbę czasu. Piersi Sharon są przedmiotem zauroczenia wielu mężczyzn i chłopców z South Park (w tym Buttersa).
Gdy jej syn podejrzewany jest o udział w zamordowaniu ludzi, nie kara go, lecz próbuje ukryć ślady zbrodni i pozbywa się zwłok (odc. 215). W filmie pełnometrażowym „Miasteczko South Park” pod wpływem Sheili Broflovski zakładają partię „Matki przeciwko Kanadzie”, przyczyniając się do wojny amerykańsko-kanadyjskiej w celu wybawienia z języka dzieci przekleństw. W odcinku „Eat, Pray, Queef” nie rozumie zachowania mężczyzn, którzy czują się zgorszeni emisją waginalnych gazów kobiet, a śmieją się z męskich gazów. Razem z mężem popiera w wyborach prezydenckich w 2008 roku Baracka Obamę i wierzy w możliwość wprowadzonych przez niego zmian.
Matka Stana występuje w wielu odcinkach. Głos pod panią Marsh podkładały: Mary Kay Bergman (1997-1999), Mona Marshall (1999-2000), Eliza Schneider (2001-2003), a obecnie April Stewart.
Shelley Marsh.
Shelley Lynn Marsh – jedna z drugoplanowych postaci animowanego serialu dla dorosłych South Park. Starsza siostra Stana, córka Randy’ego i Sharon, wnuczka Marvina. W filmie ma 13 lat.
Po raz pierwszy wystąpiła w odcinku „An Elephant Makes Love to a Pig”. Nosi białą bluzkę i różowe spodnie. Ma brązowe włosy do ramion. Nosi charakterystyczny duży aparat ortodontyczny na zębach, który utrudnia jej mówienie.
Ma bardzo agresywny temperament i bardzo mały szacunek dla Stana i jego przyjaciół, zazwyczaj odnosi się do nich jako "kloce" (ang. "turds"). Często bije młodszego brata, który z tego powodu jest pośmiewiskiem dla Cartmana. Mimo wszystko kocha swojego brata, chociaż tego często nie okazuje. W odcinku, w którym się pojawiła po raz pierwszy ratuje brata od kary. W „Kindergarten” obiecuje, że będzie go chronić przed kolegą chuliganem. Wydaje się posiadać bardzo dużą siłę. Jest sama w stanie z łatwością podnieść fortepian.
W odcinku „Cat Orgy” odcinków dorabia jako opiekunka do dzieci. Zajmuje się Cartmanem. Podczas opieki nad nim spotyka się z ze swoim dużo starszym, dwudziestodwuletnim Skylerem, który ma swój własny zespół. Skyler naciskał na Shelley do seksu i zostawił ją, gdy mu odmówiła. Wraz z Cartmanem postanowiła się na nim zemścić i niszczy jego gitarę. Później w odcinku „Over Logging” poznaje przez internet nowego chłopaka o imieniu Amirz, z którym spotyka się przypadkowo w Kalifornii, ale nie umieli się porozumieć na żywo, i postanowili kontynuować znajomość przez internet.
Uwielbia oglądać telewizję, szczególnie serial „Porywy namiętności” i „Przyjaciele”, natomiast nie lubi show „Terrance’a i Phillipa”. Kocha się w Russellu Crowe i słucha piosenek Britney Spears. Jej imię zostało zapożyczone od starszej siostry Treya Parkera.
Marvin Marsh.
Marvin Marsh – dziadek Stana, jednego z głównych bohaterów serialu i ojciec Randy’ego.
Ma 102 lata i jest na emeryturze. Przez 55 lat pracował w hucie. Jest weteranem wojennym i pamięta jeszcze czasy II wojny światowej. Często zwraca się do Stana nazywając go „Billy”, tak jak nazywał go jego dziadek.
Po raz pierwszy pojawił się w show w odcinku pt. „Death”. Gdy go poznajemy rozpaczliwie chce umrzeć, bo jest stary i zmęczony życiem. Po nieudanych próbach samobójczych, zwraca się do wnuka o pomoc. Stan pyta wielu dorosłych, w tym Jezusa, o poradę w tej kwestii, ale nikt nie chce zająć stanowiska. Gdy udaje mu się ostatecznie przekonać Stana, pojawia się nagle Śmierć (ale okazuje się, że znów szuka Kenny’ego). Razem z nią pojawia się duch dziadka Marvina, któremu pomógł w eutanazji, gdy był chłopcem w wieku Stana. Duch przekonuje go, by poczekał na naturalną śmierć, bo inaczej znajdzie się w otchłani.
W odcinku „Grey Dawn” stanowczo protestuje przed odbieraniem prawa jazdy w South Park starszym mieszkańcom po tym, jak kilku seniorów w wypadku zabija wiele osób. W epizodzie „The Red Badge of Gayness” jest narratorem do rekonstrukcji wojny secesyjnej, która jednak wymyka się spod kontroli i wbrew historii wygrywa Południe. W „Quintuplets 2000” dochodzi do zbliżenia z babcią pięcioraczek – rumuńskich akrobatek z cyrku, lecz po stosunku (lub w jego trakcie) ona umiera na zawał serca. W „Something Wall-Mart This Way Comes” dziadek dorabia w markecie, który zatrudnia głównie emerytów i niepełnosprawnych.
Rodzina Broflovskich.
Początkowo nazwisko rodziny zapisywane było Brovlofski, lecz później przyjęto gramatyczną formę. Broflovscy pochodzą z Europy Wschodniej, są serbskimi Żydami.
Gerald Broflovski.
Gerald Broflovski – ojciec biologiczny Kyle’a, jednego z czwórki głównych bohaterów oraz przybrany ojciec Ike’a.
Gerald zadebiutował w odcinku „Starvin” Marvin”. Jest Żydem wyznającym ortodoksyjny judaizm i zawsze nosi na głowie jarmułkę. Jest prawnikiem, który już w młodości przyjaźnił się ze Stuartem McCormickiem, ojcem Kenny’ego. Ogólnie jak cała rodzina, jest uprzejmy i życzliwy, ale czasami uparty. Ma problem z hazardem i czasem obsesję na punkcie pieniędzy. Cechą charakterystyczną jest to, że w stanie silnych emocji często mówi "Jezus" i nie koliduje to z jego religią.
Swoją żonę poznał w college’u. Wśród wszystkich ojców w South Park wydaje się najbardziej troskliwy. Często powtarza Kyle’owi pouczające moralne opowieści i opiera na nich otaczający świat. Gerald doznał patologicznej miłości do delfinów, co znajduje odzwierciedlenie w fakcie poddania się operacji plastycznej, dzięki której zaczął wyglądać jak delfin. Gdy zdał sobie sprawę, że nie stał się prawdziwym delfinem powrócił do ludzkiej postaci.
Imię Gerald nadano mu po ojcu jednego z twórców, Matta Stone’a.
Sheila Broflovska.
Sheila Broflovski (wcześniej Carol Broflovski) – matka 9-letniego Kyle’a oraz adoptowanego z Kanady 3-letniego Ike’a, żona Geralda.
Pierwszy występ Sheili miał miejsce w odcinku „Death” (gdzie pierwotnie była nazwana Carol). Nosi włosy splecione w tzw. ulu i mówi z akcentem żydowskim charakterystycznym w Nowym Jorku. Ma nadwagę i jest wyższa niż pozostałe kobiety w show. Gdy usłyszy w odpowiedzi coś szokującego lub nieodpowiedniego, powtarza zwrot "Co? Co? Co? (ang. What? What? What?)" i z coraz większym naciskiem na ostatnie słowo „co”. Jej postać ukazuje kilka cech, często związanych ze stereotypowym postrzeganiem żydowskiej matki.
Matka Kyle’a to zacięta działaczka społeczna, a jej zdeterminowana postawa w kwestiach dochodzenia do swoich racji jest źródłem kpin ze strony innych. Jest jedną z najbardziej aktywnych politycznie mieszkańców miasta. Wielokrotnie w serii, pojawia się jako lider niemal wszystkich ruchów, wieców i protestów. Wznosiła protest m.in. przeciwko rzeczom szkodliwym dla dzieci lub dla społeczności żydowskiej. Protestowała przeciwko kanadyjskiemu show „Terrance i Phillip”, w którym duet, prezentuje humor toaletowy, przez co sądziła, że ma negatywny wpływ na Kyle’a. Jej oburzenie zostało ukazane w filmie pełnometrażowym Miasteczko South Park, w którym utworzyła partię „Matek Przeciwko Kanadzie”, czym doprowadziła do wojny między Kanadą a Stanami Zjednoczonymi.
Widząc Kyle’a biorącego udział w szkolnym przedstawieniu bożonarodzeniowym, przekonuje Panią Burmistrz w sprawie zakazu stosowania jakichkolwiek symboli religijnych w mieście, które mogą być postrzegane jako obraźliwe dla różnych wyznań i przekonań. Przez wielu jest nierozumiana i nielubiana. Cartman nawet wyraził swoją nienawiść do niej śpiewając utwór zatytułowany „Matka Kyle’a jest głupią dziwką” (ang. „Kyle’s Mom’s is a stupid Bitch”).
Jest osobą dominującą w małżeństwie. Nie pracuje, jest gospodynią domową i przewodniczącą rady rodziców w Szkole Podstawowej. Jest fanką Barbry Streisand. Przyjaźni się z matką Stana – Sharon Marsh.
Ike Moisha Broflovski.
Młodszy brat Kyle’a. Ike jest adoptowanym Kanadyjczykiem, dlatego Kyle nie do końca uważa go za swojego prawdziwego brata, jednakże bardzo go kocha. Ike podobnie jak reszta jego rodziny jest żydem.
O jego pochodzeniu, dowiadujemy się w odcinku "Ike Wee Wee", kiedy to zrobioną przez Kyle’a kukiełkę Ike’a przejeżdża samochód, i na jego grobie jest kanadyjska flaga (naprawdę Ike znajduje się w Nebrasce, wysłał go tam Kyle, aby uchronić brata przed „bris” – obrzezaniem).
Należy do grupy przedszkolaków. Mimo wieku 3 lat, uczęszcza do przedszkola dla dzieci od 5. roku życia. Przez nauczycieli uważany jest za geniusza.
Kyle często bawi się z nim w grę: "'Kopnij bobasa (ang. Kick the baby)", na co Ike odpowiada: "Nie kop bobasa (ang. Don’t kick the baby)", po czym Kyle wykopuje go, prawie jak piłkę futbolową. Ike przez swój nietypowy wygląd jest określany jako: kosz na śmieci, bądź noga od stołu.
Rodzina Cartmanów.
Liane Cartman.
Liane Cartman – matka Erica, którego wychowuje sama.
Pałała miłością do swojego syna Erica i stara się spełnić jego każdą zachciankę. Liane to nimfomanka, uwielbia seks z każdym napotkanym mężczyzną. Jest prostytutką, biseksualistką, a także hermafrodytą, co wyszło na jaw w odcinku „Cartman’s Mom is Still a Dirty Slut”. W South Park nie ma już mężczyzny, z którym by nie spała. Występuje w niemieckich filmach pornograficznych rozprowadzanych w internecie. Mimo tego stara się być dobrą matką, co nie wychodzi jej najlepiej. Jej historia zostaje przybliżona w odcinkach „Cartman’s Mom is a Dirty Slut” oraz „Cartman’s Mom is Still a Dirty Slut”. Jest bardzo miłą osobą, słodka i naiwna, ale dobrze postrzegana przez mieszkańców.
W „Merry Christmas, Charlie Manson” poznajemy całą rodzinę Cartmanów. Wszyscy mają podobne cechy zachowania do Erica, czyli skandaliczne zachowanie, chamstwo, a nawet niektóre typowe zwroty. Liane jest jedynym członkiem rodziny, bez tych cech. Jest niezwykle spokojna i opanowana. Nie potrafi być stanowcza.
Wraz z rozwojem postaci serii Liane poddano pewnym zmianom. W odcinku „Tsst”, nie mogąc sobie już sama poradzić ze skandalicznym zachowaniem syna zwraca się po pomoc do superniani, która również nie potrafi jej pomóc. Tego zadania podejmuje się Cesar Millan, specjalizujący się w trenowaniu psów. Uczy ją ignorować niepożądane zachowania syna, za pomocą metody, która polega na dominacji nad zwierzęciem (w tym przypadku nad Erickiem). Ta metoda działa i Liane jest szczęśliwa. Stara się zaangażować w relacje z Cesarem, ale on uważa ją wyłącznie za klientkę. Wkrótce po jego wyjeździe Cartman zaczyna się zachowywać jak wcześniej.
Jej syn wychowywał się bez ojca, którego w ogóle nie znał. Chcąc dowiedzieć się kto nim jest zwraca się do doktora Mephesta, który przeprowadza testy DNA na potencjalnych kandydatach, jak się okazuje jest ich sporo. W 15. odcinku dowiadujemy się, że jego ojcem jest jego matka, która jest hermafrodytą i posiada męskie narządy płciowe oraz damskie. Z kolei w 200. odcinku serialu okazuje się jednak, że wyniki DNA zostały sfałszowane, a prawdziwym ojcem Cartmana jest zawodnik drużyny Denver Broncos, którego Eric wcześniej zabił, mszcząc się na swoim znienawidzonym rudowłosym koledze – Scotcie Tenormanie, który się okazuje być jego przyrodnim bratem.
Trey Parker imię zapożyczył od swojej byłej niewiernej partnerki Liane Adamo.
Rodzina McCormicków.
Cała rodzina jest pochodzenia irlandzkiego. Rodzina McCormicków jest najbiedniejszą rodziną w całym miasteczku. Mieszkają w starym i bardzo zaniedbanym bungalowie. Oboje rodzice są bezrobotnymi alkoholikami, którzy często po pijanemu napastują się nawzajem. Zawsze zresztą mają aż nadto widoczne sińce na twarzy.
Stuart McCormick.
Stuart McCormick – ojciec trójki dzieci: Kenny’ego, jednego z czwórki głównych bohaterów, Kevina i Karen, mąż Carol.
Zadebiutował w odcinku „Death”. Stuart gdy był nastolatkiem był najlepszym przyjacielem Geralda Broflovskiego, Razem pracowali w pizzerii, ale potem ich drogi się rozeszły: Gerald poszedł do college’u, podczas gdy Stuart uległ alkoholowi. Ich żony podjęły próbę pogodzenia starych znajomych w odcinku „Chickenpox”, ale wspólne wędkowanie zakończyło się bójką.
W odcinku „Cartman Joins NAMBLA” po ociepleniu stosunków z żoną, decydują się na jeszcze jedno dziecko. Kenny stara się temu zapobiec, lecz nie udaje mu się to. Po jego „zwykłej” śmierci rodzi się kolejne dziecko – jest nim nowy Kenny (później okazuje się, że jest to siostra Kenny’ego – Karen). Po przyjściu na świat córki w kolejnych seriach wszystko wraca do normy, czyli widoczne są kłótnie i bójki w rodzinie McCormick. Oprócz alkoholu, Stuart kocha czytanie Playboya.
Trudno jest powiedzieć, jakie relacje ma z dziećmi. Bardzo przeżywa, kiedy Kenny cierpi z powodu nieuleczalnej choroby zaniku mięśni. W odcinku „Quintuplets 2000”, kiedy Kenny z matką przeniósł się do Europy, próbuje nakłonić syna do powrotu do Ameryki.
Począwszy od odcinka 113, Stuarta regularnie widać w barze South Park, wśród ludzi z miasta.
Carol McCormick.
Carol McCormick – matka Kenny’ego McCormicka, jednego z czwórki głównych bohaterów.
Pani McCormick często nosi koszulkę z napisem "I’m with stuppid (Jestem z głupkiem)", ze strzałką zwróconą w stronę męża. Relacje między nimi często bywają chłodne i napięte. W odcinku "Cartman Joins NAMBLA" decydują się na jeszcze jedno dziecko, mimo rozpaczliwych prób Kenny’ego, który stara się do tego nie dopuścić. Źle znosi to, że jest na dnie drabiny społecznej nic ani ona, ani mąż nie osiągnęli. Siłą rzeczy, opowiadając o Kennym, mówi iż zostanie lekarzem, prawnikiem lub w inny sposób kimś. Oraz że już teraz wykazuje się talentami.
Kevin McCormick.
Starszy brat Kenny’ego
Karen McCormick.
Młodsza siostra Kenny’ego
Rodzina Stotchów.
Stephen Stotch.
Stephen Stotch (wcześniej Chris Stotch) – ojciec Buttersa.
Po raz pierwszy pojawił się w czwartym sezonie serialu. Ma dobre kontakty z pozostałymi rodzicami czwórki głównych bohaterów. Wraz z żoną spotykają się z nimi m.in. w klubie książki, czy spędzają ferie zimowe w Aspen.
Oprócz ciągłego przywoływania syna do dyscypliny, Stephen również przykłada dużo uwagi do ścisłego przestrzegania metody prowadzenia gospodarstwa domowego, jak wymóg, aby żywność w spiżarni była uporządkowana alfabetycznie.
W odcinku „Butters’ Very Own Episode” okazuje się, że ojciec Buttersa jest biseksualny. Po tym jak syn nakrył go na uprawianiu seksu z innym mężczyzną, zapewniał Lindę, że zrobił to tylko z ciekawości i obiecał stłumić wszystkie przyszłe homoseksualnych skłonności. W późniejszych odcinkach okazuje się, że miał zakład z żoną na temat orientacji seksualnej Buttersa, który wygrywa, gdy syn ogłasza, że ma nową dziewczynę. Po błędnym odczytaniu późniejszych zachowań Buttersa, myśląc jednak, że jest gejem, wysyła go na obóz naprawczy. Gdy okazuje się, że zaszła pomyłka co do skłonności syna, ojciec sam wyznaje, że jest biseksualny.
Linda Stotch.
Linda Stotch – matka 9-letniego Leopolda, znanego bardziej pod pseudonimem Butters. Z wykształcenia jest inżynierem, zasiada w radzie miasta jako skarbnik.
Wraz z mężem Stephenem, są kochającymi rodzicami oraz sprawiają wrażenie szczęśliwego małżeństwa, borykającego się jednak z wieloma problemami, co najwyraźniej ukazane jest w odcinku poświęconemu wyłącznie Buttersowi oraz jego rodzinie – „Butters’ Very Own Episode”, w którym Linda usiłuje pozbawić życia Buttersa oraz sama popełnić samobójstwo, gdy dowiedziała się, że jej małżonek jest biseksualistą. Bardzo kocha swojego syna, choć w jednym z odcinków postanawia wraz z mężem sprzedać go Paris Hilton za 250 mln dolarów. Wraz z mężem bardzo dyscyplinują syna, za najmniejsze wybryki nakładając na niego szlaban. Bardzo lubi kakao.

</doc>
<doc id="1823089" url="https://pl.wikipedia.org/wiki?curid=1823089" title="American Journal of Neurology and Psychiatry">
American Journal of Neurology and Psychiatry

American Journal of Neurology and Psychiatry – czasopismo medyczne założone w 1882 roku. Redaktorami pisma byli Edward Charles Spitzka, T.A. McBride i L.C. Gray, aktywni członkowie New York Neurological Society. Przedstawiało zagadnienia neurologii w kontekście medycyny ogólnej.

</doc>
<doc id="1823090" url="https://pl.wikipedia.org/wiki?curid=1823090" title="Tadeusz Bejt">
Tadeusz Bejt

Tadeusz Bejt (ur. 20 maja 1923 w Mąkolinie pow. Płock, zm. 11 lutego 1949 w Warszawie) – polski żołnierz ruchu oporu w okresie II wojny światowej, kurier KG AK, powstaniec warszawski i działacz podziemia antykomunistycznego.
Życiorys.
Syn Czesława i Anny z Homolków. Mieszkał w majątku Leksyn (w sąsiedztwie Mąkolina), do 12. roku życia uczył się w domu. Miał wychowawcę Niemca, co istotnie wpłynęło na jego losy. Od 1935 pobierał nauki w Męskim Gimnazjum im. Tow. Jana Zamoyskiego w Warszawie. Naukę kontynuował podczas okupacji na tajnych kompletach w Szkole Głównej Gospodarstwa Wiejskiego.
Należał do AK, był kurierem KG. Zarabiał jeżdżąc rikszą. W styczniu 1944 przeszedł szkolenie służb do zadań specjalnych i w kwietniu 1944 został wysłany jako kurier na Wołyń. 30 kwietnia dotarł do dowódcy 27. Wołyńskiej DP AK mjr. Tadeusza Sztumberk-Rychtera. W lipcu 1944 dywizja została zmuszona przez Sowietów do złożenia broni w Lasach Parczewskich. Po powrocie do stolicy walczył w powstaniu warszawskim.
W czerwcu 1945 aresztowany przez UBP, ale został wkrótce zwolniony. Niespełna dwa miesiące później nielegalnie opuścił kraj przez Kudowę–Pragę–Pilzno docierając do Monachium i Murnau am Staffelsee. Wkrótce osiadł w Ankonie (Włochy) i tam zdecydował się pełnić rolę kuriera. Organizował drogi kurierskie i punkty przerzutowe na granicy polsko-niemieckiej, a także przerzuty z kraju na Zachód osób ściganych przez służby bezpieczeństwa i rodzin pozostających za granicą oficerów 2. Korpusu gen. Władysława Andersa. Był parokrotnie w Polsce. Zamieszkał w brytyjskiej strefie okupacyjnej Berlina.
25 września 1947 został porwany ze swego mieszkania w Berlinie przez współpracującego z MBP przedwojennego niemieckiego agenta kryminalnego Gerharda Bielke, ps. Andersen i przewieziony do Warszawy, gdzie został osadzony w więzieniu mokotowskim. 18 listopada 1948 WSR w Warszawie pod przewodnictwem mjr. Józefa Badeckiego skazał go w procesie R.Warszawa SR.1356 nr sprawy S.3508/48 na podstawie art. 7 Dekr. z 13.06.1946 na karę śmierci. Prezydent Bolesław Bierut nie skorzystał z prawa łaski. Tadeusz Bejt został stracony 11 lutego 1949 poprzez rozstrzelanie. 
22 stycznia 1993 Wojskowy Sąd Okręgowy w Warszawie stwierdził nieważność wyroku b. WSR w Warszawie. 
Jego szczątki odnaleziono w wyniku prac ekshumacyjnych prowadzonych przez Instytut Pamięci Narodowej wiosną 2013 r. na terenie kwatery „Ł” Cmentarza Wojskowego na Powązkach. 
Odznaczenia.
Tadeusz Bejt był odznaczony Krzyżem Walecznych za działalność kurierską w latach okupacji niemieckiej.

</doc>
<doc id="1823093" url="https://pl.wikipedia.org/wiki?curid=1823093" title="Kościół św. Kazimierza i klasztor Sióstr Miłosierdzia we Lwowie">
Kościół św. Kazimierza i klasztor Sióstr Miłosierdzia we Lwowie

 
Kościół św. Kazimierza i klasztor Sióstr Miłosierdzia we Lwowie – jest położony przy ul. Krzywonosa 1 (ukr. вул. Кривоноса М., 1) (przed 1945 ul. Teatyńska).
Historia kościoła i klasztoru Ojców Reformatów.
Pierwszy klasztor dla franciszkanów-reformatów oraz drewniany kościół pod wezwaniem św. Rocha i św. Katarzyny ufundował w 1630 roku starosta lwowski Andrzej Mniszech. Plac pod budowę klasztoru ofiarowali Daniłowiczowie. Zabudowania spłonęły w 1648 w czasie oblężenia Lwowa przez wojska Bohdana Chmielnickiego. 
Na miejscu spalonego kościoła i klasztoru wzniesiono w 1660 nowy kościół kosztem Mikołaja Bieganowskiego.
Kościół w planie był jednonawowy z prostokątną apsydą, murowany z cegły i ciosów kamiennych. Fasada główna w stylu barokowym, zdobiona była wysokim frontonem z wazonami kamiennymi i niszami z posągami świętych; na dachu nad ołtarzem zbudowano sygnaturkę. Do wejścia głównego dobudowano przedsionek z barokowym frontonem i wazonami kamiennymi. 
Kościół konsekrował w 1664 arcybiskup Jan Tarnowski. W kilka lat później ukończono także i klasztor. Fundatorami byli Mikołaj i Urszula Bieganowscy. 
Klasztor lwowski był największym spośród dziesięciu istniejących w prowincji ruskiej reformatów pod wezwaniem Matki Boskiej Bolesnej.
W 1772, w momencie zajęcia Lwowa przez Austriaków w wyniku pierwszego rozbioru Polski w konwencie żyło 26 zakonników: 12 kapłanów, 10 kleryków i 4 braci zakonnych. 
W 1782 wyniku reform józefińskich przeprowadzonych przez cesarza Józefa II władze austriackie przeniosły reformatów do klasztoru po karmelitach bosych, a w roku następnym przekazały ich kościół i klasztor siostrom miłosierdzia (szarytkom), które otworzyły Instytut Edukacji Ubogich Sierot. 
Po 1945 kompleks przekazano jednostce wojskowej ministerstwa spraw wewnętrznych.

</doc>
<doc id="1823096" url="https://pl.wikipedia.org/wiki?curid=1823096" title="Boris Vukčević">
Boris Vukčević

Boris Vukčević (ur. 16 marca 1990) – niemiecki piłkarz występujący na pozycji pomocnika w klubie TSG 1899 Hoffenheim.
Kariera.
23 maja 2009 roku zadebiutował w 1. Bundeslidze w spotkaniu przeciwko FC Schalke 04.

</doc>
<doc id="1823097" url="https://pl.wikipedia.org/wiki?curid=1823097" title="Boris Vukcevic">
Boris Vukcevic



</doc>
<doc id="1823100" url="https://pl.wikipedia.org/wiki?curid=1823100" title="Wyżnia Przełączka koło Drąga">
Wyżnia Przełączka koło Drąga

Wyżnia Przełączka koło Drąga (słow. "Vyšné sedlo pod Drúkom", "Štrbina nad Drúkom") – wąska przełęcz położona na wysokości ok. 2378 m n.p.m. znajdująca się w Grani Kończystej w słowackiej części Tatr Wysokich. Siodło Wyżniej Przełączki koło Drąga oddziela Drąga od Turni nad Drągiem. Na Wyżnią Przełączkę koło Drąga nie prowadzą żadne znakowane szlaki turystyczne, dla taterników najdogodniej dostępna jest przy przejściu granią od Przełęczy koło Drąga, która to najłatwiejsza do zdobycia jest od strony Doliny Batyżowieckiej.
Historia.
Pierwsze wejścia turystyczne:

</doc>
<doc id="1823101" url="https://pl.wikipedia.org/wiki?curid=1823101" title="Kazimierz Wejchert">
Kazimierz Wejchert

Kazimierz Wejchert (ur. 14 marca 1912 w Smoleńsku, zm. 3 maja 1993 w Warszawie) – polski architekt, urbanista, profesor Politechniki Warszawskiej, teoretyk i praktyk, uznany autorytet w kraju i za granicą, twórca własnej szkoły kształtowania przestrzeni miasta. Przez okres półwiecza uczył wychowanków Wydziału Architektury Politechniki Warszawskiej rzetelności zawodu, wyobraźni przestrzennej, zaangażowania w społeczny etos polskiego urbanisty. W młodości mistrz Polski w siatkówce.
Życiorys.
W 1918 r. wrócił z rodzicami do odrodzonej Polski. W młodości uprawiał z sukcesami siatkówkę, był zawodnikiem AZS Warszawa. Zdobył mistrzostwo Polski w 1930, 1934 i 1935, wicemistrzostwo w 1929, 1931 i 1932, brązowy medal w 1933 i 1938. Był uczestnikiem pierwszego nieoficjalnego meczu reprezentacji Polski w 1934 przeciwko Polonii Zagranicznej.
W 1935 r. ukończył Politechnikę Warszawską, a w czasie okupacji od 1940 r. pracował jako asystent a potem adiunkt na tajnym Wydziale Architektury Politechniki Warszawskiej w Katedrze prof. Tadeusza Tołwińskiego. W 1944 r. obronił celująco ocenioną pracę doktorską na temat miasteczek polskich „Miasteczko polskie jako zagadnienie urbanistyczne".
Jako porucznik AK uczestniczył w Powstaniu Warszawskim (Okręg Warszawski Armii Krajowej - III Wydział Operacyjno-Szkoleniowy - Referat kartograficzny, pseudonim "Kit"). Po upadku powstania dostał się do niewoli hitlerowskiej na terenie Niemiec w Bergen-Belsen Stalag XI B, potem Sandbostel i Lubeka. Po wojnie wrócił do Polski i na Politechnikę Warszawską, jednocześnie włączył się w szczególny, heroiczny okres odbudowy kraju. Z właściwą sobie pasją, siłą i potrzebą działania, skupił koło siebie oddanych sprawie współpracowników, kolegów i studentów. Jego doświadczenia teoretyczne w kształtowaniem małych miast polskich stanowiły cenne inspiracje metodyczne i praktyczne do ich odbudowy. W planie każdego miasta szukał tożsamości, którą wyznacza przeszłość kulturowa, przyrodniczy i krajobrazowy genius loci, możliwości rozwoju w charakterystycznym kontekście społecznym. Uparte wydobywanie ciągłości kultury polskiej miało - w kraju zniszczonym wojną - znaczenie szczególne, większe niż w innych krajach. W tym okresie był autorem lub współautorem, około 70 tzw. uproszczonych planów zagospodarowania przestrzennego miast ziem zachodnich i z kolei - planów ogólnych wielu miast Śląska, Mazowsza i innych obszarów. Był twórcą planów zagospodarowania Olsztyna (1947-1949) oraz Chorzowa, Katowic i Rudy Śląskiej (1949-1951).
Pracą jego życia, prowadzoną wspólnie z Hanną Adamczewską Wejchert, są już od 1951 r. - plany urbanistyczne we wszystkich skalach a potem nadzory realizacyjne dotyczące całego procesu powstania nowego miasta Tychy. W 1967 r. został profesorem zwyczajnym oraz dyrektorem Instytutu Urbanistyki i Planowania Przestrzennego (1970 - 1979), co pozwoliło mu przekształcić Instytut w kompleksowo i wielostronnie pracującą placówkę naukową, badawczą i dydaktyczną. Podejmował tematy węzłowe, kierował wydawnictwami naukowymi Instytutu. Wychowawca wielu pracujących dziś w kraju i za granicą polskich urbanistów oraz nauczycieli akademickich.
Prowadził wykłady na wielu uczelniach zagranicznych w Europie i Ameryce Północnej. W pracy urbanisty i dydaktyka profesor Wejchert kojarzył doświadczenia twórcze, zdobycze nauki, prognozy badań socjologicznych społeczności miejscowych. Proponował teoretyczne i praktyczne zasady kształtowania współczesnych przestrzeni polskiego miasta. Zwracał uwagę na piękno wartość przestrzeni, tłumaczył współzależności zdarzeń, sekwencji i prawideł gry przestrzennej. W koncepcji miasta przywracał zaniedbywany w ówczesnej praktyce urbanistycznej - charakter „miejskości" tak aktualnie poszukiwany. Wprowadzał zasadę hierarchii i różnorodności przestrzeni raz elementy krystalizujące miasto, stanowiące główną osnowę organizmu przestrzennego, w którą można wpisywać elastycznie, kroczące z czasem programy miejskie. Szkoła planowania miasta prof. Wejcherta łączy spuściznę kultury europejskiej, świadomość polskiego dziedzictwa i odpowiedź na wyzwanie współczesności.
W 1979 r. został członkiem korespondentem, a w 1989 r. członkiem rzeczywistym PAN. Od 1978 roku członek korespondent Deutsche Akademie für Städtebau und Landesplanung. Przewodniczący Komitetu Architektury i Urbanistyki PAN (1981–1990).Kazimierz Wejchert został pochowany na cmentarzu parafialnym przy kościele pod wezwaniem św. Marii Magdaleny w Tychach.
Publikacje.
Ponadto liczne artykuły i publikacje w naukowych periodykach polskich i zagranicznych, oraz w prasie.
Nagrody i odznaczenia.
8 lipca 1959 – odznaczony Krzyżem Oficerskim Orderu Odrodzenia PolskiOrder Sztandaru pracy II klasy1963 i 1984 - Nagroda Państwowa I stopnia (dwukrotnie: 1964 Za opracowanie planów zagospodarowania przestrzennego miasta Nowe Tychy oraz autorski wkład w ich realizację, za całokształt 1984r.).1982 - Nagroda Honorowa Stowarzyszenia Architektów Polskich (wspólnie z żoną Hanną Adamczewską - Wejchert)1976 - Międzynarodową Nagrodą im. Gottfrieda von Herdera na Uniwersytecie Wiedeńskim „za wkład w kulturę Europy".1989 - medal Kalos Kagathos1991 - został uhonorowany tytułem doktora honoris causa Politechniki Gdańskiej1991 - został uhonorowany tytułem doktora honoris causa Politechniki Warszawskiej.

</doc>
<doc id="1823102" url="https://pl.wikipedia.org/wiki?curid=1823102" title="Bo wolność krzyżami się mierzy">
Bo wolność krzyżami się mierzy

Bo wolność krzyżami się mierzy – album zawierający utwory patriotyczne i wojskowe w wykonaniu Zespołu instrumentalnego Orkiestry Reprezentacyjnej Śląskiego Okręgu Wojskowego oraz Oktoich Chóru Prawosławnego Ordynariatu Wojska Polskiego przy śląskim Okręgu Wojskowym. Płytę wydano pod patronatem Prezydenta Rzeczypospolitej Polskiej Lecha Kaczyńskiego. Jej nagranie sfinansowało Biuro Bezpieczeństwa Narodowego. Wszystkie utwory zamieszczone na płycie, wraz z okładką i śpiewnikiem były udostępnione do bezpłatnego ściągnięcia na stronie internetowej Prezydenta Rzeczypospolitej Polskiej.
Nagrań dokonano w dniach 6-9 października 2009 roku w Auli Konferencyjno-Kinowej Wyższej Szkoły oficerskiej im. gen. T. Kościuszki we Wrocławiu.
Muzycy.
Kapelmistrzem był kpt. Mariusz Dziubek, dyrygentem chóru – ks. protodiakon Grzegorz Cebulski.

</doc>
<doc id="1823103" url="https://pl.wikipedia.org/wiki?curid=1823103" title="Wyścigi kosiarek">
Wyścigi kosiarek

Wyścigi kosiarek – dyscyplina, której twórcy wywodzą się z Wielkiej Brytanii.
Dyscyplina narodziła się w 1973 roku, gdy dwaj miłośnicy sportów motorowych postanowili urządzić wyścig rolnych maszyn na pobliskim polu. Pierwsze zawody zgromadziły ponad 80 uczestników. Z czasem lokalne wyścigi kosiarek przeistoczyły się w międzynarodowe zawody czego dowodem są: Grand Prix Wielkiej Brytanii i mistrzostwa świata w wyścigach kosiarek. Z biegiem czasu miłośnicy kosiarek doczekali się swoich narodowych federacji, m.in.: w Australii, Stanach Zjednoczonych i Wielkiej Brytanii.
Wyścigi kosiarek doczekały się premierowej imprezy także w Polsce. W 2009 roku na festiwalu „Ruminki 2009” miała miejsce I edycja wyścigu kosiarek.
Wyścigi zdobywają większą popularnością wśród miłośników czterech kółek ze względu na ogólną dostępność oraz dość niskie koszty.
Najszybsze kosiarki uzyskują moc nawet 18-20 KM i potrafią osiągnąć prędkość nawet do 80 km/h.

</doc>
<doc id="1823105" url="https://pl.wikipedia.org/wiki?curid=1823105" title="Mehdija Suljić">
Mehdija Suljić

Mehdija Suljić (ur. 25 lutego 1986) – bośniacka lekkoatletka specjalizująca się w skoku o tyczce.

</doc>
<doc id="1823106" url="https://pl.wikipedia.org/wiki?curid=1823106" title="Scion xA">
Scion xA

Scion xA – subkompaktowy samochód osobowy produkowany przez japońską firmę Scion w latach 2004-2006. Dostępny jako 5-drzwiowy hatchback. Była to w zasadzie Toyota ist przystosowana na rynek północnoamerykański. Do napędu użyto czterocylindrowego silnika rzędowego o pojemności 1,5 litra. Moc przenoszona była na koła przednie poprzez 5-biegową manualną bądź 4-biegową automatyczną skrzynię biegów. Został zastąpiony przez model xD.

</doc>
<doc id="1823108" url="https://pl.wikipedia.org/wiki?curid=1823108" title="Fairey Seafox">
Fairey Seafox

Fairey Seafox – brytyjski pokładowy wodnosamolot rozpoznawczy używany w pierwszych latach II wojny światowej.
Historia.
Fairey Seafox powstał na zamówienie S.11/32 jako dwuosobowy rozpoznawczy wodnosamolot pokładowy dla Fleet Air Arm. Projekt przedstawiony przez Fairey Aviation został zaakceptowany i w początku 1936 roku wytwórnia otrzymała kontrakt na budowę 49 maszyn, uzupełniony we wrześniu przez zamówienie na dalszych 15. Oblot prototypu miał miejsce 27 maja 1936 roku, po pozytywnym zakończeniu prób na początku 1937 roku podjęto produkcję. Pierwszy z samolotów seryjnych opuścił zakłady 23 kwietnia 1937 roku.
Produkcja 64 zakontraktowanych maszyn trwała do 1938 roku. Trafiły one na wyposażenie okrętów Royal Navy, głównie krążowników i krążowników pomocniczych. Zastępowane w linii przez nowocześniejsze amfibie Supermarine Walrus i pływakowe wersje Fairey Swordfish, służyły do 1942 roku, kiedy zostały ostatecznie wyparte przez Vought OS2U Kingfisher. Pojedyncze egzemplarze były używane do celów szkoleniowych do 1943 roku.
Podczas bitwy u ujścia La Platy 13 grudnia 1939 roku Fairey Seafox katapultowany z krążownika lekkiego HMS "Ajax" prowadził korygowanie ognia artyleryjskiego własnych okrętów, przyczyniając się do zwycięstwa Brytyjczyków. Jego pilot, porucznik E.D.G. Lewin, został, jako pierwszy żołnierz FAA w czasie II wojny światowej, odznaczony za tę akcję Distinguished Service Cross.
Opis konstrukcji.
Fairey Seafox był wodnosamolotem pływakowym, dwupłatem o konstrukcji metalowej ze skrzydłami krytymi płótnem. Nietypowy był układ miejsc załogi: pilot zajmował odkryty kokpit, za którym znajdowała się zamknięta kabina obserwatora. Napęd w maszynach seryjnych stanowił silnik rzędowy Napier Rapier VI o mocy 395 hp. Uzbrojenie składało się z pojedynczego, ruchomego karabinu maszynowego kalibru 7,7 mm w kabinie obserwatora, służącego do obrony tylnej półsfery.

</doc>
<doc id="1823110" url="https://pl.wikipedia.org/wiki?curid=1823110" title="Konstanty Józef Zieliński">
Konstanty Józef Zieliński

Konstanty Józef Zieliński (ur. 1646 w Rostkowie, zm. 17 lutego 1709 w Moskwie) – polski duchowny rzymskokatolicki, biskup pomocniczy gnieźnieński w latach 1694–1700, arcybiskup metropolita lwowski w latach 1700–1709.
Życiorys.
Urodził się w styczniu 1646. Dokładna data nie jest jednak znana. Pochodził z zamożnej rodziny szlacheckiej z północnego Mazowsza pieczętującej się herbem Świnka. Jego ród posiadał liczne dobra ziemskie w ziemi dobrzyńskiej i w województwie płockim. Był synem kasztelana sierpeckiego Ludwika Zielińskiego (1619–1678) i jego pierwszej żony, Heleny z Zawadzkich (1626–1648). Studiował w: Krakowie, Ingolstadt, Paryżu i Rzymie. Uzyskał doktorat z teologii. Święcenia kapłańskie przyjął w 1671.
W okresie panowania Michała Korybuta Wiśniowieckiego pełnił obowiązki sekretarza królewskiego. Jako duchowny był kanonikiem: płockim, pułtuskim, gnieźnieńskim i krakowskim. W związku z pełnionymi godnościami zgromadził liczne beneficja.
Archidiakon pułtuski, proboszcz w Sokalu, administrator diecezji kujawsko-pomorskiej w 1680 i diecezji płockiej w 1681.
W 1682 był deputatem duchownym Trybunału Głównego Koronnego w Piotrkowie. 30 sierpnia 1694 został mianowany biskupem tytularnym Hierapolis in Isauria. Konsekrowany na biskupa 7 listopada 1694 przez prymasa Michała Stefana Radziejowskiego, w latach następnych pełnił funkcję jego biskupa pomocniczego. Zastępował metropolitę w obowiązkach biskupich na terenie archidiecezji gnieźnieńskiej. W 1695 został prezydentem Trybunału Głównego Koronnego.
30 marca 1700 został mianowany arcybiskupem metropolitą lwowskim. W styczniu 1702 roku podpisał akt pacyfikacji Wielkiego Księstwa Litewskiego. W 1704 opowiedział się za detronizacją Augusta II Mocnego. W 1704 podpisał "pacta conventa" Stanisława Leszczyńskiego. W 1705 mimo grożącej suspensy koronował Stanisława Leszczyńskiego na króla Polski. Po śmierci prymasa Polski Michała Stefana Radziejowskiego został wytypowany przez Stanisława Leszczyńskiego na jego następcę. Podczas elekcji otrzymał od znacznej części kapituły nominację na arcybiskupa metropolitę gnieźnieńskiego w opozycji do kandydatury Stanisława Szembeka. Nie mógł jednak liczyć na prekonizację, gdyż Stolica Apostolska opowiadała się w czasie wojny domowej w Rzeczypospolitej za stroną saską. Ciążyła na nim ponadto formalnie kara kościelna za udział w koronacji w Warszawie. W latach 1705–1707 ukrywał się przed wojskami rosyjskimi i stronnikami Augusta II Mocnego, początkowo w Ugoszczu, a potem od 1706 w Skępem. Na początku 1707 został schwytany przez wojska rosyjskie i zesłany w głąb Rosji.
Zmarł w niewoli.

</doc>
<doc id="1823111" url="https://pl.wikipedia.org/wiki?curid=1823111" title="Scion xD">
Scion xD

Scion xD – subkompaktowy samochód osobowy produkowany w USA przez należącą do koncernu Toyota japońską firmę Scion w latach 2007-2014. Został po raz pierwszy zaprezentowany 8 lutego 2007 podczas Chicago Auto Show. Dostępny jako 5-drzwiowy hatchback. Następca modelu xA. Do napędu użyto czterocylindrowego silnika rzędowego o pojemności 1,8 litra. Moc przenoszona była na koła przednie poprzez 5-biegową manualną bądź 4-biegową automatyczną skrzynię biegów.
W 2013 roku auto przeszło niewielki facelifting. Dzięki temu xD dostanie dodatkową opcję dwukolorowego lakieru na nadwoziu. Klienci będą mogli wybrać wariant Black Sand Pearl/Magnetic Gray Metallic lub Classic Silver Metallic/Sparkling Sea Metallic 

</doc>
<doc id="1823115" url="https://pl.wikipedia.org/wiki?curid=1823115" title="Aldijana Bogucanin">
Aldijana Bogucanin

Aldijana Bogucanin (ur. 1990) – bośniacka lekkoatletka specjalizująca się w skoku o tyczce.

</doc>
<doc id="1823119" url="https://pl.wikipedia.org/wiki?curid=1823119" title="Edmund Bilicki">
Edmund Bilicki

Edmund Jan Bilicki (ur. 11 marca 1928 w Łobżenicy, zm. 30 lipca 2020 w Szczecinie) – polski elektryk, polityk, senator I kadencji.
Życiorys.
Syn Jana i Franciszki. Ukończył w 1954 studia na Wydziale Elektrycznym Wyższej Szkoły Inżynierskiej w Szczecinie.
Zawodowo pracował od 1942 w warsztatach mechanicznych, a od 1946 w biurach projektowych i inżynierskich w Szczecinie. Zaangażował się w działalność Klubu Inteligencji Katolickiej, objął w 1957 funkcję jego wiceprezesa w mieście, jednak organizacja ta została wkrótce rozwiązana. Od 1978 współpracował z Ruchem Obrony Praw Człowieka i Obywatela. W 1980 przystąpił do „Solidarności”, był przewodniczącym komitetu założycielskiego i komisji zakładowej w „Elektroprojekcie”. Współtworzył wówczas Szczeciński Klub Katolików, był jego prezesem i następnie w okresie 1991–2003 wiceprezesem. Po wprowadzeniu stanu wojennego działał w Biskupim Komitecie Charytatywnym, wspierającym represjonowanych i ich rodziny.
Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo szczecińskie. Zasiadał w Komisji Kultury, Środków Przekazu, Nauki i Edukacji Narodowej, Komisji Ochrony Środowiska oraz Komisji Spraw Emigracji i Polaków za Granicą. W 1991 bez powodzenia kandydował do parlamentu z listy Wyborczej Akcji Katolickiej. W tym samym roku przeszedł na emeryturę.
Należał do organizatorów Zjednoczenia Chrześcijańsko-Narodowego i Akcji Katolickiej w Szczecinie. Od 1998 do 2002 był radnym rady miejskiej III kadencji z listy Akcji Wyborczej Solidarność. Bez powodzenia ubiegał się o reelekcję z listy komitetu Razem Polsce.
Zmarł 30 lipca 2020, pochowany na Cmentarzu Centralnym w Szczecinie.
Odznaczenia.
W 2018 prezydent RP Andrzej Duda odznaczył go Krzyżem Kawalerskim Orderu Odrodzenia Polski. W 2020 prezydent RP nadał mu pośmiertnie Krzyż Oficerski tego orderu.
W 2014 otrzymał Krzyż Wolności i Solidarności. Wyróżniony też Medalem Stulecia Odzyskanej Niepodległości.

</doc>
<doc id="1823121" url="https://pl.wikipedia.org/wiki?curid=1823121" title="Frequency Division Duplex">
Frequency Division Duplex

FDD (ang. "Frequency Division Duplex") – sposób zorganizowania dostępu do sieci radiowej, polegający na wykorzystaniu w danej komórce (ang. "cell") dwóch zakresów częstotliwości - jeden z nich używany jest przez terminale do transmisji w kierunku stacji bazowej, a drugi wykorzystywany jest przez stację bazową do transmisji w stronę terminali.
Termin ten używany jest między innymi w specyfikacjach 3GPP w kontekście trybu dostępu do sieci radiowej (ang. "Radio Access Mode") w systemach UMTS i LTE. Innym trybem dostępu do tych sieci jest TDD. Często, aby uniknąć niejednoznaczności związanej z rodzajem standardu wykorzystanego do zapewnienia dostępu do sieci radiowej, używa się określeń UTRAN FDD dla systemów UMTS oraz eUTRAN FDD dla systemów LTE. Sieci UMTS pracujące w trybie FDD używają technologii WCDMA.
Zobacz też.
TDD

</doc>
<doc id="1823122" url="https://pl.wikipedia.org/wiki?curid=1823122" title="Ville Vihola">
Ville Vihola

Ville Vihola (ur. 1973) – fiński sztangista i strongman.
 w 2009 r.
Wymiary:

</doc>
<doc id="1823133" url="https://pl.wikipedia.org/wiki?curid=1823133" title="Blame It on the Boogie">
Blame It on the Boogie

Blame It on the Boogie – wydany w 1978 roku utwór disco, który pierwotnie nagrany został przez amerykańską grupę muzyczną The Jackson 5, w której składzie był wówczas również Michael Jackson. Autorami piosenki są Mick Jackson, Dave Jackson oraz Elmar Krohn. Singiel promował album "Destiny" z tego samego roku.

</doc>
<doc id="1823136" url="https://pl.wikipedia.org/wiki?curid=1823136" title="Ajla Šišič">
Ajla Šišič

Ajla Šišič (ur. 17 września 1989) – bośniacka lekkoatletka specjalizująca się w skoku o tyczce.

</doc>
<doc id="1823137" url="https://pl.wikipedia.org/wiki?curid=1823137" title="Letitia Vriesde">
Letitia Vriesde

Letitia Vriesde (ur. 5 października 1964 w Paramaribo) – surinamska lekkoatletka startująca w biegach średnich.
Startowała głównie w biegu na 800 metrów. Na tym dystansie była sześciokrotną finalistką mistrzostw świata (dwukrotnie w hali). W karierze zdobyła dwa krążki światowego czempionatu na otwartym stadionie: srebrny i brązowy. Wielokrotna medalistka igrzysk panamerykańskich, w 2003 wygrała bieg finałowy na 800 metrów podczas tej imprezy, jednak odebrano jej złoty medal z powodu nienaturalnie wysokiego poziomu kofeiny w organizmie. Pięciokrotnie reprezentowała Surinam na igrzyskach olimpijskich, jednak nigdy nie awansowała do finału. W 2005 roku zakończyła karierę sportową.

</doc>
<doc id="1823143" url="https://pl.wikipedia.org/wiki?curid=1823143" title="Tongshanjiabu">
Tongshanjiabu

Tongshanjiabu – szczyt w Himalajach. Leży w na granicy między Bhutanem a Chinami (Tybetem). Jest to 103. szczyt Ziemi.
Szczyt ten pozostaje niezdobyty.

</doc>
<doc id="1823144" url="https://pl.wikipedia.org/wiki?curid=1823144" title="Tower Hamlets">
Tower Hamlets



</doc>
<doc id="1823146" url="https://pl.wikipedia.org/wiki?curid=1823146" title="James G. Kiernan">
James G. Kiernan

James George Kiernan (ur. 18 czerwca 1852 w Nowym Jorku, zm. 1923) – amerykański lekarz psychiatra.
Syn Francisa i Mary z domu Aiken. Ukończył szkoły publiczne w Nowym Jorku i College of the City of New York. Tytuł M.D. otrzymał na New York University Medical College w 1874. Następnie był asystentem w New York Asylum for Insane. W 1881 przeniósł się z Nowego Jorku do Chicago. Był asystentem w Medical College of the Northwestern University. Od 1882 do 1886 redagował "Journal of Nervous and Mental Disease". Od 1892 redagował czasopismo "Alienist and Neurologist". W 1887 założył czasopismo "Medical Standard". W latach 1896-1899 w komitecie redakcyjnym Journal of American Medical Association. Od 1884 do 1889 kierownik szpitala dla psychicznie chorych w hrabstwie Cook (Cook County Insane Hospital).
10 lutego 1881 ożenił się z Jane A. Trumper. Mieli troje dzieci: Anna Louise, Mary Louise i Edwarda Spitzkę.

</doc>
<doc id="1823150" url="https://pl.wikipedia.org/wiki?curid=1823150" title="Badri Patarkatsiszwili">
Badri Patarkatsiszwili



</doc>
<doc id="1823153" url="https://pl.wikipedia.org/wiki?curid=1823153" title="Portugalia na Letnich Igrzyskach Olimpijskich 2004">
Portugalia na Letnich Igrzyskach Olimpijskich 2004

Portugalię na XXVIII Letnich Igrzyskach Olimpijskich w Atenach reprezentowało 61 sportowców w 11 dyscyplinach. Był to 21 start Portugalczyków na letnich igrzyskach olimpijskich.

</doc>
<doc id="1823156" url="https://pl.wikipedia.org/wiki?curid=1823156" title="Nyrków">
Nyrków

Nyrków, także Nerków (ukr. Нирків, "Nyrkiw") – wieś na Ukrainie w rejonie czortkowskim obwodu tarnopolskiego.

</doc>
<doc id="1823157" url="https://pl.wikipedia.org/wiki?curid=1823157" title="Athletissima 2009">
Athletissima 2009

Athletissima 2009 – mityng lekkoatletyczny, który odbył się 7 lipca 2009 w Lozannie na Stade Olympique de la Pontaise. Zawody były zaliczane do cyklu World Athletics Tour i posiadały rangę Super Grand Prix IAAF.

</doc>
<doc id="1823158" url="https://pl.wikipedia.org/wiki?curid=1823158" title="Johann Hewelke">
Johann Hewelke



</doc>
<doc id="1823161" url="https://pl.wikipedia.org/wiki?curid=1823161" title="Meksyk na Letnich Igrzyskach Olimpijskich 2004">
Meksyk na Letnich Igrzyskach Olimpijskich 2004

Meksyk na XXVIII Letnich Igrzyskach Olimpijskich w Atenach reprezentowało 114 sportowców w 20 dyscyplinach. Był to 20 start Meksykanów na letnich igrzyskach olimpijskich.

</doc>
<doc id="1823163" url="https://pl.wikipedia.org/wiki?curid=1823163" title="Yutmaru Sar">
Yutmaru Sar

Yutmaru Sar to jeden ze szczytów grupy Hispar Muztagh w Karakorum. Leży w północnym Pakistanie, blisko granicy z Chinami. Jest to 88 szczyt Ziemi. 
Pierwszego wejścia dokonali M. Motegi, T. Sugimoto i M. Watanabe w 1980 r.

</doc>
<doc id="1823164" url="https://pl.wikipedia.org/wiki?curid=1823164" title="Orlando Titans">
Orlando Titans

Orlando Titans – zawodowa drużyna lacrosse grająca w National Lacrosse League od sezonu 2010 w dywizji wschodniej. Do roku 2003 nazywała się New York Saints, natomiast do 2009 New York Titans. Obecna nazwa obowiązuje od sezonu 2010.

</doc>
<doc id="1823165" url="https://pl.wikipedia.org/wiki?curid=1823165" title="Kazuya Ōshima">
Kazuya Ōshima

 – japoński kierowca wyścigowy.
Kariera.
Karierę wyścigową Ōshima rozpoczął od Japońskiej Formuły Toyota, w której startował w latach 2004-2005. W roku 2006 zadebiutował w Japońskiej Formule 3. Rok później stał się jej mistrzem. Po tym sukcesie, wyjechał do Europy, gdzie ścigał się w europejskim cyklu tej serii. Debiut w niej nie był jednak udany i Japończyk został sklasyfikowany na 19 pozycji, z dorobkiem siedmiu punktów. W sezonie 2009 powrócił do Japonii, gdzie rozpoczął starty w Formule Nippon.

</doc>
<doc id="1823166" url="https://pl.wikipedia.org/wiki?curid=1823166" title="Zatoka Marii Proncziszczewej">
Zatoka Marii Proncziszczewej

Zatoka Marii Proncziszczewej (ros. "Бухта Марии Прончищевой") – zatoka Morza Łaptiewów o długości 60 km i szerokości 4 km, na wschodnich brzegach półwyspu Tajmyr. Nazwana na cześć pierwszej kobiety biorącej udział w rosyjskich ekspedycjach polarnych, Marii Proncziszczewej.
Dużą część zatoki obejmuje Tajmyrski Rezerwat Biosfery.

</doc>
<doc id="1823168" url="https://pl.wikipedia.org/wiki?curid=1823168" title="Melo-M">
Melo-M

Melo-M – łotewskie trio wykonujące muzykę cello rock, pop i crossover.
Zespół wiolonczelistów powstał w 2005 w Rydze. Występuje w składzie: Kārlis Auzāns, Miķelis Dobičins oraz Jānis Pauls.
Trio wydało jedną płytę "Melo-M" w 2007, na której znalazła się muzyka instrumentalna - tematy z amerykańskich filmów kinowych (m.in. „Ghostbusters” czy „Mission Impossible”).

</doc>
<doc id="1823172" url="https://pl.wikipedia.org/wiki?curid=1823172" title="Ołeksandr Sewidow">
Ołeksandr Sewidow

Ołeksandr Wołodymyrowycz Sewidow, ukr. Олександр Володимирович Севідов, ros. Александр Владимирович Севидов, "Aleksandr Władimirowicz Siewidow" (ur. 18 lipca 1969 w Doniecku) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek szkółki piłkarskiej w Doniecku. Jako 17-latek debiutował w Szachtar-d Donieck. Potem odbywał służbę wojskową w CSKA-2 Moskwa. W 1990 został piłkarzem Zorii Ługańsk, skąd w 1993 przeszedł do Torpeda Moskwa. Jednak nie potrafił przebić się do podstawowego składu i powrócił na Ukrainę. Występował w zespołach Metałurh Zaporoże i Dynamo Ługańsk, a w 1995 ponownie wyjechał do Rosji, gdzie bronił barw klubu UrałAZ Miass. Po sezonie powrócił na Ukrainę, gdzie został piłkarzem Krywbasa Krzywy Róg. Karierę piłkarską zakończył w Metałurhu Donieck.
Kariera trenerska.
Po zakończeniu kariery zawodniczej rozpoczął karierę trenerską. W latach 2001-2006 z przerwami pracował w Metałurhu Donieck. W 2004-2005 prowadził Stal Dnieprodzierżyńsk. W kwietniu 2006 otrzymał trenerski dyplom-PRO UEFA. W 2006-2007 trenował Helios Charków. Po pracy z Zimbru Kiszyniów w październiku 2009 objął stanowisko głównego trenera Krymtepłyci Mołodiżne. W marcu 2011 podał się do dymisji, a już 6 kwietnia 2011 objął stanowisko głównego trenera Zakarpattia Użhorod. 26 maja 2013 podał się do dymisji. 19 czerwca 2013 r. podpisał 3-letni kontrakt z Karpatami Lwów. Jednak po roku 16 czerwca 2014 za obopólną zgodą zrezygnował z dalszej współpracy z lwowskim klubem. 4 czerwca 2015 został mianowany na stanowisko głównego trenera Metalista Charków. 18 kwietnia 2016 podał się do dymisji. 21 czerwca objął prowadzenie Illicziwcem Mariupol. 22 września 2017 za obopólną zgodą kontrakt został anulowany. 18 stycznia 2019 stał na czele bułgarskiego klubu Wereja Stara Zagora.

</doc>
<doc id="1823173" url="https://pl.wikipedia.org/wiki?curid=1823173" title="Słowaccy posłowie do Parlamentu Europejskiego 2004–2009">
Słowaccy posłowie do Parlamentu Europejskiego 2004–2009

Słowaccy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1823174" url="https://pl.wikipedia.org/wiki?curid=1823174" title="Wytwórnia fonograficzna">
Wytwórnia fonograficzna



</doc>
<doc id="1823176" url="https://pl.wikipedia.org/wiki?curid=1823176" title="William Barr">
William Barr



</doc>
<doc id="1823177" url="https://pl.wikipedia.org/wiki?curid=1823177" title="Kevin McCormick">
Kevin McCormick



</doc>
<doc id="1823178" url="https://pl.wikipedia.org/wiki?curid=1823178" title="Łotwa na Letnich Igrzyskach Olimpijskich 2004">
Łotwa na Letnich Igrzyskach Olimpijskich 2004

Łotwę na XXVIII Letnich Igrzyskach Olimpijskich w Atenach reprezentowało 31 sportowców w 11 dyscyplinach. Był to 8 start Łotyszy na letnich igrzyskach olimpijskich.

</doc>
<doc id="1823179" url="https://pl.wikipedia.org/wiki?curid=1823179" title="Karen McCormick">
Karen McCormick



</doc>
<doc id="1823180" url="https://pl.wikipedia.org/wiki?curid=1823180" title="Keko">
Keko

Sergio Gontán Gallardo znany także jako Keko (ur. 28 grudnia 1991 w Madrycie) – hiszpański piłkarz występujący na pozycji pomocnika w klubie Málaga CF.
Kariera.
12 września 2009 Keko został wprowadzony na boisko w 63. minucie ligowego spotkania przeciwko Racingowi Santander i tym samym zadebiutował w Primera División w barwach Atlético.

</doc>
<doc id="1823181" url="https://pl.wikipedia.org/wiki?curid=1823181" title="Ludwik Sobolewski (filolog)">
Ludwik Sobolewski (filolog)

Ludwik Sobolewski (ur. w 1791 w Wilnie, zm. w 1830 tamże) – bibliotekarz, bibliograf, nauczyciel gimnazjalny.
Życiorys.
Ukończył gimnazjum w Wilnie oraz Uniwersytet Wileński – z magisterium w 1811.
Od 1817 nauczyciel w Kownie i Białymstoku – nauczyciel literatury starożytnej w gimnazjum w Białymstoku. Drukował w "Dzienniku Wileńskim". 
W latach (1826–1830) prefekt biblioteki Uniwersytetu Wileńskiego, następca prof. Groddcka.
Zbierał materiały do bibliografii w bibliotekach Czartoryskich w Puławach, Chreptowicza w Szczorsach, Ossolińskiego w Wiedniu. W latach 1821-23 przebywał u Józefa Maksymiliana Ossolińskiego w Wiedniu zbierając materiały do zamierzonej bibliografii polskiej. Józef Maksymilian Ossoliński udostępnił mu nie tylko zbiory, ale i własne prace oraz rękopis bibliografii Samuela Bogumiła Linde, a w liście do Adama Jerzego Czartoryskiego nakreślił wytyczne i program podejmowanej przez Sobolewskiego pracy ("Dzień. Warsz." 1825 t. 2). Był stypendystą na Uniwersytecie Wiedeńskim. Wysłany na koszt Uniwersytetu Wileńskiego do Paryża. Pozostawił obszerne materiały mające posłużyć do uzupełnienia i poprawienia dzieła Feliksa Bentkowskiego "Historia literatury polskiej".
Materiały zostały wykorzystane w dziele Adama Jochera „Obraz bibliograficzno-historyczny literatury i nauk w Polsce, od wprowadzenia do niej druku po rok 1830 włącznie, z pism Janockiego, Bentkowskiego, Ludwika Sobolewskiego, Ossolińskiego, Juszynskiego, Jana Winc. i Jerz. Sam. Bandtków i t. d.” Wilno, Nakładem i drukiem J. Zawadzkiego, 1840-57.
Pochowany na Cmentarzu Bernardyńskim na Zarzeczu w Wilnie.

</doc>
<doc id="1823182" url="https://pl.wikipedia.org/wiki?curid=1823182" title="Kopacze">
Kopacze

Miejscowość na Białorusi:

</doc>
<doc id="1823183" url="https://pl.wikipedia.org/wiki?curid=1823183" title="Canto Grazioso">
Canto Grazioso

Canto Grazioso – miejski chór z Brodnicy. Zespół powstał w 1996 roku z inicjatywy Mirosławy Barczewskiej, prowadzącej chór do 2016 roku a jej następcą jest Iwona Mrozińska. Początkowo został zorganizowany wyłącznie na okazję śpiewania kolęd, potem rozszerzył jednak swój repertuar o różne pieśni artystyczne wykonywane "a cappella". Występował jako chór I Liceum Ogólnokształcącego w Brodnicy, z czasem jednak, gdy do zespołu dochodziły zwłaszcza męskie głosy spoza szkoły, stał się zespołem, nad którym patronat objął brodnicki Urząd Miejski. Siedziba chóru znajduje się w Brodnickim Domu Kultury.
Najważniejsze osiągnięcia chóru.
W latach 1997, 2001 i 2006 chór nagrał trzy płyty CD. 
Mirosława Barczewska.
Mirosława Barczewska jest założycielką, kierowniczką artystyczną i wieloletnią dyrygentką Dziewczęcego Chóru I Liceum Ogólnokształcącego w Brodnicy oraz brodnickiego Chóru Miejskiego Canto Grazioso. W 1979 roku ukończyła studia na kierunku Wychowanie Muzyczne w Wyższej Szkole Pedagogicznej w Bydgoszczy – dzisiejszego Uniwersytetu Kazimierza Wielkiego. Uczestniczyła w wielu kursach i seminariach dla dyrygentów chórów, doskonaląc swoje umiejętności w zakresie dyrygentury chóralnej i emisji głosu. Odznaczona między innymi Krzyżem Kawalerskim Orderu Odrodzenia Polski oraz Medalem „Primus inter Brodnicieses”.
Iwona Mrozińska.
Iwona Mrozińska jest aktualną prowadzącą Canto Grazioso, chóru w Państwowej Szkole Muzycznej I Stopnia w Brodnicy oraz chóru Cantamus z Nowego Miasta Lubawskiego. Uczy przedmiotów teoretycznych w PSM I St. w Brodnicy oraz jest wicedyrektorką w Szkole Muzycznej I stopnia w Nowym Mieście Lubawskim.

</doc>
<doc id="1823184" url="https://pl.wikipedia.org/wiki?curid=1823184" title="Günter Schabowski">
Günter Schabowski

Günter Schabowski (ur. 4 stycznia 1929 w Anklam na Pomorzu Przednim, zm. 1 listopada 2015 w Berlinie) – wschodnioniemiecki działacz polityczny, członek SED, postać, której przypisywany jest bezpośredni (choć niezamierzony) udział w obaleniu Muru Berlińskiego w listopadzie 1989.
Życiorys.
Studiował dziennikarstwo na Uniwersytecie im. Karola Marksa w Lipsku, potem był wydawcą gazety związków zawodowych. W 1952 wstąpił do partii komunistycznej (SED), w 1978 został redaktorem naczelnym dziennika „Neues Deutschland”. W 1981 został członkiem Komitetu Centralnego SED, w 1985 wszedł w skład Biura Politycznego KC SED oraz został I sekretarzem tej partii w Berlinie – stolicy NRD. Z racji sprawowanych funkcji był „skoszarowany” w partyjno-rządowym osiedlu kierownictwa NRD – Osiedlu Leśnym pod Bernau.
Otwarcie granic.
Po usunięciu ze stanowiska Ericha Honeckera jesienią 1989 Güntera Schabowskiego ustanowiono nowym rzecznikiem prasowym SED. 9 listopada wieczorem prowadził on transmitowaną na żywo w NRD konferencję prasową, podczas której, pod sam jej koniec, niespodziewanie oświadczył, że:
Zaraz potem, na pytanie jednego z dziennikarzy, od kiedy to zarządzenie obowiązuje, odpowiedział, że według jego wiedzy wchodzi ono w życie natychmiast i dotyczy wszystkich granic NRD, w tym także granicy z Berlinem Zachodnim. Wypowiedź Schabowskiego była prawdopodobnie rezultatem pomyłki i nieznajomości przez niego dopiero co wydanego zarządzenia. W rzeczywistości złagodzone przepisy, umożliwiające wyjazd z terytorium NRD, wciąż jednak na podstawie paszportów i wiz, miały wejść w życie dopiero następnego dnia. Jego słowa powszechnie zinterpretowano (zarówno w NRD, jak i Republice Federalnej Niemiec) jako decyzję natychmiastowego otwarcia granic bez żadnych ograniczeń. Kilka godzin po tej konferencji, jeszcze tego samego wieczora, w wyniku zamieszania kompetencyjnego i pod naporem tłumów otwarte zostały szlabany na berlińskim przejściu granicznym na Bornholmer Strasse, a wkrótce potem wszystkie pozostałe do Berlina Zachodniego.
Po zjednoczeniu Niemiec.
Po zjednoczeniu Niemiec Schabowski wziął na siebie moralną odpowiedzialność za zbrodnie systemu komunistycznego na obywatelach Niemiec, w tym także za strzelanie do ludzi nielegalnie przekraczających granicę. Stał się bardzo krytyczny zarówno wobec działań rządu Niemieckiej Republiki Demokratycznej jak i swoich własnych.
Od 1992 do 1995 pracował jako dziennikarz w tygodniku "Heimat-Nachrichten" (tłumaczenie: Wiadomości z ojczyzny), który założył wraz ze współpracownikami w Rotenburg an der Fulda.
W latach 90. pracował jako doradca Unii Chrześcijańsko-Demokratycznej podczas wyborów, co spowodowało, że na scenie politycznej został okrzyknięty mianem Krętogłowego, ptaka zwanego ze swojej umiejętności obracania głowy o 180 stopni. Było to popularne przezwisko, które nadawano komunistom, którzy zaczęli propagować kapitalizm.
W styczniu 1995 wszczęto postępowanie karne przeciwko niemu, Egonowi Krenzemu (ostatniemu sekretarzowi SED) oraz Güntherowi Kleiberowi. Po procesie, w którym przyznał się do winy i potępił działania rządu Niemieckiej Republiki Demokratycznej, został skazany na 3 lata więzienia w Spandau. W 2000 roku otrzymał od ówczesnego Burmistrza Berlina Eberharda Diepgena prawo łaski. Na wolność wyszedł po niespełna roku w grudniu 2000.
Był zagorzałym krytykiem partii Die Linke (ideologicznej następczyni Socjalistycznej Partia Jedności Niemiec). Od 2001 roku do śmierci współpracował z Bärbelą Bohley jako doradca Franka Steffela, członka oraz posła do Bundestagu z ramienia CDU.
Życie prywatne i śmierć.
Był żonaty z Iriną Schabowską, dziennikarką telewizyjną, z którą miał dwójkę dzieci.
Schabowski zmarł 1 listopada 2015 roku w wieku 86 lat. Przyczyną zgonu była długa choroba, podczas której doświadczył wielu ataków serca i zawałów.

</doc>
<doc id="1823187" url="https://pl.wikipedia.org/wiki?curid=1823187" title="William Barr (historyk)">
William Barr (historyk)

William Barr – szkocki historyk, specjalista w dziedzinie dziejów wypraw arktycznych, autor książek.

</doc>
<doc id="1823192" url="https://pl.wikipedia.org/wiki?curid=1823192" title="Kaplica Matki Boskiej Szkaplerznej w Strzemieszycach Małych">
Kaplica Matki Boskiej Szkaplerznej w Strzemieszycach Małych

Kaplica pw. Matki Boskiej Szkaplerznej w Dąbrowie Górniczej-Strzemieszycach Małych – ufundowana prawdopodobnie przez mieszkańców wsi Strzemieszyce Małe na przełomie XVIII i XIX wieku. Wybudowana z kamienia wapiennego, przykryta dachem dwuspadowym. Pierwotnie kryta była gontem i zakończona baniastą sygnaturką. Swój obecny wygląd zawdzięcza przebudowie po pożarze, który miał miejsce 19 kwietnia 1959. Przebudowano wtedy dach, zainstalowano dzwon oraz zamontowano instalację elektryczną. Ostatni generalny remont kaplicy wykonany został w 1962. W latach 1957–1968 pełniła funkcję kaplicy parafialnej parafii Matki Boskiej Szkaplerznej w Strzemieszycach Małych. 21 lutego 1967 modlił się w niej Agostino Casaroli. Katalog zabytków sztuki w Polsce jako obiekty ruchome znajdujące się w kaplicy wymienia: 3 feretrony i 2 krucyfiksy z przełomu XVIII i XIX wieku oraz rzeźbę św. Franciszka. 

</doc>
<doc id="1823193" url="https://pl.wikipedia.org/wiki?curid=1823193" title="Korea Północna na Letnich Igrzyskach Olimpijskich 2004">
Korea Północna na Letnich Igrzyskach Olimpijskich 2004

Koreę Północną na XXVIII Letnich Igrzyskach Olimpijskich w Atenach reprezentowało 36 sportowców (23 kobiety i 13 mężczyzn) w 9 dyscyplinach. Był to 7 start Koreańczyków na letnich igrzyskach olimpijskich.

</doc>
<doc id="1823195" url="https://pl.wikipedia.org/wiki?curid=1823195" title="Peter Elkmann">
Peter Elkmann

Peter Elkmann (ur. 16 października 1981 w Steinfurt, Nadrenia Północna-Westfalia) – niemiecki kierowca wyścigowy.
Kariera.
Karierę rozpoczął, w 2000 roku, od kartingu. Po kartach, zadebiutował w 2004 roku w Niemieckiej Formule 3. Rok później został jej mistrzem. Po tym sukcesie, przeniósł się do europejskiej edycji, gdzie ścigał się w zespole Jo Zeller Racing. W ciągu sezonu startów udało mu się dwukrotnie stanąć na podium, z czego raz zwyciężyć. Ostatecznie został sklasyfikowany na 14. miejscu, z dorobkiem czternastu punktów. W 2007 roku, z powodu braku sponsorów, wstrzymał swą karierę i zajął się ponownie kartingiem. Do wyścigów powrócił w kolejnym sezonie, jednakże od tamtej pory były to okazyjne występy.

</doc>
<doc id="1823196" url="https://pl.wikipedia.org/wiki?curid=1823196" title="Kozie Grzbiety">
Kozie Grzbiety

Kozie Grzbiety (słow. "Kozie chrbty") – pasmo górskie w Centralnych Karpatach Zachodnich, na Słowacji. Ciągnie się w kierunku ze wschodu na zachód, od miejscowości Jánovce koło Popradu aż po Królową Ligotę (słow. Kráľova Lehota) u zbiegu Białego i Czarnego Wagu. Pierwotnie zaliczane były do Niżnych Tatr, obecnie geografowie słowaccy wydzielają je w osobną jednostkę geomorfologiczną.
Północne stoki Kozich Grzbietów opadają ku Kotlinom: Liptowskiej i Popradzkiej. Granicę południową wyznacza w części zachodniej głęboka dolina Czarnego Wagu, zaś w części wschodniej – Rów Vikartowski (słow. "Vikartovská brázda" lub "Vikartovská priekopa"), którym w kierunku wschodnim spływa w swym górnym biegu rzeka Hornad. Pasmo dzieli się na dwie części: zachodnią, zwaną Ważeckim Grzbietem (słow. "Važecký chrbát") i wschodnią, zwaną Dúbrava. Najwyższy szczyt to Kozí kameň (1255 m n.p.m., przez miejscowych zwany również "Patria") w pasmie Dúbravy, dominujący nad doliną Wielkiej Łopusznej (słow. Veľká Lopušná) na południowy zachód od miasta Svit.
Interesującą częścią Kozich Grzbietów jest Kras Ważecki (słow. "Važecký kras") – obszar krasowy o powierzchni ok. 30 km², rozciągający się na południe od miejscowości Važec.

</doc>
<doc id="1823200" url="https://pl.wikipedia.org/wiki?curid=1823200" title="Gazeta Petersburska">
Gazeta Petersburska

Gazeta Petersburska – miesięcznik, wydawany przez Stowarzyszenie Kulturalno-Oświatowe „Polonia” imienia Adama Mickiewicza w Sankt Petersburgu. Ukazuje się w dwóch językach: po polsku i po rosyjsku. Na łamach czasopisma gościli już Krzysztof Penderecki, Mariusz Wilk, Jerzy Czech, Janusz Leon Wiśniewski, Krzysztof Zanussi i inni.
Pierwszy numer Gazety Petersburskiej ukazał się w grudniu 1998 roku i w całości, jako że to był rok Mickiewiczowski, poświęcony został Mickiewiczowi i jego pobytom w Petersburgu.

</doc>
<doc id="1823202" url="https://pl.wikipedia.org/wiki?curid=1823202" title="Krzyż pektoralny">
Krzyż pektoralny



</doc>
<doc id="1823204" url="https://pl.wikipedia.org/wiki?curid=1823204" title="Duńscy posłowie do Parlamentu Europejskiego 2004–2009">
Duńscy posłowie do Parlamentu Europejskiego 2004–2009

Duńscy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1823205" url="https://pl.wikipedia.org/wiki?curid=1823205" title="Oderhähne">
Oderhähne

Oderhähne (dosł. Odrzańskie Koguty) - teatr satyryczny i kabaret we Frankfurcie nad Odrą. Jego siedziba mieści się przy Rynku Głównym miasta ("Marktplatz"), w lokalu urządzonym w piwnicach zabytkowego Ratusza ("Ratskeller").
Jego początki sięgają 1976. Porusza głównie tematy społeczne i politycze. Od 1991 organizacja użyteczności publicznej.

</doc>
<doc id="1823207" url="https://pl.wikipedia.org/wiki?curid=1823207" title="Thach Weave">
Thach Weave

 
Thach Weave () – taktyka walki powietrznej, opracowana podczas II wojny światowej przez pilota United States Navy Johna S. Thacha. Po raz pierwszy została zastosowana podczas bitwy pod Midway. 
W późniejszym czasie Thach opracował taktykę wczesnego wykrywania i zapobiegania atakom kamikaze zwaną big blue blanket.
Historia.
John Thach, dowódca 3. Eskadry Myśliwskiej Marynarki Wojennej Stanów Zjednoczonych z Biuletynu Taktycznego Floty opublikowanego 22 września 1941 dowiedział się o niezwykłej zwrotności i prędkości wznoszenia nowych japońskich myśliwców Mitsubishi A6M Zero. Choć Stany Zjednoczone nie były w tym czasie w stanie wojny z Japonią, wojska japońskie walczyły na Pacyfiku z wojskami Aliantów i wielu amerykańskich oficerów spodziewało się możliwego dołączenia USA do wojny po ich stronie. Thach zdawał sobie sprawę z faktu, że samoloty myśliwskie Grumman F4F Wildcat ustępują japońskim myśliwcom pod względem większości parametrów: były wolniejsze, miały mniejszy zasięg, gorszy promień skrętu i mniejszą zwrotność. W chwilach wolnych od ćwiczeń na poligonie w okolicach San Diego postanowił znaleźć skuteczną taktykę walki z silniejszym przeciwnikiem za pomocą niekonwencjonalnych manewrów. Swoje symulacje przeprowadzał na kuchennym stole za pomocą zapałek symbolizujących samoloty, a następnego dnia testował opracowane scenariusze pozorowanych walk z innymi pilotami ze swojej jednostki. Ostatecznie za najlepszą uznał taktykę nazwaną przez siebie "manewrem obrony promienistej" (), choć ostatecznie przyjęła się nazwa "splot Thacha". 
Taktyka zakładała sytuację, w której dwa samoloty lecące w formacji atakowane są przez bardziej zwrotne nieprzyjacielskie samoloty próbujące wejść na ogon jednego z nich. W takiej sytuacji atakowany i jego skrzydłowy powinni rozpocząć gwałtowny zwrot ku sobie. Po przecięciu trasy lotów i oddaleniu się na wystarczającą odległość, oba samoloty powinny z powrotem rozpocząć manewr skrętu ku sobie. Dzięki temu skrzydłowy ma szansę na uzyskanie czystego pola ostrzału atakującego samolotu. Jeśli atak się nie powiedzie, taktykę można powtarzać do skutku. 
John Thach przetestował opracowany przez siebie sposób obrony przed myśliwcami Zero w pozorowanej walce swojej sekcji czterech samolotów Grumman z sekcją Edwarda O'Hare. Podczas prób okazało się, że manewr można skalować, to znaczy zastosować go także w przypadku większych formacji złożonych z czterech lub więcej maszyn. Po testach nowatorska metoda została wprowadzona do programu szkolenia pilotów 3. Eskadry.
Po raz pierwszy zastosowano ją w praktyce 4 czerwca 1942 podczas bitwy pod Midway. Jednostka Thacha w sile czterech samolotów wystartowała z pokładu amerykańskiego lotniskowica USS "Yorktown" jako eskorta bombowców Douglas SBD Dauntless i Douglas TBD Devastator. Amerykańska eskadra została zaatakowana przez japońskie myśliwce w sile 15 do 20 samolotów. Podczas walki skrzydłowy Tacha został zaatakowany przez myśliwiec Zero. Obaj piloci przeprowadzili manewr opracowany kilka miesięcy wcześniej w San Diego i Thach uzyskał pierwsze zwycięstwo powietrzne w swojej karierze. Wkrótce potem udało mu się zestrzelić jeszcze dwa myśliwce Zero, a jego skrzydłowemu następny. Amerykanie stracili jeden myśliwiec. 
Taktykę splotu Thacha wkrótce przejęły inne eskadry lotnictwa marynarki, a po nich piloci Sił Powietrznych Armii USA. 
Przebieg.
Mogła być wykonywana przez dwa lecące obok siebie samoloty lub dwie pary.

</doc>
<doc id="1823209" url="https://pl.wikipedia.org/wiki?curid=1823209" title="Finlandia na Letnich Igrzyskach Olimpijskich 2004">
Finlandia na Letnich Igrzyskach Olimpijskich 2004

Finlandia wzięła udział w XXVIII Letnich Igrzyskach Olimpijskich w Atenach. Był to 22 start Finów na letnich igrzyskach olimpijskich.

</doc>
<doc id="1823210" url="https://pl.wikipedia.org/wiki?curid=1823210" title="Estońscy posłowie do Parlamentu Europejskiego 2004–2009">
Estońscy posłowie do Parlamentu Europejskiego 2004–2009

Estońscy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1823212" url="https://pl.wikipedia.org/wiki?curid=1823212" title="Kras Ważecki">
Kras Ważecki

Kras Ważecki (słow. "Važecký kras") – obszar krasowy o powierzchni ok. 30 km², rozciągający się w grupie górskiej Kozich Grzbietów w Centralnych Karpatach Zachodnich na Słowacji, na południe od miejscowości Važec.
Obszar Krasu Ważeckiego nie obfituje w nadmierną ilość powierzchniowych zjawisk krasowych. Jest natomiast bogaty w podziemne zjawiska krasowe. Na jego terenie znajduje się m.in. szereg jaskiń. Najbardziej znana jest udostępniona turystycznie Jaskinia Ważecka. Niedaleko niej znajduje się Jaskinia V Dúbrave. Najdłuższą jaskinią Kozich Grzbietów jest Zápoľná jaskyňa (nad doliną Czarnego Wagu), której odkryte dotąd korytarze liczą 1 721 m długości, co lokuje ją na 22. miejscu najdłuższych jaskiń Słowacji.

</doc>
<doc id="1823213" url="https://pl.wikipedia.org/wiki?curid=1823213" title="Flaga Rzgowa">
Flaga Rzgowa



</doc>
<doc id="1823216" url="https://pl.wikipedia.org/wiki?curid=1823216" title="Dominikana na Letnich Igrzyskach Olimpijskich 2004">
Dominikana na Letnich Igrzyskach Olimpijskich 2004

Dominikanę na XXVIII Letnich Igrzyskach Olimpijskich w Atenach reprezentowało 33 sportowców (16 kobiet i 17 mężczyzn) w 9 dyscyplinach. Był to 11 start Dominikańczyków na letnich igrzyskach olimpijskich.

</doc>
<doc id="1823217" url="https://pl.wikipedia.org/wiki?curid=1823217" title="Flaga gminy Rzgów">
Flaga gminy Rzgów



</doc>
<doc id="1823218" url="https://pl.wikipedia.org/wiki?curid=1823218" title="James Kiernan">
James Kiernan



</doc>
<doc id="1823223" url="https://pl.wikipedia.org/wiki?curid=1823223" title="Kamerun na Letnich Igrzyskach Olimpijskich 2004">
Kamerun na Letnich Igrzyskach Olimpijskich 2004

Kamerun na XXVIII Letnich Igrzyskach Olimpijskich w Atenach reprezentowało 17 sportowców. Był to 11 start Kameruńczyków na letnich igrzyskach olimpijskich.

</doc>
<doc id="1823224" url="https://pl.wikipedia.org/wiki?curid=1823224" title="Neues Deutschland">
Neues Deutschland

Neues Deutschland („Nowe Niemcy”) – dziennik, organ dawnej partii komunistycznej w NRD (Niemieckiej Socjalistycznej Partii Jedności, "Sozialistische Einheitspartei Deutschlands", SED). Gazeta utworzona w 1946, wydawana w Berlinie i kolportowana w całym kraju w nakładzie rzędu 400 tysięcy egzemplarzy. Jedno z najważniejszych narzędzi propagandy komunistycznej w NRD.
„"Neues Deutschland"”, wspólnie z czechosłowackim dziennikiem partyjnym „"Rudé právo"” i polskim „"Trybuna Ludu"” był organizatorem dorocznego wyścigu kolarskiego – Wyścigu Pokoju.
Po zjednoczeniu Niemiec nakład „"Neues Deutschland"” drastycznie się zmniejszył i sięga dziś około 40 tysięcy egzemplarzy, pozostaje jednak najczęściej czytanym dziennikiem ponadregionalnym we wschodnich krajach związkowych. Światopogląd prezentowany przez gazetę jest bliski światopoglądowi partii socjaldemokratycznej "Die Linke", do której należy część udziałów dziennika.
Siedziba.
Mieści się w dzielnicy Berlin-Friedrichshain, przy "Franz-Mehring-Platz" 1.

</doc>
<doc id="1823226" url="https://pl.wikipedia.org/wiki?curid=1823226" title="Fińscy posłowie do Parlamentu Europejskiego 2004–2009">
Fińscy posłowie do Parlamentu Europejskiego 2004–2009

Fińscy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1823228" url="https://pl.wikipedia.org/wiki?curid=1823228" title="Luksemburscy posłowie do Parlamentu Europejskiego 2004–2009">
Luksemburscy posłowie do Parlamentu Europejskiego 2004–2009

Luksemburscy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1823230" url="https://pl.wikipedia.org/wiki?curid=1823230" title="TOCA 2 Touring Cars">
TOCA 2 Touring Cars

TOCA 2 Touring Cars – komputerowa gra wyścigowa wyprodukowana i wydana przez brytyjską wytwórnię Codemasters w 1999 roku. "TOCA 2 Touring Cars" jest drugą częścią serii gier komputerowych "TOCA Race Driver", która odwzorowuje zmagania kierowców wyścigowych w trakcie British Touring Car Championship. Gracz wciela się w jednego z tych kierowców, biorąc udział w wyścigach rozgrywających się na brytyjskich torach.
Model jazdy w "TOCA 2 Touring Cars" cechuje się wysokim stopniem realizmu, uwzględniającego takie czynniki jak prędkość pojazdu i jego przyczepność. Gracz może wpływać na owe czynniki poprzez modyfikację podstawowych parametrów swojego samochodu. Gra zawiera również licencjonowane samochody znane z oryginalnych wyścigów (na przykład Hondę Accord i Vauxhall Vectra). Łącznie mechanika "TOCA 2" obejmuje 24 trasy, które można przemierzać zarówno w trybie kariery, jak i w ramach pojedynczego wyścigu lub próby czasowej.
"TOCA 2" zyskała bardzo pochlebne opinie ze strony krytyków, którzy docenili jej wysoki stopień realizmu i szczegółową oprawę graficzną. Była niejednokrotnie porównywana z "Gran Turismo" i "F1 '99".

</doc>
<doc id="1823233" url="https://pl.wikipedia.org/wiki?curid=1823233" title="Lufbery circle">
Lufbery circle

Lufbery circle – defensywna taktyka walki powietrznej, wprowadzona przez pilota Raoula Luftbery podczas I wojny światowej.
Zarys.
Atakowane samoloty współpracują ze sobą tworząc krąg. W teorii, żaden z atakujących samolotów nie mógłby zaatakować żadnego samolotu z kręgu nie narażając się na ostrzał.
"Lufbery circle" była stosowana, dopóki przeciwnik nie zrezygnował z ataku lub dowódca kręgu sprowadził swoje samoloty do bezpiecznej przestrzeni powietrznej.

</doc>
<doc id="1823239" url="https://pl.wikipedia.org/wiki?curid=1823239" title="Zjednoczone Emiraty Arabskie na Letnich Igrzyskach Olimpijskich 2004">
Zjednoczone Emiraty Arabskie na Letnich Igrzyskach Olimpijskich 2004

Zjednoczone Emiraty Arabskie na XXVIII Letnich Igrzyskach Olimpijskich w Atenach reprezentowało 4 sportowców (sami mężczyźni) w 3 dyscyplinach. Był to szósty start Zjednoczonych Emiratów Arabskich na letnich igrzyskach olimpijskich.

</doc>
<doc id="1823240" url="https://pl.wikipedia.org/wiki?curid=1823240" title="Galatea (romans pasterski)">
Galatea (romans pasterski)

Galatea – romans pasterski Miguela de Cervantes, opublikowany w 1585 w Alcalá de Henares. Był to debiutancki utwór tego autora.
Okoliczności powstania i publikacji utworu.
Pisanie utworu Cervantes rozpoczął od skomponowania "Śpiewu Kaliopy" w 1583. Ta część powieści zawierała liczne pochwały skierowane w stronę hiszpańskich poetów, co miało prawdopodobnie zapewnić autorowi przychylne przyjęcie wśród literatów. Fragment ten został włączony do "Galatei". Przywilej na druk powieści został wydany w czerwcu 1584, ukazała się ona natomiast w 1585 w rodzinnym mieście autora, Alcalá de Henares, nakładem Blasa de Robles. Utwór dedykowany był Ascaniowi Colonnie, generałowi wojsk papieskich. "Galatea" była planowana jako pierwsza część większej całości, reszta jednak nie ukazała się nigdy, prawdopodobnie nie została również napisana przez autora. Kolejne jej wydania ukazały się w 1590 roku w Lizbonie i 1611 w Paryżu. 
Zarys fabuły.
Akcja utworu dzieje się w lasach nad Tagiem. Spotykają się tam młode osoby, w tym pasterze i pasterki, wymieniając zwierzenia, grając na instrumentach i śpiewając. Tytułowa bohaterka waha się pomiędzy dwoma adorującymi ją pasterzami – Eliciem i Erastrem. Ostatecznie, pod naciskiem ojca, wybiera tego pierwszego. W utworze pojawiają się także opowieści wtrącone m.in. historia opowiedziana przez Lisandra, mówiąca o nienawiści dwóch możnych rodów i śmierci swojej ukochanej Leonidy oraz opowieść Teolindy o nieszczęśliwej miłości do pasterza. Pojawiają się również pieśni opowiadające o różnych rodzajach miłości. 
Nawiązania w innych utworach Cervantesa.
"Galatea" znalazła się w powieści "Don Kichot" w biblioteczce tytułowego bohatera, jako jeden z utworów, mających zatruć umysł rycerza z Manchy. Ostatecznie jednak Ksiądz i Balwierz nie decydują się na jego spalenie, stwierdzając, że z wyrokiem wstrzymają się do czasu publikacji drugiej części romansu. 
Natomiast w "Podróży na Parnas" Cervantes wymienił "Galateę" na początku przeglądu swoich dzieł.

</doc>
<doc id="1823242" url="https://pl.wikipedia.org/wiki?curid=1823242" title="Kangpenqing">
Kangpenqing

Kangpenqing – szczyt w Himalajach. Leży w Chinach, blisko granicy z Nepalem. Jest to 90 szczyt Ziemi.
Pierwsze i jak dotąd jedyne wejście miało miejsce w 1982 r.

</doc>
<doc id="1823251" url="https://pl.wikipedia.org/wiki?curid=1823251" title="Larnit">
Larnit

Larnit – minerał z gromady krzemianów wyspowych, będący jednoskośną polimorficzną odmianą β substancji 2CaO · SiO2. Larnit krystalizuje w klasie słupa jednoskośnego w temperaturach 675-1420 °C. Jest minerałem skał zmetamorfizowanych w bardzo wysokich temperaturach facji sanidynitowej. Znany jest ze strefy kontaktowej Scawt Hill koło Larnes w Irlandii.

</doc>
<doc id="1823253" url="https://pl.wikipedia.org/wiki?curid=1823253" title="Apsarasas Kangri">
Apsarasas Kangri

Apsarasas Kangri – masyw w łańcuchu Siachen Muztagh, który jest częścią Karakorum. Leży na granicy między Pakistanem a Chinami, blisko granic Indii. Jest to 96 szczyt Ziemi.
Pierwszego i jak dotąd jedynego wejścia dokonano w 1980 r.

</doc>
<doc id="1823255" url="https://pl.wikipedia.org/wiki?curid=1823255" title="Kanczylek białoplamy">
Kanczylek białoplamy

Kanczylek białoplamy, kanczyl indyjski ("Moschiola meminna") – azjatycki gatunek ssaka z rodziny kanczylowatych. Występuje endemicznie na Sri Lance. 
Opis.
Posiada futerko w kolorze brązowym. Po bokach ciała oraz na grzbiecie występują małe, jasne plamki i paski.
Tryb życia.
Zamieszkuje lesiste tereny na nizinnym obszarze wśród gęstych zarośli, krzewów. Odżywia się pokarmem roślinnym jak: trawa, liście, młode pnącza, owoce i jagody.
Rozród.
Ciąża u kanczyla indyjskiego trwa ok. 120 dni. Okres godowy przypada na miesiące czerwiec - lipiec. Samica rodzi do 2 młodych.

</doc>
<doc id="1823259" url="https://pl.wikipedia.org/wiki?curid=1823259" title="Jolanta Grusznic">
Jolanta Grusznic

Jolanta Grusznic (ur. 31 marca 1955 w Warszawie) – polska aktorka teatralna, filmowa i dubbingowa.
W 1978 roku ukończyła studia na PWST w Warszawie. Jej debiut teatralny odbył się 4 lipca 1978 roku. Aktorka w latach 1978–1985 występowała w Teatrze Nowej Warszawy, w latach 1985–1990 w Teatrze Narodowym w Warszawie. Jest aktorką warszawskiego Teatru Nowego.

</doc>
<doc id="1823262" url="https://pl.wikipedia.org/wiki?curid=1823262" title="Opel Astra I">
Opel Astra I



</doc>
<doc id="1823263" url="https://pl.wikipedia.org/wiki?curid=1823263" title="Merwinit">
Merwinit

Merwinit – minerał z gromady krzemianów, zaliczany do krzemianów wyspowych. Jest minerałem skał krzemianowo-wapiennych utworzonych w strefach kontaktowych. Jest charakterystyczny dla facji sanidynitowej. Współwystępuje ze spurrytem, larnitem i wezuwianem. Jest także składnikiem żużli hutniczych. Tworzy odmianę zasobna w Mn.

</doc>
<doc id="1823264" url="https://pl.wikipedia.org/wiki?curid=1823264" title="Bahamy na Letnich Igrzyskach Olimpijskich 2004">
Bahamy na Letnich Igrzyskach Olimpijskich 2004

Bahamy na XXVIII Letnich Igrzyskach Olimpijskich w Atenach reprezentowało 41. Był to 13 start Bahamczyków na letnich igrzyskach olimpijskich.

</doc>
<doc id="1823273" url="https://pl.wikipedia.org/wiki?curid=1823273" title="Związek Stowarzyszeń Niemieckich Warmii i Mazur">
Związek Stowarzyszeń Niemieckich Warmii i Mazur

Związek Stowarzyszeń Niemieckich Warmii i Mazur (niem. "Verband der deutschen Gesellschaften in Ermland und Masuren"; dawniej: "Związek Niemieckich Stowarzyszeń byłych Prus Wschodnich", niem. "Verband der deutschen Gesellschaften im ehemaligen Ostpreußen") – organizacja mniejszości niemieckiej działająca na terenie byłych Prus Wschodnich należących do Polski (Warmii, Mazur i tzw. Oberlandu) powstała w 1993. Jest członkiem Związku Niemieckich Stowarzyszeń Społeczno-Kulturalnych w Polsce. 
Historia.
Organizacja powstała 3 października 1992 w Bęsi i została zarejestrowana 9 marca 1993 pod nazwą Związek Stowarzyszeń Ludności Niemieckiej w byłych Prusach Wschodnich (niem. "Verband der Vereinigungen deutscher Bevölkerung im ehemaligen Ostpreußen"; VdV e.O.). Celem działalności stowarzyszenia było połączenie ze sobą mniejszych organizacji niemieckich rozsianych po Warmii i Mazurach, obejmujących swym zasięgiem poszczególne miasta i okręgi. W skład związku weszły niemieckie stowarzyszenia z Ełku, Pisza, Biskupca, Mrągowa i Giżycka. W czerwcu 1997 stowarzyszenie zmieniło nazwę na Związek Stowarzyszeń Niemieckich w byłych Prusach Wschodnich, a od czerwca 2009 nosi nazwę: Związek Stowarzyszeń Niemieckich Warmii i Mazur. 
Działalność.
Do podstawowych zadań organizacji należy krzewienie kultury i języka niemieckiego oraz pamięci o przeszłości regionu, a także budowa pomostu między narodami zamieszkałymi w regionie dawnych Prus Wschodnich. W 2008 stowarzyszenie współorganizowało wraz z mniejszością ukraińską Festiwal Narodów „Pod Wspólnym Niebem”. Zorganizowało również Festyny Letni w Ostródzie i Integracyjny w Szczytnie, a także Konkurs Piosenki Niemieckiej w Ostródzie. Rok później odbył się Tydzień Kina Niemieckiego w Olsztynie. Stowarzyszenie regularnie organizuje naukę języka niemieckiego oraz wypoczynek dla dzieci niemieckich. Związek wydaje własną dwujęzyczną gazetę „Mittelungsblatt”, organizuje również konkursy dla przedstawicieli niemieckiej mniejszości narodowej. 
Struktura.
W skład związku wchodzą oddziały regionalne w miastach i miejscowościach Prus Wschodnich, m.in. Olsztynie, Braniewie, Biskupcu, Mrągowie, Reszlu, Kętrzynie, Ełku, Gołdapi, Olecku, Ostródzie, Olsztynku i Iławie. Organem kierowniczym związku jest wybierany przez zgromadzenie delegatów co trzy lata zarząd, składający się z przewodniczącego, jego zastępcy i sekretarza oraz członków zarządu (łącznie 7 osób). Organizacja jest zrzeszona w Związku Niemieckich Stowarzyszeń Społeczno-Kulturalnych w Polsce.
Relacje z innymi podmiotami.
Organizacja współpracuje w wykonywaniu zadań z władzami samorządowymi (sejmikiem, starostwami oraz radami miast i gmin), administracją rządową, a także dawnymi mieszkańcami Warmii i Mazur zrzeszonymi w Ziomkostwie Prus Wschodnich. 
Stowarzyszenie korzysta z dotacji Konsulatu Generalnego RFN w Gdańsku i Fundacji Rozwoju Śląska oraz Wspierania Inicjatyw Lokalnych, a także Samorządu Województwa Warmińsko-Mazurskiego i Ziomkostwa Prus Wschodnich.

</doc>
<doc id="1823274" url="https://pl.wikipedia.org/wiki?curid=1823274" title="Izrael na Letnich Igrzyskach Olimpijskich 2004">
Izrael na Letnich Igrzyskach Olimpijskich 2004

Izrael na XXVIII Letnich Igrzyskach Olimpijskich w Atenach reprezentowało 36 sportowców w 13 dyscyplinach. Był to 13 start Izraelczyków na letnich igrzyskach olimpijskich.

</doc>
<doc id="1823276" url="https://pl.wikipedia.org/wiki?curid=1823276" title="Spurryt">
Spurryt

Spurryt – minerał z gromady krzemianów wyspowych jednak z dodatkiem anionu węglanowego. Jest minerałem skał wapienno-krzemianowych powstałych w wysokich temperaturach na kontaktach z magmą, np. marmurach i skarnach. współwystępuje z kalcytem, merwinitem, gehlenitem, wezuwianem, monticellitem i grossularem. Znany z wapieni Scawt Hill w Irlandii. Jest ważny w technologii produkcji cementów portlandzkich, w których stanowi składnik otrzymywany syntetycznie.

</doc>
<doc id="1823279" url="https://pl.wikipedia.org/wiki?curid=1823279" title="Władysław Czermiński">
Władysław Czermiński

Władysław Czermiński ps. „Jastrząb” (ur. 15 sierpnia 1910 w Jeżewie, zm. 31 sierpnia 1995) – oficer rezerwy Wojska Polskiego, porucznik Armii Krajowej, dowódca oddziału partyzanckiego na Wołyniu, z zawodu nauczyciel.
Przed II wojną światową.
Ukończył seminarium nauczycielskie w 1929 r. w Wymyślinie. W 1932 r. ukończył Szkołę Podchorążych Piechoty w Krakowie. Na Wołyń przeniósł się 1932 r. Przed wojną uczył w szkole im. Ignacego Mościckiego w Kowlu, później był kierownikiem szkoły w Podryżach.
W konspiracji.
W 1941 r. wstąpił do konspiracji ZWZ-AK. W Budach Ossowskich przeżył atak UPA. Po napadzie przeniósł się do Kowla, pozostając w dyspozycji dowódcy Inspektoratu Rejonowego AK. Jego zadaniem było organizowanie konspiracji w obwodzie Kowel-Teren. Zrezygnował z tej działalności z powodu trudności w poruszaniu się po terenach opanowanych przez nacjonalistów ukraińskich. Skierowany 16 lipca 1943 r. do Zasmyk organizował tam samoobronę oraz oddział partyzancki, który osiągnął liczebność około 150 żołnierzy. Kierowana przez niego baza samoobrony zyskała nazwę Rzeczypospolitej Zasmyckiej.
W obronie ludności polskiej.
Jedną z pierwszych akcji bojowych oddziału por. „Jastrzębia” był uprzedzający atak na dwie sotnie UPA przygotowujące się do zaatakowania Zasmyk. 31 sierpnia 1943 r. rano, korzystając z zaskoczenia, rozproszono przeciwnika kwaterującego w miejscowości Gruszówka zadając mu straty w wysokości kilkunastu zabitych. Oddział „Jastrzębia” stracił 1 zabitego i 2 rannych.
W następnych miesiącach oddział dokonywał ewakuacji Polaków do bazy w Zasmykach i brał udział w walkach z UPA w obronie ludności polskiej.
Na początku października 1943 r. urządził demonstracyjny przemarsz przez tereny opanowane przez nacjonalistów ukraińskich. 5 października 1943 r. wspólnie z oddziałem AK Kazimierza Filipowicza – „Korda” dokonał odwetowego ataku na ukraińskie wsie Połapy i Sokół, których mieszkańcy uczestniczyli w rzeziach polskich miejscowości w powiecie lubomelskim.
W listopadzie 1943 r. bronił czeskiego Kupiczowa, zaatakowanego przez UPA.
W akcji „Burza”.
Na początku 1944 r. por. Władysław Czermiński został dowódcą batalionu należącego do zgrupowania pułkowego „Gromada” 27 Wołyńskiej Dywizji Piechoty AK (II/50 pp). Batalion powstał na bazie oddziału „Jastrzębia”, uzupełniony kompanią policjantów z Maciejowa, którzy przeszli do AK.
Uczestniczył w walkach z Niemcami w ramach akcji „Burza” na Wołyniu. Batalion pod jego dowództwem wyróżnił się m.in. 16 kwietnia 1944 r. brawurowym atakiem „na bagnety” na nacierającą piechotę niemiecką i węgierską wspieraną przez czołgi, co pozwoliło w krytycznej sytuacji dywizji (okrążenie) odzyskać utracone pozycje.
21 kwietnia 1944 batalion „Jastrzębia” podczas przebijania się dywizji z okrążenia uległ podzieleniu. Około 200 ludzi wraz z por. Czermińskim pozostało w kotle. Tam, zbierając żołnierzy rozproszonych z innych batalionów, oddział urósł do liczebności ok. 420 ludzi. Przez dwa miesiące skutecznie uchodził niemieckim obławom. Zdaniem żołnierzy oddziału stało się tak dzięki talentom dowódczym por. „Jastrzębia”. Na przykład podczas jednej z obław rozwinął oddział w tyralierę i poruszał się za pierwszą linią Niemców, pozorując udział w obławie, co pozwoliło ujść z zagrożonego terenu.
23 czerwca 1944 r. oddział opuścił Wołyń przeprawiając się przez Bug i wziął udział w „Burzy” na Lubelszczyźnie.
Po wojnie.
Po zakończeniu II wojny światowej w obawie przed represjami komunistycznymi wyemigrował do Stanów Zjednoczonych.
Pochowany na Cmentarzu Srebrzysko w Gdańsku (rejon VIII, kwatera VII skarpa, rząd 1, grób 5).
Upamiętnienie.
W Gdańsku znajduje się ulica Władysława Czermińskiego.

</doc>
<doc id="1823280" url="https://pl.wikipedia.org/wiki?curid=1823280" title="Belgia na Letnich Igrzyskach Olimpijskich 2004">
Belgia na Letnich Igrzyskach Olimpijskich 2004

Belgię na XXVIII Letnich Igrzyskach Olimpijskich w Atenach reprezentowało 51 sportowców (20 kobiet i 31 mężczyzn) w 14 dyscyplinach. Był to 23 start Belgów na letnich igrzyskach olimpijskich.
Gimnastyka.
Kobiety
Judo.
Kobiety
Kajakarstwo.
Mężczyźni
Kobiety
Lekkoatletyka.
Mężczyźni
Konkurencje biegowe
Kobiety
Konkurencje biegowe
Konkurencje techniczne
Strzelectwo.
Kobiety
Taekwondo.
Kobiety
Żeglarstwo.
M = Wyścig medalowy

</doc>
<doc id="1823281" url="https://pl.wikipedia.org/wiki?curid=1823281" title="Bibliografia Madonny">
Bibliografia Madonny

Artykuł prezentuje kompletną listę książek Madonny.

</doc>
<doc id="1823285" url="https://pl.wikipedia.org/wiki?curid=1823285" title="Andrij Oparin">
Andrij Oparin

Andrij Stanisławowycz Oparin (ukr. Андрій Станіславович Опарін, ros. Андрей Станиславович Опарин, "Andriej Stanisławowicz Oparin"; ur. 27 maja 1968 w Sakach, na Krymie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek klubu Dynamo Saki, w którym rozpoczął karierę piłkarską. W 1991 przeszedł do Tawrii Symferopol. Karierę piłkarską kończył w PFK Sewastopol.
Kariera trenerska.
Po zakończeniu kariery zawodniczej rozpoczął karierę trenerską. W 2005 pomagał trenować Jałos Jałta. W latach 2005–2006 pracował ponownie z Ołeksandrem Hajdaszem w sztabie szkoleniowym Krymtepłyci Mołodiżne.

</doc>
<doc id="1823286" url="https://pl.wikipedia.org/wiki?curid=1823286" title="Arcyksięstwo Austriackie">
Arcyksięstwo Austriackie

Arcyksięstwo Austriackie () – jedno z państw Świętego Cesarstwa Rzymskiego, centrum i synonim Monarchii Habsburgów, ich główna rodowa domena, rdzeń tworzonego przez nich imperium. W latach 1804–1918 jedynie jeden z krajów Cesarstwa Austriackiego (formalnie podzielony według biegu rzeki Aniza na dwa kraje koronne Arcyksięstwa Austrii: za Anizą i przed Anizą).
Początkiem Austrii było utworzone w 976 roku z ziem Marchii Panońskiej terytorium Marchii Austriackiej. Ziemie te Bawarowie zasiedlili w IX i X wieku. Początkowo władzę sprawowali tu Babenbergowie. W 1156 roku podniesiono marchię do rangi księstwa. Po wygaśnięciu dynastii Babenbergów (1246) Austria znalazła się na 30 lat pod wpływem Przemyślidów. W 1278 roku, w wyniku Bitwy pod Suchymi Krutami, Austrię ostatecznie przejęli Habsburgowie.
W roku 1359 Rudolf IV Habsburg, urażony pominięciem Austrii w Złotej Bulli Karola IV i nieprzyznaniem władcom Wiednia uprawnień elektorskich, na podstawie sfałszowanych dokumentów (pod nazwą "Privilegium Maius" – Przywilej Większy), przyznał Austrii status arcyksięstwa i liczne zwolnienia z powinności należnych cesarzowi. Decyzja ta nie została jednak uznana przez cesarzy aż do 1453 roku, gdy zatwierdził przywilej sprawujący obie godności – cesarską i książęcą w Austrii – Fryderyk III Habsburg. Tytuł ten miał być dla Habsburgów formą wywyższenia ich władztwa wobec innych książąt, a został sfabrykowany wobec niemożności uzyskania tytułu elektorskiego lub królewskiego – uzyskanie tych godności było bowiem niemożliwe wobec oporu pozostałych elektorów i papieża.
11 sierpnia 1804 roku cesarz Franciszek II Habsburg, wobec odmowy elektorów Rzeszy uczynienia niemieckiego tytułu cesarskiego dziedzicznym, przyjął tytuł dziedzicznego cesarza Austrii, powołując formalnie Cesarstwo Austrii. Była to również poniekąd odpowiedź Franciszka II na ogłoszenie się przez Napoleona Bonaparte cesarzem Francuzów. Gdy dwa lata później, w roku 1806, zwycięski Napoleon rozwiązał Święte Cesarstwo Rzymskie dotychczasowe arcyksięstwo stało się oficjalnie krajem koronnym nowego państwa – Cesarstwa Austrii.

</doc>
<doc id="1823287" url="https://pl.wikipedia.org/wiki?curid=1823287" title="Filmografia Madonny">
Filmografia Madonny

Filmografia Madonny – filmografia amerykańskiej piosenkarki, aktorki, reżyserki, scenarzystki i producentki filmowej Madonny.

</doc>
<doc id="1823288" url="https://pl.wikipedia.org/wiki?curid=1823288" title="Azerbejdżan na Letnich Igrzyskach Olimpijskich 2004">
Azerbejdżan na Letnich Igrzyskach Olimpijskich 2004

Azerbejdżan na XXVIII Letnich Igrzyskach Olimpijskich w Atenach reprezentowało 36 sportowców (6 kobiet i 30 mężczyzn) w 10 dyscyplinach. Był to 3 start Azerów na letnich igrzyskach olimpijskich.

</doc>
<doc id="1823290" url="https://pl.wikipedia.org/wiki?curid=1823290" title="Skwirczyńscy">
Skwirczyńscy



</doc>
<doc id="1823291" url="https://pl.wikipedia.org/wiki?curid=1823291" title="Śkwirczyńscy">
Śkwirczyńscy



</doc>
<doc id="1823292" url="https://pl.wikipedia.org/wiki?curid=1823292" title="Skwierczyński">
Skwierczyński



</doc>
<doc id="1823293" url="https://pl.wikipedia.org/wiki?curid=1823293" title="Dobrowo (jezioro)">
Dobrowo (jezioro)

Dobrowo – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno.
Powierzchnia zwierciadła wody wynosi 3,52 ha.
Zbiornik w typologii rybackiej jest jeziorem karasiowym. 
Administratorem wód Dobrowa jest Regionalny Zarząd Gospodarki Wodnej w Szczecinie. 
Jezioro znajduje się w zlewni rzeki Brzeźnickiej Węgorzy.
Nad północnym brzegiem jeziora przebiega linia kolejowa nr 210, a ok. 100 m dalej znajduje się przystanek kolejowy Wiewiecko.
W 1955 roku zmieniono urzędowo niemiecką nazwę jeziora – "Damerow-See", na polską nazwę – "Dąbrowno". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę Dobrowo.

</doc>
<doc id="1823295" url="https://pl.wikipedia.org/wiki?curid=1823295" title="Skwirczyński">
Skwirczyński



</doc>
<doc id="1823298" url="https://pl.wikipedia.org/wiki?curid=1823298" title="Zimbabwe na Letnich Igrzyskach Olimpijskich 2004">
Zimbabwe na Letnich Igrzyskach Olimpijskich 2004

Zimbabwe na XXVIII Letnich Igrzyskach Olimpijskich w Atenach reprezentowało 12 sportowców (3 kobiety i 9 mężczyzn) w 4 dyscyplinach. Był to 7 start mieszkańców Zimbabwe na letnich igrzyskach olimpijskich.

</doc>
<doc id="1823304" url="https://pl.wikipedia.org/wiki?curid=1823304" title="Indonezja na Letnich Igrzyskach Olimpijskich 2004">
Indonezja na Letnich Igrzyskach Olimpijskich 2004

Indonezja wzięła udział w XXVIII Letnich Igrzyskach Olimpijskich w Atenach. Był to 12 start Indonezyjczyków na letnich igrzyskach olimpijskich.

</doc>
<doc id="1823305" url="https://pl.wikipedia.org/wiki?curid=1823305" title="Szwajcaria na Letnich Igrzyskach Olimpijskich 2004">
Szwajcaria na Letnich Igrzyskach Olimpijskich 2004

Szwajcarię reprezentowało na XXVIII Letnich Igrzyskach Olimpijskich w Atenach 99 sportowców (40 kobiet i 59 mężczyzn) w 18 dyscyplinach. Był to 25 start Szwajcarów na letnich igrzyskach olimpijskich.

</doc>
<doc id="1823307" url="https://pl.wikipedia.org/wiki?curid=1823307" title="Litwa na Letnich Igrzyskach Olimpijskich 2004">
Litwa na Letnich Igrzyskach Olimpijskich 2004

Litwę reprezentowało na XXVIII Letnich Igrzyskach Olimpijskich w Atenach 59 sportowców (12 kobiet i 47 mężczyzn) w 13 dyscyplinach. Był to 6 start Litwinów na letnich igrzyskach olimpijskich.

</doc>
<doc id="1823313" url="https://pl.wikipedia.org/wiki?curid=1823313" title="Chorwacja na Letnich Igrzyskach Olimpijskich 2004">
Chorwacja na Letnich Igrzyskach Olimpijskich 2004

Chorwację reprezentowało na XXVIII Letnich Igrzyskach Olimpijskich w Atenach 81 sportowców (15 kobiet i 66 mężczyzn) w 14 dyscyplinach. Był to 4 start Chorwatów na letnich igrzyskach olimpijskich.

</doc>
<doc id="1823314" url="https://pl.wikipedia.org/wiki?curid=1823314" title="Mielno (jezioro w gminie Węgorzyno)">
Mielno (jezioro w gminie Węgorzyno)

Mielno – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno, na północny zachód od jeziora Woświn.
Powierzchnia zwierciadła wody wynosi 56,7 ha.
Od południowego brzegu do jeziora wpada rzeka Ukleja płynąca od jeziora Woświn. Rzeka wypływa przy północnym brzegu. Przy północno-wschodnim brzegu leży wieś Mielno.
Zbiornik w typologii rybackiej jest jeziorem linowo-szczupakowym. 
Administratorem wód Mielna jest Gospodarstwo Rybackie Ińsko Michał Czerepaniak. 
Nazwę Mielno wprowadzono urzędowo w 1955 roku, zastępując poprzednią niemiecką nazwę jeziora – "Mellen-See".

</doc>
<doc id="1823318" url="https://pl.wikipedia.org/wiki?curid=1823318" title="Czechy na Letnich Igrzyskach Olimpijskich 2004">
Czechy na Letnich Igrzyskach Olimpijskich 2004

Czechy reprezentowało na XXVIII Letnich Igrzyskach Olimpijskich w Atenach 142 sportowców. Był to 3 start Czechów na letnich igrzyskach olimpijskich od czasu rozpadu Czechosłowacji.

</doc>
<doc id="1823320" url="https://pl.wikipedia.org/wiki?curid=1823320" title="Russula sardonia">
Russula sardonia



</doc>
<doc id="1823321" url="https://pl.wikipedia.org/wiki?curid=1823321" title="Sambórz Duży">
Sambórz Duży

Sambórz Duży – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno.
Powierzchnia zwierciadła wody wynosi 46,12 ha.
Zbiornik w typologii rybackiej jest jeziorem karasiowym. 
Administratorem wód Samborza Dużego jest Regionalny Zarząd Gospodarki Wodnej w Szczecinie. 
Z jeziora wypływa ciek wodny będący dopływem rzeki Uklei.
Ok. 1,1 km na wschód od jeziora leży wieś Sielsko.
W 1955 roku zmieniono urzędowo niemiecką nazwę jeziora – "Groß Zammer See", na polską nazwę – "Ząbrzysko". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę "Sambórz Duży". Zbiornik o nazwie dawnej nazwie "Klein Zammer See" znajduje się ok. 1 km na południe od Samborza Dużego.

</doc>
<doc id="1823322" url="https://pl.wikipedia.org/wiki?curid=1823322" title="Reinbeck">
Reinbeck



</doc>
<doc id="1823323" url="https://pl.wikipedia.org/wiki?curid=1823323" title="Wiewiecko (jezioro)">
Wiewiecko (jezioro)

Wiewiecko – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno.
Powierzchnia zwierciadła wody wynosi 5,12 ha. Jezioro jest własnością prywatną, nie ma do niej dostępu. Całość ogrodzona płotem.
Zbiornik w typologii rybackiej jest jeziorem linowo-szczupakowym. 
Administratorem wód Wiewiecka jest Regionalny Zarząd Gospodarki Wodnej w Szczecinie.
Jezioro znajduje się w zlewni rzeki Brzeźnickiej Węgorzy.
Nad północno-wschodnim brzegiem jeziora leży część wsi Wiewiecko.

</doc>
<doc id="1823324" url="https://pl.wikipedia.org/wiki?curid=1823324" title="University of Hawaii">
University of Hawaii



</doc>
<doc id="1823327" url="https://pl.wikipedia.org/wiki?curid=1823327" title="Enyalioides rubrigularis">
Enyalioides rubrigularis

Enyalioides rubrigularis – gatunek jaszczurki z rodziny Hoplocercidae, żyjącej na terenie Ameryki Południowej. Nazwa gatunkowa "rubrigularis" pochodzi od łacińskich słów "ruber" („czerwony”) oraz "gula" („gardło”) i odnosi się do charakterystycznie pomarańczowo lub czerwonawo ubarwionego gardła i podbródka dorosłych samców, odróżniającego "Enyalioides rubrigularis" od innych przedstawicieli rodzaju "Enyalioides". Największe podobieństwo "E. rubrigularis" wykazuje w stosunku do "E. praestabilis", od którego odróżnia go obecność przeważnie dwóch porów na udzie ("E. praestabilis" ma zazwyczaj jeden). Oba gatunki są jednak podobne pod względem liczby łusek i cech morfometrycznych. Morfologiczne podobieństwo sugeruje bliskie pokrewieństwo pomiędzy nimi. Różnica sekwencji DNA pomiędzy nimi wynosi 0,09 – podczas gdy pomiędzy większością gatunków Hoplocercidae przekracza 0,15 – co w połączeniu ze zbliżoną morfologią tych gatunków sugeruje, że są one taksonami siostrzanymi.
Holotyp "E. rubrigularis", dorosły samiec (QCAZ 8483), mierzył 30 cm długości, z czego 18 cm przypadało na ogon. Na grzbiecie jaszczurki znajduje się grzebień składający się z niewielkich kolców – najwyższe, znajdujące się na szyi, osiągają co najmniej czterokrotnie większą wysokość niż te osadzone pomiędzy tylnymi kończynami. Grzebień rozciąga się do około 1/4 długości ogona. "E. rubrigularis" są różnorodnie ubarwione – łuski na grzbiecie i po bokach holotypu były przeważnie zielone lub żółte z czarnymi krawędziami, tworzącymi siatkowy wzór. Paratypy (QCAZ 8456 i 8460, dorosłe samce) były ubarwione ciemnobrązowo lub czarno. Samica QCAZ 8457 miała grzbiet, kończyny oraz ogon jasnobrązowe z pojedynczymi żółtymi łuskami, a grzbietową stronę głowy – ciemnobrązową z nielicznymi czarnymi łuskami. Osobnik juwenilny QCAZ 8454 był ubarwiony żółtozielono z nieregularnymi brązowymi plamami na głowie, tułowiu i ogonie oraz czarnymi poprzecznymi pasami na kończynach.
"Enyalioides rubrigularis" zamieszkuje lasy deszczowe na wschodnich zboczach Andów i zachodnich Cordillera del Cóndor w południowo-wschodnim Ekwadorze. Występuje na wysokościach 1100–1460 m n.p.m. Lokalizacja typowa gatunku jest otoczona lasami wtórnymi, pastwiskami, stawami z tilapiami oraz farmami żab ryczących. Osobnik młodociany QCAZ 8454 został napotkany około godziny piątej, kiedy wygrzewał się na Słońcu. Szybko uciekł do nory. Wszystkie pozostałe osobniki odnaleziono pomiędzy godziną 19. a północą, kiedy zwierzęta spały. Większość jaszczurek zebrano w lasach wtórnych nieopodal pastwisk.

</doc>
<doc id="1823328" url="https://pl.wikipedia.org/wiki?curid=1823328" title="Hoplocercinae">
Hoplocercinae



</doc>
<doc id="1823329" url="https://pl.wikipedia.org/wiki?curid=1823329" title="Camille Doncieux">
Camille Doncieux

Camille Doncieux (ur. w 1847, zm. 5 września 1879) – pierwsza żona Claude'a Moneta, modelka do kilku obrazów męża.
Z malarzem pobrała się w 1870. Po ślubie wraz z mężem wyjechała do Londynu. W 1875 zachorowała. Zmarła najprawdopodobniej na raka miednicy. Istnieją też teorie, że zmarła na gruźlicę, a nawet z powodu nieudanego zabiegu aborcji.

</doc>
<doc id="1823332" url="https://pl.wikipedia.org/wiki?curid=1823332" title="Pistonfon">
Pistonfon



</doc>
<doc id="1823333" url="https://pl.wikipedia.org/wiki?curid=1823333" title="Sangoulé Lamizana">
Sangoulé Lamizana

Aboubacar Sangoulé Lamizana (ur. 31 stycznia 1916 w Dianrze w prowincji Sourou, zm. 26 maja 2005 w Wagadugu) – generał, drugi prezydent Górnej Wolty (w 1984 przemianowanej na Burkina Faso), u władzy od 3 stycznia 1966 do 25 listopada 1980. Piastował również funkcję premiera, od 8 lutego 1974 do 7 lipca 1978.
Na przełomie lat 1965-1966 Sangoulé Lamizana stanął na czele rebelii spowodowanej pogłębiającym się kryzysem gospodarczym. Utracił władzę w wyniku wojskowego zamachu stanu, zorganizowanego przez pułkownika Saye Zerbo w listopadzie 1980.

</doc>
<doc id="1823337" url="https://pl.wikipedia.org/wiki?curid=1823337" title="Croix de Guerre (Belgia)">
Croix de Guerre (Belgia)



</doc>
<doc id="1823343" url="https://pl.wikipedia.org/wiki?curid=1823343" title="Szaron Haziz">
Szaron Haziz

Szaron Haziz (hebr. שרון חזיז; ur. 16 grudnia 1969 w Tel Awiwie) – izraelska piosenkarka i aktorka.
Życiorys.
Zaczęła śpiewać w zespole „Nahal” w czasie odbywania służby wojskowej. Po zakończeniu służby zaczęła występować w serialach telewizyjnych.
Jest zamężna i ma córkę o imieniu Aya.

</doc>
<doc id="1823345" url="https://pl.wikipedia.org/wiki?curid=1823345" title="Pruchten">
Pruchten

Pruchten – gmina w Niemczech, wchodząca w skład urzędu Barth w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1823346" url="https://pl.wikipedia.org/wiki?curid=1823346" title="Saal (Meklemburgia-Pomorze Przednie)">
Saal (Meklemburgia-Pomorze Przednie)

Saal (pol. "Żale") – miejscowość i gmina w Niemczech, wchodząca w skład urzędu Barth w powiecie Vorpommern-Rügen, w kraju związkowym Meklemburgia-Pomorze Przednie.
1 stycznia 2014 do gminy przyłączono gminę Bartelshagen II b. Barth, która stała się jednocześnie jej dzielnicą.

</doc>
<doc id="1823349" url="https://pl.wikipedia.org/wiki?curid=1823349" title="Trinwillershagen">
Trinwillershagen

Trinwillershagen – gmina w Niemczech, wchodząca w skład urzędu Barth w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1823353" url="https://pl.wikipedia.org/wiki?curid=1823353" title="Born (Meklemburgia-Pomorze Przednie)">
Born (Meklemburgia-Pomorze Przednie)

Born, Born a. Darß – gmina w Niemczech, wchodząca w skład urzędu Darß/Fischland w powiecie Vorpommern-Rügen, w kraju związkowym Meklemburgia-Pomorze Przednie.
Toponimia.
Nazwa pochodzenia słowiańskiego, od słowa "borina", oznaczającego las sosnowy.

</doc>
<doc id="1823354" url="https://pl.wikipedia.org/wiki?curid=1823354" title="Born a. Darß">
Born a. Darß



</doc>
<doc id="1823355" url="https://pl.wikipedia.org/wiki?curid=1823355" title="Renault Avantime">
Renault Avantime

Renault Avantime – samochód osobowy typu van klasy średniej produkowany przez francuską markę Renault w latach 2001 – 2003.
Historia i opis pojazdu.
W 1998 roku koncern Renault wraz z firmą Matra utworzył spółkę mającą na celu opracowanie nowego modelu mającego łączyć cechy vana oraz coupé. Premiera modelu Renault Avantime miała miejsce na Międzynarodowym Salonie Motoryzacyjnym w Genewie w marcu 1999 roku. Produkcja seryjna rozpoczęła się na początku 2001 roku w zakładach firmy Matra w Romorantin-Lanthenay. 
Konstrukcja Avantime'a została oparta na płycie podłogowej zastosowanej w Renault Espace III generacji. Do napędu wykorzystywano jeden z trzech silników: turbodoładowany R4 o oznaczeniu handlowym 2.0 Turbo, wolnossący V6 o pojemności 2,9 dm³ oraz turbodiesla 2,2 dCi. Moc przenoszona była na koła przednie poprzez 6-biegową manualną lub 5-biegową automatyczną skrzynię biegów.
Coupé Avantime to pierwszy samochód z gamy pojazdów luksusowych, która docelowo miała się składać z trzech modeli (Avantime, Vel Satis oraz następcy modelu Espace) – reprezentuje on niespotykaną dotychczas koncepcję samochodu. Model Avantime nie zastępuje żadnego z wcześniej produkowanych i oferowanych w gamie Renault aut. Wykracza poza ograniczenia i kanony, jakie przyjęły się na rynku oferując nowatorską konstrukcję, zapewniającą wyjątkową przyjemność jazdy i komfort użytkowania.
Nowoczesnej konstrukcji towarzyszy śmiały design, który wyraźnie odróżnia Avantime od propozycji konkurencji. Dwoje drzwi, linia nadwozia i zdecydowanie męski charakter wnętrza Avantime wskazują wyraźnie na cechy typowego coupé, jednak jego kształty są dalekie od form klasycznych.
Ze względu na niski popyt na ten model produkcja zakończona została w maju 2003 roku po wyprodukowaniu 8557 egzemplarzy.

</doc>
<doc id="1823359" url="https://pl.wikipedia.org/wiki?curid=1823359" title="Ahrenshoop">
Ahrenshoop

Ahrenshoop (pol. "Orłowo"), Ostseebad "(pol. Kąpielisko nadbałtyckie)" – gmina w Niemczech, wchodząca w skład urzędu Darss/Fischland w powiecie Vorpommern-Rügen, w kraju związkowym Meklemburgia-Pomorze Przednie. Położona jest na półwyspie Fischland-Darß-Zingst.

</doc>
<doc id="1823363" url="https://pl.wikipedia.org/wiki?curid=1823363" title="Komiksy opublikowane przez Egmont Polska">
Komiksy opublikowane przez Egmont Polska

Lista publikacji komiksowych wydawnictwa Egmont Polska.

</doc>
<doc id="1823365" url="https://pl.wikipedia.org/wiki?curid=1823365" title="Maciej Janicki">
Maciej Janicki



</doc>
<doc id="1823366" url="https://pl.wikipedia.org/wiki?curid=1823366" title="Napełnianie jelit">
Napełnianie jelit



</doc>
<doc id="1823369" url="https://pl.wikipedia.org/wiki?curid=1823369" title="Maciej Janicki (prezes)">
Maciej Janicki (prezes)

Maciej Janicki – w 2007 podsekretarz stanu w Ministerstwie Sportu i Turystyki.
Życiorys.
W 2007 został powołany na stanowisko prezesa PL.2012. Funkcję tę pełnił do 13 lutego 2008 kiedy to został zastąpiony przez Marcina Herrę. Z wykształcenia prawnik.

</doc>
<doc id="1823375" url="https://pl.wikipedia.org/wiki?curid=1823375" title="Langtang Lirung">
Langtang Lirung

Langtang Lirung – szczyt w Himalajach. Leży w Nepalu, blisko granicy z Chinami, na południowy zachód od Sziszapangmy. Jest to 110 szczyt Ziemi.
Pierwszego wejścia na szczyt dokonali Japończyk Seishi Wada i Szerpa Pemba Tsering 24 października 1978 r.

</doc>
<doc id="1823378" url="https://pl.wikipedia.org/wiki?curid=1823378" title="Karjiang">
Karjiang

Karjiang – siedmiotysięcznik w paśmie Himalajów. Leży we wschodnich Chinach, blisko granicy z Bhutanem. Jest to 100 szczyt Ziemi.
Jak dotąd odnotowano dwie próby zdobycia szczytu, obie zakończone niepowodzeniem. Szczyt ten pozostaje zatem niezdobyty.

</doc>
<doc id="1823380" url="https://pl.wikipedia.org/wiki?curid=1823380" title="Annapurna Dakshin">
Annapurna Dakshin



</doc>
<doc id="1823381" url="https://pl.wikipedia.org/wiki?curid=1823381" title="Khartaphu">
Khartaphu

Khartaphu – siedmiotysięcznik w paśmie Himalajów. Leży we wschodnich Chinach, blisko granicy z Nepalem. Jest to 101 szczyt Ziemi.
Pierwszego i jak dotąd jedynego udanego wejścia dokonała ekspedycja brytyjska w 1935

</doc>
<doc id="1823384" url="https://pl.wikipedia.org/wiki?curid=1823384" title="Malangutti Sar">
Malangutti Sar

Malangutti Sar to jeden ze szczytów grupy Hispar Muztagh w Karakorum. Leży w północnym Pakistanie, niedaleko granicy z Chinami. Jest to 104 szczyt Ziemi.
Pierwszego wejścia dokonała ekspedycja japońska w składzie: Y. Muranaka, K. Nakahara, T. Sugimoto i A. Nima w 1985 r.

</doc>
<doc id="1823387" url="https://pl.wikipedia.org/wiki?curid=1823387" title="PGE">
PGE



</doc>
<doc id="1823389" url="https://pl.wikipedia.org/wiki?curid=1823389" title="Berlin (komiks Marvano)">
Berlin (komiks Marvano)

Berlin – seria komiksowa autorstwa belgijskiego rysownika i scenarzysty Marvano, opowiadająca o losach osób związanych z Berlinem w okresie II wojny światowej i powojennym. Ukazała w oryginale po francusku się w trzech tomach w latach 1994–2008 nakładem wydawnictwa Dargaud. W Polsce została wydana w 2009 roku w zbiorczym tomie przez Egmont Polska w kolekcji "Wiek XX / XXI wiek".
Fabuła.
Część pierwsza opowiada o losach załogi bombowca, dokonującego nalotów na niemieckie miasta u schyłku wojny. Część druga prezentuje losy jedynego ocalałego członka załogi w okresie kryzysu Berlińskiego w czasie ekspansji ZSRR i uzależnienia sowieckiej strefy okupacyjnej od władzy komunistycznej, który wplątuje się w aferę związaną z projektami nazistowskiej Wunderwaffe. Trzecia część to perypetie jednego z potomków bohatera, który na przełomie wieków próbuje rozwikłać zagadkę tajemniczego „Rosyjskiego księcia”. 
Bohaterem zbiorowym komiksu są ofiary wojny – zarówno działań nazistów jak i wojsk alianckich. Z dużym obiektywizmem, lecz nie powstrzymując się od oceny moralnej wydarzeń, Marvano prezentuje obie strony konfliktu, ocenia ostro hitleryzm, stalinizm i mocarstwową politykę amerykańską.

</doc>
<doc id="1823392" url="https://pl.wikipedia.org/wiki?curid=1823392" title="Jul i Mumindalen">
Jul i Mumindalen

Mumindalen, lub Jul i Mumindalen, - serial produkcji szwedzkiej powstały w roku 1973. Serial opowiada o zimowych przygodach Muminka i jego niespodziewanych gościach. Cała seria składa się z 13 odcinków po 15 minut.

</doc>
<doc id="1823395" url="https://pl.wikipedia.org/wiki?curid=1823395" title="Wielki Jałowiec">
Wielki Jałowiec



</doc>
<doc id="1823396" url="https://pl.wikipedia.org/wiki?curid=1823396" title="Pogranicze (obszar)">
Pogranicze (obszar)

Pogranicze – obszar położony blisko granicy oddzielającej terytoria różniące się pod pewnymi cechami. Najczęściej chodzi tu o granice państwowe. Na obszarach pogranicza obserwuje się przemieszanie pewnych cech, w tym kultur, z obu sąsiadujących ze sobą obszarów.
W I Rzeczypospolitej dla określenia wschodniego pogranicza używano terminu „Kresy”, a w II Rzeczypospolitej Kresy Wschodnie, czyli województwa położone na wschód od linii Curzona. W Czechach dla określenia części czeskiego pogranicza (tzw. Kraj Sudetów, "Sudetenland", "Sudety") zamieszkanego do 1945 r. przez Niemców sudeckich. W Stanach Zjednoczonych w XVIII i XIX wieku mianem pogranicza ( "Frontier") nazywano obszary jeszcze nieskolonizowane, bądź znajdujące się w trakcie kolonizacji.

</doc>
<doc id="1823397" url="https://pl.wikipedia.org/wiki?curid=1823397" title="Ulryk von Liechtenstein">
Ulryk von Liechtenstein

Ulryk von Liechtenstein (ur. 1198, zm. 26 stycznia 1275) – średniowieczny rycerz, minnesinger, autor dwóch poematów, pięćdziesięciu ośmiu pieśni, uczestnik licznych turniejów rycerskich, ministeriał. Pan zamków Liechtenstein, Murau i Frauenburg, położonych w pobliżu Judenburgu.
Rodzina.
Ulryk pochodził ze Styrii. Urodził się w rodzinie ministeriałów. Jego rodzina stale powiększała swój majątek oraz posiadane prawa i swobody, służąc na dworze margrabiów, a następnie książąt Styrii, Austrii i Meranu. Jego ojciec Dietmar III von Liechtenstein-Offenberg poślubił Gertrudę von Treisen-Freistritz, kobietę pochodzącą ze starej, rodowej szlachty, a nie ministeriałów. Po śmierci ojca Ulryk jako jego najstarszy syn otrzymał we władanie leżące nieopodal miasta Judenburg zamki Liechtenstein, Murau i Frauenburg. Ulryk miał trzech braci i dwie siostry:
Ulryk ożenił się z Perchtą von Weissenstein, z którą miał dwóch synów: Ulryka II i Ottona II oraz dwie córki: Dietmut i Perchtę, późniejszą żonę poety Heranda II von Wildon.
Życie Ulryka.
Młodość.
O pierwszych trzydziestu latach życia poety wiemy z po części autobiograficznego poematu "Służba damom" (niem. "Frauendienst", średnio-wysoko-niem. "Vrouwen Dîenst"). Opisywał on w nim swoje życie, dodając jednak wiele wymyślonych przez siebie zdarzeń, dlatego też trudno jest oddzielić historykom fakty od fikcji. W wieku dwunastu lat miał on trafić na wielki dwór, gdzie przez cztery lata służył jako paź. Zdaniem polskiego mediewisty Dariusza Piwowarczyka mógł to być dwór Meranu, rządzony przez rodzinę von Andechs, a dokładniej przez Ottona I, brata świętej Jadwigi Śląskiej, który poślubił Beatrycze, wnuczkę Fryderyka I Barbarossy. Według tej hipotezy to właśnie Beatrycze miała być obiektem uczuć młodego Ulryka oraz kobietą opisaną w "Służbie damom". Przypuszczenie to jednak nie jest pewne, ponieważ autor poematu przemilczał imię owej damy. Wiadomo, że po tej przygodzie na rok wrócił do domu, po czym jako giermek trafił na pięć lat na dwór Henryka, margrabiego Istrii i brata wspomnianego wcześniej Ottona I. Dwór ten opuścił w 1220 roku na skutek śmierci ojca, po której przejął jego posiadłości. Swoją przyszłą karierę młody Ulryk związał z dworem wiedeńskim, ponieważ już od 1192 roku księstwo Styrii należało do władców Austrii. W 1222 roku został pasowany na rycerza przez Leopolda VI Sławnego, co odbyło się w akcie zbiorowego pasowania, uświetniającego ślub książęcej córki. Kolejne lata Ulryk związał z dworem wspomnianego księcia. Czasy te wspominał bardzo dobrze, pisząc o hojności suwerena, wystawnych ucztach, w których brał udział, tańcach, a także turniejach, w których często występował.
Działalność polityczna.
Między 1225 a 1230 rokiem Ulryk ożenił się z Perchtą von Weissenstein. Z licznych (osiemdziesiąt trzy dokumenty) źródeł można wnioskować, że cieszył się on wysokim szacunkiem i prestiżem. Służący jego synowi, Ottonowi II, kronikarz Ottokar, wspominał Ulryka jako władcę mądrego i przemyślnego. Po śmierci Leopolda VI Sławnego Ulryk służył na dworze ostatniego księcia Austrii z dynastii Babenbergów, Fryderyka II Bitnego. Przez pierwsze dziesięć lat koncentrował się jednak na sprawach Styrii, rzadko zjawiając się na dworze w Wiedniu, co pozwoliło mu na uniknięcie konfliktów, w które wdawał się jego suweren. W 1236 Fryderyk II Bitny rozpoczął wojnę przeciwko cesarzowi Fryderykowi II, który pokonał swego wasala, a z Wiednia uczynił wolne miasto Cesarstwa. Jednak gdy cesarz skoncentrował się na sprawach dotyczących Italii, Fryderyk II Bitny odzyskał swoje posiadłości. W ten sposób po krótkiej przerwie znowu stał się suwerenem Ulryka. W 1239 obaj Fryderykowie zawiązali sojusz, który pozwolił księciu Austrii na podboje terytorialne. Przywrócenie zgody umożliwiło Ulrykowi szybkie awansowanie na dworze księcia. W 1241 został on wielkim cześnikiem Styrii, a więc musiał należeć do bliskich ludzi Fryderyka II Bitnego.
W roku tym książę Austrii zagarnął teren trzech pogranicznych hrabstw węgierskich, podczas gdy król Węgier Bela IV, zmuszony był uciekać z kraju przed inwazją Mongołów. Kiedy król wrócił do kraju, niezwłocznie wypowiedział Fryderykowi II Bitnemu wojnę, w wyniku której odzyskał hrabstwa. W wojnie tej Ulryk musiał się wykazać odwagą i talentem, ponieważ w 1245 roku został mianowany marszałkiem Styrii. Jako marszałek brał udział w wygranej bitwie pod Litawą, stoczonej podczas kolejnej wojny z Węgrami. W czasie tej bitwy wojska węgierskie zostały pokonane, jednak zginął książę Fryderyk, a jego śmierć marszałek Styrii opisał później w "Służbie damom". Po nagłym zgonie bezdzietnego księcia wybuchły walki o schedę po nim. Ulryk wpierw popierał bratanicę księcia, Gertrudę, a od 1251 roku króla Czech, Wacława I Przemyślidę, który dążył do osadzenia w Austrii swojego syna Przemysła Ottokara II. Ulryk był wówczas członkiem delegacji wysłanej do Miśni z propozycją objęcia tronu, jednak podczas podróży posłowie zostali przyjęci i ugoszczeni przez króla czeskiego, którego w ostateczności poparli.
W roku 1254 na mocy traktatu pokojowego część Styrii przypadła królowi Węgier. Ulryk udał się wówczas w domowe zacisze, gdzie zajął się pisaniem pieśni i poematów. To wówczas powstały "Służba damom" oraz "Księga dam". Do polityki słynny minnesinger powrócił cztery lata później, w czasie antywęgierskiego powstania, w wyniku którego cała Styria podporządkowała się królowi Czech. W ciągu następnych lat Ulrykowi udało się odzyskać wysoką pozycję wśród styryjskich dworzan. W 1269 roku być może należał do grupy styryjskich możnych, których król Przemysł Ottokar II zatrzymał przy sobie jako gwarantów wierności Styrii. W roku 1272 Ulryk został ponownie mianowany marszałkiem swojej prowincji, a później jej najwyższym sędzią i gubernatorem. Kiedy Rudolf I Habsburg sam nadał sobie tytuł dziedzica Babenbergów, Przemysł Ottokar zmuszony był zabiegać o przychylność nowych poddanych, co ułatwiło Ulrykowi zapewnienie jego synowi, Ottonowi II, dziedziczenia po nim wszystkich posiadanych przez siebie urzędów i godności.
Turnieje.
Ważną część życia Ulryka stanowiły turnieje rycerskie, o których pisał w "Służbie damom". Trudno w nich odróżnić fikcję od rzeczywistości; przyjmuje się jednak, że opisane w poemacie przygody zdarzyły się naprawdę, chociaż autor zwielokrotnił liczbę odbytych pojedynków. Mając dwadzieścia osiem lat, w 1226 roku Ulryk wracał z pielgrzymki do Rzymu. W drodze powrotnej zorganizował rycerską wyprawę, zwaną podróżą Wenus, której celem było stoczenie jak największej liczby pojedynków na kopie. Trasę oraz cel wyprawy ujawnił w liście wysłanym do rycerstwa. Wiodła ona z Mestre pod Wenecją do Brzecławia na pograniczu austriacko-morawskim. W czasie wyprawy Ulryk przebrany był za „panią Wenus” – alegorię miłości. Nosił na sobie damską odzież i miał przypięte do hełmu warkocze. Jego orszak ubrany był na biało. Tego typu maskarady nie były wówczas powszechne, ale nie były też czymś wyjątkowym. Według relacji Ulryka stoczył on w tym czasie (podróż trwała miesiąc) około trzystu walk.
W 1240 roku rycerz podjął drugą podróż, zwaną podróżą Artura. Inspiracją do niej były opowieści o królu Arturze i rycerzach Okrągłego Stołu. Przemierzał on w tym czasie Karyntię i pojedynkował się z chętnymi do turniejowych potyczek. Tych, którzy skruszyli z nim trzy kopie, zapraszał do swojego orszaku i nadawał im imię pochodzące ze wspomnianych legend arturiańskich. Na wielki turniej zaprosił rycerzy sam książę Fryderyk II Bitny, jednak kiedy wszyscy zjawili się w Katzelsdorfie, gdzie ów turniej miał się odbyć, książę odwołał turniej, najprawdopodobniej obawiając się, aby nie stała się ona miejscem politycznych przetasowań w jego państwie.
Śmierć.
Ulryk zmarł 26 stycznia 1275 roku. Nie jest pewne, gdzie został pochowany, jednak najbardziej prawdopodobnym miejscem jest kaplica Świętego Jana w benedyktyńskim klasztorze w Seckau. Z klasztorem tym była związana rodzina matki Ulryka. Grób jego nie przetrwał do dzisiejszych czasów. Często mylnie podaje się, znajdującą się w kościele Świętego Jakuba w Unzmarkt-Frauenburgu, płytę kamienną ozdobioną inskrypcją "Tu leży Ulryk, tego domu prawy dziedzic", za pochodzącą z grobu poety. W rzeczywistości pochodzi ona z grobu jego wnuka Ulryka III. Po śmierci ojca, jego spadkobierca Otton II dokonał politycznej wolty i poparł cesarza Rudolfa I Habsburga jako pana Austrii.
Twórczość.
Ulryk był autorem dwóch rycerskich poematów. Oba były napisane w połowie lat 50. XIII wieku, podczas gdy ich autor musiał na cztery lata zrezygnować z uczestniczenia w wielkiej polityce i wrócić do swoich posiadłości. W obu poematach daje się zauważyć pogląd autora o ułomności jego czasów. Upatruje on szansę w restytucji dawnego porządku, nie zdając sobie jednak sprawy, że w rzeczywistości dworzanie we wcześniejszych wiekach byli o wiele słabiej wykształceni, a co za tym idzie również ich maniery były mniej wysublimowane.
Służba damom.
Jest to rycerski poemat, częściowo wzorowany na "Parsifalu" Wolframa von Eschenbacha. Ulryk zachował w nim jednak niepowtarzalną oryginalność. Autor odważył się odejść od konwencji „pieśni porannej”, czyli opisów cierpienia rozstających się rankiem kochanków. Według niego, to właśnie dzień jest błogosławieństwem, natomiast noc swoją ciemnością rozdziela miłujących się ludzi. Jedynym od tego odstępstwem jest spędzenie nocy z ukochaną osobą. W dziele tym mamy do czynienia z dowcipną narracją i lekkim stylem. Wątki autobiograficzne krzyżują się w nim z wątkami fikcyjnymi. Poza elementem narracyjnym w dziele występuje również pięćdziesiąt osiem pieśni, z których pięćdziesiąt pięć zostało później opublikowanych w Codex Manesse. Utwór ma dwudzielną strukturę. Wpierw opowiada o młodzieńczych przeżyciach bohatera, o wspaniałej karierze, przeżytej dzięki rycerskim cnotom, oraz o późniejszym upadku. W drugiej części narrator opisuje stopniowe odzyskiwanie należnej pozycji oraz sięgnięcie po jeszcze większe zaszczyty i zdobycie rodzinnego szczęścia. Pieśni zawarte w utworze można podzielić na kilka bloków tematycznych:
Pięćdziesiąt cztery pieśni określone zostały mianem tańców, dwie piosenkami i dwie marszami. Treść opowiada o życiu bohatera, nieszczęśliwej miłości do zwodzącej go damy, odbytych turniejach i wojnach, przygotowaniu do wyprawy krzyżowej, w której w ostateczności bohater nie uczestniczył i wreszcie znalezieniu szczęścia i szacunku.
Księga dam.
Drugie dzieło Ulryka, czyli "Księga dam" (niem. "Frauenbuch", średnio-wysoko-niem. "Frowen puoch") posiada formę dysputy prowadzonej pomiędzy dworzaninem a damą na temat relacji między płciami. Utwór zachował się w jednym tylko egzemplarzu, spisanym na początku XVI wieku na życzenie cesarza Maksymiliana I Habsburga. Narrator obrał rolę sędziego w sporze damy i dworzanina. W utworze dominuje przekonanie, że społeczność dworska znajduje się w kryzysie, a czasy, w których żył autor były o wiele gorsze od dawniejszych lat. "Księga dam" stanowi pochwałę cnót takich jak umiarkowanie i subtelność obyczajów. Autor nie stronił od krytykowania zarówno mężczyzn, jak i kobiet, a również takich cech jak choćby nadmierna gorliwość religijna.

</doc>
<doc id="1823398" url="https://pl.wikipedia.org/wiki?curid=1823398" title="Ulrich von Liechtenstein">
Ulrich von Liechtenstein



</doc>
<doc id="1823399" url="https://pl.wikipedia.org/wiki?curid=1823399" title="Marta Przybora">
Marta Przybora

Marta Przybora, także Marta Przyborzanka (ur. 1943 w Warszawie) – polska modelka i spikerka telewizyjna, córka Marii Burskiej i Jeremiego Przybory.
Życiorys.
Odebrała wykształcenie muzyczne jako pianistka i harfistka. Do Kabaretu Starszych Panów (Wieczór 13., Przerwa w podróży, 1964) skomponowała muzykę do utworu Jeremiego Przybory "Baśń o srebrnym dzwoneczku", który, przy jej akompaniamencie na harfie, wykonywał Edward Dziewoński.
W latach 60. i 70. modelka Mody Polskiej. W 1968 zagrała epizod w filmie "Przekładaniec" Andrzeja Wajdy, ekranizacji opowiadania Stanisława Lema, oraz epizod w filmie "Wszystko na sprzedaż".
W latach 80. spikerka polskiej telewizji.
Jej postać (grana przez Aleksandrę Grabowską) pojawia się siódmym odcinku serialu "Osiecka" (2020).

</doc>
<doc id="1823403" url="https://pl.wikipedia.org/wiki?curid=1823403" title="264 Dywizja Piechoty (III Rzesza)">
264 Dywizja Piechoty (III Rzesza)

264 Dywizja Piechoty – niemiecka dywizja z czasów II wojny światowej, sformowana w Rouen na mocy rozkazu z 20 maja 1943 roku, poza falą mobilizacyjną w VI Okręgu Wojskowym.
Struktura organizacyjna.
891., 892. i 893. pułk grenadierów, 264. pułk artylerii, 264. batalion pionierów, 264. oddział łączności, 264. polowy batalion zapasowy;
891., 892. i 893. pułk grenadierów, 264. pułk artylerii, 264. batalion pionierów, 264. batalion fizylierów, 264. oddział łączności, 264. polowy batalion zapasowy;

</doc>
<doc id="1823404" url="https://pl.wikipedia.org/wiki?curid=1823404" title="265 Dywizja Piechoty (III Rzesza)">
265 Dywizja Piechoty (III Rzesza)

265 Dywizja Piechoty – niemiecka dywizja z czasów II wojny światowej, sformowana na poligonie Bergen na mocy rozkazu z 20 maja 1943 roku, poza falą mobilizacyjną w XI Okręgu Wojskowym.
Struktura organizacyjna.
894., 895. i 896. pułk grenadierów, 265. pułk artylerii, 265. batalion pionierów, 265. oddział łączności;

</doc>
<doc id="1823412" url="https://pl.wikipedia.org/wiki?curid=1823412" title="Klimiec">
Klimiec

Klimiec (ukr. Климець) – wieś na Ukrainie, w rejonie skolskim obwodu lwowskiego. Leży na północno-wschodnim stoku Beskidu. Obecny obszar miejscowości obejmuje przedwojenny "Karlsdorf". Wieś liczy 342 mieszkańców.
W II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. W miejscowości stacjonowała placówka Straży Granicznej I linii „Klimiec”.
Po wojnie wieś weszła w struktury administracyjne Związku Radzieckiego.

</doc>
<doc id="1823414" url="https://pl.wikipedia.org/wiki?curid=1823414" title="Karlsdorf (Ukraina)">
Karlsdorf (Ukraina)

Karlsdorf – dawna wieś na Ukrainie, niedaleko Klimca, w rejonie skolskim obwodu lwowskiego.
Wieś została założona ok. 1835 przez Karla Scheiffa, dziedzica Smorza. Sprowadził on osadników niemieckich (zobacz Niemcy galicyjscy) z Czech, dla których zorganizowano parafię katolicką w 1843, w 1863 przeniesioną do Felizienthalu.
Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. 24 maja 1939 roku zmieniono nazwę wsi na Karolin. Po wojnie wieś weszła w struktury administracyjne Związku Radzieckiego. W miejscowości zlokalizowany był Komisariat Straży Celnej „Karlsdorf”.

</doc>
<doc id="1823416" url="https://pl.wikipedia.org/wiki?curid=1823416" title="Pławie">
Pławie

Pławie (ukr. Плав'є) – wieś na Ukrainie, w rejonie skolskim obwodu lwowskiego. Wieś liczy 1372 mieszkańców.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.

</doc>
<doc id="1823419" url="https://pl.wikipedia.org/wiki?curid=1823419" title="Nahirne (rejon skolski)">
Nahirne (rejon skolski)

Nagórne (ukr. Нагірне; hist. Annaberg) – wieś na Ukrainie, w rejonie skolskim obwodu lwowskiego. W 2001 roku liczyła 133 mieszkańców.
Wieś została założona ok. 1835 przez Karla Scheiffa, dziedzica Smorza. Sprowadził on osadników niemieckich (zobacz Niemcy galicyjscy) z zachodnich Czech wyznania katolickiego.
Za II Rzeczypospolitej do 1934 samodzielna gmina jednostkowa Annaberg, następnie należała do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. 24 maja 1939 roku zmieniono nazwę wsi na Anówka. Po wojnie wieś weszła w struktury administracyjne Związku Radzieckiego. W 1950 roku nadano nazwę Nahirne.

</doc>
<doc id="1823420" url="https://pl.wikipedia.org/wiki?curid=1823420" title="Hammer Battalion">
Hammer Battalion

Hammer Battalion – dziewiąty album studyjny szwedzkiej grupy muzycznej Unleashed. Wydawnictwo ukazało się 6 czerwca 2008 w Niemczech, 9 czerwca w pozostałych krajach Europy. Natomiast w Stanach Zjednoczonych i Kanadzie płyta została wydana 10 czerwca. Płyta została nagrana w Chrome Studios w Sztokholmie na przełomie stycznia i lutego 2008 roku. Mastering odbył się w Tailor Maid Productions również w 2008 roku.
Według Nielsen SoundScan w przeciągu tygodnia od dnia premiery w Stanach Zjednoczonych płyta sprzedała się w nakładzie 370 egzemplarzy. W ramach promocji w Belgradzie w Serbii został zrealizowany teledysk do utworu pt. Black Horizon. Ponadto jako headliner zespół odbył trasę koncertową Hammer Battalion Europie. Koncerty poprzedziły występy Krisiun, One Man Army i The Undead Quartet.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1823422" url="https://pl.wikipedia.org/wiki?curid=1823422" title="Dołyniwka (obwód lwowski)">
Dołyniwka (obwód lwowski)

Dołyniwka (ukr. Долинівка; hist. Felizienthal) – wieś na Ukrainie, w rejonie skolskim obwodu lwowskiego. W 2001 roku liczyła 310 mieszkańców.
Wieś została założona ok. 1835 przez Karla Scheiffa, dziedzica Smorza. Sprowadził on osadników niemieckich (zobacz Niemcy galicyjscy) z zachodnich Czech wyznania katolickiego, w 1863 przeniesiono tu siedzibę parafii z Karlsdorfu.
Za II Rzeczypospolitej do 1934 samodzielna gmina jednostkowa Felizienthal, obejmująca kolonię Felizienthal i osadę Smorze Górne. Następnie należała do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. 24 maja 1939 roku zmieniono nazwę wsi na Felin. Po wojnie wieś weszła w struktury administracyjne Związku Radzieckiego. W 1950 roku nadano jej nazwę Dołyniwka.

</doc>
<doc id="1823423" url="https://pl.wikipedia.org/wiki?curid=1823423" title="Felizienthal">
Felizienthal



</doc>
<doc id="1823425" url="https://pl.wikipedia.org/wiki?curid=1823425" title="266 Dywizja Piechoty (III Rzesza)">
266 Dywizja Piechoty (III Rzesza)

266 Dywizja Piechoty – niemiecka dywizja z czasów II wojny światowej, sformowana na poligonie w Münsingen na mocy rozkazu z 20 maja 1943 roku, poza falą mobilizacyjna w V Okręgu Wojskowym.
Struktura organizacyjna.
897., 898. i 899. pułk grenadierów, 266. pułk artylerii, 266. batalion pionierów, 266. oddział łączności;
897. i 899. pułk grenadierów, 266. pułk artylerii, 266. batalion pionierów, 266. oddział łączności;

</doc>
<doc id="1823426" url="https://pl.wikipedia.org/wiki?curid=1823426" title="Smorze Dolne">
Smorze Dolne

Smorze Dolne (ukr. Сможе Долішнє) – dawna wieś, obecnie wschodnia część wsi Smorze (ukr. "Сможе") na Ukrainie, w rejonie skolskim obwodu lwowskiego.
Leży na południowym brzegu rzeki Smorzenki.
Historia.
Smorze Dolne to dawniej samodzielna wieś. W II Rzeczypospolitej stanowiło gminę jednostkową "Smorze Dolne" w powiecie stryjskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszło w skład nowej zbiorowej gminy Tucholka, gdzie we wrześniu 1934 utworzyło gromadę.
Podczas II wojny światowej połączone ze Smorzem Miastem w jedną wieś Smorze w gminie Orawa w powiecie stryjskim w dystrykcie Galicja, która w 1943 roku liczyła 615 mieszkańców.
Po wojnie włączone w struktury ZSRR.

</doc>
<doc id="1823427" url="https://pl.wikipedia.org/wiki?curid=1823427" title="Smorze Miasto">
Smorze Miasto

Smorze Miasto, Smorze Miasteczko (ukr.'Містечко Сможе, hebr. סמוז'ה מיאסטצקו‎) – dawne miasteczko, następnie wieś, a obecnie zachodnia część wsi Smorze (ukr. Сможе) na Ukrainie, w rejonie skolskim obwodu lwowskiego.
Leży na południowym brzegu rzeki Smorzanki.
Historia.
Smorze Miasto to dawne miasteczko, a po utraceniu praw miasteczka samodzielna wieś. W II Rzeczypospolitej stanowiło gminę jednostkową "Smorze Miasto" w powiecie stryjskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszło w skład nowej zbiorowej gminy Tucholka, gdzie we wrześniu 1934 utworzyło gromadę.
Podczas II wojny światowej połączone ze Smorzem Dolnym w jedną wieś Smorze w gminie Orawa w powiecie stryjskim w dystrykcie Galicja, która w 1943 roku liczyła 615 mieszkańców.
Po wojnie włączone w struktury ZSRR.

</doc>
<doc id="1823429" url="https://pl.wikipedia.org/wiki?curid=1823429" title="Astryk">
Astryk



</doc>
<doc id="1823431" url="https://pl.wikipedia.org/wiki?curid=1823431" title="Chaszczowanie">
Chaszczowanie

Chaszczowanie (ukr. Хащованя) – wieś na Ukrainie, w rejonie skolskim obwodu lwowskiego. Wieś liczy 383 mieszkańców.
W II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Stacjonowała tu placówka Straży Celnej „Chaszczowanie”. Po wojnie wieś weszła w struktury administracyjne Związku Radzieckiego.

</doc>
<doc id="1823433" url="https://pl.wikipedia.org/wiki?curid=1823433" title="Hutar">
Hutar

Hutar (ukr. Хітар) – wieś na Ukrainie, w rejonie skolskim obwodu lwowskiego. Założona 1572. Wieś liczy 377 mieszkańców.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.

</doc>
<doc id="1823434" url="https://pl.wikipedia.org/wiki?curid=1823434" title="Jelenkowate">
Jelenkowate

Jelenkowate (ukr. Ялинкувате) – wieś na Ukrainie, w rejonie skolskim obwodu lwowskiego. Wieś liczy 569 mieszkańców.
W II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.
Zlokalizowana była tu placówka Straży Celnej „Jelenkowate”

</doc>
<doc id="1823436" url="https://pl.wikipedia.org/wiki?curid=1823436" title="Kalne (obwód lwowski)">
Kalne (obwód lwowski)

Kalne (ukr. Кальне) – wieś na Ukrainie, w rejonie skolskim obwodu lwowskiego. Wieś liczy 243 mieszkańców.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.

</doc>
<doc id="1823438" url="https://pl.wikipedia.org/wiki?curid=1823438" title="Oporzec">
Oporzec

Oporzec (ukr. Опорець) – wieś na Ukrainie, w rejonie skolskim obwodu lwowskiego. Wieś liczy 1035 mieszkańców.
Znajdują tu się przystanek kolejowy Oporzec oraz stacja kolejowa Beskid, położone na linii Lwów – Stryj – Batiowo.
Historia.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. W czasach II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. W miejscowości stacjonowała placówka Straży Granicznej I linii „Oporzec”
Po wojnie wieś weszła w struktury administracyjne Związku Radzieckiego.

</doc>
<doc id="1823440" url="https://pl.wikipedia.org/wiki?curid=1823440" title="Ukraińska Narodowa Muzyczna Akademia">
Ukraińska Narodowa Muzyczna Akademia



</doc>
<doc id="1823441" url="https://pl.wikipedia.org/wiki?curid=1823441" title="Tarnawka (obwód lwowski)">
Tarnawka (obwód lwowski)



</doc>
<doc id="1823443" url="https://pl.wikipedia.org/wiki?curid=1823443" title="Tarnawka (rejon skolski)">
Tarnawka (rejon skolski)

Tarnawka (ukr. Тернавка) – wieś na Ukrainie, w rejonie skolskim obwodu lwowskiego. Wieś liczy 766 mieszkańców.
Znajduje tu się przystanek kolejowy Tarnawka, położony na linii Lwów – Stryj – Batiowo.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. W II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie wieś weszła w struktury administracyjne Związku Radzieckiego.

</doc>
<doc id="1823444" url="https://pl.wikipedia.org/wiki?curid=1823444" title="Metropolia mariborska">
Metropolia mariborska

Metropolia mariborska – jedna z dwóch metropolii obrządku łacińskiego w Kościele katolickim w Słowenii, obejmująca swoim zasięgiem wschodnią część kraju. 
Historia.
Metropolia mariborska została utworzona 7 kwietnia 2006 r. przez papieża Benedykta XVI na mocy konstytucji apostolskiej "Sacrorum Antistites", w wyniku podniesienia diecezji mariborskiej do rangi archidiecezji, której przydzielono jako sufraganię nowo utworzone diecezje: murskosobocką i cylejską.

</doc>
<doc id="1823445" url="https://pl.wikipedia.org/wiki?curid=1823445" title="Wołosianka (rejon skolski)">
Wołosianka (rejon skolski)

Wołosianka (ukr. Волосянка) – wieś na Ukrainie, w rejonie skolskim obwodu lwowskiego. Wieś liczy około 1452 mieszkańców. Pierwsze wzmianki o wsi pochodzą z 1572 r.
Prywatna wieś szlachecka, położona w województwie ruskim, w 1739 roku należała do klucza Tuchla Lubomirskich. Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. W miejscowości stacjonowała placówka Straży Celnej „Wołosianka” a następnie placówka Straży Granicznej I linii „Wołosianka”.
Po wojnie wieś weszła w struktury administracyjne Związku Radzieckiego.

</doc>
<doc id="1823446" url="https://pl.wikipedia.org/wiki?curid=1823446" title="Biskupi mariborscy">
Biskupi mariborscy



</doc>
<doc id="1823449" url="https://pl.wikipedia.org/wiki?curid=1823449" title="Werchniaczka (obwód lwowski)">
Werchniaczka (obwód lwowski)

Werchniaczka () – wieś na Ukrainie, w obwodzie lwowskim, w rejonie skolskim. W 2001 roku liczyła 939 mieszkańców.
Do 1946 roku nosiła nazwę Wyżłów (, "Wyżliw").
Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. Stacjonowała tu placówka Straży Celnej „Wyżłów”. Po wojnie wieś weszła w struktury administracyjne Związku Radzieckiego.

</doc>
<doc id="1823450" url="https://pl.wikipedia.org/wiki?curid=1823450" title="Wierchniaczka">
Wierchniaczka



</doc>
<doc id="1823452" url="https://pl.wikipedia.org/wiki?curid=1823452" title="Żupanie">
Żupanie

Żupanie lub Zupanie (ukr. Жупани) – wieś na Ukrainie, w Karpatach, w rejonie skolskim obwodu lwowskiego. Miejscowość liczy 986 mieszkańców.
Wieś prawa wołoskiego, położona była na początku XVI wieku w ziemi przemyskiej województwa ruskiego. Za II Rzeczypospolitej do 1934 samodzielna gmina jednostkowa, następnie należała do zbiorowej wiejskiej gminy Ławoczne. Początkowo w powiecie skolskim, a od 1932 w powiecie stryjskim w woj. stanisławowskim. W 1926 zlokalizowana była tu Placówka Straży Celnej „Żupanie”. Po wojnie wieś weszła w struktury administracyjne Związku Radzieckiego.

</doc>
<doc id="1823453" url="https://pl.wikipedia.org/wiki?curid=1823453" title="Zupanie">
Zupanie



</doc>
<doc id="1823454" url="https://pl.wikipedia.org/wiki?curid=1823454" title="Norin Kang">
Norin Kang

Norin Kang lub Noijin Kangsang (chiń. 宁金抗沙峰, "Níngjīnkàngshā Fēng") – szczyt w Himalajach. Leży w Chinach, blisko granicy z Bhutanem. Jest to 105 szczyt Ziemi.
Pierwszego wejścia dokonała ekspedycja chińsko-tybetańska 28 kwietnia 1986 r.

</doc>
<doc id="1823455" url="https://pl.wikipedia.org/wiki?curid=1823455" title="You Want Some of This?">
You Want Some of This?

You Want Some of This? – debiutancki album kanadyjskiego komika Jona Lajoie. Płyta zawiera wszystkie dotychczasowe utwory zamieszczone na kanale YouTube Lajoie oraz kilka nowych.
Piosenki podejmują tematy związane z seksem ("Too Fast", "Show Me Your Genitals", "Show Me Your Genitals 2: E=MC Vagina", "Song for Britney", "2 Girls 1 Cup Song"), ale przede wszystkim autor parodiuje różne style muzyczne: hip-hop ("Everyday Normal Guy", "Everyday Normal Guy 2", "Everday Normal Crew"), pop ("Pop Song"), elektronikę ("Sunday Afternoon"), rapcore ("Stay at Home Dad"), piosenki świąteczne ("Cold-Blooded Christmas").

</doc>
<doc id="1823456" url="https://pl.wikipedia.org/wiki?curid=1823456" title="Lwowska Narodowa Muzyczna Akademia">
Lwowska Narodowa Muzyczna Akademia



</doc>
<doc id="1823457" url="https://pl.wikipedia.org/wiki?curid=1823457" title="Najpiękniejsze kolędy (album Violetty Villas 2009)">
Najpiękniejsze kolędy (album Violetty Villas 2009)

Najpiękniejsze kolędy − świąteczny album polskiej wokalistki Violetty Villas, będący reedycją płyty "Gdy się Chrystus rodzi" z nową szatą graficzną. Premiera w sprzedaży wysyłkowej odbyła się w październiku 2009 roku, natomiast na półkach sklepowych płyta pojawiła się w listopadzie 2009 roku.

</doc>
<doc id="1823461" url="https://pl.wikipedia.org/wiki?curid=1823461" title="Mistrzostwa Azji w Lekkoatletyce 2009">
Mistrzostwa Azji w Lekkoatletyce 2009

18. Mistrzostwa Azji w Lekkoatletyce – zawody lekkoatletyczne zorganizowane przez Asian Athletics Association między 10 i 14 listopada 2009 w chińskim Guangdong. Chiny pierwszy raz w historii gościły zawody tej rangi.
Rekordy.
Podczas zawodów ustanowiono 10 krajowych rekordów w kategorii seniorów:
A także 5 rekordów mistrzostw Azji:

</doc>
<doc id="1823466" url="https://pl.wikipedia.org/wiki?curid=1823466" title="Chen Yi (komunista)">
Chen Yi (komunista)

Chen Yi (ur. 26 sierpnia 1901, zm. 6 stycznia 1972) – chiński wojskowy i polityk komunistyczny, marszałek ChRL.
Życiorys.
Od 1923 roku był członkiem Komunistycznej Partii Chin. W 1926 roku został wykładowcą w Akademii Whampoa. Po rozłamie pomiędzy komunistami a Kuomintangiem był jednym z czołowych dowódców komunistycznych.
W czasie wojny domowej w latach 1946–1949 był członkiem Komitetu Frontowego. W bitwie stoczonej w dniach 14–16 maja [1948 roku pod Menglianggu w Shandongu rozbił 74. Dywizję KMT. W rozstrzygającej kampanii Huai-Hai na przełomie 1948 i 1949 roku dowodził III Armią Polową, zajął też ostatnie ogniska oporu KMT na kontynencie – Zhejiang i Fujian.
W latach 1950–1954 sprawował urząd burmistrza Szanghaju. W 1955 roku w uznaniu za zasługi wojenne został mianowany jednym z dziesięciu marszałków ChRL. W latach 1958–1972 był ministrem spraw zagranicznych. Po rozpoczęciu rewolucji kulturalnej przetrzymywany przez hunwejbinów, formalnie nie został jednak usunięty z zajmowanych urzędów.

</doc>
<doc id="1823467" url="https://pl.wikipedia.org/wiki?curid=1823467" title="Lechner">
Lechner



</doc>
<doc id="1823468" url="https://pl.wikipedia.org/wiki?curid=1823468" title="Drohowyże">
Drohowyże



</doc>
<doc id="1823469" url="https://pl.wikipedia.org/wiki?curid=1823469" title="GB.pl">
GB.pl



</doc>
<doc id="1823470" url="https://pl.wikipedia.org/wiki?curid=1823470" title="6 Pułk Pancerny (PSZ)">
6 Pułk Pancerny (PSZ)



</doc>
<doc id="1823473" url="https://pl.wikipedia.org/wiki?curid=1823473" title="Langtang Ri">
Langtang Ri

Langtang Ri – szczyt w Himalajach. Leży na granicy między Chinami a Nepalem. Jest to 106 szczyt Ziemi.
Pierwszego wejścia dokonała ekspedycja japońska 10 października 1981 r.

</doc>
<doc id="1823475" url="https://pl.wikipedia.org/wiki?curid=1823475" title="Jerzy Wróblewski">
Jerzy Wróblewski



</doc>
<doc id="1823476" url="https://pl.wikipedia.org/wiki?curid=1823476" title="Księstwo Austriackie">
Księstwo Austriackie

Księstwo Austriackie (, ) – jeden z krajów tworzących Święte Cesarstwo Rzymskie, centrum monarchii Habsburgów i rdzeń powstałego w 1804 cesarstwa Austrii. 
Początkiem Austrii było utworzone w 976 z ziem Marchii Panońskiej terytorium Marchii Austriackiej. Ziemie te Bawarowie zasiedlali w IX i X wieku. Początkowo władzę sprawowała tu dynastia Babenbergów. 
W 1156 cesarz Fryderyk I Barbarossa podniósł marchię do rangi księstwa w dokumencie Privilegium Minus. Pierwszym księciem został ówczesny margrabia Henryk Jasomirgott. Po wygaśnięciu Babenbergów w 1246 księstwo znalazło się na 30 lat w rękach królów czeskich z dynastii Przemyślidów, Wacława I i Przemysła Ottokara II. W 1278 roku, na skutek bitwy pod Suchymi Krutami, księstwo ostatecznie przejęli Habsburgowie. 
W roku 1359 Rudolf IV Habsburg w sfałszowanym dokumencie Privilegium Maius ogłosił Austrię arcyksięstwem. Ta ostatnia decyzja nie była jednak uznawana przez cesarzy aż do 1453, gdy zatwierdził ją sprawujący obie godności – cesarską i książęcą w Austrii – Fryderyk III Habsburg.

</doc>
<doc id="1823477" url="https://pl.wikipedia.org/wiki?curid=1823477" title="Most Petőfiego w Budapeszcie">
Most Petőfiego w Budapeszcie

Most Petőfiego () – jeden z mostów na Dunaju w Budapeszcie, który łączy IX. i XI. dzielnicę miasta. Są na nim dwa pasy jezdni w każdym kierunku oraz dwa tory dla tramwajów, a także usytuowany jest przystanek tramwajowy. Po stronie peszteńskiej most łączy się z placem Boráros (węg. Boráros tér), a po stronie budańskiej z placem György'a Goldmanna ("Goldmann György tér"), przy którym znajduje się Uniwersytet Techniczno-Ekonomiczny w Budapeszcie.
Budowa.
Obiekt został zaprojektowany przez Huberta Álgyai. Początkowo nosił imię regenta Miklósa Horthyego ("Horthy Miklós híd"). Wybudowano go w latach 1933–37, jednak niedługo potem został wysadzony w powietrze przez wycofujące się z miasta jednostki Wehrmachtu.
Odbudowa.
Po II wojnie światowej został odbudowany, ale znacznie później niż inne mosty w stolicy, gdyż dopiero w latach 1950–1952. Wtedy też otrzymał imię swojego nowego patrona, węgierskiego poety Sándora Petőfiego.

</doc>
<doc id="1823478" url="https://pl.wikipedia.org/wiki?curid=1823478" title="Malechów">
Malechów

Niemcy:
Ukraina:

</doc>
<doc id="1823481" url="https://pl.wikipedia.org/wiki?curid=1823481" title="Malechów (rejon mikołajowski)">
Malechów (rejon mikołajowski)

Malechów – dawna wieś na Ukrainie, w rejonie mikołajowskim obwodu lwowskiego. Obecnie na jej gruntach leży miasto Nowy Rozdół.
Za II Rzeczypospolitej do 1934 roku samodzielna gmina jednostkowa, następnie należała do zbiorowej wiejskiej gminy Rozdół w powiecie żydaczowskim w woj. stanisławowskim. Po wojnie wieś weszła w struktury administracyjne Związku Radzieckiego. W 1952 roku w okolicach wsi rozpoczęto eksploatację złóż siarki. W 1953 roku na gruntach Malechowa powstało osiedle robotnicze Nowy Rozdół, które w 1965 roku otrzymało prawa miejskie.

</doc>
<doc id="1823486" url="https://pl.wikipedia.org/wiki?curid=1823486" title="Michał Wołłowicz">
Michał Wołłowicz



</doc>
<doc id="1823489" url="https://pl.wikipedia.org/wiki?curid=1823489" title="Korościatyń">
Korościatyń



</doc>
<doc id="1823493" url="https://pl.wikipedia.org/wiki?curid=1823493" title="Marchia Austriacka">
Marchia Austriacka

Marchia Austriacka lub Marchia Wschodnia (, ) – jedna z marchii państwa frankijskiego, a potem Świętego Cesarstwa Rzymskiego. Marchia Austriacka dała początek współczesnej Austrii.
Pierwszą strukturą utworzoną na terenie obecnej Austrii w Średniowieczu była Marchia Awarska, powstała pod koniec VIII wieku, do obrony ziem frankijskich przed Awarami. W początkach wieku IX wieku tereny te zostały zdominowane przez Słowian, którzy utworzyli państwo wielkomorawskie. Tereny te zostały podzielone pomiędzy Księstwo Friuli i tworzoną przeciw Morawom marchię, chroniącą tereny Bawarii.
W 976, po zniknięciu zagrożenia ze strony Moraw, cesarz Otton II utworzył nową marchię nazwaną "wschodnią". W 996 roku marchia, rządzona przez Babenbergów zaczęła być określana jako "Ostarrîchi", czyli "wschodnie władztwo". Ta nazwa jest źródłem nazwy "Österreich", określającej Austrię.
Początkowo marchię zamieszkiwali Słowianie i zromanizowani Germanie. Germanizacja nastąpiła w IX i X wieku. W 1156 roku podniesiono marchię do rangi księstwa.

</doc>
<doc id="1823496" url="https://pl.wikipedia.org/wiki?curid=1823496" title="Wyspa Daliowa">
Wyspa Daliowa

Wyspa Daliowa – najmniejsza z zespołu odrzańskich wysp wschodnich we Wrocławiu, oddzielona od położonej na wschód od niej Wyspy Piasek przez Śluzę Piaskową i połączona z nią niewielkim mostkiem (na zdjęciu obok) – Kładka nad Śluzą Piaskową – prowadzącym do ul. Wodnej i do Bulwaru Kulczyńskiego, położona w obrębie Śródmiejskiego Węzła Wodnego – Górnego. Wyspa powstała w wyniku wykonania przekopu na potrzeby budowy Śluzy Piaskowej i szlaku wodnego.
Na samej wyspie do 2016 r. nie było żadnej trwałej zabudowy, oprócz niewielkiego ceglanego obiektu (bunkra) służącego obsłudze Śluzy Piaskowej. Zgodnie z decyzjami Rady Miejskiej w sprawie zagospodarowania tej wyspy wyznaczono ją terenem ogólnodostępnej zieleni parkowej. W 2017 r. dokonano rewitalizacji wyspy, zamontowano tu także stalową rzeźbę autorstwa Oskara Zięty. Do wyspy przylega prawy przyczółek Jazu św. Macieja. 

</doc>
<doc id="1823498" url="https://pl.wikipedia.org/wiki?curid=1823498" title="Zakłady Przemysłu Pończoszniczego „Feniks”">
Zakłady Przemysłu Pończoszniczego „Feniks”

Zakłady Przemysłu Pończoszniczego „Feniks” – obecnie nieistniejące, największe w okresie PRL zakłady przemysłu pończoszniczego w Polsce.
Zakłady Przemysłu Pończoszniczego (ZPP) „Feniks” miały siedzibę przy ul. Brzezińskiej 5/15 na Sikawie w Łodzi. Przedsiębiorstwo zajmowało się produkcją rajstop i były to największe zakłady w Polsce o tym profilu produkcji. Zakłady rozpoczęły działalność po II wojnie światowej i należały do sieci zakładów przejętych przez państwo o nazwie „Państwowe Zjednoczone Zakłady Przemysłu Pończoszniczego”. W późniejszym okresie Zakłady zmieniły nazwę na „Zakłady Przemysłu Pończoszniczego Feniks”. 13 grudnia 1963 powołano w ZPP „Feniks” Komitet Zakładowy PZPR. W 1963 ZPP Feniks w wyniku reorganizacji zostały połączone z ZPP im. F. Zubrzyckiego w Łodzi. W 1977 siedziba ZZP Feniks została przeniesiona z ulicy Nowotki (obecnie Pomorska) 163/165 do nowego budynku Zakładów „Feniksa II” mieszczącego się przy ulicy Brzezińskiej 5/15. W 1990 rozwiązanie PZPR powoduje likwidację organizacji zakładowej. W 1994 roku zakład był na pierwszym miejscu na liście dłużników Ministerstwa Skarbu Państwa z tytułu zobowiązań prywatyzacyjnych – zakład był zadłużony na sumę 91 mln zł. W 2007 zadłużenie wynosiło 94 mln zł.
Na początku lat 90. jednym z ostatnich dyrektorów Zakładów Feniks był Marian Kwiecień, później jeden z najbogatszych w branży dziewiarskiej przedsiębiorców w Polsce.

</doc>
<doc id="1823502" url="https://pl.wikipedia.org/wiki?curid=1823502" title="Zdeněk Hruška">
Zdeněk Hruška

Zdeněk Hruška (ur. 25 lipca 1954 w Pradze) – czeski piłkarz grający na pozycji bramkarza.
Kariera klubowa.
Karierę piłkarską Hruška rozpoczął w klubie Slavoj Wyszehrad. W 1974 roku odszedł do Dukli Tachov, gdzie grał przez 2 lata. Następnie został piłkarzem Bohemiansu Praga. W jego barwach zadebiutował w pierwszej lidze czechosłowackiej i stał się podstawowym bramkarzem zespołu. W 1983 roku wywalczył z Bohemiansem mistrzostwo Czechosłowacji. W 1985 roku odszedł do innego praskiego zespołu, Slavii. Po półtora sezonu gry w Slavii przeszedł do greckiej PAE Werii. Latem 1988 roku wrócił do ojczyzny i ponownie grał w Bohemiansie. W 1989 roku został piłkarzem austriackiego SC Wacker Wiedeń. W latach 1990–1992 był grającym trenerem Floridsdorfer AC. Karierę zakończył w wieku 38 lat.
Kariera reprezentacyjna.
W reprezentacji Czechosłowacji Hruška zadebiutował 9 listopada 1977 roku w zremisowanym 1:1 towarzyskim meczu z Węgrami. W 1982 roku był w kadrze Czechosłowacji na Mistrzostwa Świata w Hiszpanii i rozegrał na nich jeden mecz, z Kuwejtem (1:1). Od 1977 do 1983 roku rozegrał w kadrze narodowej 24 mecze.

</doc>
<doc id="1823503" url="https://pl.wikipedia.org/wiki?curid=1823503" title="Zdenek Hruska">
Zdenek Hruska



</doc>
<doc id="1823508" url="https://pl.wikipedia.org/wiki?curid=1823508" title="Pierwszy rząd Eduarda Taaffego">
Pierwszy rząd Eduarda Taaffego

I rząd Eduarda Taaffego – rząd austriacki, rządzący Cesarstwem Austriackim w latach 1868-1870.
Premierem rządu był Eduard Taaffe. Rząd działał od 24 września 1868 roku do 15 stycznia 1870 roku.

</doc>
<doc id="1823509" url="https://pl.wikipedia.org/wiki?curid=1823509" title="Drugi rząd Eduarda Taaffego">
Drugi rząd Eduarda Taaffego

II rząd Eduarda Taaffego – rząd austriacki, rządzący Cesarstwem Austriackim od 12 sierpnia 1879 do 11 listopada 1893.

</doc>
<doc id="1823510" url="https://pl.wikipedia.org/wiki?curid=1823510" title="All Is Full of Love">
All Is Full of Love

All Is Full Of Love – utwór islandzkiej piosenkarki Björk z jej czwartego, studyjnego albumu Homogenic. Został wydany jako piąty i ostatni singel promujący album.
Oryginalna wersja utworu została wykorzystana jako ścieżka dźwiękowa do filmu Stygmaty.
Wydanie.
Muzyka do utworu inspirowana jest odgłosami wydawanymi przez maszyny. Elektronicznym dźwiękom towarzyszą instrumenty orkiestrowe oraz partie klawikordu w wykonaniu Guya Sigswortha. Björk w napisanym przez siebie tekście piosenki zaznaczyła, że prawdziwa miłość jest wokół nas, choć czasem nie zostaje dostrzegana.
W 1998 piosenka została wydana na płycie z remiksami niemieckiej grupy Funkstörung. Latem 1999 utwór wydano jako pełny singel Björk, do którego nagrano teledysk. Singel był jednym z pierwszych w historii wydanych w nowym formacie DVD,w celu zwiększenia ekspozycji teledysku.
Wersje.
Wersja piosenki wykorzystana w teledysku jest w rzeczywiści oryginalną wersją utworu, podczas gdy wersja na albumie jest remiksem szkockiego producenta Howiego B.
Teledysk.
Teledysk wyreżyserował Chris Cunningham. W pierwszej scenie klipu Björk wcielająca się w postać robota leży na białej platformie w centrum sterylnej sali. Robot ten jest montowany lub naprawiany przez mechaniczne ramiona, dlatego miejsce to wydaje się być kliniką dla mechanicznych urządzeń.
Jeszcze przed zakończeniem montażu, robot spotyka kolejnego robota, będącego również płci żeńskiej, z którym zaczyna się całować i dotykać.
Teledysk zdobył wiele nagród, w tym dwie MTV Video Music Awards za przełomowy film i najlepsze efekty specjalne. Był także nominowany do nagrody Grammy w kategorii "Best Short Form Music Video" (przegrał z klipem do piosenki "Korn's Freak on a Leash"). Jest prezentowany na stałej wystawie w Museum of Modern Art w Nowym Jorku. Wideoklip wywalczył pierwsze miejsce na liście MTV2 stu najlepszych teledysków w historii ("MTV2's 100 Best Videos Ever").

</doc>
<doc id="1823512" url="https://pl.wikipedia.org/wiki?curid=1823512" title="Enzo Trossero">
Enzo Trossero

Enzo Héctor Trossero (ur. 23 maja 1953 w Esmeraldzie) – argentyński piłkarz grający na pozycji obrońcy. Obecnie jest trenerem. Obdarzony przydomkiem „Vikingo” (Wiking).
Kariera klubowa.
Enzo Trossero rozpoczynał karierę w klubie Sportivo Belgrano w 1971. Następnie przeszedł do silniejszego Colón de Santa Fe. W czasie trzech lat gry w Colon, Trossero rozegrał w nim 101 spotkań i strzelił 3 bramki. W 1975 przeszedł do czołowego argentyńskiego klubu Independiente. Z Indepediente zdobył trzykrotnie mistrzostwo Argentyny w formule Nacional w 1977 i 1978 i Metropolitano w 1983 oraz Copa Libertadores 1984 oraz Puchar Interkontynentalny w tym samym roku. Ogółem przez 10 lat gry w Independiente Trossero rozegrał w nim 308 meczów i strzelił 55 bramek.
W 1980 został na rok wypożyczony do francuskiego FC Nantes. Z Nantes zdobył mistrzostwo Francji 1980. W 1986 roku grał krótko w meksykańskiej Toluce. Po powrocie do ojczyzny grał przez rok w Estudiantes La Plata, po czym po raz drugi przeniósł się do Europy, do szwajcarskiego FC Sion. w 1989 roku powrócił do Estudiantes i parę miesięcy później zakończył w nim piłkarską karierę.
Kariera reprezentacyjna.
Enzo Trossero w latach 1977-1985 występował w reprezentacji Argentyny. W 1982 roku pojechał na Mistrzostwa Świata do Hiszpanii, jednakże był rezerwowym i nie wystąpił w żadnym meczu. Rok później uczestniczył w Copa América 1983. W turnieju zagrał w trzech z czterech meczów grupowych Argentyny. Argentyna jednak nie awansowała do półfinału przegrywając w grupie z Brazylią. W 1985 wystąpił we wszystkich sześciu meczach eliminacyjnych Argentyny do Mistrzostw Świata 1986, jednakże rok później nie został powołany na finały w Meksyku. Ogółem Trossero wystąpił w reprezentacji Argentyny w 27 spotkaniach.
Kariera trenerska.
Enzo Trossero po zakończeniu kariery piłkarskiej został trenerem. W latach 1989-1990 był asystentem w juniorskich reprezentacjach Argentyny. W latach 1990-1992 był trenerem FC Sion. Z klubem z Sionu zdobył Mistrzostwo Szwajcarii w 1992 oraz Puchar Szwajcarii w 1991 roku. W latach 1992-1994 był trenerem CA Huracán, z którym zdobył wicemistrzostwo Argentyny 1994 w formule Clausura. W sezonie trenował Estudiantes La Plata, z którym awansował do I ligi. Później trenował CA Colón, z którym zdobył wicemistrzostwo Argentyny 1997 w formule Clausura. Później trenował kolejno San Martín Tucumàn, FC Lugano oraz CA Independiente, jednak sukcesów z nimi nie odniósł.
W latach 2000-2001 był selekcjonerem reprezentacji Szwajcarii, jednak nie zdołał z nią awansować do Mistrzostw Świata 2002. W latach 2004-2007 trenował gwatemalski Municipal Gwatemala, z którym pięciokrotnie zdobył Mistrzostwo Gwatemali. W latach 2007-2009 był trenerem saudyjskiego Al-Shabab, z którym dwukrotnie zdobył Puchar Arabii Saudyjskiej w 2008 i 2009 roku. Obecnie jest trenerem Godoy Cruz.

</doc>
<doc id="1823513" url="https://pl.wikipedia.org/wiki?curid=1823513" title="All Is Full Of Love">
All Is Full Of Love



</doc>
<doc id="1823514" url="https://pl.wikipedia.org/wiki?curid=1823514" title="María Julia Jahenny">
María Julia Jahenny



</doc>
<doc id="1823515" url="https://pl.wikipedia.org/wiki?curid=1823515" title="Lexus LFA">
Lexus LFA

Lexus LFA – japoński supersamochód marki Lexus produkowany przez koncern Toyota Motor Corporation od grudnia 2010 do 18 grudnia 2012 roku zaprezentowany w wersji produkcyjnej podczas salonu motoryzacyjnego w Tokio w 2009 roku wyprodukowany w liczbie 500 egzemplarzy.
Historia.
Prace nad modelem rozpoczęły się w 2000 roku projektem pod nazwą "P280". Celem projektu było pokazanie przez Toyotę poprzez swoją luksusową markę Lexus możliwości konstrukcyjnych. Pierwszy prototyp pokazano w czerwcu 2003 roku. Od października 2004 roku regularnie testowano prototypy na niemieckim torze wyścigowym Nürburgring.
W styczniu 2005 roku podczas targów motoryzacyjnych w Detroit zaprezentowano pierwszą koncepcyjną wersję auta. Koncept miał długość 4400 mm, co oznaczało, że był 50 mm krótszy od Porsche 911 Turbo. Rozstaw osi konceptu mierzył 2580 mm, 1200 mm wysokości oraz 1859 mm szerokości. W koncepcie zamontowano szklany dach, kamery boczne zamontowane w lusterkach zewnętrznych. Tył pojazdu wyróżniał potrójnych wydech umieszczony w formie trójkąta.
W styczniu 2008 roku w Detroit pokazano wersję roadster o tej samej nazwie. Następnie premierę swoją Lexus LFA Roadster miał podczas targów w Genewie. Auto mierzyło 4460 mm długości, 1890 mm szerokości oraz 2600 mm rozstawu osi.
5 sierpnia 2009 roku Prezes Toyoty Akido Toyoda potwierdził plany produkcyjne Lexusa LFA. 21 października 2009 roku podczas salonu prasowego targów motoryzacyjnych w Tokio po raz pierwszy odbyła się premiera produkcyjnej odmiany LFA. Tego samego dnia ujawniono także, że auto będzie serią limitowaną dostępną jedynie w liczbie 500 egzemplarzy. Cenę auta oszacowano na 375 tysięcy dolarów.
Produkcja ruszyła w grudniu 2010 roku w specjalnie przygotowanej fabryce w Motomachi, która wyróżniła 170 pracowników do starannej, powolnej produkcji LFA. Ostatni egzemplarz zjechał z taśm montażowych 18 grudnia 2012 roku.
W Europie znajduje się jedynie 40 sztuk pojazdu. W tym dwa egzemplarze w Polsce. Jeden w Poznaniu, drugi (specjalnie skonfigurowany - jedyny na świecie kolor) w Krakowie.
Samochód umieszczono także w grze , , , oraz .
LFA Art Car.
W 2018 roku przy okazji wyścigu Total 24 Hours of Spa zaprezentowano egzemplarz Lexusa LFA w białym kolorze, pokryty specjalną grafiką zaprojektowaną przez portugalskiego artystę, Pedro Henriquesa. Premiera miała upamiętnić 10-lecie serii F i pierwszy start Lexusa w wyścigu 24 Hours of Spa.

</doc>
<doc id="1823516" url="https://pl.wikipedia.org/wiki?curid=1823516" title="Teofil Okunewski">
Teofil Okunewski

Teofil Okunewski, także Teofil Okuniewski, ukr. Теофіль Окуневський (ur. 7 grudnia 1858 w Radowcach lub Jaworowie, zm. 19 lipca 1937 w Horodence) – ukraiński polityk, prawnik, współzałożyciel Ukraińskiej Partii Narodowo-Demokratycznej, poseł do Sejmu Krajowego Galicji (1899-1900 і 1913-1914) i do Reichsratu Przedlitawii (1897–1900 і 1907–1918). Działacz "Proswity".
Życiorys.
Jego dziadek, ksiądz greckokatolicki Danyło Adam Okunewski (zm. 1848), był proboszczem we wsi Bełełuja. Ojciec Teofila też został księdzem greckokatolickim (m.in. we wsi Jaworów).
Po ukończeniu wydziału prawa na Uniwersytecie Wiedeńskim (1885) prowadził prywatną praktykę adwokacką w Horodence. Był m.in. obrońcą Myrosława Siczynskiego. Współzałożyciel Ukraińskiej Partii Radykalnej (1890) i Ukraińskiej Partii Narodowo-Demokratycznej (1899).
W marcu 1897 kandydował na posła na wyborach do Rady Państwa IX kadencji w Wiedniu z kurii wiejskiej w okręgu wyborczym Kołomyja–Śniatyn–Kossów oraz zwyciężył kandydata ruskiego (ukraińskiego) Jurka Sandulaka, otrzymawszy 300 głosów wyborców z 559.
W 1901 bez powodzenia kandydował na posła do Sejmu Krajowego Galicji we Lwowie VII kadencji z IV kurii (gmin wiejskich) w okręgu wyborczym Horodenka, gdy zwyciężył go dotychczasowy poseł Antoni Teodorowicz.
Po rezygnacji posła dr. Jana Walewskiego, członka Izby deputowanych austriackiej Rada Państwa (Reichsratu) 21 sierpnia 1905 odbyło się zgromadzenie mężów zaufania ruskiej (ukraińskiej) organizacji narodowej powiatu stanisławowskiego, w wyniku którego uchwalono zaproponować przedstawicielom innych powiatów wchodzących w skład okręgu wyborczego z kurii powszechnej Nr 13 Stanisławów–Buczacz–Rohatyn–Tłumacz–Podhajce jako kandydata na posła dr. Teofila Okunewskiego. Ruska organizacja narodowa powiatu stanisławowskiego zwołała na 29 augusta 1905 naradę mężów zaufania wszystkich wchodzących w skład okręgu wyborczego Stanisławów–Buczacz–Rohatyn–Tłumacz–Podhajce, podczas której znaczną większością głosów wbrew przedstawicielom duchowieństwa i inteligencji uchwalono kandydaturę Wiaczesława Budzynowskiego, redaktora radykalnego ludowego pisma „Swoboda”. Jednak ostateczną decyzję w tej sprawie powziął ruski Narodny komitet, który wyznaczył kandydatem T. Okunewskiego.
23–26 października 1905 odbyły się prawybory z III i IV sekcji miasta Stanisławowa. Jesienią 1905 (głosowanie odbyło się 31 października) Hieronim Wierzchowski (radca sądowy, naczelnik sądu powiatowego w Haliczu) zwyciężył Teofila Okunewskiego, wyznaczonego kandydatem przez ruski szerszy komitet narodowy z V kurii, gdy został wybrany posłem do Rady Państwa w Wiedniu z kurii powszechnej w okręgu wyborczym Nr 13 Stanisławów–Tłumacz–Buczacz–Rohatyn–Podhajce. Dziennikarz czasopisma "Kurjer Stanisławowski" zarzucił Okunewskiemu nienawiść ku Polakom.
W czasie istnienia Zachodnioukraińskiej Republiki Ludowej komisarz powiatu horodeńskiego i członek prezydium Ukraińskiej Rady Narodowej. W II Rzeczypospolitej adwokat.

</doc>
<doc id="1823518" url="https://pl.wikipedia.org/wiki?curid=1823518" title="Maríe Julia Jahenny">
Maríe Julia Jahenny



</doc>
<doc id="1823519" url="https://pl.wikipedia.org/wiki?curid=1823519" title="Kangphu Kang">
Kangphu Kang

Kangphu Kang, Shimo Kangri lub Kuhanbokang – szczyt w Himalajach. Leży na granicy między Chinami a Bhutanem. Jest to 107 szczyt Ziemi pod względem wysokości.
Pierwszego wejścia dokonała ekspedycja południowokoreańska 29 września 2002 r.

</doc>
<doc id="1823522" url="https://pl.wikipedia.org/wiki?curid=1823522" title="Rudolf Patkolo">
Rudolf Patkolo



</doc>
<doc id="1823523" url="https://pl.wikipedia.org/wiki?curid=1823523" title="Ludomyr Ohonowśkyj">
Ludomyr Ohonowśkyj

Ludomyr Ohonowśkyj, ukr. Людомир Огоновський (ur. 1891 w Tłumaczu, zm. 6 listopada 1955 w Filadelfii) – ukraiński oficer, jeden z organizatorów Ukraińskiego Generalnego Komisariatu Wojskowego, który przygotował plan zajęcia Lwowa w 1918.
Życiorys.
Syn nauczyciela naczelnika Proswity, członka Towarzystwa Naukowego im. Szewczenki Petra Ohonowśkiego herbu Ogończyk, który był szwagrem Kostia Łewyckiego. Ukończył gimnazjum we Lwowie, absolwent Uniwersytetu Lwowskiego. Członkowie Towarzystwa Naukowego im. Szewczenki
Był komendantem żandarmerii III Korpusu Armii Halickiej, w stopniu kapitana. Po zakończeniu wojny polsko-ukraińskiej był członkiem Ukraińskiej Organizacji Wojskowej.
Po wybuchu wojny niemiecko-radzieckiej, w sierpniu 1941 został jednym z komendantów ukraińskiej milicji we Lwowie, następnie komendantem V komisariatu UPP we Lwowie. W 1943 wstąpił do 14 Dywizji Grenadierów SS. W marcu 1945 został ciężko ranny w walkach pod Wiedniem.
Po wojnie na emigracji.

</doc>
<doc id="1823524" url="https://pl.wikipedia.org/wiki?curid=1823524" title="Vlastimil Petržela">
Vlastimil Petržela

Vlastimil Petržela (ur. 20 lipca 1953 w Prościejowie) – czechosłowacki i czeski piłkarz grający na pozycji napastnika oraz trener piłkarski.
Kariera klubowa.
Karierę piłkarską Petržela rozpoczął w klubie SK Prostějov. Następnie odszedł do Zbrojovki Brno, w barwach której zadebiutował w pierwszej lidze czechosłowackiej. Z czasem wrócił do SK Prostějov, a w 1978 roku został piłkarzem Sigmy Ołomuniec. Po dwóch latach gry w tym klubie przeszedł do Unionu Cheb, gdzie grał przez jeden sezon. W 1981 roku został zawodnikiem Slavii Praga. Piłkarzem Slavii był do 1985 roku. Wtedy też zakończył karierę w wieku 32 lat.
Kariera reprezentacyjna.
W reprezentacji Czechosłowacji Petržela zadebiutował 17 czerwca 1982 roku w zremisowanym 1:1 meczu Mistrzostw Świata w Hiszpanii z Kuwejtem. Od 1982 do 1983 roku rozegrał w kadrze narodowej łącznie 2 mecze.
Kariera trenerska.
Po zakończeniu kariery piłkarskiej Petržela został trenerem. W sezonie 1986/1987 poprowadził Slavię Praga, a w latach 1990–1992 był ponownie jej trenerem w rozgrywkach ligi czeskiej. Następnie był szkoleniowcem innych czeskich klubów: Slovana Liberec, Sparty Praga, Bohemiansu Praga i FK Mladá Boleslav. W 2002 roku został trenerem Zenitu Petersburg. W 2003 roku wywalczył z nim wicemistrzostwo Rosji, a w 2006 roku doprowadził go do ćwierćfinału Pucharu UEFA. W tamtym roku odszedł z Zenitu do Sigmy Ołomuniec. W latach 2007–2008 był trenerem azerskiego Neftçi PFK. Od 2009 roku prowadził Viktorię Žižkov a od czerwca 2010 zespół słowacki MFK Zemplín Michalovce (druga klasa na Słowacji oficjalnie nazwana „1. liga”).

</doc>
<doc id="1823525" url="https://pl.wikipedia.org/wiki?curid=1823525" title="Vlastimil Petrzela">
Vlastimil Petrzela



</doc>
<doc id="1823526" url="https://pl.wikipedia.org/wiki?curid=1823526" title="Mykoła Kapustianśkyj">
Mykoła Kapustianśkyj

Mykoła Ołeksandrowycz Kapustianśkyj , ps. Wiktor Nyzowyj, Czumak (ur. we wsi Sumaki w guberni katerynosławskiej, zm. 19 lutego 1969 w Monachium) – ukraiński polityk, generał Armii Ukraińskiej Republiki Ludowej, jeden z założycieli Organizacji Ukraińskich Nacjonalistów.
Życiorys.
Urodził się w rodzinie prawosławnego kapłana. W 1899 ukończył seminarium duchowne w Jekaterynosławiu, następnie odeską junkierską szkołę piechoty w 1904. Brał udział w wojnie rosyjsko-japońskiej.
W 1912 ukończył Mikołajewską Akademię Sztabu Generalnego w Petersburgu. Podczas I wojny światowej został awansowany do stopnia pułkownika. Po rewolucji lutowej tworzył ukraińskie jednostki w armii rosyjskiej, został szefem sztabu 1 Dywizji Ukraińskiej, następnie I Korpusu Ukraińskiego w sierpniu 1917, na początku 1918 szefem sztabu frontu północno-zachodniego, utworzonego do walki z bolszewikami. Od marca 1918 był oficerem Sztabu Generalnego Armii URL. W 1920 awansowany do stopnia generała brygady był od maja 1920 generalnym kwatermistrzem Armii Czynnej URL.
Po wojnie polsko-bolszewickiej Kapustianśkyj w 1921 został internowany w Polsce, przebywał w obozie do 1923, po uwolnieniu wyjechał do Francji. W 1929 został jednym z założycieli Organizacji Ukraińskich Nacjonalistów, i członkiem jej Prowodu. W czasie rozłamu poparł frakcję Andrija Melnyka, i pozostawał we władzach OUN-M do śmierci w 1969.
II wojna światowa.
Podczas II wojny światowej Kapustianśkyj został wiceprzewodniczącym Ukraińskiej Rady Narodowej w Kijowie, wskutek czego został aresztowany i uwięziony przez Niemców. Po wypuszczeniu z więzienia zamieszkał we Lwowie.
Po wojnie w 1945 osiadł w Monachium. Był pierwszym przewodniczącym sekcji militarnej rządu URL na emigracji.
Napisał wspomnienia "Pochid ukrajinśkych armii na Kyjiw–Odesu v 1919 roci" (1922, drugie wydanie 1946)

</doc>
<doc id="1823529" url="https://pl.wikipedia.org/wiki?curid=1823529" title="Mychajło Strutynskyj">
Mychajło Strutynskyj

Mychajło Strutynskyj, Michał Strutyński, ukr. Михайло Струтинський (ur. 3 grudnia 1888 w Podmichalu w powiecie kałuskim – zm. w końcu czerwca 1941 we Lwowie) — ukraiński działacz społeczny i polityczny, dziennikarz, członek początkowo UNDP, od 1919 - UNTP (od 1922 jej sekretarz), od 1925 w Ukraińskim Zjednoczeniu Narodowo-Demokratycznym (UNDO). Poseł na Sejm RP II kadencji (1928-1930).
Ukończył studia na Wydziale Filozoficznym Uniwersytetu Lwowskiego, studiował również w Wiedniu, później poświęcił się dziennikarstwu. Jeden z inicjatorów powołania Ukraińskiego Zjednoczenia Narodowo-Demokratycznego (UNDO). Zastępca sekretarza generalnego i członek egzekutywy UNDO. W latach 1928—1930 poseł na Sejm z ramienia UNDO. Członek prezydium "Ridnoj Szkoły", członek zarządu Towarzystwa Naukowego im. Szewczenki, członek zarządu "Proswity", członek zarządu Towarzystwa Cerkiewnego im. Petra Mohyły. 
W wyborach 1928 roku wybrany na posła na Sejm RP z listy państwowej Bloku Mniejszości Narodowych.
Strutynśkyj był redaktorem wielu gazet i magazynów:
Był również współredaktorem dziennika "Nowyj Czas" i współpracownikiem kilku innych.
Zamordowany przez NKWD w ostatnich dniach czerwca 1941 we Lwowie w czasie masakr więziennych.

</doc>
<doc id="1823531" url="https://pl.wikipedia.org/wiki?curid=1823531" title="Singhi Kangri">
Singhi Kangri

Singhi Kangri – szczyt w łańcuchu Siachen Muztagh, który jest częścią Karakorum. Leży na granicy między Pakistanem a Chinami. Jest to 108 szczyt Ziemi.
Pierwszego wejścia na Singhi Kangri dokonali członkowie ekspedycji japońskiej w 1976 r.

</doc>
<doc id="1823535" url="https://pl.wikipedia.org/wiki?curid=1823535" title="Gedenkstätte Berliner Mauer">
Gedenkstätte Berliner Mauer

Gedenkstätte Berliner Mauer (z niem. Miejsce Pamięci Mur Berliński) – miejsce pamięci podziału Niemiec, znajdujące się między dawnymi dzielnicami Wedding i Berlin-Mitte przy ulicy Bernauer Straße, wzdłuż której przebiegał w latach 1961–1989 Mur Berliński. Obejmuje m.in. miejsce pamięci, centrum dokumentacji ("Dokumentationszentrum Berliner Mauer") i Kaplicę Pojednania ("Kapelle der Versöhnung").
Miejsce pamięci obejmuje odcinek byłego pasa granicznego o długości 1,4 km, który zachowano w stanie oryginalnym, dzięki czemu widoczna jest konstrukcja zabezpieczeń granicznych.
Kaplica Pojednania ("Kapelle der Versöhnung") Ewangelickiej Gminy Pojednania została otwarta w 2000 r. Budowla wykonana w technice ubitej gliny na planie owalu, wzniesiona jest na fundamentach prezbiterium wysadzonego w roku 1985 Kościoła Pojednania.

</doc>
<doc id="1823536" url="https://pl.wikipedia.org/wiki?curid=1823536" title="Mur Berliński">
Mur Berliński

Mur Berliński, również mur berliński (niem. "Berliner Mauer") – system umocnień o długości ok. 156 km (betonowy mur, okopy, zapory drutowe, miny). Zwany był również eufemistycznie w języku propagandy NRD – antyfaszystowskim wałem ochronnym ("antifaschistischer Schutzwall"). Od 13 sierpnia 1961 do 9 listopada 1989 oddzielał Berlin Zachodni od Berlina Wschodniego i NRD.
Był to jeden z symboli zimnej wojny i podziału Niemiec. Podczas prób przedostania się z Berlina przez strzeżoną granicę do Berlina Zachodniego wielu uciekinierów zostało zabitych. Dokładna liczba ofiar jest sporna i niepewna, różne źródła podają od 136 do 239 śmiertelnych przypadków.
Historia.
Geneza.
Po zakończeniu II wojny światowej w 1945 roku Niemcy, na mocy postanowień konferencji jałtańskiej, podzielone zostały na 4 strefy okupacyjne, administrowane i kontrolowane przez USA, Związek Radziecki, Wielką Brytanię i Francję. Podobnie, na 4 sektory, podzielono również Berlin.
Równocześnie rozpoczęła się zimna wojna pomiędzy Wschodem a Zachodem. Berlin stał się głównym miejscem rozgrywek pomiędzy organizacjami szpiegowskimi obu bloków politycznych. W roku 1948 doszło do pierwszego poważniejszego kryzysu w zimnej wojnie (I kryzys berliński), którego przyczyną była blokada Berlina zastosowana przez ZSRR. 23 maja 1949 roku ustanowiona została konstytucja nowego państwa niemieckiego, powstałego z połączenia trzech zachodnich stref okupacyjnych (Trizonia); we wrześniu na podstawie tej konstytucji utworzono Republikę Federalną Niemiec (RFN), a 7 października tego samego roku Niemiecką Republikę Demokratyczną (NRD). Formalnie Berlin miał status miasta zdemilitaryzowanego, składającego się z czterech sektorów (amerykańskiego, brytyjskiego, francuskiego i radzieckiego) i był niezależny od obu państw niemieckich, co w praktyce nie miało jednak większego znaczenia – Berlin Zachodni miał w przybliżeniu status kraju związkowego Niemiec (posiadał na przykład swoich przedstawicieli w Bundestagu). Berlin Wschodni został ogłoszony – formalnie nielegalnie, gdyż wbrew umowom pomiędzy państwami alianckimi – „stolicą NRD”.
Już latem 1945 zostały wyznaczone linie demarkacyjne między strefami okupacyjnymi. Przy części z nich postawiono również szlabany i biało-żółte pale, a na drzewach pojawiły się kolorowe znaczniki. Do przekroczenia granicy stref potrzebne było odtąd zezwolenie, tylko dla dojeżdżających do pracy i rolników wprowadzono "mały ruch graniczny". Z rozkazu Sowieckiej Administracji Wojskowej w Niemczech (SMAD) utworzono w sowieckiej strefie okupacyjnej (niem. "Sowjetische Besatzungszone in Deutschland", SBZ) policję graniczną, która rozpoczęła swą służbę 1 grudnia 1946 roku, oraz wydano rozporządzenie w sprawie używania broni palnej. Aby móc podróżować pomiędzy strefą wschodnią i zachodnią trzeba było złożyć podanie o paszport międzystrefowy (niem. "Interzonenpass"). Pierwsze urządzenia graniczne zbudowane zostały po stronie wschodniej; na obszarach leśnych – drut kolczasty, na transgranicznych ulicach i drogach – bariery.
Od powstania NRD rosła stale liczba jej obywateli emigrujących do RFN. W 1952 r. granica wewnątrzniemiecka została przez NRD zabezpieczona z użyciem płotów, strażników i urządzeń alarmowych. Utworzono pięciokilometrową strefę ochronną, w której poruszać mogły się tylko osoby posiadające specjalne zezwolenie, najczęściej otrzymywali je mieszkańcy terenów przygranicznych. Oprócz tego istniał jeszcze pas ochronny o szerokości 500 metrów, do którego bezpośrednio przylegał 10-metrowy pas kontrolny.
Otwarta pozostała natomiast granica sektorów pomiędzy Berlinem Zachodnim i Berlinem Wschodnim – luka, której nie sposób było kontrolować. W latach 1949–1961 ok. 2,6 mln ludzi opuściło NRD, z tego w samych pierwszych dwóch tygodniach sierpnia 1961 wyemigrowało 47 433 osób. Również dla wielu Polaków i Czechów Berlin Zachodni stanowił bramę na Zachód. Ponieważ w wielu wypadkach byli to młodzi, wykształceni ludzie, emigracja ta zagrażała podstawom gospodarczym i integralności gospodarki planowej NRD. Ponadto ok. 50 000 obywateli Berlina Wschodniego pracowało w Berlinie Zachodnim jako tzw. "osoby regularnie przekraczające granicę" (niem. "Grenzgänger"), mieszkali i żyli oni przy tym na korzystnych cenowo warunkach w Berlinie Wschodnim lub jego okolicy. 4 sierpnia 1961 rozporządzenie wschodnioberlińskiego magistratu zobowiązało te osoby do zarejestrowania się i płacenia czynszu za mieszkania w markach zachodnioniemieckich. Ulice prowadzące z Berlina Wschodniego do Zachodniego oraz środki komunikacji były już przed budową muru dokładnie kontrolowane. Kontrole te miały na celu wykrywanie osób podejrzewanych o chęć ucieczki z NRD, czy też o przemyt. Poza tym wielu mieszkańców Berlina Zachodniego oraz tamże pracujących mieszkańców Berlina Wschodniego nabywało na czarnym rynku po korzystnym kursie (wówczas 1:4) marki wschodnie, by kupować za nie artykuły spożywcze lub nieliczne produkty konsumpcyjne o wysokiej jakości. Osłabiało to dodatkowo gospodarkę planową na wschodniej stronie. Zamknięcie granic przy pomocy muru miało dodatkowo posłużyć decydentom bloku wschodniego do zablokowania tzw. głosowania nogami (niem. "Abstimmung mit den Füßen"), tzn. ucieczki z „państwa demokracji robotniczo-chłopskiej”.
Rosnący dystans między Wschodem a Zachodem widać było na płaszczyźnie politycznej, np. w ramach zimnej wojny zaczęto grozić podjęciem kroków zbrojnych, prowadzono permanentną wojnę dyplomatyczną, a Zachód nałożył embargo technologiczne „CoCom” na państwa bloku wschodniego. Granica oddzielała już nie tylko dwie części Niemiec, lecz także stanowiła część granicy między RWPG a EWG, oraz między NATO a Układem Warszawskim, a więc między dwoma różnymi polityczno-ideologicznymi, gospodarczymi i kulturowymi, w czasie zimnej wojny oficjalnie wrogo do siebie nastawionymi obozami.
Budowa muru.
Plan budowy muru w Berlinie był tajemnicą rządu NRD. Robotnicy budowali go na polecenie kierownictwa SED pod nadzorem policji Volkspolizei i żołnierzy Narodowej Armii Ludowej (niem. "Nationale Volksarmee", NVA) – wbrew wcześniejszym zapewnieniom przewodniczącego Rady Państwa NRD, Waltera Ulbrichta, który jeszcze 15 czerwca 1961 na konferencji prasowej w Berlinie Wschodnim, na pytanie zachodnioniemieckiej dziennikarki Annamarie Doherr odparł:
Ulbricht był tym samym pierwszą osobą, która użyła pojęcia "mur" w tym kontekście – na dwa miesiące przed jego budową.
Co prawda alianci wiedzieli o planowanych „drastycznych środkach” oddzielenia Berlina Zachodniego, jednak byli zaskoczeni jego terminem i rozmiarami. Ponieważ nie zablokowano im dostępu do Berlina Zachodniego, nie doszło do konfliktu militarnego. Ministrowie spraw zagranicznych trzech państw alianckich i RFN, podczas spotkania 7 sierpnia w Paryżu postanowili podjąć kroki zapobiegające powstaniu krytycznej sytuacji w Berlinie. Również Bundesnachrichtendienst (BND) otrzymała już w połowie lipca podobne informacje. Po wizycie Ulbrichta u Chruszczowa, podczas spotkania przywódców państw Układu Warszawskiego w Moskwie od 3 do 5 sierpnia, BND napisał 9 sierpnia:
W opublikowanym oświadczeniu państw biorących udział w konferencji Układu Warszawskiego zaproponowano, „by ukrócić wywrotową działalność przeciwko państwom obozu socjalistycznego na granicy Berlina Zachodniego oraz zapewnić skuteczną kontrolę Berlina Zachodniego i jego granic”. 7 sierpnia w przemówieniu radiowym Chruszczow ogłosił zwiększenie stanu wojsk radzieckich na zachodniej granicy, jak również mobilizację rezerwistów. 11 sierpnia Izba Ludowa NRD zaakceptowała wyniki moskiewskich rozmów i udzieliła Radzie Ministrów upoważnienia do użycia wszelkich niezbędnych środków. 12 sierpnia rząd uchwalił wykorzystanie „uzbrojonych organów” do zajęcia granicy z Berlinem Zachodnim i zbudowania umocnień.
W sobotę, 12 sierpnia, do BND nadeszły z Berlina Wschodniego następujące informacje:
W nocy z 12 na 13 sierpnia 1961 wojsko (NVA), 5000 funkcjonariuszy Niemieckiej Policji Granicznej (niem. "Deutsche Grenzpolizei", która była poprzednikiem Oddziałów Granicznych), 5000 funkcjonariuszy Policji Ochronnej i skoszarowanej Policji Ludowej (niem. "Schutz- und Kasernierte Volkspolizei") oraz 4500 członków Betriebskampfgruppen ("Robotnicze Oddziały Samoobrony") rozpoczęły blokadę ulic i torów kolejowych prowadzących do Berlina Zachodniego. Radzieckie oddziały utrzymywały stan gotowości bojowej i obecne były na alianckich przejściach granicznych. Wszystkie jeszcze istniejące połączenia komunikacyjne między obiema częściami Berlina zostały przerwane. Dotyczyło to już jednak tylko metra i S-Bahn. Wyjątkowo funkcjonowały nadal zachodnioberlińskie linie metra i S-Bahn na trasach biegnących tunelami na terytorium Berlina Wschodniego. Jednak stacje były zablokowane tak, że wsiadanie i wysiadanie było niemożliwe. Od godzin wieczornych 13 sierpnia pociągi te przejeżdżały, nie zatrzymując się na dotychczasowych stacjach, które odtąd zyskały miano stacji-widm. O tym, jak zaskakująca dla wschodnioniemieckiej kolei stała się budowa muru, świadczy to, że pociągi wschodnioberlińskiej S-Bahn pozostawione zostały na noc, m.in. na zachodnioberlińskiej stacji Teltow. Podczas budowy muru przerwano tory, unieruchamiając te pociągi po stronie zachodniej. W ciągu następnego dnia trzeba było połączyć tory, aby sprowadzić pojazdy na stronę wschodnią. Jedynie pociągi kursujące przez dworzec Friedrichstraße zatrzymywały się na zorganizowanym tam przejściu granicznym.
Erich Honecker, jako ówczesny sekretarz Komitetu Centralnego ds. bezpieczeństwa, odpowiedzialny był politycznie z ramienia kierownictwa SED za planowanie i realizację budowy muru.
Określenie jednego tylko dnia, jako „dnia budowy muru” jest określeniem niewłaściwym, ponieważ tego dnia zostały „tylko” zablokowane granice pomiędzy sektorami. Często zbudowano tylko płoty lub zamurowano wejścia do domów mieszkalnych. W trakcie trwania budowy muru dochodziło wciąż do prób ucieczek, między innymi przez okna z domów stojących na granicy. Wkrótce zamurowano również okna w tych domach, a po przesiedleniu mieszkańców, domy te zburzono. W czasie tej operacji doszło do powstania eksklaw, które w późniejszym czasie likwidowano poprzez wymianę terytoriów. Jedną z takich eksklaw był Trójkąt Lenne, który pomimo przynależności do Berlina Wschodniego znalazł się na terenie Berlina Zachodniego. 1 lipca 1988 wskutek wymiany gruntów, część trójkąta Lenné przyłączona została do Berlina Zachodniego. Niektórzy zachodni Berlińczycy, którzy znajdowali się na tym, dotychczas "de facto" eksterytorialnym obszarze, uciekli przed zachodnioberlińską policją przez mur do Berlina Wschodniego. Było to poprzedzone akcją przejmowania terenu, nazwanego przez uczestników „trójkątem Norberta Kubata”.
24 sierpnia władze radzieckie oznajmiły, że korytarze powietrzne prowadzące do Berlina Zachodniego zostały bezprawnie użyte do przemycania na teren Berlina Zachodniego „agentów, odwetowców i militarystów”, Berlin Zachodni nie należy do RFN i dlatego też jurysdykcja jakichkolwiek władz RFN-u nie rozciąga się na teren Berlina Zachodniego.
Do września 1961 tylko ze służb zabezpieczających budowę do Berlina Zachodniego zdezerterowało 85 osób, poza tym podjęto 216 udanych prób ucieczek obejmujących 400 ludzi.
Reakcje w Niemczech Zachodnich.
Kanclerz Konrad Adenauer jeszcze tego samego dnia zaapelował przez radio o spokój i rozsądek i wspomniał o bliżej nieokreślonych reakcjach, które miały być przeprowadzone wspólnie z aliantami. Berlin Zachodni odwiedził dopiero po dwóch tygodniach od wybudowania muru. Tylko urzędujący w tym czasie burmistrz Berlina Zachodniego Willy Brandt protestował energicznie, choć bezskutecznie, przeciwko oddzieleniu Berlina Zachodniego murem i ostatecznemu podziałowi miasta. Zachodnie kraje związkowe jeszcze w tym samym roku utworzyły "Zentrale Erfassungsstelle der Landesjustizverwaltungen" w Salzgitter, aby dokumentować naruszenia praw człowieka na obszarze NRD i przynajmniej w ten symboliczny sposób sprzeciwić się reżimowi. 16 sierpnia 1961 odbyła się przed ratuszem w dzielnicy Schöneberg demonstracja protestacyjna z udziałem Willy’ego Brandta i 300 000 zachodnich berlińczyków.
Reakcje aliantów.
Reakcje zachodnich aliantów na budowę muru nastąpiły dość późno: 20 godzin minęło, zanim na granicy pojawiły się patrole wojskowe. Dopiero po 40 godzinach wysłano oficjalny sprzeciw do radzieckiego komendanta Berlina. Protesty dyplomatyczne aliantów – wskutek konieczności dopełnienia wymogów formalnych – nadeszły do Moskwy dopiero po 72 godzinach. Rozpowszechniały się też plotki, że Sowieci zagwarantowali zachodnim aliantom nienaruszalność ich praw w Berlinie Zachodnim. Faktycznie, z uwagi na doświadczenia z blokady Berlina, status Berlina Zachodniego wydawał się w oczach zachodnich aliantów stale zagrożony. Budowa muru była zamanifestowaniem status quo, jego „zabetonowaniem” w dosłownym tego słowa znaczeniu. Związek Radziecki porzucił najwyraźniej sformułowane w 1958 r. w ultimatum Chruszczowa żądanie dotyczące zdemilitaryzowanego, „wolnego” miasta Berlin Zachodni.
Międzynarodowe reakcje 1961:
Mimo wszystko amerykański prezydent John F. Kennedy popierał „wolne miasto” Berlin. Wysłał trasą tranzytową do Berlina Zachodniego dodatkowy oddział w sile 1500 żołnierzy i powołał do czynnej służby generała Luciusa Claya. 19 sierpnia 1961 odbyło się w Berlinie Zachodnim spotkanie Claya z wiceprezydentem USA Lyndonem Johnsonem. Szczególnie przywódca NRD Walter Ulbricht wyrażał chęć zagarnięcia uprawnień do kontroli nad alianckimi oficerami i pracownikami dla służb policyjnych NRD, która spotkała się z ostrą ripostą Amerykanów. W końcu nawet głównodowodzący "Grupy Radzieckich Armii w Niemczech" musiał łagodzić apetyty enerdowskich funkcjonariuszy.
Groźnie wyglądająca konfrontacja amerykańskich i radzieckich jednostek miała miejsce 27 października 1961 przy Checkpoint Charlie na Friedrichstraße, kiedy to na skutek nieporozumień, na linii granicznej stanęło naprzeciwko siebie po dziesięć czołgów amerykańskich i radzieckich. Następnego dnia obie grupy zostały odwołane. Zajście to miało jednak ogromne znaczenie polityczne. Amerykanie udowodnili w ten sposób, że nie NRD, a Związek Radziecki włada wschodnią częścią Berlina. Obie strony nie chciały z powodu Berlina doprowadzić do eskalacji zimnej wojny lub zgoła ryzykować wojny atomowej.
28 lutego 1962 roku amerykański minister spraw zagranicznych Dean Rusk opowiedział się w wywiadzie telewizyjnym za stworzeniem międzynarodowego urzędu do spraw kontroli swobodnego dostępu do Berlina i przeciwko uznaniu NRD. Minister spraw zagranicznych RFN Heinrich von Brentano i francuski prezydent Charles de Gaulle wypowiadali się jednak w czasie konferencji prasowych przeciwko międzynarodowemu urzędowi dostępu do Berlina.
W czerwcu 1963 roku Berlin odwiedził prezydent USA John F. Kennedy. Przed ratuszem w dzielnicy Schöneberg wygłosił przemówienie na temat muru z historycznymi słowami „Ich bin ein Berliner” (pol. Jestem berlińczykiem). Ten symboliczny akt miał olbrzymie znaczenie dla mieszkańców Berlina Zachodniego w obliczu amerykańskiej akceptacji budowy muru. Dla aliantów i dla NRD budowa muru oznaczała zarówno polityczną i militarną stabilizację, jak i ugruntowanie status quo Berlina Zachodniego. Związek Radziecki zrezygnował z wypowiedzianego w ultimatum Chruszczowa żądania, zdemilitaryzowanego „wolnego miasta” Berlin Zachodni.
22 sierpnia 1962 roku rozwiązana została sowiecka komendantura w Berlinie. 28 września minister obrony USA Robert McNamara oznajmił w Waszyngtonie, że dostęp do Berlina Zachodniego zabezpieczony będzie przy użyciu wszelkich możliwych środków. 12 grudnia 1962, na konferencji w Paryżu, alianccy ministrowie spraw zagranicznych i minister spraw zagranicznych RFN oznajmili, że nie będą Związkowi Radzieckiemu przedkładać więcej jakichkolwiek propozycji dotyczących spraw Berlina.
W związku z roboczą wizytą kanclerza Ludwiga Erharda 11 czerwca 1964 roku w Paryżu, prezydent Francji Charles de Gaulle zaproponował natychmiastowe użycie francuskiej broni atomowej, w przypadku ewentualnego konfliktu zbrojnego o Berlin lub przeciwko RFN.
26 czerwca 1964 roku rządy państw alianckich potwierdziły we wspólnym orzeczeniu dotyczącym umowy o przyjaźni pomiędzy ZSRR i NRD (z 12 czerwca 1964) ich współodpowiedzialność za cały Berlin.
Podział kraju.
Zachodni Berlińczycy już od 1 czerwca 1952 nie mogli swobodnie podróżować do NRD. W wyniku długich negocjacji w 1963 r. zawarto porozumienie o przepustkach, umożliwiające kilkuset tysiącom zachodnich berlińczyków odwiedzanie krewnych we wschodniej części miasta pod koniec roku.
Od 13 kwietnia 1968 roku NRD zabroniła ministrom i urzędnikom państwowym RFN przejazdów do Berlina Zachodniego drogami tranzytowymi przez teren NRD. Alianci zaprotestowali przeciw temu zarządzeniu 19 kwietnia 1968.
12 czerwca 1968 roku NRD wprowadziła obowiązek posiadania paszportu z wizą do poruszania się na trasach tranzytowych pomiędzy Berlinem Zachodnim a RFN. Reakcją na te postanowienia było wprowadzenie opłat za udzielenie pozwolenia na wjazd do państw członkowskich NATO urzędnikom państwowym NRD. W odpowiedzi na to zarządzenie, NRD wydała 8 lutego 1969 roku, zakaz przejazdu trasami tranzytowymi żołnierzom Bundeswehry, członkom zgromadzenia federalnego, jak również członkom ministerstwa obrony RFN. Rząd ZSRR zaprotestował przeciwko wyborom prezydenta RFN, które odbywały się w Berlinie Zachodnim.
15 grudnia 1969 alianci zaproponowali ZSRR rozmowy w sprawie poprawienia sytuacji, zarówno w Berlinie, jak i na trasach dojazdowych do Berlina. W 1971 roku, po podpisaniu czterostronnej umowy, zabezpieczony został dostęp do Berlina Zachodniego. Umowa ta zakończyła zagrożenie gospodarki Berlina Zachodniego, które mogłoby być spowodowane zamknięciem tras dojazdowych. W dalszej części umowy potwierdzona została wspólna odpowiedzialność wszystkich czterech sił za cały Berlin, jak również fakt, że Berlin Zachodni nie jest częścią RFN i nie może być przez nią rządzony. Podczas gdy ZSRR uznawała status rządów czterech mocarstw tylko w Berlinie Zachodnim, alianci zachodni podkreślili w 1975 roku, poprzez notę skierowaną do ONZ, ich zdanie o statusie rządów czterech na terenie całego Berlina.
Z zapoczątkowaną w latach 70. przez Willy’ego Brandta i Ericha Honeckera polityką zbliżenia między NRD a RFN granica wewnątrzniemiecka stała się bardziej przepuszczalna. Niemcy Wschodnie zezwoliły na ułatwienia w podróży, szczególnie „nieprodukcyjnym” grupom ludności, jak emeryci i uprościła odwiedziny przybyszów z obszarów nadgranicznych Niemiec Zachodnich w NRD. NRD uzależniała poszerzenie zakresu swobody podróżowania od uznania jej statusu jako suwerennego państwa i żądała dodatkowo wydania obywateli, którzy nie chcieli wracać do NRD. Ze względu na postanowienia konstytucji władze RFN odmawiały spełnienia tych żądań.
Propaganda Niemieckiej Republiki Demokratycznej określała mur i całkowite zabezpieczenie granic od strony RFN, mianem „antyfaszystowskiego wału ochronnego”, który powinien chronić NRD przed „emigracją, infiltracją, szpiegostwem, sabotażem, przemytem, wyprzedawaniem i agresją z Zachodu”. W celu krzewienia i potwierdzania tej teorii urządzano procesy pokazowe domniemanych sabotażystów itp. W rzeczywistości zabezpieczenia graniczne skierowane były głównie przeciwko własnym obywatelom. Temat muru, jak i masowych ucieczek z NRD nie był poruszany publicznie. Na przestrzeni czasu od 13 sierpnia 1961 do 9 listopada 1989 zorganizowanych było 5075 udanych ucieczek do Berlina Zachodniego lub RFN, w tym 574 dezercje.
Upadek Muru Berlińskiego.
Mur Berliński padł w nocy z czwartku 9 listopada na piątek 10 listopada 1989, po przeszło 28 latach istnienia. Przygotowania NRD do kontrolowanego otwarcia muru sięgają października 1989, kiedy to, według sprawującego wówczas funkcję burmistrza Berlina Zachodniego Waltera Mompera, przeprowadził on 29 października rozmowy z szefem wschodnioberlińskiej SED Günterem Schabowskim i burmistrzem Berlina Wschodniego Erhardem Krackiem, mające doprowadzić do podjęcia odpowiednich działań w tym kierunku.
Do otwarcia muru doprowadziły masowe demonstracje w okresie wschodnioeuropejskiej „Jesieni Ludów” 1989 roku określanej w Niemczech nazwą "Herbst der Völker" lub "" („czas przemian”), tj. w przełomowym okresie "friedliche Revolution" – pokojowej rewolucji w NRD, i żądania w ówczesnej NRD wolności podróżowania (otwarcia granic), jak również nieustanna tak zwana „Republikflucht” (według oficjalnej nomenklatury opuszczenie NRD bez zezwolenia władz) – ucieczka sporej części ludności Niemieckiej Republiki Demokratycznej do RFN poprzez inne państwa; częściowo przez ambasady w różnych wschodnioeuropejskich stolicach (między innymi w Pradze i Warszawie), częściowo przez Węgry, poprzez otwartą od 11 września granicę z Austrią, a od początku listopada bezpośrednio przez Czechosłowację.
Po tym, jak 6 listopada ogłoszony został projekt nowego prawa o podróżowaniu, spotkał się on z surową krytyką, a czechosłowackie władze coraz ostrzej protestowały na drodze dyplomatycznej przeciw wyjazdom obywateli NRD przez ich kraj, Biuro Polityczne Niemieckiej Socjalistycznej Partii Jedności (SED) postanowiło 7 listopada preferować program o stałych wyjazdach (emigracji) z NRD.
Na podstawie tego postanowienia opracowano projekt ustawy, który dodatkowo miał regulować zasady wyjazdów zagranicznych obywateli NRD. Projekt ten został 9 listopada zatwierdzony przez biuro polityczne i skierowany do rady ministrów. Tego samego dnia przedłożony radzie ministrów projekt ustawy został zatwierdzony o godz. 18:00, ale miał być podany do publicznej wiadomości dopiero następnego dnia, jako ustawa przejściowa.
Jednakże w tym samym czasie, tj. 9 listopada, ministerstwo sprawiedliwości złożyło sprzeciw wobec projektu ustawy. Równolegle do procedury zatwierdzania ustawy w radzie ministrów, została ona przedłożona w komitecie centralnym, gdzie dokonano drobnych poprawek. Projekt ustawy z naniesionymi ręcznie poprawkami został przekazany przez Egona Krenza członkowi biura politycznego Günterowi Schabowskiemu, znajdującemu się w drodze na konferencję prasową, mającą poinformować o wynikach obrad komitetu centralnego. Schabowski nie brał udziału w obradach biura politycznego i komitetu centralnego.
Ta konferencja prasowa z udziałem Schabowskiego, transmitowana na żywo w radiu i telewizji, stała się sygnałem do otwarcia muru. O godzinie 18:53 dziennikarz włoskiej agencji ANSA Ricardo Ehrman zadał pytanie dotyczące ustawy o podróżach. Pytanie brzmiało:
Odpowiedź Schabowskiego była bardzo długa i skomplikowana. Na zakończenie przypomniał sobie, że ma jeszcze poinformować o nowych przepisach paszportowych i dodał:
Na pytanie jednego z dziennikarzy, od kiedy to zarządzenie wchodzi w życie i czy od zaraz, Schabowski odpowiedział odczytaniem, o godzinie 18:57, notatki podanej mu przez Krenza:
Na ponowne pytanie: „"Od kiedy zarządzenie wchodzi w życie?”" odpowiedź Schabowskiego brzmiała:
Na dwukrotnie postawione przez jednego z dziennikarzy pytanie: "„Odnosi się to również do Berlina Zachodniego?”" – Schabowski wyszukał i odczytał odpowiedni ustęp projektu ustawy:
Na skutek ogłoszonej w zachodniej telewizji i w radiu berlińskim wersji, według której mur otwarto, ruszyły w kierunku przejść granicznych tysiące mieszkańców Berlina Wschodniego z żądaniem ich otwarcia. Ani znajdujące się tam w tym momencie oddziały Wojsk Ochrony Pogranicza, ani odpowiedzialne za odprawy paszportowe oddziały Ministerstwa Bezpieczeństwa Państwa czy też oddziały Armii Czerwonej w Berlinie, nie zostały poinformowane o fakcie ustanowienia nowej ustawy i o jej następstwach. Fakt ten groził możliwością użycia broni przez wyżej wymienione oddziały.
Aby zmniejszyć napór mas zgromadzonych przy przejściu granicznym przy Bornholmer Straße o godzinie 21:20 zezwolono obywatelom NRD przejść na teren Berlina Zachodniego. Przy tej okazji kontrolowano dowody osobiste i niektóre zostały unieważnione, co równocześnie oznaczało pozbawienie obywatelstwa NRD.
O godzinie 21:30 rozgłośnia radia RIAS nadała pierwsze relacje radiowe z otwartych przejść granicznych, co spowodowało, że zaczęły się przy nich gromadzić tłumy ludzi.
Na skutek coraz większego naporu mas na przejściu granicznym Bornholmer Straße, jak również w obawie o bezpieczeństwo podległych mu żołnierzy, zastępca dowódcy przejścia granicznego, Oberstleutnant Harald Jäger otworzył bez rozkazu to przejście graniczne oraz wstrzymał kontrolę paszportów.
Do północy wszystkie przejścia graniczne między zachodnią i wschodnią częścią Berlina zostały otwarte. W ciągu nocy otwarto również przejścia na zewnętrznej granicy Berlina Zachodniego, jak i przejścia graniczne na wewnętrznej granicy niemieckiej pomiędzy RFN i NRD.
Późnym wieczorem tego dnia wielu śledziło w telewizji otwieranie przejść granicznych i częściowo jeszcze wtedy wyruszali w drogę. Największy napływ tłumu nastąpił przed południem 10 listopada 1989, ponieważ otwarcie granic o północy niejednokrotnie zostało „przespane”.
Obywatele NRD zostali entuzjastycznie przyjęci przez zachodnich Berlińczyków. Większość piwiarni w pobliżu muru spontanicznie zafundowała darmowe piwo i na Kurfürstendamm zgromadziły się masy ludzi, pomiędzy nimi trąbiąca kawalkada samochodów, obcy ludzie padali sobie w objęcia. W euforii wielu zachodnich berlińczyków wdrapało się na mur. Po ogłoszeniu informacji o otwarciu muru Bundestag w Bonn przerwał wieczorem swoje bieżące posiedzenie. Po krótkiej przerwie minister Urzędu Kanclerza Rudolf Seiters odczytał stanowisko rządu, a przedstawiciele frakcji wyrazili w swoich oświadczeniach zadowolenie z zaistniałych wydarzeń. Następnie obecni na sali obrad posłowie odśpiewali spontanicznie hymn narodowy.
Upadek muru był wyróżniającym się wydarzeniem w historii świata i został uczczony między innymi koncertem Leonarda Bernsteina w Boże Narodzenie 1989 r. Bernstein dyrygował wówczas w berlińskim teatrze "Schauspielhaus" obecnie filharmonia "Konzerthaus", a wykonano 9. symfonię Beethovena Odę do radości, przekształcając ją w "Odę do wolności".
Rozwój wydarzeń po upadku muru.
Po 9 listopada muru strzeżono początkowo z tą samą intensywnością; w okresie tym nie pozwalano na niekontrolowane przekraczanie granicy przez wyłomy w murze. W NRD przypuszczano wówczas najwyraźniej, że stworzona przez reżim granica istnieć będzie jeszcze przez czas nieokreślony. W pierwszych tygodniach po otwarciu muru oddziały straży granicznej próbowały nawet naprawiać wyłomy.
Ale już podczas weekendu po 9 listopada rząd NRD całkiem nieoczekiwanie oznajmił, że zostaną otwarte nowe przejścia graniczne lub rozbudowane stare – w grupie tej znalazło się kilka przejść mających szczególne znaczenie symboliczne, jak choćby przy Placu Poczdamskim, Glienicker Brücke i Bernauer Straße. To właśnie na tych przejściach zbierały się tłumy, czekając na otwarcie, wiwatując w chwili, gdy usuwano kolejną betonową płytę. Zdjęcia oraz relacje telewizyjne dokumentujące te wydarzenia przedstawia się niekiedy mylnie jako „demontaż muru”, mimo że tak naprawdę chodziło tu tylko o otwieranie nowych przejść granicznych. 22 grudnia 1989 otwarto w obecności kanclerza RFN i premiera NRD przejście przez Bramę Brandenburską.
Obywatele RFN oraz mieszkańcy Berlina Zachodniego po raz pierwszy mogli wjechać na terytorium NRD w ruchu bezwizowym od północy 24 grudnia 1989; do tej chwili obowiązywały dawne przepisy, a zatem obowiązek wizowy oraz konieczność dokonania obowiązkowej wymiany walutowej. W okresie 9 listopada – 23 grudnia obywatele NRD cieszyli się zatem w pewien sposób „większą swobodą podróży” niż obywatele RFN.
Ochrona muru stawała się z czasem coraz słabsza, a niekontrolowane przekraczanie granicy przez powiększające się dziury traktowane było z coraz większą pobłażliwością. Równocześnie na przejściach granicznych praktyką stała się jedynie wyrywkowa kontrola osób przekraczających granicę. Proces ten nabrał rozpędu szczególnie po wyborach do Izby Ludowej NRD 18 marca 1990. Do 30 czerwca 1990 nieprzerwanie otwierano nowe przejścia graniczne.
1 lipca 1990 roku z dniem wejścia w życie unii walutowej dozór muru i wszelka kontrola graniczna zostały zniesione. Już 13 czerwca 1990 na Bernauer Straße rozpoczęto oficjalną rozbiórkę muru. Nieoficjalnie rozpoczęła się ona na Bornholmer Straße przy okazji prac budowlanych prowadzonych przez kolej. Brało w niej udział ponad 300 wschodnioniemieckich pograniczników, a od 3 października 1990 także 6000 saperów Bundeswehry, którzy wyposażeni byli w 175 samochodów ciężarowych, 65 dźwigów, 55 koparek i 13 buldożerów. Rozbiórka muru dzielącego miasto została oficjalnie zakończona 30 listopada 1990. Pozostawiono 6 odcinków muru, które pełnią funkcję monumentów. Reszta zabezpieczeń położona głównie na dawnej granicy między Berlinem Zachodnim a Brandenburgią zniknęła do listopada 1991. Fragmenty muru z wymalowanymi artystycznymi motywami zostały sprzedane w 1990 roku na licytacjach w Berlinie i Monte Carlo.
W następnych latach upadek muru upamiętniany był nie tylko oficjalnie, ale również poprzez wydarzenia kulturalne, jak np. koncert Rogera Watersa, który wznowił w roku 1990 na Placu Poczdamskim, tuż obok właśnie obalonego muru swój wydany w roku 1979 album "The Wall" zespołu rockowego Pink Floyd z udziałem wielu gwiazd sceny rockowej. Album opisuje mur psychologiczny i właściwie nie miał nic wspólnego z Murem Berlińskim. Prasa odkryła jednak w obliczu historycznego kontekstu powiązania, co okazało się korzystne pod względem marketingowym. Również z okazji upadku muru, organizacja TV Asahi Group zorganizowała w Japonii zbiórkę pieniędzy, która miała na celu zebranie środków na upiększenie pasa granicznego aleją wiśni. Podczas akcji zebrano około miliona euro, za które zasadzono w Berlinie i Brandenburgu około 10 000 ozdobnych wiśni. Tysiąc z nich stoi przy byłej Teltow-Siegridshorst, gdzie od 2002 corocznie odbywa się święto kwitnącej wiśni.
9 listopada 2009 na uroczystościach w Berlinie w 20. rocznicę upadku muru, runęły wielkie kostki domina symbolizujące Mur Berliński, pchnięte ręką Lecha Wałęsy. Ustawiony pod Reichstagiem klocek, który popchnął Wałęsa, poświęcony był „Solidarności”.
Struktura urządzeń granicznych.
Mur Berliński został uzupełniony rozległymi umocnieniami na granicy z RFN, jak również – w niewielkim wymiarze – przy granicach zachodnich innych państw Układu Warszawskiego, przez co tak zwana „żelazna kurtyna” przybrała materialną postać.
Mur Berliński tak samo, jak i wewnętrzna granica pomiędzy RFN i NRD, został uzupełniony zaporami przeciwczołgowymi, rowami, zasiekami, wieżami strażniczymi i drogami kontrolnymi. System ten był w ciągu minionych dziesięcioleci systematycznie rozbudowywany i ulepszany. Wchodziło w to przymusowe przesiedlanie mieszkańców domów znajdujących się w pobliżu muru, a następnie ich burzenie przy użyciu ładunków wybuchowych. Jeszcze 28 stycznia 1985 roku wysadzony w powietrze został znajdujący się przy ulicy Bernauer Straße Kościół Pojednania. Działania te doprowadziły w końcu do tego, że poprzez niegdyś gęsto zabudowane tereny miasta prowadziła – w ciągu nocy jasno oświetlona – przesieka. Na wiosnę roku 1989 – według informacji Ministerstwa Bezpieczeństwa Państwa – w skład umocnień i zabezpieczeń Muru Berlińskiego wchodziły:
Z 156,4 kilometrów granicy wokół Berlina Zachodniego, 43,7 km znajdowały się na terenie Berlina Wschodniego a 112,7 km w dzielnicy Poczdam. Część granicy o długości 63,8 km przebiegała przez tereny zabudowane, 32,0 km przez tereny leśne, 22,65 km w terenie otwartym i 37,95 km wzdłuż rzek, kanałów lub jezior.
Żołnierzy Straży Granicznej obowiązywał artykuł nr 27 Prawa Granicznego, na podstawie którego byli zobowiązani do uniemożliwienia nielegalnego przekroczenia granicy, aż do użycia broni palnej i konsekwencji pozbawienia życia uciekinierów. Artykuł ten określano też jako rozkaz strzelania. Porównując długość granicy pomiędzy RFN i NRD z długością Muru Berlińskiego, ponadproporcjonalnie wielu uciekinierów poniosło śmierć w Berlinie. Przed ważnymi świętami państwowymi lub w czasie wizyt przedstawicieli państw obcych rozkaz ten był zawieszany. Starano się w ten sposób zapobiec negatywnym opiniom w prasie zachodniej. Ze strony Berlina Zachodniego granica była obserwowana przez Policję i patrole wojsk alianckich. Podejrzana aktywność była dokumentowana w celu uniemożliwienia przenikania przez granicę szpiegów ze wschodu. W późniejszym czasie okazało się jednak, że istniały ukryte przejścia w murze wykorzystywane w tych celach.
Rozbudowa instalacji granicznych.
W końcowym stadium rozbudowy – na niektórych odcinkach dopiero w końcu lat 80. – umocnienia graniczne (znajdujące się całkowicie na terytorium NRD lub terytorium Berlina Wschodniego) składały się, poczynając od strony Berlina Wschodniego lub NRD, z następujących elementów:
Całkowita szerokość pasa granicznego była uzależniona zabudową w obszarze granicznym i wynosiła od 30 do 500 metrów (przy Placu Poczdamskim). Pola minowe i samoczynnie strzelająca broń palna, w odróżnieniu od granicy pomiędzy NRD i RFN, nie były stosowane przy Murze Berlińskim.
System zabezpieczenia granicy, zwanej przez Straż Graniczną "pasem działania", otoczony był tajemnicą wojskową i nie był znany większości obywateli NRD. Żołnierze zobowiązani byli do zachowania tajemnicy. Osoby cywilne, wykazujące nadmierne zainteresowanie strefą graniczną, narażały się na ryzyko aresztowania i doprowadzenia do najbliższego komisariatu Volkspolizei w celu ustalenia tożsamości. Fakt ten mógł pociągnąć za sobą karę więzienia za planowanie ucieczki/nielegalnego przekroczenia granicy.
W miejscach, które były trudne do zabezpieczenia (np. ze względu na zabudowę lub przebieg linii komunikacyjnych), teren graniczny po stronie NRD lub Berlina Wschodniego znajdował się przed murem wewnętrznym i stawał się strefą zamkniętą. Osoby znajdujące się w takich strefach musiały być w posiadaniu specjalnych zezwoleń. Oznaczało to znaczne utrudnienia w życiu codziennym. W celu zabezpieczenia tzw. przedpola stosowane były różne metody mające na celu zapobieżenie przekroczeniom granicy sektora, składały się na to: zasieki, płoty, kraty, zapory drogowe, oświetlenie, tablice ostrzegawcze. W celu utrudnienia osobom nieuprawnionym wglądu na teren graniczny budowane były przesłony.
Na przyległym do Bramy Brandenburskiej obszarze Berlina Wschodniego prowadzono tzw. głębokie zabezpieczenie, chodziło w tym przypadku o ciągłe patrolowanie tego terenu przez cywilnych funkcjonariuszy Ministerstwa Bezpieczeństwa Państwa. Mieli oni zapobiec ewentualnym nielegalnym przekroczeniom granicy, ewentualnym nielegalnym zgromadzeniom czy demonstracjom. Szczególnie chodziło o to, aby wypadki takie nie mogły być obserwowane z terenu Berlina Zachodniego.
Personel i wyposażenie służb ochrony granicy.
Odpowiedzialny za ochronę granicy z Berlinem Zachodnim (ochrona muru) był Oddział Grupy Środek Straży Granicznej NRD, do którego według informacji Ministerstwa Bezpieczeństwa Państwa należało na początku roku 1989 11 500 żołnierzy plus 500 pracowników cywilnych. W skład oddziału wchodził zarówno sztab stacjonujący w Karlshorst i siedem pułków Straży Granicznej stacjonujące w dzielnicach Treptow, Pankow, Rummelsburg, Hennigsdorf, Groß-Glienicke, Babelsberg i w Kleinmachnow, jak i dwa pułki szkoleniowe stacjonujące w Wilhelmshagen i Oranienburgu.
Każdy pułk Straży Granicznej składał się z pięciu bezpośrednio patrolujących kompanii granicznych, ponadto po jednej kompanii saperów, łączności i transportowej, wyposażonych w baterię artylerii, baterię granatników, dodatkowo pluton rozpoznawczy, pluton miotaczy ognia i pluton z psami.
W razie potrzeby dodatkowo kompania wyposażona w łodzie patrolowe, kompania lub plutony obsady przejść granicznych.
W skład wyposażenia Oddziału Grupy Środek wchodziło 567 transporterów opancerzonych, 48 granatników, 48 dział przeciwpancernych, 114 miotaczy ognia, 156 pojazdów opancerzonych, częściowo ciężkie pojazdy saperskie i 2295 pojazdów mechanicznych. Dodatkowo 992 psy patrolowe.
W czasie normalnego dnia służby bezpośrednio przy granicy lub jej zapleczu znajdowało się około 2300 żołnierzy. W czasie tzw. wzmocnionej ochrony granicy, np. w czasie wydarzeń politycznych w 1989 r., czy na skutek złych warunków pogodowych, służbę pełniło około 2500 żołnierzy, których liczba mogła w każdej chwili być odpowiednio zwiększona.
Granica wodna.
Zewnętrzna granica Berlina Zachodniego przebiegała w wielu miejscach przez żeglowne akweny. Przebieg granicy był wyznaczony przez ustawiony przez Senat Berlina Zachodniego łańcuch z okrągłych białych boi z napisami „Granica sektorów”. Zachodnioberlińskie statki wycieczkowe i łodzie sportowe musiały trzymać się zachodnioberlińskiej strony nurtu. Po NRD-owskiej stronie granicy te akweny były patrolowane okazjonalnie przez łodzie Straży Granicznej NRD.
Umocnienia graniczne NRD znajdowały się na brzegu po stronie NRD, co wymuszało niekiedy znaczne nadkładanie drogi i „zamurowywało” brzegi wielu jezior Haweli. Najbardziej wydłużała się droga przy jeziorze Jungfernsee, gdzie mur przebiegał w odległości dwóch kilometrów od właściwej granicy. W wielu miejscach przebiegała strefa graniczna przez dawne działki wodne, wskutek czego stawały się one niedostępne dla mieszkańców, jak np. na zachodnim brzegu Groß-Glienicker See i na południowym brzegu Griebnitzsee. W przypadku wód na obszarze wewnątrzmiejskim granica przebiegała wszędzie bezpośrednio po zachodnim lub wschodnim brzegu, i tam nie było żadnego oznakowania przebiegu granicy na wodzie. Właściwy mur stał także w tym przypadku na brzegu wschodnioberlińskim. Niemniej jednak akweny należące do Berlina Wschodniego były również patrolowane. Na bocznych kanałach sytuacja stawała się czasami niejasna. Niektórzy pływacy i żeglarze z Berlina Zachodniego przedostawali się przez pomyłkę lub wskutek lekkomyślności na obszar wschodniego Berlina i dostawali się pod ostrzał straży granicznej NRD. Zdarzały się wypadki śmiertelne.
W niektórych miejscach Sprewy ustawiono podwodne przeszkody przeciw pływakom. Uciekinierzy z NRD nie byli w stanie zorientować się, czy już znaleźli się w Berlinie Zachodnim, i po pokonaniu samego muru nadal byli zagrożeni przez ostrzał.
Przejścia graniczne.
W Murze Berlińskim znajdowało się 25 przejść granicznych ("GÜSt"): 13 przejść drogowych, 4 kolejowe i 8 rzecznych, co stanowiło łącznie około 60% wszystkich przejść granicznych między NRD i RFN łącznie z Berlinem Zachodnim. Dla tranzytowego ruchu drogowego otwarte były tylko dwa przejścia graniczne: Dreilinden, do 1987 Staaken, później Heiligensee.
Miejsca przejść granicznych pomiędzy wschodnim a zachodnim Berlinem i terytorium NRD były po stronie NRD bardzo rozbudowane. Przy wjeździe i wyjeździe z NRD podróżni bywali niekiedy bardzo skrupulatnie kontrolowani. Za nadzór i bezpieczeństwo nad ruchem turystycznym, jak również za ściganie i aresztowania osób podejrzanych na terenie przejść granicznych, odpowiedzialne były Oddziały Kontroli Paszportowej ("Passkontrolleinheiten") wydziału nr VI Ministerstwa Bezpieczeństwa Państwowego, umundurowane tak samo jak Straż Graniczna NRD. Współpracowały one ze Strażą Graniczną i pracownikami służby celnej prowadzącej kontrolę osób i towarów.
Po stronie zachodnioberlińskiej znajdowały się posterunki policji i służby celnej, lecz z reguły w ruchu osobowym nie dokonywano kontroli. Tylko w przypadku ruchu tranzytowego pytano dla celów statystycznych o cel podróży, okazjonalnie sprawdzano też w przypadku podejrzenia o przestępstwo. Ruch towarowy podlegał, tak samo jak w przypadku handlu z krajami obcymi, odprawom celnym. Transport towarów samochodami ciężarowymi pomiędzy Berlinem Zachodnim a Berlinem Wschodnim przez przejścia graniczne na terenie miasta był niemożliwy. W przypadku dostarczenia towaru zachodnioniemieckiego w Berlinie Wschodnim samochód ciężarowy nie mógł przejechać bezpośrednio do Berlina Zachodniego, tylko musiał jechać do jednego z dwóch przejść tranzytowych, Dreilinden lub Staaken (później Heiligensee), na zewnętrznej granicy Berlina Zachodniego. W związku z tym wyjeżdżało się z NRD, co powiązane było z gruntownym przeszukaniem samochodu ciężarowego.
Na przejściach berlińskich Checkpoint Bravo (Dreilinden) oraz Checkpoint Charlie (Friedrichstraße) władze okupacyjne wojsk alianckich urządziły punkty kontroli, które głównie wykorzystywane były przez dyplomatów lub obywateli obcych państw, natomiast w normalnym ruchu granicznym wewnątrzniemieckim nie miały większego znaczenia.
Wraz z wprowadzeniem unii walutowej w dniu 1 lipca 1990 wszystkie przejścia graniczne zostały zlikwidowane. Niektóre pozostałości przejść granicznych zachowano w celu upamiętnienia minionych czasów.
Koszty.
Budowa, bieżąca rozbudowa i utrzymanie pilnie strzeżonego muru stanowiło na przestrzeni dziesięcioleci poważne obciążenie finansowe NRD. Z poniesionych na przestrzeni lat 1961–1964 kosztów, w wysokości 1,822 miliarda marek wschodnioniemieckich, przeznaczonych na budowę i obsługę urządzeń granicznych, 22%, czyli 400 milionów marek przypadło na Mur Berliński.
Ofiary i strażnicy muru.
Ofiary muru.
Liczba ofiar muru pozostaje sporna. Nie udało się jej dokładnie ustalić, gdyż wypadki śmiertelne na granicy NRD były utajniane przez odpowiedzialnych urzędników państwowych NRD. Prokuratura berlińska podała w roku 2000 liczbę udowodnionych śmiertelnych ofiar przemocy przy Murze Berlińskim wynoszącą 86 osób. O trudności ustalenia prawdy świadczy fakt, że w latach 2000–2004 komisja robocza „13 sierpnia” skorygowała liczbę zabitych przy Murze Berlińskim z 238 do 190.
Od sierpnia 2005 pracuje, powołana przez Stowarzyszenie Muru Berlińskiego i Centrum Badań Historycznych w Poczdamie, komisja badawcza z celem ustalenia dokładnej liczby ofiar oraz udokumentowania i udostępnienia opinii publicznej przebiegu wydarzeń. W bilansie przejściowym z dnia 8 sierpnia 2006 stwierdzono, że na 268 zbadanych przypadków udowodniono dotychczas 125 przypadków śmiertelnych, spośród których 62 przypadki znajdują się na innych listach ofiar i dlatego należy je jednoznacznie wykluczyć spośród ofiar muru. 81 przypadków musi być dokładniej zbadanych. Połowa ofiar zginęła w pierwszych pięciu latach od wzniesienia muru, dwie trzecie do roku 1969. Większość ofiar stanowili młodociani i mężczyźni poniżej trzydziestego roku życia.
Po tej publikacji doszło do sporów o liczbę ofiar i metodę badań wypadków przy murze. Komisja robocza „13 Sierpnia”, która w międzyczasie powróciła do liczby 262 ofiar muru, zarzuciła komisji badawczej świadome zaniżanie liczby ofiar z powodów politycznych.
Komisji roboczej, w której badaniach – według własnego oświadczenia – nie uczestniczą historycy, zarzuca się natomiast, że umieściła na swoich listach wiele niewyjaśnionych przypadków, a także przypadki niezwiązane z murem lub którym w międzyczasie nawet zaprzeczono.
Pierwszą ofiarą muru była Ida Siekmann, która zginęła 22 sierpnia 1961 roku, wyskakując przez okno przy Bernauer Straße. Pierwsze śmiertelne strzały trafiły 24 sierpnia 1961 24-letniego Güntera Litfina, który został zastrzelony w pobliżu Humboldthafen przez policję kolejową podczas próby ucieczki. Peter Fechter wykrwawił się 17 sierpnia 1962 w tzw. Pasie Śmierci. W roku 1966 zabito dwoje dzieci w wieku 10 i 13 lat czterdziestoma strzałami. Ostatnią ofiarą śmiertelnych strzałów przy murze był Chris Gueffroy, w dniu 6 lutego 1989. Ostatni wypadek śmiertelny na granicy wewnątrzniemieckiej wydarzył się 8 marca 1989, gdy Winfried Freudenberg zginął przy próbie ucieczki wskutek defektu balonu.
Kilku żołnierzy Straży Granicznej zginęło podczas zajść przy murze. Najbardziej znany był przypadek Reinholda Huhna, zastrzelonego przez osobę pomagającą w ucieczce. Tego rodzaju przypadki były wykorzystywane propagandowo przez władze NRD jako uzasadnienie słuszności budowy muru.
Jedyną ofiarą Muru Berlińskiego spoza Niemiec był 24-letni Polak Franciszek Piesik, który utonął przy próbie ucieczki do Berlina Zachodniego w jeziorze Nieder Neuendorfer See pod Hennigsdorfem.
Do ofiar istnienia muru można też zaliczyć dzieci, które przypadkowo wpadły do Sprewy po stronie dzielnicy Kreuzberg, a rzeka w całości znajdowała się po stronie wschodnioberlińskiej dzielnicy Friedrichshain. Brak możliwości szybkiej reakcji z obu stron ze względu na obawę przekroczenia granicy i brak uregulowań prawnych w sytuacjach kryzysowych na wodach granicznych, doprowadził na początku lat 70. do śmierci kilkorga dzieci, w tym w roku 1972 8-letniego Cengavera Katrancı.
Według danych szacunkowych około 75 000 obywateli NRD stanęło przed sądami pod zarzutem próby ucieczki, za co według § 213 kodeksu karnego NRD groziła kara do 8 lat więzienia. W przypadku schwytania z bronią w ręku, uszkadzania urządzeń granicznych lub umożliwienia ucieczki członkom sił zbrojnych zasądzano co najmniej 5 lat więzienia. Osobom pomagającym w ucieczce groziło nawet dożywocie.
Procesy strażników.
Procesy sądowe, tzw. procesy strzelców przy Murze Berlińskim, trwały aż do jesieni 2004 roku. Na ławie oskarżonych zasiedli m.in. przewodniczący Rady Państwa Erich Honecker, jego następca Egon Krenz, członkowie narodowej rady obrony Erich Mielke, Willi Stoph, Heinz Keßler, Fritz Streletz, Hans Albrecht – sekretarz SED w Suhl oraz dowódca wojsk ochrony pogranicza w latach 1979–1990, generał Klaus-Dieter Baumgarten.
Oskarżeni strażnicy muru pochodzili głównie z jednostek armii NRD lub wojsk ochrony pogranicza. W sumie 35 oskarżonych uniewinniono, a 44 skazano na karę pozbawienia wolności w zawieszeniu; 11 oskarżonym, w tym Albrechtowi, Streletzowi, Keßlerowi i Baumgartenowi, wymierzono kary pozbawienia wolności od 4 lat i 6 miesięcy do 7 lat i 6 miesięcy. W sierpniu 2004 byli członkowie Biura Politycznego Hans-Joachim Böhme i Werner Lorenz zostali skazani przez sąd krajowy w Berlinie na kary pozbawienia wolności w zawieszeniu. Ostatni proces przeciwko wschodnioniemieckim strażnikom granicznym zakończył się wyrokiem skazującym w dniu 9 listopada 2004 r., dokładnie 15 lat po obaleniu muru.
Upamiętnienie muru.
Dla upamiętnienia ofiar Muru Berlińskiego wzniesiono różne pomniki. Obok niewielkich krzyży i innych znaków pamięci o zastrzelonych uciekinierach, stanowiących często prywatne inicjatywy obywateli Berlina Zachodniego, istnieje szereg większych miejsc pamięci, jak np. Białe Krzyże na brzegu Sprewy w pobliżu Reichstagu.
O formach upamiętnienia toczono spory, jak np. w końcu lat 90. o miejscu pamięci przy Bernauer Straße. Najgorętsze spory toczyły się wokół tzw. pomnika wolności zbudowanego i później zburzonego w pobliżu Checkpoint Charlie. W odpowiedzi na stawiane Senatowi Berlina zarzuty braku ogólnej koncepcji powołano komisję, która wiosną 2005 przedstawiła podstawy koncepcji upamiętnienia muru. 20 czerwca 2006 Senat przedłożył rozwiniętą na tej podstawie „Koncepcję Ogólną Upamiętnienia Muru Berlińskiego”, przewidującą m.in. rozbudowę miejsca pamięci przy Bernauer Straße.
Mauermuseum przy Checkpoint Charlie.
W 1962 r. otwarto pod kierownictwem historyka Rainera Hildebrandta "Mauermuseum" ("Muzeum Muru"). Znajduje się ono obok dawnej granicy między częściami miasta. Obecnie jest ono prowadzone przez "Arbeitsgemeinschaft 13. August". Należy ono do najczęściej odwiedzanych muzeów Berlina. Muzeum ukazuje sposoby zabezpieczenia granic w Berlinie oraz prowadzi dokumentację dotyczącą udanych ucieczek przez granicę, do umożliwienia których zostały użyte m.in. balony, samochody, wyciągi krzesełkowe, a nawet miniaturowa łódź podwodna. Obecną kierowniczką muzeum jest wdowa po założycielu – Alexandra Hildebrandt.
Miejsce Pamięci Mur Berliński przy Bernauer Straße.
Od końca lat 90. istnieje przy Bernauer Straße między dawnymi dzielnicami Wedding i Berlin-Mitte zespół poświęcony pamięci Muru Berlińskiego. Obejmuje on miejsce pamięci muru, centrum dokumentacji muru i Kaplicę Pojednania.
Zespół Pamięci powstał na podstawie konkursu rozpisanego przez Rząd Federalny i został otwarty 13 sierpnia 1998. Odtwarza na pierwotnym miejscu zrekonstruowany środkami artystycznymi odcinek muru. Centrum dokumentacji, prowadzone przez powołaną do tego celu organizację, zostało otwarte 9 listopada 1999. W roku 2003 powstała wieża widokowa, z której można dokładnie obejrzeć mury kompleksu pamięci. Obok aktualnej wystawy (od roku 2001 pod tytułem „Berlin, 13 sierpnia 1961”) udostępnione są różne informacje o historii muru. Poza tym odbywają się tu seminaria i inne imprezy. Kaplica Pojednania ewangelickiej Gminy Pojednania została otwarta 9 listopada 2000. Budowla wykonana w technice ubitej gliny na planie owalu wzniesiona jest na fundamentach prezbiterium wysadzonego w roku 1985 Kościoła Pojednania.
Opracowana przez Thomasa Flierla „Ogólna koncepcja upamiętnienia Muru Berlińskiego” przewiduje dalszą rozbudowę kompleksu pamięci przy Bernauer Straße z włączeniem części dawnej stacji kolejowej Stettiner Bahnhof przy Gartenstraße.
Ścieżka Pamięci Muru Berlińskiego.
Ścieżka Pamięci Muru Berlińskiego ("Geschichtsmeile Berliner Mauer") jest stałą wystawą, zrobioną w 4 językach. Składa się z 21 tablic informacyjnych. Znajduje się po śródmiejskiej stronie dawnego muru i zawiera zdjęcia oraz teksty upamiętniające zdarzenia, które zaszły w danym miejscu (np. informacje na temat udanych lub nieudanych ucieczek). W 2006 poszerzono ją o dalsze tablice informacyjne.
Pas graniczny dzisiaj.
Obecne wykorzystanie.
Były pas graniczny jest nadal rozpoznawalny w wielu miejscach, częściowo jako duże puste przestrzenie przy Bernauer Straße i wzdłuż Kommandantenstraße, Alte Jakobstraße, Stallschreiberstraße, Alexandrinenstraße oraz Sebastianstraße. Szeroki pas będący pozostałością obszaru międzymurza jest obecnie nazywany "pasem muru".
W gęsto zabudowanym centrum Berlina, poprzez sprzedaż i szybką zabudowę, pas został wykorzystany dla celów miejskich. Oprócz tego wykorzystano go do wielu różnych celów. W części zwanej Prenzlauer Berg obszar muru jest wykorzystywany jako parking. Na obszarze Teltowkanal został przekształcony w część autostrady 113 prowadzącej do lotniska Berlin-Schönefeld.
Spory wokół zwrotu terenu zajętego przez mur nie są jeszcze zakończone. Właściciele terenów późniejszego muru zostali po jego budowie wywłaszczeni, a mieszkańcy wysiedleni. Kwestia zwrotu nieruchomości i odszkodowań nie została uregulowana w podpisanym 31 sierpnia 1990 traktacie zjednoczeniowym. Dopiero w ustawie z 15 lipca 1996 określono, że byli właściciele mogą odzyskać utracone mienie, gdy wpłacili 25% obecnej wartości nieruchomości i nie są one wykorzystywane na pilne potrzeby publiczne lub nie są przekazywane w interesie publicznym osobom trzecim. W tym przypadku byłym właścicielom przysługuje odszkodowanie w wysokości 75% wartości nieruchomości
Berliner Mauerweg.
"Berliner Mauerweg" przebiega wzdłuż pasa muru wokół całej zachodniej części Berlina. Ta ścieżka pieszo-rowerowa wzdłuż 160-kilometrowej trasy byłych umocnień granicznych jest prawie całkowicie wyasfaltowana i wiedzie głównie przez byłe ścieżki patroli.
Pozostałości muru po jego zburzeniu.
Do dziś w wyjściowych miejscach zachowały się trzy kawałki muru. Wszystkie z nich znajdują się w dzielnicy Mitte:
Zachowało się znacznie więcej fragmentów tzw. Hinterlandmauer, który zamykał obszar graniczny od strony Berlina Wschodniego. Stoją one zazwyczaj poza ulicami i placami, przez co nie przeszkadzały przy budowach w okresie pozjednoczeniowym. Te części znajdują się tylko częściowo pod ochroną. Miejsca, w których Hinterlandmauer osiągał taką samą wysokość jak mur główny, są dziś często mylnie uważane za części tego drugiego.
Dotyczy to zarówno fragmentów przy Placu Poczdamskim, jak i najbardziej znanych kawałków w ogóle. Znajduje się przy Mühlenstraße wzdłuż Sprewy, między Dworcem Wschodnim a mostem Oberbaumbrücke. Ten fragment został oddany do dyspozycji artystom z całego świata na potrzeby East Side Gallery, a w 1991 został objęty ochroną zabytków. W tym miejscu nie było muru, jako że granica przebiegała po przeciwległym brzegu Sprewy.
Inne pozostałości po Hinterlandmauer znajdują się przykładowo w Parku Muru ("Mauerpark"), koło Bernauer Straße, na terenie dawnego Dworca Szczecińskiego (obecnie Berlin Nordbahnhof), i na Cmentarzu Inwalidów ("Invalidenfriedhof"). Na niezabudowanym terenie w pobliżu dawnego przejścia granicy na Chausseestraße znajduje się fragment Hinterlandmauer, z zachowaną oryginalną bramą wjazdową na obszar graniczny. Jako że ani mur, ani brama nie znajdują się pod ochroną konserwatorską, oba obiekty są w bardzo złym stanie.
Z 302 wieżyczek strażniczych do dziś przetrwało pięć:
W latach 90. XX w. berlińscy politycy prowadzili dyskusję na temat różnych sposobów uwidocznienia i zaznaczenia dawnego przebiegu muru. Zaproponowano na przykład: wpuszczony w nawierzchnię ulic podwójny rząd kostki brukowej, pas brązu, bądź też oznaczenie obydwu murów (właściwego oraz Hinterlandmauer) poprzez różnokolorowe pasy.
Wszystkie trzy warianty zostały zaprezentowane przy berlińskiej Izbie Deputowanych na krótkim odcinku. W efekcie końcowym przebieg muru, głównie w centrum miasta, zaznaczono na wielu odcinkach o łącznej długości około 8 km, poprzez podwójną linię kostki brukowej.
Fragmenty Muru Berlińskiego wywiezione z Berlina.
Największy fragment Muru Berlińskiego znajduje się w Polsce, na Dolnym Śląsku, we wsi Sosnówka koło Oleśnicy. Znajduje się tam około 25 kawałków betonowych bloków z namalowanym graffiti. Kolekcja jest własnością Polaka, lekarza pracującego w Berlinie.
Niektóre fragmenty muru usytuowane są obecnie w różnych miejscach świata. Amerykańskie służby specjalne CIA m.in. zamówiły do swojego nowo budowanego ośrodka w Langley w Wirginii jeden z artystycznie ozdobionych betonowych bloków dzielących dawniej niemiecką stolicę. Kolejne części muru można oglądać w Haus der Geschichte w Bonn oraz na Königinstraße w monachijskim Ogrodzie Angielskim. Inne znajdują się w Muzeum Pokoju we francuskim Caen, u wejścia na teren bazyliki w Fátimie, w Imperial War Museum w Londynie czy w Ogrodach Watykańskich, gdzie umiejscowiono fragmenty muru z namalowanym berlińskim kościołem św. Michała.
Królik po berlińsku.
Królik po berlińsku (ang. "Rabbit a la Berlin", niem. "Mauerhase") to powstały w 2009 roku polsko-niemiecki film dokumentalny, opowiada o tysiącach dzikich królików, które zamieszkiwały strefę śmierci Muru Berlińskiego w trakcie 28 lat jego istnienia. Nominowany do Oscara w kategorii najlepszy krótkometrażowy film dokumentalny.

</doc>
<doc id="1823537" url="https://pl.wikipedia.org/wiki?curid=1823537" title="Gmina Lasva">
Gmina Lasva

Gmina Lasva (est. Lasva vald) – gmina wiejska w prowincji Võru w Estonii.
Wsie.
W gminie leży 37 wsi:
Andsumäe, Hellekunnu, Husari, Kaku, Kannu, Kõrgessaare, Kääpa, Kühmamäe, Lasva, Lauga, Lehemetsa, Listaku, Madala, Mõrgi, Mäessaare, Noodasküla, Nõnova, Oleski, Otsa, Paidra, Peraküla, Pikakannu, Pikasilla, Pille, Pindi, Puusepa, Pässä, Rusima, Saaremaa, Sooküla, Tammsaare, Tiri, Tohkri, Tsolgo, Tüütsmäe, Villa i Voki-Tamme

</doc>
<doc id="1823539" url="https://pl.wikipedia.org/wiki?curid=1823539" title="Partia Chrześcijańsko-Społeczna">
Partia Chrześcijańsko-Społeczna



</doc>
<doc id="1823541" url="https://pl.wikipedia.org/wiki?curid=1823541" title="Partia Chrześcijańsko-Społeczna (Galicja)">
Partia Chrześcijańsko-Społeczna (Galicja)

Partia Chrześcijańsko-Społeczna (Християнськo-Суспільна Партія, ChSP) – umiarkowana ukraińska partia konserwatywna, założona we Lwowie w 1911.
Powstała na bazie Katolickiego Związku Rusko-Ludowego (KRNP, istniejącego od 1896).
Przewodniczącym był Ołeksandr Barwinśkyj. Partia posiadała przedstawicieli w parlamencie wiedeńskim i Sejmie Krajowym Galicji. Jej organem był dziennik „Rusłan”.
W latach 1919-1923 partia działała w Radzie Międzypartyjnej («Міжпартійній Раді»). 
Od połowy lat 20. XX wieku jej rola słabła. Wówczas przywódcami partii byli Kyryło Studynśkyj i D. Łopatynśkyj.
Część członków partii przeszła do lojalnej Polsce Ukraińskiej Katolickiej Partii Ludowej (UKNP). 

</doc>
<doc id="1823546" url="https://pl.wikipedia.org/wiki?curid=1823546" title="Find Me a Girl">
Find Me a Girl

Find Me a Girl – singel The Jacksons z albumu "Goin' Places", wydany tylko w Stanach Zjednoczonych.

</doc>
<doc id="1823547" url="https://pl.wikipedia.org/wiki?curid=1823547" title="Lupghar Sar">
Lupghar Sar

Lupghar Sar - szczyt w grupie Hispar Muztagh, części Karakorum. Leży w północnym Pakistanie, blisko granicy z Chinami. Jest to 122 szczyt Ziemi.
Pierwsze wejście miało miejsce w 1979 r., autorami byli T. Nazuka, H. Shimizu i Y. Watanabe.

</doc>
<doc id="1823549" url="https://pl.wikipedia.org/wiki?curid=1823549" title="Blue-Sky Research">
Blue-Sky Research

Blue-Sky Research – piąty album studyjny amerykańskiego zespołu Taproot. Został on wydany 15 sierpnia 2005 roku, a w USA dzień później. Album sprzedał się w ilości 100 tysięcy kopii w USA. Był to ostatni album Taproot z Atlantic Records, ponieważ obie strony zdecydowały się rozstać. Wszystkie utwory napisane zostały przez Jarroda Montague, Mika DeWolfa, Philipa Lipscomba i Stephena Richardsa.
Notowania.
Album - Billboard charts (Ameryka Południowa)
Single - Billboard charts (Ameryka Północna)

</doc>
<doc id="1823551" url="https://pl.wikipedia.org/wiki?curid=1823551" title="Kościół Świętej Rodziny i klasztor Reformatów we Lwowie">
Kościół Świętej Rodziny i klasztor Reformatów we Lwowie

Kościół Świętej Rodziny i klasztor Reformatów (cerkiew św. Andrzeja) – kościół we Lwowie, położony przy ulicy Tarasa Szewczenki 66 (ukr. Шевченка Т., 66; przed 1945 – Janowska). Obecnie jest to cerkiew w jurysdykcji eparchii lwowskiej Kościoła Prawosławnego Ukrainy.
Historia.
Pierwotny klasztor reformatów zlikwidowany został w 1789. Reformaci podjęli decyzję o powrocie do Lwowa. 9 stycznia 1895 zakon kupił działkę przy ulicy Janowskiej 58 (obecnie ulica T. Szewczenki 66). Świątynię zbudowano w latach 1896–1899 w stylu neorenesansowo-neobarokowym według projektu architekta Michała Kowalczuka i poświęcono Świętej Rodzinie. Obok wzniesiono budynki klasztorne. Główna fasada kościoła wychodziła na ulicę Janowską i była zdobiona wysokim frontonem i portalem wejścia głównego. W polu środkowym fasady umieszczono aediculę z kanelowanych kolumn, ustawionych na tle pilastrów. Nad wysokim dachem zbudowano sygnaturkę. Trzynawowy gmach kościoła wzniesiono na planie prostokąta i zakończono absydą.
Wystrój wnętrza kościoła utrzymany był w stylu neobarokowym. Zespół sześciu ołtarzy i ambonę wykonała firma Ferdynanda Majerskiego z Przemyśla, zaś organy – czeska firma Rieger z Krnowa. Autorem polichromii jest Tadeusz Popiel. Witraże w prezbiterium wykonała firma F. Mayera z Monachium (1897), a w oknach korpusu kościoła – K. Gejlinga z Wiednia (1900).
W dniu 2 października 1910 arcybiskup Józef Bilczewski dokonał konsekracji świątyni.
Po drugiej wojnie światowej kościół zamieniono na klub, a klasztor na biura.
Po 1990 przekazano go wiernym Ukraińskiego Autokefalicznego Kościoła Prawosławnego 
na cerkiew, którą następnie wyświęcono pod wezwaniem św. Andrzeja Apostoła (ukr. святого Андрія Первозванного). W latach 1993–1998 dokonano przebudowy obiektu (m.in. zwieńczono go trzema kopułami), wzniesiono też wolnostojącą dzwonnicę. Od 2018 r. świątynia służy wiernym Kościoła Prawosławnego Ukrainy.

</doc>
<doc id="1823552" url="https://pl.wikipedia.org/wiki?curid=1823552" title="Ukraińska Partia Robotnicza">
Ukraińska Partia Robotnicza

Ukraińska Partia Robotnicza (UTP) – ukraińska partia polityczna, założona w Kijowie 18 października 1918, ideologicznie bliska Ukraińskiej Partii Socjalistów-Rewolucjonistów.
Działali w niej przede wszystkim ukraińscy spółdzielcy, jej liderem był F. Kryżaniwskyj, który jednocześnie był jej przedstawicielem w Centralnej i Małej Radzie i Ukraińskim Związku Narodowym (UNS). UTP była nieliczna i nie odegrała większego znaczenia na scenie politycznej.

</doc>
<doc id="1823553" url="https://pl.wikipedia.org/wiki?curid=1823553" title="Music’s Taking Over">
Music’s Taking Over

Music’s Taking Over – singel The Jacksons z albumu "Goin' Places" wydany w 1977 roku tylko w Wielkiej Brytanii.

</doc>
<doc id="1823559" url="https://pl.wikipedia.org/wiki?curid=1823559" title="Partyzantka Zaliwskiego">
Partyzantka Zaliwskiego

Partyzantka Zaliwskiego – nieudana próba wzniecenia powstania zbrojnego w zaborze rosyjskim w 1833, podjęta po upadku powstania listopadowego przez byłego powstańca pułkownika Józefa Zaliwskiego. 
Cele strategiczne.
Zaliwski liczył, że przeniknięcie na ziemie zaboru rosyjskiego oddziałów powstańczych, każdy w sile 50 ludzi, przy jednoczesnym rzuceniu haseł dotyczących reform gospodarczych, sprowokuje wybuch powstania, wspartego przez lud. Chciał, aby jego oddziały przeniknęły na cały obszar zaboru aż po Dniepr. Ruch Zaliwskiego przygotowywany był w porozumieniu z karbonariuszami w Europie Zachodniej, którzy mieli wywołać rewolucję. Oczekiwano wybuchu wojny pomiędzy Imperium Rosyjskim a Wielką Brytanią, Francją i Turcją, co pozwoliłoby podnieść sprawę polską na arenie międzynarodowej.
Przygotowania.
Pierwsze próby tworzenia konspiracji podjął emisariusz emigracyjny Joachima Lelewela Walerian Pietkiewicz. Ośrodkiem przygotowań stała się Kolbuszowa (własność Tyszkiewiczów) w Galicji, gdzie po 1831 przebywało wielu powstańców listopadowych. Przygotowaniami kierował Związek Bezimienny. Na przełomie 1832 i 1833 z Francji przerzucono do Galicji kilkudziesięciu emisariuszy z Zaliwskim na czele. Na emigracji ruch ten zwalczany był przez obóz ks. Adama Jerzego Czartoryskiego i Komitet Dwernickiego. W końcu poparcia odmówił mu także ruch karbonarski.
Wyprawa Zaliwskiego.
Taktyka Zaliwskiego polegała na wprowadzeniu do Królestwa "pierwiastkowych oddziałów", a potem zbrojne masy ludowe miały prowadzić wojnę totalną. 
Królestwo podzielono na 18 okręgów i wyznaczono ich dowódców. Partyzanci otrzymali paszporty i po 150 franków na drogę. Do kraju wędrowali przez Szwajcarię, południowe Niemcy i Czechy. 
Zaliwski z Henrykiem Dmochowskim wyruszyli z Paryża do Galicji 17 lutego 1833 roku. Do Polski dotarło około 70 emisariuszy, z tego prawie połowa udała się do Księstwa Poznańskiego, pozostali do Galicji. Tu stwierdzono, że przekazywane przez wysłanników Lelewela wiadomości o nastrojach powstańczych są znacznie przesadzone. Rozpoczęto organizować niewielkie oddziały i przygotowywać je do przekroczenia granic zaboru rosyjskiego. Termin wejścia do Królestwa ustalono na 19 marca. W tym dniu granicę przeszły jedynie dwa oddziały. Inne nie zdążyły sformować się i nadciągnęły z dużym opóźnieniem. 
Część oddziałów przekroczyła granicę Królestwa od strony Galicji.
W nocy 19 marca 1833, Zaliwski wraz z 8 towarzyszami przekroczył granicę w pobliżu Ulanowa kierując się poprzez miasteczko Zaklików w kierunku Lublina. Zadaniem oddziału było m.in. prowadzenie agitacji. Rozgłaszano informacje, że oddział wciela nawet ochotników z wojska rosyjskiego.
Władze rosyjskie szybko dowiedziały się o przybyciu na Lubelszczyznę partii Zaliwskiego. Rozpoczęto pościg. Wobec braku realnych szans na wzbudzenie powstania, 19 kwietnia Zaliwski powrócił do Galicji. 
W Sandomierskie wkroczył 24 osobowy oddział Kacpra Dziewickiego. Miał on zaatakować posterunek kozacki w Połańcu i zaopatrzyć się w broń i konie. Nie czekając na koncentrację, na rozkaz Dziewickiego, 5 osobowy pododdział uderzył na posterunek. Powstańcy, po zaciętej walce, zostali wzięci do niewoli. Dziewicki, konwojowany do Warszawy, popełnił samobójstwo 
Czteroosobowa partia pod dowództwem Stefana Giecołda weszła do Królestwa 24 marca 1833 roku. Starała się przejść przez Lubelszczyznę i udać się na Podlasie. Koło Parczewa podzieliła się na dwie grupy. Jedna skierowała się w stronę Puszczy Kampinoskiej, druga zaś ruszyła ku Puszczy Białowieskiej. Rosjanie dość szybko dowiedzieli się ruchu partyzantów. 6 kwietnia aresztowano Giecołda, a 24 maja Szpeka.
21 marca do Kaliskiego wkroczył oddział złożony z 24 partyzantów. Bezpośrednio na granicy schwytanych zostało 5 osób. Losy pozostałych nie są dokładnie znane.
Dziesięcioosobowy oddział, dowodzony przez porucznika z okresu powstania listopadowego, Leopolda Białkowskiego, wkroczył do Królestwa 2 kwietnia. Z końcem miesiąca w lesie pod Józefowem połączył się z trzynastoosobową grupą dowodzoną przez Feliksa Łubieńskiego. 29 kwietnia dokonano napadu na posterunek kozaków w Józefowie. Wskutek zdrady partyzanci zostali pobici. Na czele ataku na posterunek szedł Stanisław Berini.
Inne oddziały przekraczały granicę Królestwa od strony Wielkiego Księstwa Poznańskiego. 27 kwietnia przekroczyła granicę pięcioosobowa grupa byłych wojskowych i studentów warszawskich. Połączyła się ona z grupą dowodzoną przez Sulimirskiego. 13 maja w lesie pod Janowicami zaatakował ich oddział wojsk rosyjskich i rozproszył. Część powstańców dostała się do niewoli.
W kwietniu, na czele oddziału zwerbowanego w Wielkopolsce, wszedł do Królestwa Artur Zawisza "Czarny". Jego oddział nie dotarł do miejsca przeznaczenia, a po potyczce w rejonie Włocławka został rozbity.
W regionie Grodna działała grupa Michała Wołłowicza. W jej skład wchodzili chłopi z jego majątku Porzecza. Nie mając poparcia wśród tamtejszego ziemiaństwa Wołłowicz ukrywał się w lasach. Oddział zadenuncjował krewny dowódcy – Jan Wołłowicz. Po obławie Michał został ujęty, a potem powieszony w Grodnie.
Ostatnim akordem działalności bojowej partyzantki Zaliwskiego była potyczka grupy 12 partyzantów, która 3 maja w Szadku raniła kilku żołnierzy rosyjskich. Jej dalsze losy nie są znane
Po powrocie z Kongresówki do Galicji Zaliwski odwołał działania i zarządził przygotowania do działań partyzanckich na wiosnę 1834 roku. W czerwcu 1833 roku przedstawił kolejny plan wyzwolenia kraju. Plan nie przewidywał działań w Galicji i Wielkopolsce. Nie uzyskał zrozumienia i nie został zaakceptowany przez ogół społeczeństwa.
Represje.
W odpowiedzi na odrodzenie ruchu niepodległościowego w Królestwie Polskim Rosjanie wprowadzili stan wojenny. Administracja cywilna podporządkowana została lokalnym naczelnikom wojennym. 
Prusy aresztowały partyzanckich emisariuszy. Austria po zawarciu konwencji z Rosją w Münchengrätz rozpoczęła rozbijanie sieci konspiracyjnej w Galicji. Zaborcy zobowiązali się wzajemnie wydawać dezerterów i przestępców politycznych.
Stracono na szubienicy partyzantów: Wołłowicza w Grodnie, Adama Piszczatowskiego w Białymstoku i Artura Zawiszę w Warszawie. Wielu partyzantów skazano na katorgę.

</doc>
<doc id="1823561" url="https://pl.wikipedia.org/wiki?curid=1823561" title="Ukraińska Partia Federacyjno-Demokratyczna">
Ukraińska Partia Federacyjno-Demokratyczna

Ukraińska Partia Federatywno-Demokratyczna (Українська Федеративно-Демократична Партія, UFDP) – ukraińska partia konserwatywna, utworzona w grudniu 1917 w Kijowie przez byłych członków Starej Hromady.
UFDP opowiadała się za zmianą Imperium Rosyjskiego w federację autonomicznych krajów i występowała przeciw ogłoszeniu niepodległości Ukrainy. 
Głównymi działaczami byli: W. Naumenko, B. Kistjakiwśkyj, I. Kwiatkowśkyj, I. Łuczyćkyj, W. Ihnatowycz. Partia nie odegrała większej roli w polityce. 

</doc>
<doc id="1823564" url="https://pl.wikipedia.org/wiki?curid=1823564" title="Clorazepate">
Clorazepate



</doc>
<doc id="1823566" url="https://pl.wikipedia.org/wiki?curid=1823566" title="Puchar Świata w narciarstwie dowolnym 2009/2010">
Puchar Świata w narciarstwie dowolnym 2009/2010

Puchar Świata w narciarstwie dowolnym 2009/2010 rozpoczął się 12 grudnia 2009 w fińskim Suomu, a zakończył 20 marca 2010 w hiszpańskim Sierra Nevada. Najważniejszą imprezą sezonu były igrzyska olimpijskie w Vancouver.
Puchar Świata rozegrany został w 11 krajach i 18 miastach na 3 kontynentach. W trzech miejscowościach odbyły się po trzy zawody (Calgary, Deer Valley i Lake Placid). Była to 31 edycja Pucharu Świata.
Obrońcami Kryształowej Kuli był Kanadyjczyk Alexandre Bilodeau wśród mężczyzn oraz Francuzka Ophélie David wśród kobiet. W tym sezonie triumfowała Chinka Li Nina wśród kobiet, a wśród mężczyzn Białorusin Anton Kusznir.

</doc>
<doc id="1823570" url="https://pl.wikipedia.org/wiki?curid=1823570" title="Halászlé">
Halászlé

Halászlé – tradycyjna węgierska zupa rybna. 
Pierwsze wzmianki o niej w źródłach pisanych odnaleziono w wydanej w 1876 roku książce kucharskiej pt. "Szegedi szakácskönyv" autorstwa Teresy Doleskó z zamieszczonym tam przepisem na paprykarz rybny. Zgodnie z nim wszystkie konieczne składniki wrzucano wprost do garnka, co decydowało o tym, że potrawa była łatwa i szybka w przygotowaniu.
Podstawą prawdziwej zupy rybnej powinna być dobra gatunkowo ryba, której mięso nie rozpada się podczas gotowania (głównie karp), papryka oraz duża ilość cebuli. Z reguły zupy tej nie należy przecierać; wyjątkowo robi się to w okolicach Segedynu (węg. Szeged).
Mimo tak prostego przepisu na Węgrzech spotykanych jest wiele odmian tej zupy, którą odmiennie serwuje się nad Cisą, inaczej nad Dunajem, a jeszcze inaczej nad Balatonem czy w stanicach rybackich.
Inne składniki.
W zależności od regionu Węgier i od inwencji kucharza dodawane są różne inne składniki. Najczęstsze to pomidory ("paradicsom"), zielona papryka ("zöldpaprika"), makaron ("tészta"), ziemniaki ("burgonya").
Dla poprawienia smaku często dodaje się do zupy rybią ikrę ("halikra") oraz mlecz ("haltej").

</doc>
<doc id="1823576" url="https://pl.wikipedia.org/wiki?curid=1823576" title="Torture">
Torture

Torture – singel The Jacksons z albumu Victory. Piosenka została napisana przez Jackiego Jacksona i Kathy Wakefield. 
Teledysk.
Reżyserem teledysku był Jeff Stein. Michael i Jermaine nie występują w klipie, jednak Michael został w nim "zastąpiony" przez manekina.
Lista Utworów.
12"

</doc>
<doc id="1823581" url="https://pl.wikipedia.org/wiki?curid=1823581" title="Okręty podwodne typu U">
Okręty podwodne typu U

Okręty podwodne typu U – brytyjski typ niewielkich jednokadłubowych okrętów podwodnych, zbudowanych w latach 1938–1944 w łącznej liczbie 49 jednostek. Jednostki typu "U" były pierwszymi brytyjskimi okrętami, w których zastosowano napęd elektryczny do pływania po powierzchni morza. Najważniejszym obszarem operacyjnym jednostek typu "U" w trakcie II wojny światowej było Morze Śródziemne. Słabością okrętów tego typu były jednak niewielka prędkość nawodna oraz brak zaawansowanego systemu kontroli ognia. W związku z kształtem dziobu, pierwsze jednostki sprawiały trudności w utrzymaniu trymu na głębokości peryskopowej.
Do drugiej serii tego typu należały okręty podwodne Marynarki Wojennej: ORP „Sokół” i ORP „Dzik”. Jednostki tego typu – oprócz brytyjskiej i polskiej – służyły także w marynarkach wojennych Związku Radzieckiego, Norwegii, Holandii i Wolnej Francji, a po zakończeniu wojny także Grecji i Danii.
Historia budowy.
Pierwsze trzy okręty podwodne typu "U" zostały zbudowane w stoczni marynarki w Chatham na zamówienie brytyjskiej Admiralicji z 1936 roku jako uzbrojone jednostki ćwiczebne dla zastąpienia używanych dotychczas w tej roli przestarzałych okrętów typu "H". Wszystkie trzy weszły do służby w 1938 roku. Ponieważ eksploatacja wykazała ich zadowalające właściwości, łatwość obsługi i prostotę konstrukcji, po wybuchu II wojny światowej Admiralicja zamówiła kolejną serię 12 okrętów, budowanych do 1941 roku, a następnie 41 kolejnych, z których zbudowano jedynie 34, przenosząc zamówienie na pozostałe na udoskonalone jednostki typu "V".
Poza stocznią marynarki w Chatham, która zbudowała ogółem pięć jednostek (trzy prototypowe i dwie drugiej grupy) okręty typu "U" były budowane w stoczniach koncernu Vickers Armstrong w Barrow-in-Furness (36 okrętów) i w Newcastle upon Tyne (osiem jednostek). Okręty wchodziły do służby do 1944 roku.
Opis konstrukcji.
Małe okręty podwodne typu "U" były jednokadłubowymi jednostkami o nitowanym kadłubie, podzielonym na trzy przedziały wodoszczelne. W pierwszym przedziale, dziobowym, mieściły się cztery wyrzutnie torpedowe, torpedy zapasowe oraz znajdowały pomieszczenia załogi i magazyn żywności. Przedział środkowy zajmowały kwatery podoficerów i oficerów oraz centrala dowodzenia, w przedziale rufowym znajdowała się siłownia okrętowa. Operacyjna głębokość zanurzenia okrętów typu "U" wynosiła 60 m.
Okręty typu "U" napędzane były przez dwa silniki elektryczne General Electric o łącznej mocy 825 KM, poruszające za pośrednictwem wałów napędowych dwie śruby. Podczas poruszaniu się na powierzchni silniki elektryczne były zasilane w energię przez generatory napędzane dwoma silnikami wysokoprężnymi o łącznej mocy 615 KM. Konstrukcyjna prędkość 12 węzłów była praktyce nieosiągalna – okręty tego typu rzadko były w stanie rozwinąć na powierzchni prędkość 10,5 węzła. Przewożony zapas paliwa płynnego pozwalał okrętom przebyć 4050 Mm przy prędkości 10 w. W pływaniu podwodnym silniki elektryczne były zasilane przez akumulatory, nadające okrętom maksymalną prędkość 8,5 w. oraz zasięg 150 Mm przy prędkości ekonomicznej 2,5 w.
Podstawowym uzbrojeniem okrętów podwodnych typu "U" były wyrzutnie torped kal. 533 mm. Wszystkie trzy okręty prototypowe oraz cztery jednostki drugiej grupy poza czterema wyrzutniami ulokowanymi w przedziale dziobowym otrzymały dwie dodatkowe wyrzutnie zabudowane na zewnątrz kadłuba pod opływową osłoną. Jednak, ponieważ w trakcie eksploatacji okazało się, że osłona powoduje powstawanie wysokiej fali dziobowej, na kolejnych okrętach zrezygnowano z wyrzutni zewnętrznych, pozostawiając jedynie cztery aparaty torpedowe. Oprócz torped ładowanych do wyrzutni okręty przewoziły jeszcze cztery torpedy zapasowe, umożliwiające oddanie drugiej salwy. Ponadto wszystkie okręty, oprócz dwóch pierwszych jednostek, uzbrojone były w armatę kal. 76 mm, umieszczoną na pokładzie przed kioskiem oraz trzy karabiny maszynowe Lewis kal. 7,7 mm.
Podstawowymi wadami okrętów tego typu były bardzo niska prędkość nawodna oraz niewielka głębokość zanurzenia peryskopowego, co czyniło okręty podatnymi na atak sił ZOP. Stosowane we wszystkich brytyjskich okrętach podwodnych tego czasu, rozwiązanie konstrukcyjne postaci peryskopu wykonanego z brązu, miało na celu zmniejszenie wpływu magnetycznego na umieszczone w kiosku żyrokompasy, jednak zwiększało wagę peryskopu, czego skutkiem były jego mniejsza długość – w efekcie głębokość peryskopowa – oraz konieczność zmniejszenia grubości stali kadłuba, co zmniejszało jego wytrzymałość i w konsekwencji dopuszczalną głębokość zanurzenia okrętu. Istotną wadą tych jednostek był także brak kalkulatora torpedowego zdolnego do programowania żyroskopów poszczególnych torped. W konsekwencji, w odróżnieniu od okrętów niemieckich i amerykańskich, dowódcy jednostek typu "U" nie mogli atakować jedną salwą kilku celów, oraz zmuszeni byli do celowania całym okrętem. Przedstawione ograniczenia techniczno-taktyczne znacząco zmniejszały sprawność bojową okrętów tego typu.
Załogi okrętów podwodnych typu "U" składały się z czterech oficerów i od 23 do 29 podoficerów i marynarzy.
Zastosowanie operacyjne.
Po wybuchu II wojny światowej trzy pierwsze okręty podwodne typu "U" rozpoczęły działania bojowe na Morzu Północnym, w pobliżu niemieckich wybrzeży. Trudne warunki nawigacyjne i silne przeciwdziałanie ze strony niemieckich sił ZOP sprawiło, że jednostki te nie odniosły zbyt dużych sukcesów. 6 stycznia 1940 roku prototypowy HMS „Undine” został zmuszony do wynurzenia przez niemieckie trałowce „M 1201”' „M 1204” i „M 1207” i zatopiony w rejonie wyspy Helgoland przez własną załogę, która dostała się do niewoli. Pomimo to okręty typu "U" działały na wodach Morza Północnego i Zatoki Biskajskiej do końca wojny, dezorganizując niemiecką żeglugę w tych rejonach.
Wraz z wchodzeniem do służby w Royal Navy kolejnych jednostek, część okrętów została od 1941 roku przebazowana na Morze Śródziemne, działając z bazy na Malcie, gdzie stanowiły podstawę 10. Flotylli Okrętów Podwodnych. W jej ramach, jednostki "U" działały ze zmiennym szczęściem. Poniosły całkowitą klęskę w operacjach przeciwko niemieckim transportom przewożącym do Afryki oddziały Afrika Korps generała Erwina Rommela, zatapiając jedynie 6 ze 100 transportowców. W lutym i marcu 1941 roku okręty typu "U" zatopiły jedynie 20 000 z 220 000 ton zaopatrzenia Osi kierowanego do Libii. Prymitywne systemy rozpoznania nocnego oraz kontroli ognia torpedowego tych okrętów, a także brak doświadczenia dowódców, stanowiły podstawowe czynniki wpływające na brak sukcesów, wielokrotnie jednak okręty brytyjskie, nawet po wykryciu jednostek przeciwnika, z uwagi na bardzo małą prędkość nawodną, nie były w stanie zbliżyć się do nich na odległość strzału torpedowego.
HMS „Upholder” do czasu swego zatopienia 14 kwietnia 1942 roku zatopił statki o łącznym tonażu 91 024 BRT oraz włoski niszczyciel „Libeccio” i dwa okręty podwodne, a także uszkodził krążownik lekki „Giuseppe Garibaldi”. Ponadto włoska marynarka wojenna straciła za przyczyną okrętów typu "U" m.in. krążownik ciężki „Trento”, krążowniki lekkie „Armando Diaz" i „Giovanni delle Bande Nere” oraz mniejsze okręty. HMS „Ultimatum” zatopił m.in. włoski okręt podwodny „Ammiraglio Millo”, HMS „Unbeaten” – U-Boota U-374 i włoski okręt podwodny „Guglielmotti”.
W trakcie działań wojennych utracone zostało 20 okrętów typu "U", w tym HMS „Vandal”, który zaginął wraz z całą załogą podczas rejsu szkoleniowego w rejonie wyspy Arran (Szkocja). HMS „Untamed” zatonął 30 maja 1943 roku w trakcie ćwiczeń, po czym został wydobyty (załoga zginęła) i po przemianowaniu na HMS „Vitality” ponownie wcielony do służby.
Po zakończeniu II wojny światowej większość brytyjskich okrętów podwodnych typu "U" została wycofana z aktywnej służby i była sukcesywnie sprzedawana na złom. Część służyła jeszcze jakiś czas do celów szkoleniowych i jako okręty-cele.
Okręty służące w innych flotach.
W trakcie trwania II wojny światowej Wielka Brytania przekazała do flot sprzymierzonych dziewięć okrętów podwodnych typu "U". Trzy z nich: „W 2” (były HMS „Unbroken”), „W 3” (HMS „Unison”) i „W 4” (HMS „Ursula”) służyły od 1944 roku w marynarce wojennej Związku Radzieckiego. Dwa: ORP „Sokół” (HMS „Urchin”) i ORP „Dzik” (HMS „P.52”) zostały wydzierżawione Polskiej Marynarce Wojennej. Również dwa: „Uredd” (HMS „P.41”, utracony w 1943 roku) i „Ula” (HMS „Varne”) otrzymała marynarka norweska (KNM Ula" zatopił m.in. U-Boota U-974). Po jednym użytkowały floty Holandii: „Dolfijn” (HMS P.47) oraz Wolnej Francji: „Curie” (HMS „Vox”).
Już po zakończeniu wojny w posiadanie okrętów typu "U" weszły marynarki wojenne Grecji, która dzierżawiła dwa okręty: „Xifias” (HMS „Untiring”) i „Amfitriti” (HMS „Upstart”) oraz Danii, która użytkowała okręt „Springeren” (do 1950 roku pod nazwą „U 1”), były polski ORP „Dzik”.
Lista okrętów typu "U".
Druga grupa.
Okręty drugiej grupy otrzymały początkowo zamiast nazw numery burtowe w zakresie od P.31 do P.42, ale jeszcze przed wodowaniem przywrócono im nazwy, nadając numery taktyczne rozpoczynające się od litery N.
Trzecia grupa.
Do początku 1943 roku okręty trzeciej grupy posiadały jedynie oznaczenia alfanumeryczne zaczynające się od litery P. Później nadano im nazwy.

</doc>
<doc id="1823582" url="https://pl.wikipedia.org/wiki?curid=1823582" title="Rutilius Namatianus">
Rutilius Namatianus

Rutilius Claudius Namatianus – poeta rzymski żyjący w V wieku. Jeden z ostatnich przedstawicieli literatury pogańskiej.
Pochodził z Galii. Przez pewien czas piastował urzędy w Rzymie, jednak po najeździe Wizygotów powrócił do Galii. Swoją podróż opisał w poemacie "O powrocie" ("De reditu suo"). Z dwóch ksiąg dzieła jedynie pierwsza zachowała się w całości. Pisany wierszem elegijnym opis morskiej podróży przetykany jest licznymi dygresjami, w których Namatianus m.in. wyraża swoją miłość do ojczyzny i krytykuje chrześcijańskich mnichów.

</doc>
<doc id="1823584" url="https://pl.wikipedia.org/wiki?curid=1823584" title="Związek Bezimienny">
Związek Bezimienny



</doc>
<doc id="1823594" url="https://pl.wikipedia.org/wiki?curid=1823594" title="Liu Xiangrong">
Liu Xiangrong

Liu Xiangrong (; ur. 6 czerwca 1988 w Hohhot) – chińska lekkoatletka, kulomiotka.

</doc>
<doc id="1823595" url="https://pl.wikipedia.org/wiki?curid=1823595" title="Xiangrong Liu">
Xiangrong Liu



</doc>
<doc id="1823596" url="https://pl.wikipedia.org/wiki?curid=1823596" title="Wydajemy własną książkę">
Wydajemy własną książkę

Wydajemy własną książkę – program edukacji czytelniczej w formie konkursu opracowany w 1993 roku przez Marię Podlasiecką i Roberta Miszczuka.
Cel.
Celem programu jest popularyzacja czytelnictwa osiągana poprzez aktywny udział dziecka jako twórcy samodzielnie opracowanej książki, od pomysłu literackiego do gotowego dzieła.
Metoda.
Metoda realizacji tego założenia zakłada możliwość wprowadzenia młodego autora w świat książki. Zachęca do swobodnej wypowiedzi na wybrany przez siebie temat, przy dyskretnej pomocy opiekuna w doborze interesującej szaty edytorskiej.
Nadanie programowi formy konkursu staje się bodźcem do zdrowej rywalizacji. Przyszły autor, chcąc osiągnąć sukces, zaczyna poszukiwać ciekawych, niekonwencjonalnych, form. Odwiedzając księgarnie i biblioteki, staje się aktywnym a nie biernym odbiorcą literatury. 
Praca każdego dziecka musi być doceniona bez względu na jej poziom artystyczny, posiada bowiem wartość osobistej wypowiedzi. Pozwala wczuć się w przeżycia dzieci i zrozumieć wpływ środowiska na ich postawy. Każdy uczestnik otrzymuje imienny dyplom z podziękowaniem za udział w konkursie. Jury składa się z profesjonalistów. Zgodnie z regulaminem ocenia ono prace w trzech kategoriach: literackiej, plastycznej i edytorskiej. Dzieło, które otrzyma nagrodę we wszystkich kategoriach zdobywa tytuł Złotej Księgi.
Historia.
Konkurs „Wydajemy własną książkę” był częścią autorskiego, ekologicznego, programu Marii Podlasieckiej pn. „Drzewo”, mówiącego o korzyściach, jakie daje człowiekowi drewno. Jeden z konarów dotyczył papieru a odrastająca od niego gałąź – książki.
Został zrealizowany w roku szkolnym 1993/1994 w Pedagogicznej Bibliotece Wojewódzkiej i m.st. Warszawy i Młodzieżowym Domu Kultury „Muranów” im. Cypriana K. Norwida w Warszawie. 
Wykorzystując zasoby Biblioteki przeprowadzono wraz z profesjonalistami - Danutą Wawiłow, Zofią Bisiakową i Wojciechem Rozwadowskim - warsztaty wprowadzające uczestników w świat książki. Efekt rocznej pracy przeszedł wszelkie oczekiwania. Wówczas, Aniela Moszyńska - Dyrektor Młodzieżowego Domu Kultury „Muranów”, zaproponowała wprowadzenie konkursu „Wydajemy własną książkę” jako stałą pozycję programową obu placówek. Młodzi autorzy postanowili pozostawić swe dzieła jako zalążek przyszłej biblioteki. Realizację następnych edycji konkursu i opiekę nad rozrastającą się biblioteką powierzono Barbarze Woźniak i Jolancie Rajskiej. 
Popularyzacja metody.
Autorzy programu, Maria Podlasiecka i Robert Miszczuk, przystąpili do popularyzacji sprawdzonej metody. Najpiękniejsze lub najciekawsze prace prezentowane były w Ministerstwie Kultury i Sztuki (1995), na Wydziale Pedagogicznym Uniwersytetu Warszawskiego (1995), Ministerstwie Edukacji Narodowej (1999) oraz VI Sesji Sejmu Dzieci i Młodzieży (2000). Były przedstawiane na 2. Targach Książki w Krakowie (22.10 - 25.10.1998). Dzięki życzliwości dyrektora Targów Książki Szkolnej „Edukacja” („Edukacja XXI”), Andrzeja Pieniaka, książki prezentowane były na specjalnie dla nich przeznaczanych stoiskach oraz wysyłane na Międzynarodowe Targi Książki we Frankfurcie nad Menem i Targi Książki w Bolonii. Aby podnieść rangę udziału w konkursie młodzi autorzy pełnili na Targach dyżury, prezentując swe dzieła lub prowadząc warsztaty dla gości targowych. Było to dla nich formą nobilitacji. 
Prezentacja książek dziecięcych na Targach i bezpośredni kontakt z autorami programu wzbudziły zainteresowanie zwiedzających. W placówkach oświatowych i kulturalnych większości miast Polski samoistnie zaczęły powstawać tego rodzaju akcje. 
16 kwietnia 2004 roku powołana została Kapituła „Klubu Bibliotek Białych Kruków”. Jej założycielami są placówki kontynuujące program: Targi Książki Szkolnej „Edukacja XXI”, Młodzieżowy Dom Kultury „Muranów” im. Cypriana K. Norwida, Pedagogiczna Biblioteka Wojewódzka im. KEN w Warszawie i Dzielnicowy Dom Kultury Nauczyciela Warszawa Wola. Autorką logo konkursu „Wydajemy własną książkę” oraz logo „Klub Bibliotek Białych Kruków” jest Małgorzata Kowalczuk-Jakubowska.
Unikatowa „Biblioteka Białych Kruków”, licząca kilka tysięcy książek, znajduje się w Młodzieżowym Domu Kultury „Muranów” w Warszawie, ul. Stawki 10.

</doc>
<doc id="1823598" url="https://pl.wikipedia.org/wiki?curid=1823598" title="Someren">
Someren

Someren - miasto w południowej Holandii w prowincji Brabancja Północna, nad kanałem Zuid-Willemsvaart, 10 km na południe od Helmondu. Siedziba gminy ("gemeente") Someren.
Someren posiada 2 przysiółki:

</doc>
<doc id="1823600" url="https://pl.wikipedia.org/wiki?curid=1823600" title="Miłoszowski Potok">
Miłoszowski Potok

Miłoszowski Potok ("Czarny Strumień", czes. "Jindřichovický potok") – potok w południowo-zachodniej Polsce, w woj. dolnośląskim, w powiecie lubańskim, lewy dopływ Kwisy, długość 10,5 km, źródła na wysokości ok. 375 m n.p.m., ujście – ok. 260 m n.p.m..
Źródła pomiędzy miejscowością Dětřichovec a Pobiedna na wysokości około 375 m n.p.m.
Płynie ku północnemu zachodowi (NNE) przez Dětřichovec, Srbską, Miłoszów i Leśną. Uchodzi do Kwisy we wsi Smolnik.
Ma kilka niewielkich dopływów, z których tylko lewy Srbská ma nazwę.

</doc>
<doc id="1823601" url="https://pl.wikipedia.org/wiki?curid=1823601" title="Universal Networks International">
Universal Networks International

Universal Networks International (dawniej NBC Universal Global Networks) - jedna z grup telewizyjnych firmy NBCUniversal, która do 2007 roku nosiła nazwę Sparrowhawk Media, czyli do wtedy, gdy NBCUniversal kupiło tę firmę od brytyjskich właścicieli. Grupa ta rywalizuje z telewizją AXN, która oferuje podobny profil do kanałów grupy Universal Networks.

</doc>
<doc id="1823603" url="https://pl.wikipedia.org/wiki?curid=1823603" title="Saare (ujednoznacznienie)">
Saare (ujednoznacznienie)

Zobacz też:

</doc>
<doc id="1823605" url="https://pl.wikipedia.org/wiki?curid=1823605" title="Xue Fei">
Xue Fei

Xue Fei (chiń. 薛飞; ur. 8 sierpnia 1989 w Nankin) – chińska lekkoatletka, specjalizująca się w biegach na długich dystansach.

</doc>
<doc id="1823607" url="https://pl.wikipedia.org/wiki?curid=1823607" title="Northrop YB-49">
Northrop YB-49

Northrop YB-49 – amerykański doświadczalny bombowiec, a w wersji YRB-49A samolot rozpoznawczy, zaprojektowany przez Johna Northropa w układzie latającego skrzydła. Samolot był modyfikacją maszyny Northrop YB-35 – napęd silnikami tłokowymi zastąpiono napędem odrzutowym. Budowa samolotu nie wyszła poza stadium prototypu.
Historia.
John Knudsen Northrop był wielkim entuzjastą budowy samolotów w układzie latającego skrzydła. Już od 1929 roku zajmował się teoretycznymi aspektami budowy samolotów w takim układzie konstrukcyjnym. Latające skrzydło miało wiele potencjalnie korzystnych cech, minimalny opór, łatwiejsza w budowie konstrukcja, stanowiło trudniejszy do zestrzelenia cel dla potencjalnych, wrogich samolotów myśliwskich, bardzo duży współczynnik siły nośnej. W 1940 roku Northrop zbudował według tej koncepcji pierwszy latający samolot, był to Northrop N-1M. W dalszej kolejności powstały Northrop XP-56 Black Bullet, Northrop XP-79 Flying Ram oraz Northrop YB-35 i będący jego modyfikacją YB-49. W maju 1941 roku United States Army Air Forces podpisało z Northropem kontrakt na budowę wysokościowego, ciężkiego bombowca strategicznego w układzie latającego skrzydła, którego ostatecznym rezultatem był Northrop YB-35, późniejszy, potencjalny bombowiec Northrop B-35. Zmierzch ery samolotów tłokowych, zwiększenie zainteresowania napędem odrzutowym, kłopoty techniczne, jakie sprawiał YB-35 oraz pojawienie się innej, zdecydowanie bardziej klasycznej konstrukcji Convair B-36 Peacemaker, który miał tę przewagę nad konstrukcją Northropa, że mógł przenosić bombę atomową, zaowocowały ostatecznym zakończeniem prac nad YB-35 w połowie 1948 roku. Jeszcze przed anulowaniem programu B-35, próbą reanimacją projektu było przeprojektowanie płatowca YB-35 w celu zamontowania na nim silników turboodrzutowych. W ten sposób narodził się YB-49. Pierwsze z nich były specjalnie do tego celu zmodyfikowanymi dwoma egzemplarzami YB-35, na których po usunięciu silników tłokowych zamontowano osiem silników turboodrzutowych Allison J35-A-5. Pierwsza tak przerobiona maszyna wzniosła się w powietrze 21 października 1947 roku, z kolei 5 czerwca 1948 roku, drugi prototypowy egzemplarz uległ rozbiciu, grzebiąc w swoich szczątkach pięcioosobową załogę, którą stanowili m.in. piloci Glen Edwards i Daniel Forbes. Ich nazwiskami nazwano dwie bazy sił powietrznych, Edwards Air Force Base i Forbes Air Force Base. Z uwagi na swój mniejszy zasięg niż konkurencyjny B-36, maszyna nie znalazła uznania w oczach sił powietrznych. Kolejną wersją był rozpoznawczy YRB-49A, napędzany sześcioma silnikami Allison J35-A-19/21, który po raz pierwszy wzniósł się w powietrze 4 maja 1950 roku. Tym razem United States Air Force zaakceptowały samolot i skierowały go do produkcji seryjnej, stało się to jeszcze przed pierwszym lotem samolotu, we wrześniu 1948 roku. Dwa miesiące później zamówienie zostało anulowane przez sekretarza sił powietrznych. W wywiadzie udzielonym w 1979 roku, John Northrop twierdził, że powodem takiej decyzji był brak jego zgody na połączenie się z firmą Convair, którą forsował ówczesny sekretarz sił powietrznych Stuart Symington. Inną przyczyną mogło być pojawienie się samolotu Boeing B-47 Stratojet, który swoimi osiągami przewyższał konstrukcję Northropa. 14 marca 1950 roku YB-49 wykonał swój ostatni lot, a dzień później cały program został całkowicie anulowany. Próby wersji rozpoznawczej trwały rok dłużej i zakończyły się 26 kwietnia 1951 roku. Idea Johna Northropa jednak nie umarła, prawie 40 lat po ostatnim locie YB-49, 17 lipca 1989 roku w powietrze wzniósł się Northrop B-2 Spirit.
Konstrukcja.
Northrop YB-49 był całkowicie metalowym samolotem zbudowanym w układzie latającego skrzydła. Napędzany był ośmioma, lub w wersji rozpoznawczej – sześcioma silnikami turboodrzutowymi. W pierwszej wersji silniki były zgrupowane po cztery po obu stronach szczątkowego kadłuba, w niewielkim stopniu wystającego poza obrys płata. Po obu stronach zgrupowanych silników zamontowano niewielkie stateczniki pionowe, znajdujące się po obu stronach skrzydła, ich zadaniem było ustatecznianie samolotu; w wersji XB-35 ich funkcję pełniły obracające się śmigła wraz z gondolami silników. W wersji YRB-49A silniki były zgrupowane po dwa po obu stronach kabiny załogi, a dwa silniki zostały zawieszone pojedynczo na pylonach pod skrzydłem. Wloty powietrza do silników zostały wkomponowane w krawędź natarcia płata. Skrzydło o skosie wynoszącym 25° zaopatrzone było w sterolotki. Podwozie trójzespołowe całkowicie chowane do wnęk w płacie.

</doc>
<doc id="1823608" url="https://pl.wikipedia.org/wiki?curid=1823608" title="Kabaret Małże">
Kabaret Małże

Kabaret Małże – polski, autorski kabaret pochodzący z Poznania. Powstał w 2006 roku. Nie jest to jedyne kabaretowe małżeństwo, ale na pewno jedyny kabaret małżeński w Polsce. Twórcy kabaretu w latach 2001 - 2005 współtworzyli studencki Kabaret Zaiste (m.in. Przegląd PaKA w Krakowie 2001 i 2002 oraz cykliczne występy podczas programu "Zostań Gwiazdą Kabaretu" - realizacja dla TVP Poznań).
Od stycznia 2010 roku kabaret prowadzi autorskie KLubowe Spotkania KAbaretowe, w skrócie KLUSKA, podczas których odbywają się jedyne w Poznaniu improwizacje kabaretowe. Członkowie kabaretu założyli grupę improwizacji kabaretowych "Trupa Bez Zwłoki". Kabaret Małże cyklicznie pojawia się także na Poznańskich Wieczorach Kabaretowych.
Skład.
współpracownicy: 
Twórczość kabaretu.
Kabaret Małże to kabaret autorski. Tworzy skecze, skupiając się na absurdach życia codziennego oraz obserwacjach relacji damsko-męskich oraz małżeńskich. Pisze i komponuje piosenki kabaretowe. W repertuarze posiada również własne adaptacje piosenek Mariana Hemara.
Ważniejsze skecze:
Ważniejsze piosenki:

</doc>
<doc id="1823611" url="https://pl.wikipedia.org/wiki?curid=1823611" title="Turnieje rycerskie">
Turnieje rycerskie



</doc>
<doc id="1823613" url="https://pl.wikipedia.org/wiki?curid=1823613" title="Lista mieszkańców South Parku i okolic">
Lista mieszkańców South Parku i okolic

Ten artykuł przedstawia listę mieszkańców South Park oraz okolic, przedstawionych w animowanym serialu dla dorosłych "Miasteczko South Park". Lista nie obejmuje członków rodzin głównych bohaterów, dzieci w wieku szkolnym, pracowników szkoły oraz postaci epizodycznych, którzy zostali umieszczeni w osobnych artykułach.
Mieszkańcy.
Burmistrz McDaniels.
Burmistrz McDaniels – jedna z postaci serialu animowanego dla dorosłych South Park. Jako burmistrz kieruje miasteczkiem, jednak robi to bardzo nieudolnie. Bardziej dba o popularność w mediach i własną urodę niż o losy miasta. Zawsze, gdy coś się dzieje, każe dzwonić po dziennikarzy. Często towarzyszy jej dwóch asystentów: Johnson i Ted.
Uczęszczała do Princeton University, uważa South Park za dziurę, a jego mieszkańców za idiotów. Jest złym burmistrzem i od zupełnej kompromitacji ratuje ją zazwyczaj jej pierwszy asystent. Jej nie najlepsze obywatelskie pomysły dla miasta są realizowane często bez względu na przyszłe konsekwencje, które są zwykle katastrofalne.
Mówi się, że w młodości należała do japońskiej mafii. Ma bliskie kontakty z Oficerem Barbrady (w jednym z epizodów, wykonuje jej cunnilingus pod biurkiem), chociaż go zbytnio nie lubi. McDaniels bezskutecznie usiłuje popełnić samobójstwo w „Die Hippie, Die”, po spojrzeniu na szkodliwy wpływ hipisowskiego festiwalu na miasto, dla którego podpisała zezwolenie.
Po raz pierwszy pojawia się już w drugim epizodzie pierwszej serii "Weight Gain 4000".
Johnson i Ted.
Johnson – postać z serialu animowanego dla dorosłych South Park. Pierwszy asystent Pani Burmistrz.
Ted – fikcyjna postać animowanego serialu South Park. Drugi asystent Burmistrz McDaniels.
Zarówno Johnson, jak i Ted różnią się od siebie niewieloma szczegółami. Budową i wyglądem są identyczni, z tym że Ted ma wąsy i inaczej zaczesane włosy. Ich rola w serialu opiera się głównie na wyciąganiu z opresji Pani Burmistrz McDaniels. Często ratują ją od zupełnej kompromitacji z powodu jej nie najlepszych pomysłów. Zdarza się, że to asystenci podejmują decyzje i przedstawiają rozsądne pomysły, jak np. w „Starvin' Marvin” znalezienie przyciągającego uwagę sposobu podziału darów żywności pomiędzy biednych mieszkańców. Ich zasługi zazwyczaj przypisuje sobie Pani Burmistrz.
Ted ginie w wypadku samochodowym w 7. odcinku 11. sezonu „Night of the Living Homeless”, gdy próbuje pomóc dzieciakom uciec przed bezdomnymi.
Oficer Barbrady.
Oficer Barbrady – jedna z postaci serialu animowanego South Park. Jest policjantem o bardzo niskim ilorazie inteligencji. W zasadzie nie potrafi nawet czytać.
Jest jedynym policjantem w miasteczku, ale za to niezmiernie niekompetentnym i tylko dwuznaczne kontakty z Panią burmistrz pozwalają mu zachować stanowisko. W „Chickenlover” i „Spookyfish” Barbrady twierdzi, że ma żonę, która jednak nigdy nie pojawiła się w show.
Jest niezdolny do rozwiązania jakiegokolwiek z przestępstw. Jego analfabetyzm spowodował powrót do klasy w Szkole Podstawowej, w której miał posiąść naukę czytania od podstaw. Mimo niekompetencji potrafi, jak się wydaje, utrzymać pokój w South Park (jak pokazano w „Chickenlover”, gdy wkrótce po tym, jak zostaje wysłany do szkoły, miasto opanowuje chaos). Czasami, nawet niechcący, pomaga innym wplątać się w kłopoty (np. gdy Pan Garrison spróbował zabić Kathie Lee Gifford, bądź podaje 9-letniemu Jimmy’emu informacje, gdzie można znaleźć prostytutki).
Zazwyczaj powtarza: „Ok ludzie, rozejść się, nie ma tu nic do oglądania!” (ang. „Okay people, move along, nothing to see here!”).
Ksiądz Maxi.
Ksiądz Maxi – fikcyjna postać serialu animowanego South Park.
Ksiądz Maxi jest proboszczem rzymskokatolickiej parafii w South Park. Jest postacią bardzo elastyczną. Potrafi być zarówno liberalny i tolerancyjny, jak i konserwatywny w swoich poglądach. Stara się przyciągnąć więcej wiernych do kościoła, m.in. strasząc ich piekłem.
Nie potrafi żyć w celibacie (podobnie jak większość dorosłych w South Park, odbywał stosunek z panią Cartman w pewnym momencie w swoim życiu). Kiedy pewnego razu chłopcy zobaczyli go w konfesjonale podczas niedwuznacznej sytuacji z panią Donovan postanowili założyć swój własny kościół. Ksiądz działa na rzecz reformy celibatu, aby zapobiec przypadkom pedofilii wśród księży.
W odcinku „Korn's Groovy Pirate Ghost Mystery” Maxi, w swojej nienawiści do Halloween, zabija wielu obywateli w celu przekonania ludzi, że Halloween jest złe. W „Do The Handicapped Go To Hell”, twierdzi, że Timmy pójdzie do piekła, gdyż jego upośledzenie uniemożliwia mu wyznanie swoich grzechów. Mimo swoich poglądów udziela ślub homoseksualnej parze – Wielkiemu Gejowi Alowi z Panem Niewolnikiem.
Jego odwrócone nazwisko jest nawiązaniem do muzyka reggae Maxi Priest.
Dr Doctor.
Dr Doctor (zwany też Dr Kels lub Dr Guache) – lekarz z pobliskiego szpitala, znajdującego się nad przełęczą.
Jimbo Kern.
Jimbo Kern – postać z serialu South Park.
Jimbo jest wujkiem Stana Marsha i przyrodnim bratem jego ojca Randy’ego. To zapalony myśliwy, ale ponieważ prawo zabrania mu zabijania zwierząt, za każdym razem, kiedy chce zastrzelić jakąś niewinną istotę, krzyczy: „biegnie prosto na nas”, po czym zabija zwierzynę w obronie własnej. Prowadzi sklep z bronią oraz swój własny program w lokalnej telewizji „Polowanie i zabijanie z Jimbem i Nedem” (Huntin' and Kilin').
W Wietnamie służył jako pilot helikoptera i tam też poznał swojego najlepszego przyjaciela Neda Gerblansky’ego. Razem lubią wspominać i opowiadać dzieciom historie z wojny.
Jego przodkowie byli założycielami South Park. Z uwagi na ten fakt Jimbo nie zgadza się na zmianę "rasistowskiej" flagi miasteczka. Gdy w miasteczku zakazuje się używania fajerwerków, wyrusza z Nedem po nie do Meksyku i ratuje sytuację przed spalającym się w mieście ogromnym wężem. W jednym odcinku okazało się, że nie ma oporów przed kanibalizmem
Ned Gerblansky.
Ned Gerblansky – jest to postać z amerykańskiego serialu animowanego South Park. Pojawia się zazwyczaj w duecie ze swoim przyjacielem Jimbo Kernem.
Po raz pierwszy pojawił się w odcinku "Volcano".
Ned jest ofiarą Wietnamu. Stracił tam rękę w wybuchu granatu ręcznego. Nie może także mówić bez używania elektronicznego sprzętu z powodu raka, którego nabawił się od palenia papierosów, co skutkowało wycięciem tchawicy.
Podobnie jak Jimbo Kern uwielbia polowania. Razem z nim prowadzi program w lokalnej telewizji „Polowanie i zabijanie z Jimbo i Nedem”. Próbują obejść przepisy łowieckie, które traktują jako anty-prawo łowieckie. Widząc jakiekolwiek zwierzę krzyczą „leci na nas” („it's coming right for us!”), po czym strzelają w nie, co uzasadniają samoobroną.
Alphonse Mephesto i Kevin.
Alphonse Mephesto to jedna z postaci serialu animowanego South Park. Jest naukowcem z dziedziny genetyki. Żyje w ogromnej posiadłości na wzgórzu, gdzie prowadzi tajemnicze eksperymenty na swojej Farmie Genetycznej. Jest ojcem 9-letniego Tarrence'a.
Przez mieszkańców uważany jest za szalonego naukowca, który specjalizuje się w inżynierii genetycznej. W eksperymentach zawsze towarzyszy mu jego klon Kevin.
Alphonse Mephesto ogarnięty jest manią ratowania świata. Jego zmodyfikowane genetycznie zwierzęta mają zapobiec głodowi, wojnom czy światowemu zanieczyszczeniu środowiska, ale przeważnie posiadają cztery odbyty. To właśnie on dowodzi za pomocą testów DNA, kto jest ojcem Cartmana, oraz przez swoją lekkomyślność tworzy gigantyczny klon Stana Marsha na potrzeby projektu naukowego swego syna. Mephesto należy do Narodowego Związku Podobnych do Marlona Brando, a co miesiąc jego brat usiłuje go zamordować.
Postać Mephesta jest pastiszem postaci doktora Moreau z głośnej książki Herberta George’a Wellsa "Wyspa doktora Moreau".
Richard i Pani Tweek.
Richard i Pani Tweek – rodzice Tweeka
Ryan i Sarah Valmer.
Ryan i Sarah Valmer – rodzice Jimmy’ego
Steve i Pani Black.
Steve i Pani Black – rodzice Tokena, jedni z najbogatszych mieszkańców South Park – to oni sfinansowali budowę miasteczka.
Thomas i Pani Tucker.
Thomas i Pani Tucker – rodzice Craiga
Roger i Betsy Donovan.
Roger i Betsy Donovan – rodzice Clyde'a. Matka ginie w 1 odcinku 16 sezonu.
Pan Niewolnik.
Pan Niewolnik (ang. "Mr. Slave") – jest to postać z animowanego serialu South Park. Mr. Slave jest gejem, byłym partnerem Herberta Garrisona.
Po raz pierwszy pojawił się w czternastym odcinku szóstego sezonu, zatytułowanym "The Death Camp of Tolerance". Razem z Panem Garrisonem prowokują dzieci swoim perwersyjnym zachowaniem, by te doniosły dyrekcji szkoły, w wyniku czego Pan Garrison zostałby zwolniony. W ten sposób mógłby podać szkołę do sądu i uzyskać milionowe odszkodowanie. Działania przynoszą odwrotny efekt. Rodzice zaniepokojeni nietolerancyjnym zachowaniem dzieci wysyłają je do obozu koncentracyjnego, gdzie "nietolerancja jest nietolerowana", aby tam nauczyły się akceptacji dla inności.
Kiedy Pan Garrison poddaje się operacji zmiany płci, Pan Niewolnik opuszcza ją (go). Od tej pory spotyka się z Alem, z którym wkrótce zaręcza się i bierze ślub.
Wielki Gej Al.
Wielki Gej Al – jest to postać z popularnego serialu South Park.
Al jest stereotypowym gejem, który na obrzeżach South Park prowadzi farmę dla homoseksualnych zwierząt odrzuconych przez homofobów. Adoptuje na pewien czas Sparky’ego, gejowskiego psa Stana.
Al podrywa Pana Niewolnika, chłopaka Pana Garrisona, a kiedy ten zmienia płeć, zaręcza się z nim i razem biorą ślub.
Pojawia się w pełnometrażowym South Parku jako piosenkarz zabawiający amerykańską armię.
Tuong Lu Kim.
Tuong Lu Kim – właściciel chińskiej restauracji „City Wok” i prywatnej linii lotniczej „City Aerlines”. Jest żonaty z Wing Lu Kim – parodia znanej w Chinach piosenkarki Wing Han Tsang.
Sierżant Harrison Yates.
Sierżant Harrison Yates – jedna z postaci serialu animowanego dla dorosłych South Park. Przez swoich kolegów nazywany Lou. Jest funkcjonariuszem policji irlandzkiego pochodzenia, głównym sierżantem policji w mieście, pracuje również jako detektyw. Ma żonę Maggie oraz syna. Często towarzyszy mu jego pomocnik Murphy Mitch.
Pierwszy raz pojawił się w 9. odcinku 7. sezonu „Christian Hard Rock” i był przedstawiony jako pracownik FBI, który ściga przestępców za nielegalne pobieranie muzyki z internetu. Natomiast od odcinka „Casta Bonita” pracuje w Departamencie Policji w Park County Colorado.
Często jest przedstawiany jako niekompetentny. W „The Jeffersons”, gdy dowiaduje się, że zamożnym człowiekiem jest Afroamerykanin pan Jefferson (odzwierciedlenie roli Michaela Jacksona), próbuje wrobić go w przestępstwo, którego nie popełnił. Jednak gdy okazuje się, że pan Jefferson nie jest czarny (przeszedł operację wybielenia skóry) wstrzymuje akcję.
Dochodzi do wyjaśnienia wielu spraw przez bardzo niekonwencjonalne metody, jak w odcinku „Cartman's Incredible Gift” poprzez wizje Cartmana, którego uważa za medium. Morderca swoim ofiarom odcina lewe ręce, a Yates odrzuca sprawdzone metody ścigania, jak odciski palców czy analizę krwi. W rezultacie aresztuje, a nawet zabija wielu niewinnych ludzi w oparciu o domniemane "wizje". W porównaniu z Oficerem Barbradym Yates jest właściwą osobą do pilnowania przestrzegania prawa w mieście i ścigania przestępców, ale czasami okazuje się mało inteligentny, np. gdy spędza dużo czasu aby dowiedzieć się, jak wygląda lewa dłoń patrząc na nią z przeciwnej strony.
W „Free Willzyx” on i jego ludzie zostali śledczymi w sprawie kradzieży olbrzymiej orki. W „Miss Teacher Bangs a Boy” nie podejmuje początkowo żadnych działań, kiedy zgłoszono, że 3-letni Ike Broflovski w przedszkolu miał kontakty seksualne z nauczycielką, bo uznał iż kobieta nie może molestować dzieci.
W 2. odcinku 11. sezonu „Cartman Sucks” Eric prosi go, aby pomógł mu odebrać zdjęcie, o którego kradzież niesłusznie oskarża Kyle’a.
Murphy Mitch.
Murphy Mitch – fikcyjna postać z serialu animowanego South Park. Pomocnik sierżanta Yatesa. Często nazywany Harrisem.
Pomaga Harrisonowi w łapaniu przestępców oraz w rozwiązywaniu spraw. Jest jego podwładnym oraz jego "prawą ręką". Po raz pierwszy pojawił się w 7. odcinku 8. sezonu „The Jeffersons”, w którym próbuje wrobić w przestępstwo czarnego mężczyznę, lecz ten okazuje się być białym.

</doc>
<doc id="1823614" url="https://pl.wikipedia.org/wiki?curid=1823614" title="Układy (album)">
Układy (album)

Układy – drugi album Izabeli Trojanowskiej, wydany w 1982 nakładem wydawnictwa Tonpress. Nagrania zrealizowano w Studio Nagrań ZPR Teatru STU w Krakowie w 1982 roku. Realizacja nagrań – Jacek Mastykarz, asystent – Włodzimierz Żywioł. Projekt graficzny – Aleksander Januszewski. Foto – Marek Trojanowski. Dodatkowe nagrania wydane na CD pochodzą z czwórki Tonpressu N-54 wydanego w roku 1981.

</doc>
<doc id="1823615" url="https://pl.wikipedia.org/wiki?curid=1823615" title="Simon’s Cat">
Simon’s Cat

Kot Simona (ang. "Simon’s Cat") – seria filmów animowanych stworzona przez Simona Tofielda. Każdy z odcinków przedstawia głodnego kota domowego, który używa bardzo pomysłowych, przemyślanych (i czasem denerwujących) sposobów, aby poinformować swojego właściciela o tym, że potrzebuje czegoś do zjedzenia. Seria powstała z wykorzystaniem programu do tworzenia animacji Adobe Flash.
Pierwszy film serii, zatytułowany "Cat Man Do", zdobył nagrodę w kategorii „Najlepsza komedia” w konkursie „British Animation Awards” w 2008. Drugi film z serii, zatytułowany "Let Me In!", zdobył nagrodę w kategorii „Najbardziej niesamowita animacja” w konkursie „Animae Caribe” (Caribbean Animation Awards Festival) w 2008. Trzeci film – "TV Dinner"- został wyemitowany na kanale BBC Two w programie The Culture Show 15 lipca 2008, przed tym jak został umieszczony na YouTube.
14 października 2009 została wydana polska wersja 240-stronicowej książki "Kot Simona. Sam o sobie" (Simon’s Cat: in his very own book). W październiku 2010 wydano w Polsce drugą część książki "Kot Simona. Za płotem" (Simon’s Cat: beyond the fence). W październiku 2011 ukazała się polska wersja trzeciej części książki "Kot Simona i kociokwik" (Simon’s Cat: in kitten chaos). W październiku 2012 wydana została czwarta część książki "Kot Simona kontra reszta świata" (Simon’s Cat vs. the world). W październiku 2013 ukazał się tom kompilacyjny "Wypasiony kot Simona" (The Bumper Book of Simon’s Cat). Tom zawiera wybór obrazków z trzech pierwszych książek, wzbogacony o nowy, niepublikowany wcześniej materiał.
W 2016 roku powstała seria "Logika mojego kota" (Simon’s Cat Logic) przedstawiająca fakty o różnych aspektach zachowań kotów domowych.
Lista odcinków.
Poniżej zamieszczona została lista odcinków serii "Simon’s Cat".

</doc>
<doc id="1823617" url="https://pl.wikipedia.org/wiki?curid=1823617" title="Russula amethystina">
Russula amethystina



</doc>
<doc id="1823618" url="https://pl.wikipedia.org/wiki?curid=1823618" title="Oh, Inverted World">
Oh, Inverted World

Oh, Inverted World – album studyjny zespołu The Shins wydany 19 czerwca 2001; uzyskał pozytywne oceny od krytyków. Początkowo wytwórnia Omnibus Records wydała album w niewielkim nakładzie na winylu. Sub Pop wydała reedycję albumu zarówno na płycie analogowej, jak i na CD (na późniejszych wydaniach widnieje jedynie logo Sub Pop).
Dwa utwory pochodzące z albumu (("Caring Is Creepy" i "New Slang") znalazły się na ścieżce dźwiękowej do filmu "Powrót do Garden State" wyreżyserowanym przez Zacha Braffa.
Magazyn Pitchfork umieścił album na 115. miejscu swojej listy "200. najlepszych albumów lat 2000.".
Spis utworów.
Wszystkie utwory autorstwa Jamesa Mercera.

</doc>
<doc id="1823619" url="https://pl.wikipedia.org/wiki?curid=1823619" title="Uni (mitologia)">
Uni (mitologia)

Uni – najwyższa bogini etruska, bogini kosmosu i miasta Perusia (dziś: Perugia w Toskanii), żona Tinii oraz matka Hercle. Opiekunka narodzin i miast.
Utożsamiana była z grecką Herą, fenicką Astarte (według blaszek z Pyrgi) i rzymską Junoną. Wraz z Tinią i Menrvą stanowili najwyższą trójcę bóstw etruskich.
Niektóre źródła opisują ją miotającą piorunami.

</doc>
<doc id="1823620" url="https://pl.wikipedia.org/wiki?curid=1823620" title="Dyskografia Redmana">
Dyskografia Redmana

Dyskografia amerykańskiego rapera Redmana zawiera siedem studyjnym albumów, dwadzieścia trzy single oraz listę soundracków.

</doc>
<doc id="1823623" url="https://pl.wikipedia.org/wiki?curid=1823623" title="Juliusz Tarnowski (polityk)">
Juliusz Tarnowski (polityk)

Juliusz Tarnowski, hrabia, herbu Leliwa (ur. 4 kwietnia 1864 w Wysocku, - zm. 3 października 1917 w Warszawie) – ziemianin, przedsiębiorca, działacz oświatowy, prezes Centralnego Towarzystwa Rolniczego i Głównego Komitetu Ratunkowego, polityk konserwatywny - jeden z liderów Stronnictwa Polityki Realnej,
Życiorys.
Ukończył szkołę średnią w Krakowie, gdzie rozpoczął studia prawnicze na UJ. Ukończył politechnikę i praktykę górniczą w Leoben.Po powrocie do kraju osiadł w dobrach koneckich, gdzie pod okiem ojca modernizował zakłady, m.in. wybudował drugi wielki piec w hucie w Stąporkowie (należącej wówczas do największych hut prywatnych). W 1893 na zasadzie umowy notarialnej z ojcem wszedł w posiadanie dóbr w charakterze administratora (nie posiadał bowiem poddaństwa rosyjskiego i stąd nie mógł zostać pełnoprawnym właścicielem majątku). Po przyjęciu poddaństwa rosyjskiego po śmierci ojca w 1894 został właścicielem klucza Wielkie Końskie. Liczyły one wówczas 23.846 mórg gruntu, w tym 20.629 mórg lasu. Należały do wybitnie uprzemysłowionych. Znajdowały się w nich młyny, tartaki, kamieniołomy, terpentyniarnie, kopalnie rudy żelaznej, zakłady metalowe oraz huta żelaza w Stąporkowie (w 1911 sprzedana warsz. firmie metalowej „Bracia Lilpop”). 
W latach 1899-1910 był członkiem Rady Zjazdu Przemysłowców Górniczych i Hutniczych Królestwa Polskiego, od roku 1901 pełnił funkcję prezesa Rady Warszawskiego Oddziału Towarzystwa Popierania Rosyjskiego Przemysłu i Handlu. Był prezesem Radomskiego Towarzystwa Rolniczego. Od 1905 przewodniczył oddziałowi Centralnego Towarzystwa Rolniczego w Radomiu, Radomskiej Spółce Rolnej oraz Tow. Zachęty Hodowli Koni w Radomiu, które organizowało m.in. zawody hippiczne. 
Aktywnie uczestniczył w życiu miasta Końskie, m.in. był inicjatorem powstania straży ogniowej i przewodniczącym komitetu parafialnego zajmującego się przebudową i modernizacją kościoła. Poparł również powołanie w Końskich gimnazjum. Powołał działające na zasadzie fundacji Stowarzyszenie Emerytalne Pracowników Prywatnych dla pracowników zatrudnionych w dobrach koneckich. Był również prezesem Koneckiego Chrześcijańskiego Towarzystwa Oszczędnościowo – Pożyczkowego „Spójnia”. 
Z przekonań politycznych konserwatysta, był jednym z liderów ugodowego wobec Rosji Stronnictwa Polityki Realnej. Współautor memoriału do Ministra Spraw Zagranicznych Rosji Piotra Światopełk-Mirskiego z 10 listopada 1904 roku, w którym z pozycji lojalistycznych domagano się zaprzestania dyskryminacji Polaków przez samorządy, sądy i instytucje edukacyjne wszystkich szczebli oraz języka polskiego jako szkodliwej również dla Imperium Rosyjskiego. Po wybuchu I wojny światowej opowiadał się za rozwiązaniem sprawy polskiej w oparciu o Rosję. Pełnił wówczas funkcję prezesa Komitetu Obywatelskiego (1914-1915) a następnie Komitetu Ratunkowego (1915-1917) powiatu koneckiego. 
W latach 1916-17 był prezesem Prezydium Centralnego Towarzystwa Rolniczego w Warszawie, a także prezesem Głównego Komitetu Ratunkowego w Lublinie oraz prezesem Zarządu Głównego Towarzystwa Polskiej Macierzy Szkolnej. Sowitym legatem przyczynił się do utworzenia Szkoły Głównej Gospodarstwa Wiejskiego w Warszawie. Był członkiem Komisji Realizacyjnej Tymczasowej Rady Stanu. Pochowany tymczasowo w Warszawie w krypcie kościoła św. Aleksandra. W krypcie kościoła św. Jana Chrzciciela w Końskich Wacław Krzyżanowski przygotował nowy grobowiec. 6 sierpnia 1918 przewieziono trumnę ze zwłokami do Końskich, gdzie dzień później odbył się ponowny pogrzeb.
Rodzina i życie prywatne.
Pochodził z rodziny arystokratycznej. Syn Jana Dzierżysława Tarnowskiego (1835-1894) i Zofii z Zamoyskich (1839-1930), jego stryjem był Stanisław Tarnowski. Miał braci Zdzisława Jana (1862-1937) i Adama Amora (1866-1946) oraz siostrę Zofię (1869-1954), żonę Stanisława Siemieńskiego-Lewickiego. Ożenił się dwukrotnie: pierwszy raz w 1893 z Marią Gabrielą ze Starzeńskich (1868-1894), a po jej śmierci w 1897 z Anną z Branickich (1876-1953, córka Władysława). Z drugą żoną miał dzieci: Władysława (1904-1979), Juliusza Gabriela (1907-1998), Gabrielę (1903-2000), żonę Władysława Potockiego (1903-1973) oraz Stefana (1906-1943).

</doc>
<doc id="1823628" url="https://pl.wikipedia.org/wiki?curid=1823628" title="Jan Dzierżysław Tarnowski">
Jan Dzierżysław Tarnowski

Jan Dzierżysław Tarnowski (ur. 11 stycznia 1835 w Horochowie, zm. 11 maja 1894 w Dzikowie) – polski polityk i ziemianin. Jeden z przywódców konserwatystów galicyjskich.
Życiorys.
W okresie powstania styczniowego 1863 roku członek tajnej Rady Prowincjonalnej Galicji Zachodniej. Z ramienia konserwatystów w latach 1867–1876 i 1881–92 poseł do galicyjskiego sejmu krajowego, którego w latach 1886–1890 był marszałkiem. (Jako marszałek złożył dymisję wraz z namiestnikiem Galicji, którym był w latach 1888–1895 hr. Kazimierz Badeni w proteście przeciw odmowie zgody cesarza Franciszka Józefa na sprowadzenie szczątków doczesnych Adama Mickiewicza do Krakowa, ale nie została ona przyjęta, a cesarz przyzwolenie wyraził.) W latach 1869–1870, 1873–77 i 1879–85 poseł do austriackiej Rady Państwa; od 1881 dożywotni członek Izby Panów; 1867–70 prezes wydziału powiatowego rady powiatowej w Mielcu. W latach 1885-1886 i 1891-1894 był prezesem Towarzystwa Rolniczego Krakowskiego.
Pochowany w krypcie Tarnowskich w kościele oo. Dominikanów w Tarnobrzegu.
Stosunki rodzinne.
Pochodził z rodziny arystokratycznej. Był synem Jana Bogdana Tarnowskiego (1805-1850) i Gabrieli z Małachowskich (1800-1862). Miał rodzeństwo, trzech braci: Stanisława Kostkę (1837-1917), Juliusza Stefana (1840-1863), Kazimierza Kajetana (ur. 1843), oraz pięć sióstr: Mariannę Walerię (ur. 1830), Walerię (1830-1914) żonę Franciszka Mycielskiego, Karolinę (1832-1888) żonę Jana Józefa Tarnowskiego, Gabrielę (ur. 1833), Zofię Marię (ur. 1836), Annę (ur. 1845). Ożenił się w 1861 z Zofią z hr. Zamoyskich (ur. 1836-). Mieli dzieci: Zdzisława Jana (1862-1937), Juliusza (1864-1917), Adama Amora (1866-1946), Zofię (1869-1954), żonę Stanisława Siemieńskiego-Lewickiego.

</doc>
<doc id="1823629" url="https://pl.wikipedia.org/wiki?curid=1823629" title="Chutes Too Narrow">
Chutes Too Narrow

Chutes Too Narrow – album studyjny zespołu The Shins wydany 21 października 2003. Tytuł wydawnictwa został zainspirowany tekstem utworu "Young Pilgrims". Album zebrał pozytywne oceny od krytyków, w serwisie Metacritic uzyskał 88 punktów na 100 możliwych. Szacuje się, że "Chutes Too Narrow" sprzedał się w nakładzie ponad 350 000 egzemplarzy.
Spis utworów.
Wszystkie utwory autorstwa Jamesa Mercera.

</doc>
<doc id="1823633" url="https://pl.wikipedia.org/wiki?curid=1823633" title="Okrzeja (jezioro)">
Okrzeja (jezioro)

Okrzeja – jezioro na Wysoczyźnie Łobeskiej, położone w woj. zachodniopomorskim, w powiecie łobeskim, w gminie Węgorzyno, na północny wschód od miasta Dobra.
Powierzchnia zwierciadła wody wynosi według różnych źródeł od 92,4 ha do 105,8 ha.
Średnia głębokość jeziora jest na poziomie 2,6 m, a maksymalna głębokość sięga 4,4 m. Objętość wody w jeziorze wynosi 2 721,5 tys. m³.
Okrzeja jest jeziorem polimiktycznym, przez które przepływa rzeka Ukleja. Jest płytkim zbiornikiem położonym w obniżeniu terenu. Misa jeziorna ma nieregularny kształt, wydłużony w kierunku południkowym. Jezioro ma długość ok. 2 km, a szerokość do 800 m. Wzdłuż zachodniego brzegu Okrzei znajduje się stroma zadrzewiona skarpa, do której krawędzi przylegają pola uprawne. Wysoka skarpa występuje także przy zalesionym południowo-wschodnim brzegu. Całkowita powierzchnia zlewni jeziora wynosi 102,9 km², w tym bezpośrednia zlewnia 1,9 km². Lasy zajmują 59% obszaru zlewni bezpośredniej, a grunty orne 38%.
Rzeka Ukleja płynąca z jeziora Mielno wpada do Okrzei przy wschodnim brzegu, a wypływa w północno-wschodniej zatoce szerokim i wyraźnym korytem.
Nad północnym i południowym brzegu jeziora znajdują się pola biwakowe.
Dominującymi gatunkami w Okrzei są: płoć, ukleja i leszcz. Zbiornik w typologii rybackiej jest jeziorem sandaczowym. 
Administratorem wód Mielna jest Regionalny Zarząd Gospodarki Wodnej w Szczecinie. Utworzył on obwód rybacki obejmujący wody jezior: Okrzeja, Mielno, Sambórz Duży oraz wody rzeki Ukleja na odcinku od jeziora Mielno do ujścia do niej strugi Dobrzenicy, wraz z wodami jej dopływów. 
W 2000 i 2006 roku dokonano badań czystości wód Okrzei, które oceniono na III klasę czystości. Jezioro zostało określone jako nieodporne na degradację biologiczną.
Północny i zachodni brzeg Okrzei stanowi granicę między gminą Węgorzyno a gminą Radowo Małe. Ok. 1,1 km na północ od jeziora leży wieś Rogowo, a ok. 3,4 km na południowy zachód leży miasto Dobra.
W dokumencie z 1284 roku nazwę jeziora zapisano jako "Wokreya". 
W 1955 roku zmieniono urzędowo niemiecką nazwę jeziora – "Quern-See", na polską nazwę – "Skwiernie". 
W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę "Okrzeja".

</doc>
<doc id="1823635" url="https://pl.wikipedia.org/wiki?curid=1823635" title="Luis Alberto Miramontes">
Luis Alberto Miramontes

Luis Alberto Miramontes (15 grudnia 1928) – piłkarz urugwajski, pomocnik.
Razem z klubem CA Peñarol Miramontes dwukrotnie zdobył tytuł mistrza Urugwaju – w 1951 i 1953 roku.
Jako piłkarz klubu Defensor Sporting wziął udział w turnieju Copa América 1956, gdzie Urugwaj zdobył tytuł mistrza Ameryki Południowej. Miramontes zagrał w trzech meczach – z Paragwajem, Brazylią i Argentyną.
Rok później wziął udział w turnieju Copa América 1957, gdzie Urugwaj zajął czwarte miejsce. Miramontes zagrał w pięciu meczach – z Ekwadorem, Argentyną, Peru, Brazylią i Chile.
W 1957 roku Miramontes razem z klubem Defensor zajął trzecie miejsce w lidze urugwajskiej.
Nadal jako gracz klubu Defensor wziął udział w turnieju Copa América 1959, gdzie Urugwaj zajął przedostatnie, szóste miejsce. Miramontes zagrał w trzech meczach – z Boliwią, Peru i Argentyną.
Od 21 stycznia 1956 roku do 30 marca 1959 roku Miramontes rozegrał w reprezentacji Urugwaju 22 mecze i nie zdobył żadnej bramki.

</doc>
<doc id="1823636" url="https://pl.wikipedia.org/wiki?curid=1823636" title="Krahule">
Krahule

Krahule (do 1927 "Blajfus", 1927–1946 "Blaufuss", niem. Blaufuss, "Blaufuß", węg. "Kékellő") – dwujęzyczna wieś i gmina (obec) w środkowej Słowacji, w centralnej części Gór Kremnickich (dawny tzw. Hauerland, niemiecka wyspa językowa). Ośrodek turystyczny i narciarski. Rozłożona wzdłuż drogi w kierunku z północnego zachodu na południowy wschód. Centrum wsi znajduje się 872 m n.p.m. Ma 1000 metrów długości i 150 metrów szerokości. Obejmuje obszar około 15 hektarów, a łączna powierzchnia gminy wynosi 1076 hektarów. Gmina graniczy od południa i wschodu z Kremnicą, od północy z Turčekiem, od zachodu z gminą Kremnické Bane.

</doc>
<doc id="1823638" url="https://pl.wikipedia.org/wiki?curid=1823638" title="Valtteri Bottas">
Valtteri Bottas

Valtteri Bottas (ur. 28 sierpnia 1989 w Nastolii) – fiński kierowca wyścigowy, startujący w Formule 1. Dwukrotny wicemistrz tej serii w sezonach 2019 i 2020, a także drugi wicemistrz w sezonach 2017 i 2021.
Fin karierę rozpoczął w 2001 roku, od startów w kartingu. Osiągnął w nim wiele sukcesów, m.in. trzykrotne mistrzostwo swojego kraju oraz mistrzostwo świata.
Formuła Renault.
Po zakończeniu kariery kartingowej, postanowił rozpocząć poważną karierę wyścigową, debiutując w roku 2007, w Północnoeuropejskim Pucharze Formuły Renault. W pierwszym sezonie startów został sklasyfikowany na 3. miejscu (wygrał dwa wyścigi).
Poza tym zaangażował się w zimowy cykl Brytyjskiej Formuły Renault, gdzie wygrał trzy z czterech rozegranych wyścigów. Nie zdobył jednak mistrzostwa, ze względu na brak licencji (przez to też nie był liczony do generalnej klasyfikacji).
W sezonie 2008 kontynuował starty w tej serii oraz zaangażował się w europejski cykl. W obu okazał się najlepszy, przy czym tę pierwszą zdominował (wygrał dwanaście z szesnastu wyścigów), natomiast w drugiej stoczył zacięty pojedynek z Australijczykiem Danielem Ricciardo (odniósł pięć zwycięstw).
Formuła 3.
W 2009 roku awansował do Europejskiej Formuły 3, w której startował w barwach francuskiej ekipy ART Grand Prix. Debiutancki sezon zakończył na bardzo wysokim 3. miejscu. W przekroju całego sezonu rzadko jednak dorównywał bardziej doświadczonemu team-partnerowi Bianchiemu, a w wyniku wielu kolizji i błędów, nie zdołał wygrać ani jednego wyścigu oraz przegrał walkę o tytuł wicemistrzowski, z Niemcem Christianem Vietorisem. Zwyciężył za to w prestiżowym Masters at Zolder, który jednak nie był zaliczany do kalendarza. W ciągu roku sześciokrotnie znalazł się na drugim miejscu oraz dwukrotnie startował z pole position.
Poza udziałem w europejskim cyklu, w ramach programu francuskiego zespołu, gościnnie wystąpił w czterech wyścigach Brytyjskiej Formuły 3 (podobnie, jak w przypadku Brytyjskiej Formuły Renault, nie był klasyfikowany do punktacji). W zaledwie jednym podejściu dojechał do mety, zajmując trzecią lokatę. Na koniec sezonu wziął udział w prestiżowym wyścigu o Grand Prix Makau. Na trudnym obiekcie Fin spisał się znacznie lepiej od Jules'a Bianchiego zarówno w kwalifikacjach, jak i wyścigu. Ostatecznie zmagania zakończył na 5. pozycji (gdyby nie problemy z bolidem pod koniec wyścigu, byłby trzeci).
W sezonie 2010 został liderem francuskiego zespołu i stał się głównym faworytem do zdobycia tytułu europejskiego mistrza F3. Słabe silniki Mercedesa, w porównaniu z Volkswagenem, przekreśliły jednak marzenia Bottasa. W całym sezonie ośmiokrotnie stanął na podium, z czego tylko dwa razy na najwyższym stopniu. W kwalifikacjach również nie było najlepiej. Jedyne pole position uzyskał na niemieckim torze w Oschersleben. Ostateczne Fin ponownie został sklasyfikowany na 3. pozycji, z wyraźną jednak stratą do zdobywcy mistrzostwa – Włocha Edoarda Mortary. Jedynym pocieszeniem dla Bottasa było ponowne zwycięstwo w Masters of Formula 3.
Seria GP3.
Na rok 2011 Fin podpisał kontrakt z zespołem Lotus ART, na starty w serii GP3. Początek sezonu nie był udany dla Bottasa i wszystko wskazywało na to, iż nie włączy się do walki o mistrzostwo. Od rundy w Niemczech protegowany Williamsa zanotował jednak znaczący progres, stając na podium w sześciu z ośmiu ostatnich wyścigów, w tym aż czterokrotnie na najwyższym stopniu. Dzięki tak świetnej serii wyszedł na prowadzenie w mistrzostwach. Mistrzostwo przypieczętował zwycięstwem w pierwszym wyścigu, na włoskiej Monzie.
Formuła 1.
Od sezonu 2010 Valtteri Bottas był kierowcą testowym zespołu Williams w Formule 1.
28 listopada 2012 roku, zespół Williams poinformował, że Valtteri Bottas będzie ich kierowcą w sezonie 2013. Podczas Grand Prix Kanady Bottas w deszczowych warunkach ukończył kwalifikacje na trzeciej pozycji, a w wyścigu uplasował się na 14 miejscu. Podczas Grand Prix Stanów Zjednoczonych zajął ósme miejsce. Cztery punkty dały mu siedemnaste miejsce w klasyfikacji generalnej.
11 listopada 2013 Williams potwierdził, że w nadchodzącym sezonie będzie kontynuował współpracę z Bottasem, a drugim kierowcą zostanie Felipe Massa, który zastąpi Pastora Maldonado. W sezonie 2014 Bottas sześciokrotnie ukończył wyścig na podium (dwa razy na drugim i cztery razy trzecim miejscu) i raz osiągając najszybsze okrążenie, nie kończąc tylko Grand Prix Monako. Sezon skończył na czwartym miejscu zdobywając 186 punktów.
W rozpoczynającym sezon 2015 Grand Prix Australii z powodu kontuzji pleców musiał wycofać się z wyścigu. W trakcie sezonu zdobywał punkty, stanął dwukrotnie na podium: w Grand Prix Kanady i Grand Prix Meksyku na trzecim miejscu i czterokrotnie nie zdobywał punktów. Ostatecznie zakończył mistrzostwa na piątym miejscu z 136 zdobytymi punktami.
W sezonie 2016 Bottas raz ukończył wyścig na podium – w Grand Prix Kanady, gdzie był trzeci. Sześciokrotnie kończył wyścigi bez punktów i dwukrotnie nie dojeżdżał do mety. Ostatecznie zdobył 85 punktów, co w rezultacie dało mu ósme miejsce w klasyfikacji generalnej.
Na sezon 2017 po zakończeniu kariery przez Nico Rosberga został nowym kierowcą zespołu Mercedes. 15 kwietnia podczas Grand Prix Bahrajnu Bottas zdobył swoje pierwsze pole position w karierze. W następnym wyścigu w Rosji Fin odniósł swoje pierwsze zwycięstwo.
Sezon 2019 był bardzo dobry w wykonaniu Bottasa, przynosząc mu 4 zwycięstwa, 7 razy drugie miejsce i 4 razy trzecie miejsce. Dobra dyspozycja w pozostałych zawodach i tylko 2 nieukończone wyścigi przyniosły mu pierwszy tytuł wicemistrza świata.
W sezonie 2020, ze względu na pandemię Covid-19 oraz bardzo solidną dyspozycję zespołowego partnera - Lewisa Hamiltona, zdołał wygrać tylko 2 wyścigi, 6-krotnie kończył na drugim miejscu oraz 3-krotnie był trzeci. Mimo zespołowych potknięć w kilku wyścigach, zdołał obronić tytuł wicemistrza świata, ponownie ulegając jedynie Hamiltonowi.
Życie prywatne.
Bottas związany był z fińską pływaczką olimpijską, Emilią Pikkarainen, z którą wziął ślub 11 września 2016 roku w kościele Świętego Jana w Helsinkach. 
28 listopada 2019 roku ogłosił na Instagramie ich separację i rozwód, powołując się na „wyzwania, jakie niesie moja kariera i sytuacja życiowa”. 
Aktualnie (czerwiec 2021) jest w związku z australijską zawodniczką kolarską 

</doc>
<doc id="1823640" url="https://pl.wikipedia.org/wiki?curid=1823640" title="Polonia Bytom w sezonie 2007/2008">
Polonia Bytom w sezonie 2007/2008

Polonia Bytom w sezonie 2007/2008 rozegrała swój trzydziesty drugi sezon w Ekstraklasie. Był to również jej pierwszy sezon w najwyższej klasie po dwudziestoletniej przerwie. Piłkarze na boisku wywalczyli trzynaste miejsce. Drużyna uczestniczyła również w rozgrywkach
Pucharu Polski, z którego odpadli w pierwszej rundzie, i Pucharu Ekstraklasy, w którym wyszli z grupy i odpadli w ćwierćfinale.
Trenerem pierwszego zespołu był Dariusz Fornalak od początku sezonu do połowy grudnia, kiedy jego obowiązki przejął Michał Probierz.
Kadra.
W związku z awansem do ekstraklasy drużyna potrzebowała wzmocnień, aby móc realnie myśleć o utrzymaniu się w najwyższej klasie. Rozpoczęto rozmowy z bramkarzem Jakubem Wierzchowskim, pozyskano również pomocników Tomasza Owczarka z Górnika Polkowice i Janusza Wolańskiego z Jagiellonii Białystok. Innym ważnym nabytkiem był Marcin Radzewicz. Były również plany zatrudnienia obcokrajowców, jednak nie spełnili oni wymagań sztabu szkoleniowego.
I liga.
Przed rozpoczęciem sezonu pojawiło się wiele problemów związanych z nową sytuacją Klubu. Ze względu na awans do ekstraklasy potrzebne było m.in. przekształcenie Klubu w spółkę oraz remont stadionu. Początkowo działacze wskazywali Stadion Odry Opole jako ten, na którym chcieliby aby piłkarze rozgrywali spotkania, jednak nie zgadzała się na to policja, która argumentowała to względami bezpieczeństwa. W międzyczasie Polski Związek Piłki Nożnej przyznawał licencje na grę w I lidze, a Klub spotkał się z decyzją odmowną. Zastanawiano się też nad stadionem Górnika Zabrze, ale po wstępnych rozmowach pojawiły się wnioski, że mecze na nim to duże ryzyko i odstąpiono od tego pomysłu. W ostatniej chwili przed ostatecznym terminem na odwołanie się od niekorzystnej decyzji w sprawie licencji udało się dojść do porozumienia z władzami Chorzowa i podpisano umowę na wynajem Stadionu Ruchu Chorzów. Komisja licencyjna wymogła na Klubie również dodatkową umowę ze Stadionem Śląskim ze względu na brak podgrzewanej murawy na Stadionie Ruchu.

</doc>
<doc id="1823644" url="https://pl.wikipedia.org/wiki?curid=1823644" title="Wincing the Night Away">
Wincing the Night Away

Wincing the Night Away – album studyjny zespołu The Shins wydany 23 stycznia 2007, ostatni przed zerwaniem kontraktu z wytwórnią Sub Pop. Album został nagrany na przełomie 2005 i 2006 w trzech miejscach: prywatnym studiu Jamesa Mercera, domu Phila Eka w Seattle i w Oregon City przy udziale Joe Chicarelliego (współpracującego z takim artystami jak Beck i U2).
Album był nominowany do Nagrody Grammy za rok 2008 w kategorii "Najlepszy Muzyczny Album Alternatywny". 
Spis utworów.
Wszystkie utwory autorstwa Jamesa Mercera.
Japońska edycja albumu zawiera dwa bonusowe utwory, "Nothing at All" i "Spilt Needles" (wersja alternatywna), oba pochodzą z singla "Phantom Limb". "Nothing at All" został również umieszczony na wersji nagrania dostępnej w serwisie iTunes.

</doc>
<doc id="1823645" url="https://pl.wikipedia.org/wiki?curid=1823645" title="Starostowie brodniccy w I Rzeczypospolitej">
Starostowie brodniccy w I Rzeczypospolitej

Osoby sprawujące urząd starosty brodnickiego na przestrzeni wieków (I RP):

</doc>
<doc id="1823655" url="https://pl.wikipedia.org/wiki?curid=1823655" title="Kabaret Długi">
Kabaret Długi

Kabaret Długi – polski kabaret założony w styczniu 1979 roku w Gliwicach.
Historia.
Początki wspólnej kabaretowej przygody Jacka Łapota i Piotra Skuchy datują się na rok 1973, kiedy to wraz z innymi uczniami III klasy I Liceum Ogólnokształcącego im. Aleksandra Zawadzkiego w Dąbrowie Górniczej założyli kabaret o nazwie „SNCHWiG Wiarus, przepraszam Wirus”, który przez dwa lata działalności wystawił cztery pełnospektaklowe programy. 
Następnie w latach 1977-1978 obydwaj twórcy realizowali audycję satyryczną w Radiu Centrum Politechniki Śląskiej (jedną z piosenek ich autorstwa wyemitowano w audycji "60 minut na godzinę"), której studentem był P. Skucha – on także zaprosił do współpracy J. Łapota.
Po raz pierwszy Kabaret Długi zaprezentował się w gliwickim klubie "Kropka", 8 marca 1979 roku. Wystawił dotąd kilkanaście programów, bierze też udział w kabaretonach (dotąd wystąpił w kilkudziesięciu, a w tym kilka wyreżyserował). Kabaret Długi wyprodukował ponadto kilkanaście wydawnictw audiowizualnych. Często pojawia się w telewizji (kilkadziesiąt programów) oraz w radiu (kilkaset audycji, m.in. "Parafonia").
W latach 1979-1989 brał udział w licznych przeglądach, festiwalach i innych konkursach kabaretowych, gdzie zdobył wiele nagród. Po dziesięciu latach pracy artystycznej zrezygnował z prezentowania się na tego typu imprezach, by dać szansę młodszym kolegom. 
W maju 2013 roku zawiesił działalność.
Skład kabaretu.
Główny trzon kabaretu tworzą satyrycy Jacek Łapot i Piotr Skucha. 
W roku 1996 do kabaretu Długi dołączył akompaniator Dariusz Szweda, który zajmuje się stroną muzyczną występów i nagrań. Od 2001 roku zespół kabaretowy ma też wokalistkę – Agnieszkę Trzepizur. Z grupą współpracują również inni artyści.
Ciekawostki.
W 1980 roku J. Łapot i P. Skucha wcielili się w postacie członków studenckiej grupy kabaretowej „Precyzja”, w etiudzie fabularnej pt. "Coś wesołego" w reż. Krzysztofa Magowskiego. 

</doc>
<doc id="1823656" url="https://pl.wikipedia.org/wiki?curid=1823656" title="Ekaterina Gordiejewa">
Ekaterina Gordiejewa



</doc>
<doc id="1823657" url="https://pl.wikipedia.org/wiki?curid=1823657" title="Neymar">
Neymar

Neymar, właśc. Neymar da Silva Santos Júnior (ur. 5 lutego 1992 w Mogi das Cruzes) – brazylijski piłkarz, występujący na pozycji napastnika we francuskim klubie Paris Saint-Germain oraz w reprezentacji Brazylii. 
Karierę seniorską rozpoczął w Santosie FC, w którym zadebiutował w 2009. W ciągu pięcioletniego pobytu w brazylijskim klubie dwukrotnie zdobył Campeonato Paulista, raz Copa do Brasil i Copa Libertadores. W 2013 przeniósł się do FC Barcelony, z którą zdobył potrójną koronę w sezonie 2014/2015, wygrywając Primera División, Copa del Rey i rozgrywki Ligi Mistrzów UEFA. W 2017, za rekordową kwotę, został zakupiony przez Paris Saint-Germain. Z paryskim klubem cztery razy zdobywał mistrzostwo Francji, trzy razy Puchar Francji, dwa razy Puchar Ligi Francuskiej i trzy razy Superpuchar Francji, a w sezonie 2019/2020 został finalistą Ligi Mistrzów UEFA. 
W reprezentacji Brazylii występuje od 2010, a z 124 meczami i 77 golami jest najskuteczniejszym piłkarzem, razem z Pelé. Srebrny medalista Igrzysk Olimpijskich 2012. W 2013 Brazylia wygrała Puchar Konfederacji, a Neymar dostał Złotą Piłkę dla mvp turnieju. Złoty medalista Igrzysk Olimpijskich 2016. Uczestnik Mistrzostw Świata 2014, 2018 i 2022. Finalista Copa América 2021, uczestnik edycji z 2011, 2015 i 2016. 
Dwukrotny laureat 3. miejsca w plebiscycie Złotej Piłki w 2015 i 2017. W latach 2011 i 2012 został Południowoamerykańskim Piłkarzem Roku. Sześciokrotny zwycięzca Samba Gold (2014, 2015, 2017, 2020, 2021 i 2022). 
Kariera klubowa.
Santos FC.
Karierę piłkarską zaczynał w Santosie. Od 2009 był podstawowym zawodnikiem pierwszej drużyny. Neymar w wieku 17 lat zadebiutował w meczu przeciwko Oeste 7 marca 2009 roku – Santos wygrał 2:1, kolejny mecz zagrał przeciwko Mogi Mirim tydzień później, podczas którego zdobył swoją pierwszą bramkę w pierwszej drużynie. Został uznany za najbardziej utalentowanego piłkarza z Ameryki Południowej. W półfinale Campeonato Paulista 2009 w pierwszym meczu przeciwko SE Palmeiras na Estádio Vila Belmiro zdobył gola na wagę zwycięstwa. W finale jednak Santos przegrał z Corinthians São Paulo 4:2 w dwumeczu.
Występami w Santosie został porównywany do jego idoli takich jak Robinho czy Pelé. Swoimi umiejętnościami przyciągnął uwagę takich europejskich klubów, jak Manchester United, Real Madryt, FC Barcelona oraz Chelsea.
15 kwietnia 2010 zdobył 5 bramek przeciwko Guarani FC w wygranym meczu przez jego drużynę 8:1 w Copa do Brasil. Neymar wraz z Santosem wygrał mistrzostwa stanu São Paulo w 2010, gdzie strzelił 14 bramek w 19 meczach i otrzymał nagrodę dla najlepszego gracza.
Po końcowym gwizdku meczu Ceará – Santos Neymar wdał się w sprzeczkę z obrońcą Ceary João Marcosem. Chwilę później do akcji wkroczyła policja, wtedy też odpychający Neymara kolega z drużyny Marquinhos został uderzony gumową pałką przez jednego z policjantów.
15 września 2010 w meczu przeciwko Atlético Goianiense (wygranym 4:2) trener Santosu Dorival Júnior nie pozwolił Neymarowi egzekwować rzutu karnego (zawodnik nie wykorzystał w sezonie już kilku), który został podyktowany po faulu na nim. Neymar głośno wyraził wtedy swoje niezadowolenie z decyzji trenera, a telewizyjne kamery zarejestrowały jego niestosowne zachowanie. Neymar później przeprosił, ale szkoleniowiec chciał go zawiesić na 15 dni. Gwiazdor Santosu nie zagrał w następnej kolejce z Guarani FC, a zarząd klubu zażyczył sobie, by przywrócić go do składu na mecz z Corinthians. Júnior początkowo się zgodził, ale później zmienił zdanie i został zwolniony. Następny trener Santosu Marcelo Martelote przywrócił Neymara do składu.
5 lutego 2012, w dniu 20. urodzin w meczu z Palmeiras strzelił swojego 100. gola w seniorskiej karierze. 26 maja 2013 rozegrał ostatni mecz w barwach Santosu. 
FC Barcelona.
Transfer.
26 maja 2013 Neymar ogłosił, że od nowego sezonu będzie zawodnikiem FC Barcelony. Brazylijczyk podpisał kontrakt na 5 lat. Na konto jego byłego klubu – Santosu ma wpłynąć 55% kwoty transferowej. Resztę otrzymała firma DIS (40%) i TEISA (5%), które były współwłaścicielami karty zawodniczej piłkarza. Podczas konferencji prasowej (24 stycznia 2014) ujawniono, że całkowita kwota transferu wyniosła 86,2 miliona euro. 
Sezon 2013/2014.
Zadebiutował 30 lipca 2013 na PGE Arenie w Gdańsku w towarzyskim meczu z Lechią Gdańsk, zmieniając w 79. minucie Alexisa. 18 sierpnia 2013 w wygranym 7:0 meczu z Levante zadebiutował w Primera División. Swoją pierwszą bramkę strzelił 21 sierpnia 2013 w zremisowanym meczu o Superpuchar Hiszpanii, w którym jego drużyna zmierzyła się na wyjeździe z Atlético Madryt. Barcelona przegrywała po golu Davida Villi, lecz w 58. minucie spotkania Neymar doprowadził do wyrównania. Ta bramka dała Barcelonie zwycięstwo w dwumeczu (na Camp Nou padł remis 0:0). 18 września 2013 zadebiutował w Lidze Mistrzów UEFA w barwach FC Barcelony, w wygranym meczu przeciwko AFC Ajax (4:0), w którym zaliczył asystę przy trafieniu Gerarda Piqué. 24 września 2013 w meczu z Realem Sociedad (1:4) strzelił swoją pierwszą ligową bramkę. 26 października wystąpił w "El Clásico" (meczu FC Barcelony z Realem Madryt). Jego drużyna wygrała 2:1, a Neymar strzelił gola i zanotował asystę przy trafieniu Alexisa Sáncheza.11 grudnia 2013 w meczu fazy grupowej Ligi Mistrzów z Celticem (6:1) zdobył swoje trzy pierwsze bramki w rozgrywkach. 3 dni później zanotował swój pierwszy dublet w lidze w meczu 16. kolejki z Villarealem (2:1). 26 marca 2014 w meczu 30. kolejki z Celtą Vigo drugi raz skompletował dwie bramki, a jego zespół wygrał 3:0. 
W sezonie 2013/2014 rozegrał 41 meczów, w których strzelił 15 goli i zanotował 15 asyst. 
Sezon 2014/2015.
13 września 2014, w meczu 3. kolejki La Liga przeciwko Athletic Bilbao (2:0), Neymar strzelił swoje pierwsze dwie bramki w sezonie 2014/2015. 27 września strzelił hat-tricka w spotkaniu przeciwko Granadzie, zakończonym wygraną 6:0. 25 października strzelił jedyną bramkę dla "Dumy Katalonii" w przegranym 1:3 spotkaniu z Realem Madryt. 8 stycznia 2015 w meczu 1/8 finału Pucharu Króla z Elche CF strzelił dwa gole i zaliczył asystę, a Barcelona wygrała to spotkanie 5:0. 24 stycznia zanotował dublet goli i asyst w meczu 20. kolejki Primera División przeciwko Elche CF (6:0). Cztery dni później, w meczu ćwierćfinałowym Copa del Rey przeciwko Atlético Madryt (3:2) strzelił dwa gole. W meczu półfinału tychże rozgrywek, który został rozegrany 4 marca 2015 przeciwko Villareal, Neymar strzelił dwie bramki, a jego zespół wygrał 3:1. 
21 kwietnia 2015 Neymar strzelił swoją 30. bramkę w sezonie, trafiając dwukrotnie w meczu ćwierćfinału Ligi Mistrzów UEFA z Paris Saint-Germain. 30 maja zdobył bramkę w finale Pucharu Króla z Athletic Bilbao (3:1). Z łącznie 7 golami został królem strzelców edycji 2014/2015 Copa del Rey. 6 czerwca wyszedł w podstawowym składzie na finał Ligi Mistrzów UEFA przeciwko włoskiej drużynie Juventusu. Mecz zakończył się zwycięstwem "Dumy Katalonii" 3:1, a Brazylijczyk strzelił trzeciego gola dla "Barçy". Z 10 trafieniami został królem strzelców edycji 2014/2015 ex aequo z Lionelem Messim i Cristiano Ronaldo. 
Łącznie w sezonie 2014/2015 zdobył 39 goli oraz zaliczył 10 asyst w 51 meczach.
Sezon 2015/2016.
Pierwszy mecz sezonu 2015/2016 rozegrał 29 sierpnia, a Barcelona pokonała Málagę 1:0. W następnym spotkaniu, rozegranym 12 września przeciwko Atlético Madryt w Primera División (2:1), strzelił pierwszą bramkę w sezonie. 17 października 2015 w meczu 8. kolejki z Rayo Vallecano (5:2), Neymar strzelił cztery gole i zanotował asystę przy bramce Luisa Suareza. 4 listopada zdobył dwa gole przeciwko BATE Borysów (3:0) w Lidze Mistrzów UEFA. 8 listopada ponownie zdobył dublet – tym razem w starciu ligowym z Villarealem (3:0). 21 listopada zdobył gola i zanotował asystę w meczu z Realem Madryt, który Barcelona wygrała 4:0. 28 listopada kontynuował passę trzech ligowych spotkań z golem zdobywając dwie bramki w meczu z Realem Sociedad (4:0). 20 grudnia wystąpił w finale Klubowych Mistrzostw Świata przeciwko River Plate (3:0), w którym dwukrotnie zanotował asystę.
6 stycznia 2016 został laureatem 3. miejsca w plebiscycie Złotej Piłki, ustępując Lionelowi Messiemu oraz Cristiano Ronaldo. 12 marca 2016 strzelił dwa gole przeciwko Getafe (6:0) w ramach 29. kolejki La Ligi. 22 maja 2016 strzelił gola w finale Pucharu Króla z Sevillą, który ostatecznie zakończył się zwycięstwem "Dumy Katalonii" 2:0. 
Ogólnie w sezonie 2015/2016 wystąpił w 49 meczach, strzelając 31 goli i notując 25 asyst. 
Sezon 2016/2017.
1 lipca 2016, FC Barcelona poinformowała o przedłużeniu kontraktu z Brazylijczykiem do 2021. Klauzula odstępnego miała wynosić w pierwszym roku 200 mln euro, rok później 222 mln, a następnie 250 mln euro. 
Sezon rozpoczął od zanotowania asysty w przegranym 1:2 meczu 2. kolejki La Liga z Deportivo Alavés. 13 września 2016 w meczu fazy grupowej Ligi Mistrzów UEFA z Celticem (7:0) zdobył gola i zanotował 4 asysty. 24 września w meczu ligowym przeciwko Sportingowi Gijón strzelił dwa gole, a jego zespół wygrał spotkanie 5:0. 14 lutego 2017 r. wystąpił w przegranym 4:0 meczu 1/8 finału Ligi Mistrzów z Paris Saint-Germain. 8 marca w meczu rewanżowym z PSG zdobył dwa gole oraz zanotował dwie asysty i tym samym pomógł swojemu zespołowi wygrać spotkanie 6:1; Neymara wybrano mvp spotkania, a później FC Barcelona uznała mecz za swój najlepszy w historii. 2 kwietnia 2017 w wygranym meczu 29. kolejki Primera División z Granadą (4:1), zdobył swojego 100. gola w 177. występie dla Barcelony. 14 maja w meczu 37. kolejki ligi hiszpańskiej przeciwko UD Las Palmas (4:1) zanotował hat-tricka. 27 maja w wygranym 3:1 finale Pucharu Króla z Deportivo Alavés strzelił swoją ostatnią, 105. bramkę dla FC Barcelony w 186. występie. 
Łącznie w sezonie 2016/2017 rozegrał 45 meczów, w których strzelił 20 bramek i zanotował 26 asyst.
Paris Saint-Germain.
3 sierpnia 2017 podpisał pięcioletni kontrakt z francuskim klubem Paris Saint-Germain. Kwota transferu wynosiła 222 miliony euro i była najwyższa w historii futbolu. Paryżanie wiązali z nim duże nadzieje w kwestii zdominowania rozgrywek europejskich. To on miał poprowadzić klub z Paryża do pierwszego w historii triumfu w Lidze Mistrzów. W swoim pierwszym sezonie wygrał mistrzostwo Francji, Puchar Francji i Puchar ligi Francuskiej. Wystąpił wtedy w 30 spotkaniach i zdobył 28 bramek we wszystkich rozgrywkach.
21 maja 2022 w meczu z FC Metz (5:0) strzelił swoją 100. bramkę dla Paris Saint-Germain, tym samym zostając trzecim piłkarzem w historii (po Romário i Cristiano Ronaldo), który zdobył 100 bramek dla trzech różnych klubów.
Kariera reprezentacyjna.
Do reprezentacji młodzieżowej po raz pierwszy został powołany przez trenera Lucho na MŚ U-17 w 2009. W debiucie strzelił gola, ale Brazylia odpadła w fazie grupowej. Po dobrym występie na tej imprezie, Pelé i Romário zasugerowali selekcjonerowi Dundze, by wziął Neymara na Mistrzostwa Świata do RPA. Ten jednak umieścił go tylko na liście rezerwowej. Kierowca Formuły 1 Felipe Massa publicznie skrytykował to posunięcie mówiąc: Dunga odparł, że zarówno Neymar i jak jego kolega z klubu Ganso są: 
Brazylia zakończyła turniej na ćwierćfinale, ulegając 2:1 Holandii. Po turnieju Dunga podał się do dymisji, a brazylijski związek piłkarski ją przyjęła. 26 lipca 2010 nowy selekcjoner Mano Menezes powołał Neymara na towarzyski mecz „Canarinhos” z USA. Neymar otworzył wynik spotkania, strzelając w 29. minucie gola głową po dośrodkowaniu André Santosa. Brazylia wygrała 2:0. W swoim drugim meczu kadry Neymar zagrał od początku z Argentyną w Dosze. Zszedł z boiska w 76. minucie, a Brazylia przegrała 1:0. Trzecim występem Neymara w Seleção było towarzyskie spotkanie ze Szkocją, w którym zdobył 2 bramki (tę drugą z rzutu karnego). W 2013 został powołany przez Luiza Felipe Scolariego na Puchar Konfederacji. Neymar otrzymał złotą piłkę oraz zdobył 4 gole, a Brazylia zwyciężyła w finale Hiszpanię 3:0, zdobywając puchar. W ćwierćfinale mistrzostw świata 2014 - po faulu Juana Zúñigi - Neymar doznał kontuzji – pęknięcia trzeciego kręgu lędźwiowego. 18 czerwca 2015, tuż po końcowym gwizdku sędziego w meczu Brazylia – Kolumbia, Neymar otrzymał czerwoną kartkę za uderzenie głową Jeisona Murillo.
Życie prywatne.
Neymar ma syna Daviego Luccę. Jest członkiem chrześcijańskiego Kościoła zielonoświątkowego „Igreja Batista Peniel”, dla którego płaci dziesięcinę i często w wywiadach telewizyjnych mówi o Bogu.

</doc>
<doc id="1823658" url="https://pl.wikipedia.org/wiki?curid=1823658" title="Złoty Trójkąt">
Złoty Trójkąt

Złoty Trójkąt − popularne określenie jednego z głównych obszarów produkcji opium na terenie Azji, obejmujące swoim zasięgiem powierzchnię 350 tysięcy kilometrów kwadratowych na górzystych terenach takich krajów, jak Mjanma, Tajlandia, Laos i Wietnam. W niektórych publikacjach włączona jest również część chińskiej prowincji Junnan. 
Lokalne nazwy tego obszaru:

</doc>
<doc id="1823659" url="https://pl.wikipedia.org/wiki?curid=1823659" title="Morze Trolli">
Morze Trolli

Morze Trolli (tytuł oryg. "The Sea of Trolls") – pierwszy tom trylogii fantasy amerykańskiej pisarki Nancy Farmer. Kontynuacją powieści jest "Dziki ogień" wydany w Polsce w lutym 2008 roku.
Treść.
Akcja powieści rozpoczyna się w 793 roku, w czasie wzmożonej ekspansji chrześcijaństwa. Młody chłopak imieniem Jack został przyjęty na naukę przez miejscowego barda. Chłopiec początkowo nie otrzymywał żadnych nauk, jedynie biegał po wzgórzach poznając siłę życiową. Dopiero gdy zjawa dosiadana przez Frith zaatakowała barda, chłopak dowiedział się czegoś więcej. W czasie ataku potwora chłopiec dotknął barda, niszcząc tym samym swoistą barierę ochronną. Od tej pory chłopiec doznawał dużo głębszych i potężniejszych wrażeń, na co według mentora był stanowczo za młody. By ochronić ucznia, podarował mu runę ochronną.
Pewnego dnia chłopiec, zbierając trąbiki na wybrzeżu, znalazł rzeźbioną skrzynię. Bard w jej wnętrzu znalazł świeży mirt – roślinę pomagającą wpaść w szał berserkera. Wspólnie namówili wieśniaków by ukryli się w lesie wraz z dobytkiem, a sam wraz z uczniem tworzył mgłę mającą skryć wioskę przed berserkerami. Jednakże jeszcze tego samego dnia rodzice Jacka wrócili do domu ze względu na rozkapryszoną córeczkę Lucy. Do wioski dotarła wieść o zniszczeniu Świętej Wyspy. Parę dni później Lucy i Jack wpadli w ręce wikingów.
Jako "thrallowie", czyli niewolnicy, dzieci odbyły podróż na statku Olafa Jednobrewego. Dziewczynka należała do młodej wojowniczki Thorgil, wziętej początkowo przez Jacka za chłopaka. Uczeń barda był własnością Olafa. Podczas jednego ze sztormów chłopak poznał zgorzkniałego mnicha ze Świętej Wyspy. Był także świadkiem zamordowania młodej kobiety, która nie wytrzymała trudów podróży. Na targu niewolników chłopak uniknął sprzedania Piktom jedynie dzięki zaprezentowaniu swoich umiejętności wokalnych i skłamaniu jakoby był pełnoprawnym bardem. W czasie kolejnych sztormów uspokajał wiatr, przyzywając mgłę. Opary zniszczyły jednak zapasy żywności więc Olaf Jednobrewy zarządził napad na wioskę Gimzura Łamikciuka. Jack stał na wzgórzu, przypatrując się napadowi – na podstawie tego, co widział, miał ułożyć poemat. Runa, jeden z towarzyszy podróży, zauważył, że chłopak nie umie ułożyć stosownego utworu i zaproponował pomoc: on ułoży wiersz, a Jack go wygłosi. Sam nie mógł mówić pełnią głosu – w jednej z bitew uszkodzono mu krtań. Starzec wiele dni uczył młodego skalda, krytykując nawet najdrobniejsze błędy. W końcu załoga dobiła do portu. Tam Jack spotkał jedynych przyjaciół Thorgil – królewskie psy.
W domu Olafa Jack i Lucy wzbudzili niemałe zainteresowanie, szczególnie u Heidi. Następnego dnia odbyła się uczta z okazji powrotu Olafa do domu. Thorgil, oburzona propozycją Heidi, by zajęła się sprzątaniem po posiłku, uciekła z uroczystości. Wtedy też Jack poznał historię życia młodej wojowniczki, której najbliższą przyjaciółką i niemalże matką była Maeve, suka króla. Dobre traktowanie chłopaka skończyło się wraz z rozpoczęciem następnego dnia – thrallowie wysłali go, by posprzątał chlew. Wśród świń był także trollowy knur, Złota Szczecina. Jack uniknął stratowania tylko dzięki śpiewaniu zwierzęciu piosenek. Po wydostaniu się z chlewa jako skald odmówił pracy przy świniach.
Jakiś czas później cała rodzina prócz Heide, nielubianej przez królową, wybrała się na dwór króla. Pomimo ostrzeżeń wieszczki, wojownik zabrał saskich niewolników. W pałacu królewskim Jack poznał Frith, która jawiła się mu jako najpiękniejsza kobieta na świecie. Król Ivar i jego małżonka przyjęli dary Olafa i razem z wieloma gośćmi wysłuchali poematu Runy w wykonaniu Jacka. Thorgil, która pragnęła zostać berserkerem, nie dopięła celu, chociaż podarowała królowej Lucy srebrny naszyjnik. Władczyni zapragnęła za to Jacka. Olaf odmówił podarowania chłopca, ale pozwolił mu zaśpiewać pieśń pochwalną dla Frith. Jack niechcący pozbawił jednak królową włosów i pięknego wyglądu. Rozwścieczona półtrollka wygnała gości z pałacu.
Następnego dnia Olaf podarował Ivarowi Chmurną Grzywę i wybrał się razem z Jackiem na rozmowę z Frith. Ta zażądała, by chłopiec wybrał się w odwiedziny do jej matki, Królowej Gór, która stosownym zaklęciem mogła przywrócić córce urodę. W zamian zobowiązała się uwolnić Lucy, którą chciała złożyć w ofierze. Załoga Olafa razem z chłopcem i Thorgil popłynęła w drogę. W Jotunheimie przybili do lądu. Od tej pory musieli się strzec, bowiem ludzie w Krainie Trolli byli dużo słabsi na swoich ziemiach i na odwrót. Wędrując po rozległych lasach Thorgil odmawiała kąpieli i innych wygód. Spotkali również trollowego niedźwiedzia, z którym walczył Olaf. Śmiertelnie ranny wojownik ostatkiem sił dobił zwierzę. Jack i Thorgil towarzyszyli mu w ostatnich chwilach życia, by potem podpalić stos pogrzebowy i wyruszyć w dalszą drogę. Dziewczyna ze skręconą kostką opadała z sił i tylko dzięki groźbom i staraniom Jacka szła dalej. Uprowadzeni przez smoka, wydostali się po zabiciu małego smoczęcia, którego krwi Thorgil niechcący skosztowała. Z obrzękiem ust dziewczyna w tajemniczy sposób znała drogę do bezpiecznej doliny. Spędzili tam tydzień by wyruszyć w dalszą wędrówkę. Na granicy wiecznego lodu dzieci spotkały Złotą Szczecinę. Wtedy też Thorgil wyznała, że po walce z małym smokiem zaczęła rozumieć mowę ptaków. Mężne Serce, który wiernie im towarzyszył, tłumaczył słowa knura, które z kolei wojowniczka przekładała Jackowi. W bramie pałacu Królowej Gór wędrowców zaatakował orzeł. Jack z poharatanym ramieniem stracił przytomność.
Chłopak ocknął się w pałacu królowej, pod czujną opieką jej dwóch córek – Fonn i Forath. Odzyskawszy siły, na polecenie królowej zwiedzał jej pałac. Kiedy władczyni zaprosiła do siebie Norny na partię szachów, dzieci zrozumiały, iż to ich jedyna szansa na dostanie się do studni. Tajemnicze kobiety dopuściły je do Yggdrasila, spod którego Jack i Thorgil mieli nabrać wody. Jack, by dostać się do studni, ofiarował swoją runę ochronną towarzyszce, a ona straciła możliwość wpadania w szał berserkera. Po wielu perypetiach (między innymi złapanie w pajęczą sieć), wrócili na statek i odpłynęli w kierunku pałacu Ivara. Tam Jack podał sposób, w jaki królowa mogła odzyskać włosy, jednak jej chciwość ją zniszczyła. Jako potwór wpadła w Trzęsawisko Freyi. Chłopak pozwolił się napić Runie paru łyków wody ze studni, dzięki którym odzyskał głos. Jack i Lucy, korzystając z dobrej woli berserkerów, wrócili do domu, gdzie początkowo ich nie poznano w strojach Ludzi Północy. Uczeń pomógł bardowi zamienić się ciałami z krukiem (dopiero wtedy uświadomił sobie ich zamianę).
Krytyka.
Powieści zarzuca się niezbyt wartką akcję i schematyczność fabuły. W książce brak klasycznego podziału postaci na dobre i złe. Według krytyków wyróżnia się kreacją świata i wykorzystaniem staroangielskich i nordyckich mitów.

</doc>
<doc id="1823661" url="https://pl.wikipedia.org/wiki?curid=1823661" title="Lista postaci epizodycznych serialu South Park">
Lista postaci epizodycznych serialu South Park

Ten artykuł przedstawia listę epizodycznych postaci animowanego serialu dla dorosłych "Miasteczko South Park".
Przedmioty ożywione.
Pan Cylinder.
Pan Cylinder – pacynka Pana Garrisona posiadająca własną osobowość. W różnych tłumaczeniach znany jest również jako: Pan Kapelusz, Pan Czapa, Pan Wtyczka ("ang. Mr. Hat"). Pan Cylinder początkowo wydawał się być po prostu zwykłą pacynką używaną przez nauczyciela Herberta Garrisona jako pomoc nauczycielska, ale po krótkim czasie wydało się być oczywiste, że Cylinder nie jest zwykłą lalką.
Posiada własną osobowość i zdarza się, że wykonuje czynności, których wykonanie przez lalkę nie jest możliwe oraz nie jest całkowicie jasne do wytłumaczenia, jak np. w „Weight Gain 4000” jest wściekły na Kathy Lee Gifford za talent show i przekonuje Garrisona, aby ją zabić, czy w „Cherokee Hair Tampons” Cylinder podczas pisania romansu wykonuje fellatio Garrisonowi, lub w „Brown Noise - World Wide Recorder Concert” w drodze do Arkansas bije się z Panem Mackeyem, a w odcinku „Chef Goes Nanners” jest członkiem Ku Klux Klanu.
Gdy w „Summer Sucks” Pan Cylinder znika, a Garrison myśli, że ukradł go któryś z uczniów. Po pewnym czasie, gdy nie może znieść rozłąki z pacynką, udaje się do psychiatry. Uważa, że Cylinder od niego odszedł po porannej kłótni. Psychiatra sugeruje, iż pacynka jest jego ukrytą gejowską stroną, lecz Herbert temu zaprzecza. Pod koniec odcinka okazuje się, że Pan Cylinder został zgubiony w saunie, a gdy dosiada się do niego jakiś mężczyzna pacynka sama porusza oczami. Nie mogąc znieść braku kukiełki Garrison znajduje sobie nową lalkę: Pana Gałązkę. Jak wiele autonomii jest w pacynce oraz jak Kapelusz i Pan Garrison różnią się od siebie nawzajem przekonujemy się w odcinku „Chef Aid”. Zostaje przeprowadzony zamach na Pana Gałązkę, którego ktoś wrzuca do garnka z wrzącą wodą. Ze zdjęć z monitoringu Garrison odkrywa, że był to Pan Cylinder, którego odnajduje w swojej szafie - kolejny dowód na to, iż pacynka jest samodzielna, bo sama się przemieszcza. W afekcie wyrzuca go z domu. Garrison za swoje wygłupy zostaje aresztowany, a z pomocą przybywa mu Pan Kapelusz, który prowadząc samochód wyburza ścianę więzienia i ratuje Chefa i Garrisona. (Zdziwiony Chef mówi: „"Jak on do licha dosięgnął pedał gazu?"”). Po krótkiej rozmowie z Panem Patykiem Pan Herbert postanawia wrócić do Pana Cylindra, którego zresztą kocha.
Gdy Garrison przyznaje się do swojej orientacji i zostaje nauczycielem przedszkola, nadal naucza dzieci za pomocą pacynki na swojej prawej dłoni. Pan Cylinder ostatni raz występuje w odcinku „The Death Camp of Tolerance”, w którym zostaje trwale porzucony, gdy Garrison powraca na stanowisko nauczyciela czwartych klas. Jego miejsce zajmuje nowy asystent, Pan Niewolnik.
Pan Gałązka.
Pan Gałązka – pacynka Herberta Garrisona zastępująca przez kilka odcinków Pana Cylindra, która również posiada własną osobowość. Czasami nazwany jako "Pan Patyk (ang. Mr. Twig)".
Pan Garrison tymczasowo zastępuje Pana Cylindra Panem Gałązką w epizodzie „Summer Sucks”. Składał się on z małej gałązki, która miała na sobie fioletowy shirt z różowym trójkątem po lewej stronie. Jego głos był identyczny jak Pana Cylindra, lecz w końcowej scenie w „Chef Aid” przemawiał z francuskim akcentem. Pan Gałązka nie był dobrze przyjmowany przez dzieci, które wielokrotnie pytały o powrót Cylindra i sugerowały, że Pan Gałązka jest "do dupy" ("ang. suck ass"). Ostatecznie Pan Cylinder powrócił w „Chef Aid” po zamachu na Patyka. Chociaż Garrison zapewniał go, że byłby lepszym wyborem niż Pan Czapa, zrozumiał jaką ma podjąć decyzję po tym jak Gałązka uświadomił mu jak ważne jest uczucie do drugiej osoby. Pan Garison podziękował mu za znajomość, zapewnił, że go nigdy nie zapomni, po czym wyrzucił go za siebie i powrócił do Pana Cylindra.
Mr. Hankey.
Mr. Hankey - postać z animowanego serialu South Park. Mr. Hankey przedstawiony jest jako ludzkie odchody. Znany również jako Mr. Hankey the Christmas Poo, co w dosłownym tłumaczeniu znaczy "Pan Chusteczka Świąteczny Kał".
Po raz pierwszy pojawił się w pierwszej serii w 9. odcinku „Mr. Hankey, the Christmas Poo”. Jego zadaniem jest dostarczanie świątecznych prezentów dzieciom, które jedzą dużo błonnika. Jest on szczególnie bliski Kyle'owi. Zjawia się zawsze podczas żydowskiej Chanuki.
Bardzo często powtarza "Howdy-ho", co jest powitaniem i jednocześnie pozdrowieniem. Na głowie nosi czerwoną czapkę Mikołaja. Ze względu na jego stan fizyczny, może przebywać jedynie w kanalizacji, a na powierzchni jedynie w okresie Bożego Narodzenia, gdy jest zimno - gdy powierzchnia ziemi jest sucha może wyschnąć i umrzeć. Gdy się pojawia, większość osób nie wierzy w jego postać, z wyjątkiem Kyla i Chefa. Gdy Mr. Hankey ratuje święta, mieszkańcy South Park zaczynają traktować go poważnie.
W późniejszych sezonach poznajemy jego dalsze losy, a także jego rodzinę (Autumn - żona alkoholiczka oraz troje dzieci Kornwalis, Brysztynka i Saymon).
Ręcznik.
Ręcznik (właśc. RG-400 Smart Towel), stworzony przez Tynacorp. Nie są znane szczegóły jego powstania, wiadomo, że miał być bronią obcych w opanowaniu świata. Często przypomina obywatelom South Parku o higienie osobistej: „Nie zapomnijcie ręcznika” (ang. "Don’t forget to bring a towel"), zazwyczaj gdy którykolwiek z bohaterów wspomina o kąpieli bądź innej czynności związanej z wodą.
Jego ulubionym zajęciem jest palenie skrętów z marihuany. Często proponuje je innym: „Chcecie się sztachnąć?” (ang. "You wanna get high?"). Jest autorem powieści "Milion małych nitek", która jest parodią kontrowersyjnego pamiętnika Jamesa Freya "A Million Little Pieces" omawianej w "The Oprah Winfrey Show" po tym jak odkryto, że została częściowo wymyślona.
Kanadyjczycy.
Terrance i Phillip.
Terrance i Phillip - para fikcyjnych postaci amerykańskiego serialu animowanego "South Park".
Komediowy duet tworzą:
W South Park Terrance i Phillip są gwiazdami popularnego kanadyjskiego programu dla dzieci. Show pełni w serialu dwuznaczną rolę - animowani rodzice postrzegają gagi Terrence’a i Phillipa w złym świetle, większość rodziców podobnie postrzega rzeczywisty serial. Ich ulubiona czynność to puszczanie bąków i naśmiewanie się z ludzi. Terrence i Phillip mają ciężki akcent, słyszący ich Amerykanie ironicznie upodabniają wymowę do brytyjskiej.
W filmie pełnometrażowym Miasteczko South Park film w ich reżyserii „Płonące dupy” jest pełen wulgaryzmów i sprośności, przez co obaj komicy zostali oskarżeni o demoralizację młodzieży przez rząd USA, a całą sprawę nakręciła mama Kyle’a - Sheila. Mają zostać straceni na krześle elektrycznym. Kyle i jego kumple są przeciwko zabiciu dwóch osób z powodu nakręcenia zwykłej komedii. Zostają uwolnieni dzięki ich pomocy, jednak mama Kyle’a zastrzeliła ich obu. Wtedy Szatan ma powód by zawładnąć światem. Jednak dzięki pomocy Kenny’ego wszystko powraca do normy, a Terrance i Phillip zmartwychwstają.
Terrance spotykał się kiedyś z Céline Dion, z którą ma córkę Sally. W dubbingu kanału Wizja Jeden, który wyświetlał serial w Polsce, obaj bohaterowie nazywają się Terrance i Piter.
Katherine i Katie.
Katherine i Katie (bardziej znane jako Siostry Queef) - para fikcyjnych postaci z serialu South Park.
Po raz pierwszy pojawiają się dopiero w 13. sezonie w odcinku „Eat, Pray, Queef”. Dwie kobiety siostry Queef tworzą duet komików, których program jest emitowany na kanale "The Canada Channel" zastępując program Terrence'a i Phillipa. Ich żarty w przeciwieństwie do puszczania bąków przez Terrence'a i Phillipa, to puszczanie "gazów z piczy", czyli waginalna emisja gazów. Żarty te przez większość mężczyzn uważane są za odrażające.
Terrence i Phillip są bardzo niezadowoleni z konkurencji jaką przedstawiły im panie w swoim programie i przybywają do nich, aby je zabić, lecz się w nich zakochują. Pod koniec odcinka, w którym się pojawiają siostry, następuje podwójny ślub - Terrence'a z Katie oraz Phillipa z Katherine.
Scott.
Scott - fikcyjna postać z serialu animowanego dla dorosłych South Park.
Po raz pierwszy wystąpił w 1-szym odcinku drugiej serii „Terrance &amp; Phillip: In Not Without My Anus”. Scott, nazywany często jest jako Kutas (ang. "Scott the Dick"). Jest kanadyjskim prawnikiem oraz zagorzałym przeciwnikiem Terrence'a i Phillipa, których wręcz nienawidzi, za prezentowanie przez nich toaletowego humoru. Aby się ich pozbyć postanawia współpracować z Saddamem Husajnem, który po krótkim czasie opanowuje Kanadę. Jednak Terrence'owi i Phillipowi udaje się opanować sytuację i dzięki nim wszystko powraca do normy. W odcinku „It's Christmas In Canada” Scott nazywany jest przez wszystkich Kanadyjczyków jako "Dick". Tutaj znowu nieświadomie pomógł Saddama, który zostaje przez oszustwo nowym premierem Kanady.
Brzydki Bob.
Brzydki Bob – kolega Terrance'a i Phillipa. Kanadyjczyk. Mimo iż dla przeciętnego odbiorcy wygląda tak samo, jak przedstawieni w serii obywatele Kanady, uważany jest przez nich za najbrzydszego mieszkańca. Dzięki poradom Terrance'a i Phillipa, czyli nieustannym noszeniu papierowej torby na głowie, udało mu się nawiązać romans z Céline Dion.
Bogowie.
Przywódcy wyznań religijnych w serialu zostali przedstawieni jako współpracujący ze sobą Super Best Friends (pol. Super Najlepsi Przyjaciele).
Jezus.
Jezus – pojawia się w niektórych odcinkach animowanego serialu South Park.
Jezus w kreskówce posiada swój własny program zatytułowany "Jezus i Kumple". Jest to talk-show, do którego mogą dzwonić ludzie i zadawać różne trudne pytania. Na niektóre Jezus unika odpowiedzi.
Postać animowanego Jezusa twórcy South Park, Trey Parker i Matt Stone zaprezentowali jeszcze przed powstaniem serialu w dwóch epizodach "The Spirit of a Christmas: Jesus and Frosty" i "Jesus and Santa".
Jezus jest członkiem „Super Best Friends"- grupy zrzeszającej wszystkich proroków znanych religii.
We właściwym South Park Jezus pojawia się w ósmym odcinku pierwszej serii "Damien", w którym to odcinku musi stoczyć bokserski pojedynek z Szatanem w którym Szatan podkłada się by wygrać w zakładach bukmacherskich.
Jezus mieszka w jednym z domów South Park. Nie odznacza się większymi zdolnościami. Jego „cuda” polegają na ogół na iluzji. Poza tym przeklina i nie żyje w celibacie (nie zaprzeczył, że odbywał stosunki z matką Cartmana). Jedyne co potrafi to zmartwychwstać. Pojawia się jako dosyć istotna postać w niektórych odcinkach, a w innych można go spotkać w tłumie. W filmie pełnometrażowym występuje przez moment wśród maszerujących żołnierzy.
Mahomet.
Mahomet - prorok i twórca islamu. W serialu posiada moc panowania nad ogniem. W 201 odcinku jego postać została ocenzurowana, było to nawiązanie do kontrowersyjnych publikacji duńskiego dziennika „Jyllands-Posten” z 2005 r., przedstawiających karykatury Mahometa. Warto zauważyć, że we wcześniejszych odcinkach jego postać była ukazana bez cenzury.
Budda.
Budda - założyciel buddyzmu, posiada moc niewidzialności. W serialu ukazywany jest jak wciąga kokainę.
Kryszna.
Kryszna - bóg hinduistyczny, religii wyznawanej głównie w Indiach. Nie wierzy w zło.
Lao Tse.
Lao Tse - chiński twórca taoizmu.
Joseph Smith.
Joseph Smith - założyciel i przywódca mormonizmu. Potrafi zamrażać swoim oddechem. W jednym z odcinków została przedstawiona kontrowersyjna wizja powstania religii.
Mojżesz.
Mojżesz - biblijny przywódca Żydów. W serialu przedstawiony jest jako ogromny złoty puchar.
Seamen.
Seamen - nie przedstawia żadnego z bogów. Posiada moc pływania pod wodą i rozmawiania z rybami. Pozostali członkowie Super Best Friends żartują sobie z niego, przekręcając jego imię na semen (co oznacza w języku polskim sperma).
Pozostali bohaterowie.
Szatan.
Szatan – postać fikcyjna filmu animowanego South Park, głosu użycza mu Trey Parker. Rządzi całym piekłem i nienawidzi Boga.
Jest homoseksualistą. Jego kochankami byli Saddam Husajn (w filmie "Miasteczko South Park") oraz Chris (w odcinkach 410 "Do the Handicapped Go to Hell?" i 411 "Probably") i Kevin.
Jego syn, tytułowy bohater odcinka 108 "Damien", ogłosił, że Szatan za niedługo przybędzie na ziemię i nastąpią lata cierpień.
Szatan jest wielkim, czerwonym stworem. Ma czarne włosy i żółte rogi. Nosi czarną spódniczkę z trupią czaszką. Z tyłu widać mu ogon. Jest wrażliwy, często był nieszczęśliwy przez Saddama Husajna, gdyż partner myślał tylko o seksie.
Święty Mikołaj.
Święty Mikołaj – pojawia się w odcinkach poświęconych świętom oraz w trylogii "Imaginationland". Lubi walczyć i często używa do tego kija do baseballa.
Bóg.
Bóg - w jednym z odcinków została ukazana jego postać.
Saddam Husajn.
Saddam Husajn – chłopak Szatana, dyktator z Iraku
Kyle Schwartz.
Kyle Schwartz – kuzyn Kyle’a z Connecticut, stereotypowy Żyd, ma ciężki oddech z powodu astmy oraz wadę wzroku, przez co nosi duże okulary
Głodny Marvin.
Głodny Marvin (ang. "Starvin' Marvin") – Afrykańczyk z Etiopii. Chłopcy zachęceni możliwością otrzymania sportowego zegarka, w zamian za finansowe wsparcie głodujących Afrykańczyków, przekazali pieniądze na cele charytatywne. Okazało się, że zamiast zegarka przysłano im przez pomyłkę dziecko.
Rodzynki.
Rodzynki (ang. "Raisins") – dziewczyny pracujące w barze szybkiej obsługi.Są one parodią kobiet pracujących w sieci amerykańskich restauracji z fast foodem hooters.
Skeeter.
Skeeter – barman i właściciel baru Skeeter's bar and cocktailes.
Darryl Weathers.
Darryl Weathers - mężczyzna, który krzyczy „zabrali mu pracę” (ang."They took our jobs").
Carl Denkins.
Carl Denkins – farmer, występuje w stroju kowboja w odcinkach poświęconych życiu na wsi
Kadłubek.
Kadłubek (аng. "Halfy") – mieszkaniec South Park, kaleka bez nóg
Pan Dirp.
Pan Dirp - pomocnik Chefa, po jego śmierci prowadzi stołówkę
Barman.
Barman – pracownik baru, wcześniej pracował jako bukmacher
Bileter.
Sprzedawca biletów – pracownik kasy biletowej w kinie.
Nellie i Thomas McElroy.
Nellie i Thomas McElroy – rodzice Chefa
Rodzina Cartmanów.
Rodzina Cartmanów - babcia Cartman (umiera w odcinku „Cartmanland”), dziadek Cartman, wujek Stinky, ciocia Lisa, kuzyn Fred, kuzynka Alexandra, Gruby Bob, babcia Florence, wujek Howard, kuzyn Elvin i pies Jimmy
Cleo.
Cleo - nieżyjąca babcia Kyla
Flo.
Ciotka Flo – ciotka Stana, chora na parkinsona, została zabita przez złotą rybkę
Scott Tenorman.
Scott Tenorman – rudy sąsiad Erica. Cartman go nienawidzi za to, że często go upokarzał. W odwecie Cartman postanowił zabić jego rodziców, których zwłoki przerobił na sos chilli. Podał go Scottowi na obiad, po czym oświadczył, że odwdzięczył się za wszystkie swoje upokorzenia.
W 201. odcinku serialu okazuje się, że ojciec Scotta, zawodnik drużyny Denver Broncos - Jack Tonerman, był również biologicznym ojcem Erica Cartmana, a Scott jest jego przyrodnim bratem. Cartman ubolewa, że jest w połowie rudzielcem, których przecież nie znosi.
Skyler Moles.
Skyler Moles – były chłopak Shelley, członek zespołu Timmy i Władcy Podziemia
Michael Jefferson.
Michael Jefferson – sąsiad, parodia Michaela Jacksona
Blanket Jefferson.
Blanket – syn Jeffersona. Parodia syna Michaela Jacksona Prince’a Michaela II „Blanketa” Jacksona.
Wódz Rącza Woda.
Wódz Rącza Woda – Indianin, rdzenny Amerykanin
Stara Freda.
Stara Freda – prostytutka. Oprócz prostytucji trudni się m.in. zarażaniem opryszczką.
Tom Pusslicker.
Tom Pusslicker – reporter i prezenter Kanału 4
Karzeł w bikini.
Karzeł w bikini(ang."Midget in a bikini") – reporter. Pojawia się po,aby zrelacjonować bieżące wydarzenia. Często obwieszczany frazą "A teraz z głębszym wyjaśnieniem o to karzeł w bikini"
Zwierzęta.
Sparky.
Sparky – pies Stana.
Po raz pierwszy pojawia się w odcinku „Big Gay Al's Big Gay Boat Ride”, gdzie wydaje się, że jest on gejem. Stan stara się zmienić jego orientację, przez co pies ucieka. Gdy Stan zrozumiał, że jednak psia orientacja nic właściwie nie zmienia, postanowił go odszukać.
Sparky również występuje w wielu innych odcinkach. Można go zobaczyć w odcinku „Elephant Makes Love Pig” - gdy siedzi obok domu, „Spookyfish” - gdy wykopuje ciała zmarłych z ogródka, „Proper Condom Use” podczas "dojenia go", „Good Times With Weapons” - gdy chłopcy wycinają z niego sierść w celu ukrycia Buttersa, czy w „Raisins” - Stan pokazuje swoje zdjęcie z psem.
"Głosu" użyczył mu George Clooney po tym, jak prosił o jakąkolwiek możliwość bycia w South Parku.
Kitty.
Kitty – kotka Cartmana. Jest to krótkiej sierści kot, maści szarej.
W serialu występuje od pierwszego odcinka. Jest samicą, chociaż Eric czasami nazywa ją „Pan Kitty”. Kitty zawsze wiernie czeka przy spożywanych przez Cartmanów posiłkach, upominając się o jedzenie dla siebie, lecz Cartman zawsze w odpowiedzi opryskliwie krzyczy: „Nie, Kitty, to moje jedzenie! Nie, Kitty, brzydka kicia!”.
Kitty odgrywa ważną rolę w odcinku „Cat Orgy” - kiedy ma ruję. Sprowadza do domu wiele kotów i odbywa się kocia orgia. Po tym epizodzie, Kitty pojawia się tylko jako punkt odniesienia. W odcinku „The Death of Eric Cartman” mieści się ona na liście tych, których Cartman musi przeprosić (gdy myślał, że nie żyje), a w odcinku „Cartman Sucks” Eric używa kału kota i rozmazuje go na twarzy Buttersa. W odcinku „Major Boobage” Kitty pojawia się po raz pierwszy od trzeciego sezonu, kiedy Eric chroni ją przed hyclem, gdyż zakazano trzymania kotów, ze względu na dzieci wykorzystujące ich mocz, do produkcji substancji psychotropowych.
Fluffy.
Fluffy – świnia Cartmana.
Świnia jest ulubionym zwierzątkiem Erica. Pierwszy raz pojawia się w odcinku „Elephant Makes Love Pig”, w którym Kyle, chce ją skrzyżować ze swoim słoniem. Chłopcy próbują upić słonia alkoholem i zmusić go do seksu ze świnią, aby urodziła małe słonioświnie. Fluffy doczekała się potomstwa, ale okazuje się, że małe świnki są krzyżówką trzody chlewnej i pana Garrisona.
Po raz drugi Fluffy pojawia się w odcinku „Cherokee Hair Tampons”, gdy Stan i Butters próbują się wkraść do pokoju Cartmana, aby ukraść mu nerkę. Gdy Butters nadeptuje, na ogon śpiącej w korytarzu świni, ta zaczyna głośno ryczeć, ale senny Cartman wstaje z łóżka, idzie do niej, uderza kilka razy kijem, krzycząc: „Zamknij się, Fluffy!” i wraca, nie zauważając dzieci.
Lemmiwinks.
Lemmiwinks - myszoskoczek. W odcinku "The Death Camp of Tolerance" został zamknięty w odbycie Pana Niewolnika. Aby się wydostać musiał przejść przez wiele prób. Po przejściu ich został ogłoszony Królem Gryzoni (ang."Gerbil King")
Szczekuś i Mruczuś.
Szczekuś i Mruczuś – zwierzaki T&amp;P

</doc>
<doc id="1823665" url="https://pl.wikipedia.org/wiki?curid=1823665" title="Elya Baskin">
Elya Baskin

Elya Baskin, właściwie Ilya Zalmanovich Baskin (ur. 11 sierpnia 1950 w Rydze) – rosyjsko-amerykański aktor.
Urodził się w Rydze, obecnej stolicy Łotwy, wtedy części Związku Radzieckiego. Jego rodzice, Frieda i Zalman Baskin, byli z pochodzenia Rosjanami. Studiował aktorstwo w Moskwie zanim wraz z rodziną wyemigrował do USA w 1976. Szybko stał się jednym z najczęściej obsadzanych aktorów w rolach Rosjan, głównie z powodu swojego akcentu.

</doc>
<doc id="1823666" url="https://pl.wikipedia.org/wiki?curid=1823666" title="Historia powiatu kartuskiego">
Historia powiatu kartuskiego

XIX wiek.
W 1818 wieś Kartuzy zostały stolicą powiatu.
1918-1939.
1918-1920.
Po odzyskaniu przez Polskę niepodległości utworzono województwo pomorskie. Stolicą województwa został leżący przy południowej granicy województwa Toruń. Nowe województwo zostało podzielone na następujące powiaty: pucki, wejherowski, kartuski, kościerski, chojnicki, starogardzki, tczewski, gniewski, świecki, tucholski, sępoleński, chełmiński, grudziądzki, toruński, wąbrzeski, brodnicki, działdowski, lubawski (z siedzibą w Nowym Mieście Lubawskim).
We wszystkich powiatach oprócz kartuskiego znalazło się przynajmniej jedno miasto, będące siedzibą władz powiatu. W powiecie kartuskim nie było żadnego takiego miasta, jednakże powiat ten został utworzony, gdyż zarówno Wejherowo jak i Kościerzyna były za daleko, natomiast Gdańsk i Bytów były poza granicami Polski.
Powiat kartuski był najbiedniejszym typowo rolniczym powiatem województwa. Ponad 81% ludności utrzymywało się z rolnictwa. W powiecie było 159 jezior zajmujących powierzchnie łączną 6551ha (jeziorność na poziomie 4,7%). Początkowo w powiecie było aż 126 gmin jednakże na wzór niemiecki gmina zawierała najczęściej jedną dwie miejscowości (odpowiednik naszych sołectw). Jednakże granice na tym terenie a nawet władza była jeszcze czysto wirtualna. Do 1920 roku w Kartuzach rządziła niemiecka administracja.
1920-1939.
W 8 lutego 1920 roku po wkroczeniu wojsk polskich do Kartuz władza nad powiatem została przejęta przez Polaków. W 1920 roku powiat został podzielony na 23 wójtostwa. Największymi miejscowościami powiatu były wówczas Chmielno, Kamienica Szlachecka, Sierakowice, Sulęczyno, Szymbark.
W wyniku zmian granic w latach 1918-1921 17 gmin zostało przekazanych do Wolnego Miasta Gdańsk, 1 do Niemiec. Do powiatu kartuskiego włączono z kolei 4 gminy z WMG oraz 1 z Niemiec. Według spisu powszechnego ludności 30 września 1921 roku w powiecie kartuskim ludność polska (i kaszubska) wynosiła 61570 osób, co stanowiło 91,8% mieszkańców powiatu. Największą mniejszością była mniejszość niemiecka (5389 - 8,1%), 49 osób było innej narodowości. Ludność powiatu była w dużej mierze autochtoniczna - aż 90,2% mieszkańców urodziło się na terenie województwa pomorskiego, w tym aż 84,7% na terenie powiatu.
Mimo typowo rolniczego charakteru analfabetyzm był na poziomie zaledwie 3,8%. Jednakże wykształcenie średnie miało zaledwie 449 osób, a wyższe tylko 48.
28 listopada 1920 odbyły się pierwsze wybory do samorządu powiatu kartuskiego, wszystkie 43 miejsca zostały zajęte przez Polaków.
W marcu 1923 roku liczące nieco ponad 3 tysiące mieszkańców Kartuzy otrzymały prawa miejskie. Prawa miejskie spowodowały dość szybki rozwój Kartuz w stosunku do reszty powiatu. Jednakże w 1931 roku tylko 7% mieszkańców powiatu zamieszkiwało miasto, co było najniższym wynikiem w całym województwie.
W 1925 roku rozpoczęto budowę północnego odcinka magistrali węglowej. Pomimo protestów mieszkańców Kartuz linia ta ominęła miasto w odległości zaledwie kilku kilometrów, niemniej i tak spowodowała polepszenie komunikacji w powiecie, rozwój gospodarczy miasta, szczególnie jako bazy dla rozwijającej się wówczas turystyki.
Budowa magistrali oraz miasta i portu w Gdyni łagodziła skutki kryzysu w latach 30. Do 1936 roku z terenu powiatu do Gdyni wyemigrowało 4036 osób.
W 1938 odbyły się ostatnie przed II Wojną Światową wybory do Sejmu RP. Przed wyborami miały miejsce akcje nawołujące Kaszubów do bojkotu wyborów. Polskie władze namawiały do udziału w wyborach podkreślając ważną rolę terenów pogranicznych, dodatkowo organizatorów akcji wzywających do bojkotu miano ukarać. Ostatecznie do wyborów w Kartuzach poszło 79% uprawionych do głosowania, jednakże prawie połowa oddała nieważne głosy.
Stanowisko starosty w okresie międzywojennym sprawowali m.in. Emil Sobiecki (1920), Belina (1927) i Stefan Czarnocki (1931, 1934) oraz Leon Kowalski.
1945-1975.
W wyniku II wojny światowej powiat kartuski nie ucierpiał zbyt mocno.
Podczas wojny w powiecie kartuskim ucierpiały głównie wsie, gdzie stan żywego inwentarza z 1941 osiągnięto dopiero w latach 50. Same Kartuzy wyszły z wojny obronną ręką, spalony został jednak dworzec oraz zostały uszkodzone wszystkie linie kolejowe wychodzące z Kartuz.
Walki o Kartuzy rozpoczęły się 9 marca 1945 roku. Dzień później Armia Czerwona wyparła Niemców z miasta. Tymczasową władzę nad miastem i już wyzwolonym terenem przejął pułkownik Popow. Polskie władze komunistyczne zostały uformowane już 19 marca 1945, jednakże władza radziecka była sprawowana do lipca 1945, kiedy to Rosjanie przekazali władze Polakom. Wojska radzieckie były jednak na terenie powiatu do 1946. 
Dekretem Prezydenta RP 30 marca 1945 roku utworzono województwo gdańskie składające się z powiatów grodzkiego gdyńskiego, morskiego (stolica Wejherowo), tczewskiego, kartuskiego, kościerskiego i starogardzkiego. Do województwa dołączono teren byłego Wolnego Miasta Gdańsk w całości. Granice pomiędzy powiatami miały być ustalone na szczeblu lokalnym. Powiaty wówczas nie były jednak samorządne, a władza pochodziła z nadania partii komunistycznej. Pierwszym powojennym starostą powiatu kartuskiego został Mieczysław Nowak pochodzący z okolic Kielc.
W marcu 1945 zaczęły działać powiatowe struktury PPS. W powiecie kartuskim partia ta dość szybko zyskiwała członków w przeciwieństwie do SD, SP i PSL. W wyborach do sejmu w powiecie oprócz list zgłoszonych przez te partie doszła jeszcze jedna lista "Lista Ziemi Kaszubskiej" lista ta odebrała głosy zwolenników wszystkich partii poza PPS.
Tuż po wojnie na terenie Pomorza działał oddział Łupaszki. Mimo że oddział ten rzadko działał na terenie powiatu to odbyło się tu jednak kilka bitew z oddziałami UB i MO.
W latach 40 i 50 ludność powiatu stopniowo malała, co miało związek z rozwojem przemysłu w Trójmieście, oraz z opuszczaniem tych ziem przez Niemców. Sama stolica się jednak powiększała ze względu na przyjazd urzędników oraz nauczycieli z centralnej Polski. Dopiero w latach 60. liczba mieszkańców powiatu zaczęła powoli rosnąc. Powiat kartuski był powiatem typowo rolniczym, dopiero w latach 60. nastąpił rozwój przemysłu, głównie rolno-spożywczego oraz budowlanego. Dodatkowo rozwój turystyki oraz linia kolejowa biegnąca blisko Wieżycy, pozwalająca na uprawianie narciarstwa niedaleko od Gdańska, powodowała, że powiat rozwijał się turystycznie. Gospodarcza słabość powiatu w stosunku do reszty województwa była widoczna również w innych wskaźnikach statystycznych, jak liczba mieszkań, liczba izb mieszkalnych na osobę oraz łóżek szpitalnych na mieszkańca, gdzie było ich aż 4 razy mniej niż średnia wojewódzka.
1975-1999 (teren powiatu).
W 1975 roku nastąpiła reforma administracji - zamiast dotychczasowych 17 województw utworzono 49. Powiat kartuski w całości znalazł się w województwie gdańskim. Reforma zniosła również powiaty, w tym powiat kartuski. Kartuzy były jednak centrum regionu, znajdowały się tu instytucje takie jak szpital, sądy, szkoły ponadpodstawowe, rejon energetyczny oraz rejon dróg publicznych. Instytucje te obejmowały zasięgiem gminy dawnego powiatu.
po 1999.
Reforma administracyjna w 1999 przywróciła powiaty. Początkowo podział nie zakładał istnienia powiatu kartuskiego, a jego teren miał zostać podzielony i wejść do powiatów: kościerskiego, wejherowskiego i bytowskiego. Ze względu jednak na protesty mieszkańców Kartuz, oraz typowo powiatowe instytucje stworzono powiat kartuski.

</doc>
<doc id="1823667" url="https://pl.wikipedia.org/wiki?curid=1823667" title="Christian Ernst Wünsch">
Christian Ernst Wünsch

Christian Ernst Wünsch (ur. 31 października 1744 w Hohenstein (Saksonia), zm. 28 maja 1828 we Frankfurcie nad Odrą) – niemiecki matematyk i fizyk, profesor.
Życiorys.
Początkowo studiował medycynę i filozofię. Został profesorem matematyki i fizyki. Był ostatnim rektorem Uniwersytetu Viadrina przed jego zamknięciem w 1811.

</doc>
<doc id="1823668" url="https://pl.wikipedia.org/wiki?curid=1823668" title="Russula aurea">
Russula aurea



</doc>
<doc id="1823670" url="https://pl.wikipedia.org/wiki?curid=1823670" title="Russula aurata">
Russula aurata



</doc>
<doc id="1823671" url="https://pl.wikipedia.org/wiki?curid=1823671" title="Wyżnia Barania Szczerbina">
Wyżnia Barania Szczerbina

Wyżnia Barania Szczerbina (słow. "Zadná Barania štrbina") – przełęcz położona na wysokości ok. 2420 m n.p.m. Jest to najwyżej położona przełęcz w Baraniej Grani, która znajduje się w słowackich Tatrach Wysokich. Siodło Wyżniej Baraniej Szczerbiny oddziela kopułę szczytową Niżniego Baraniego Zwornika od Zadniej Baraniej Turni – jednej z trzech Baranich Turni. Na siodło tej przełęczy nie prowadzą żadne znakowane szlaki turystyczne.
Pierwszego wejścia na Wyżnią Baranią Szczerbinę dokonali Zygmunt Klemensiewicz, Jerzy Maślanka i Rudolf Nałęcki przy przejściu Baraniej Grani 24 sierpnia 1923 r.

</doc>
<doc id="1823673" url="https://pl.wikipedia.org/wiki?curid=1823673" title="Monaster św. Antoniego w Radecznicy">
Monaster św. Antoniego w Radecznicy

Monaster św. Antoniego – monaster żeński w Radecznicy, działający w latach 1899–1915.
Monaster w Radecznicy był jednym z żeńskich klasztorów prawosławnych powstałych na ziemiach polskich w celu umacniania wpływów rosyjskich i utrwalania obecności prawosławia. Został zorganizowany w porzuconych budynkach należących wcześniej do skasowanego przez carat klasztoru bernardynów, a następnie do męskiego klasztoru prawosławnego. Patronem monasteru był święty mnich Antoni Pieczerski, którego kult miał w planach władz carskich wyprzeć silny w okolicy kult św. Antoniego Padewskiego, patrona klasztoru bernardyńskiego.
Monaster męski w Radecznicy nie zgromadził większej wspólnoty mniszej. W 1887 przebywało w niej pięciu mężczyzn. W latach 1891–1897 przełożonym klasztoru był hieromnich Krzysztof (Sakowicz), autor licznych pieśni paraliturgicznych wykonywanych w Rosyjskim Kościele Prawosławnym
W 1899 monaster został przemianowany na klasztor żeński. Jego pierwszą przełożoną została zakonnica z monasteru w Leśnej, mniszka Atanazja, córka gubernatora siedleckiego Stiepana Gromieki. Powtarzała ona w Radecznicy model życia zakonnego znany już z Leśnej oraz innych monasterów tworzonych przez mniszki wywodzące się z tego klasztoru (Wirów, Teolin). Zakonnice pracowały w tkalni, pisały ikony, prowadziły szkołę dwuklasową oraz szkoły dla kobiet kształcące ogrodniczki i sadowniczki. Prowadziły również aptekę i szpital. Monaster był ważnym celem pielgrzymkowym – w dniu jego patrona odnotowywano przybycie nawet 50 tys. pątników. Od 1903 monaster radecznicki posiadał swoją filię w Turkowicach. Rok wcześniej powstała cerkiew w Trzęsinach, która również pozostawała pod ich opieką.
Monaster istniał do 1915, kiedy zakonnice udały się na bieżeństwo. Po odzyskaniu niepodległości przez Polskę władze zwróciły zabudowania Kościołowi katolickiemu. W części budynków powstał szpital.
W Radecznicy znajduje się cmentarz, na którym chowano mniszki zmarłe w monasterze, zaś przy kościele św. Antoniego, dawniej monasterskiej cerkwi, znajduje się nagrobek mnicha Krzysztofa (Sakowicza).

</doc>
<doc id="1823680" url="https://pl.wikipedia.org/wiki?curid=1823680" title="Ahmad at-Tarabulusi">
Ahmad at-Tarabulusi

Ahmad at-Tarabulusi, "Ahmed Al-Tarabilsi" (ur. 22 marca 1947 w Bejrucie) – piłkarz Kuwejtu pochodzenia libańskiego, reprezentant kraju.
Kariera klubowa.
Ahmad at-Tarabulusi urodził się w stolicy Libanu Bejrucie, jednak swoją dalszą przyszłość związał z Kuwejtem. Jako piłkarz zadebiutował w 1963 w drużynie Qadsia SC. Rok później został zawodnikiem Al Kuwait Kaifan. Jako piłkarz tej drużyny zadebiutował w reprezentacji Kuwejtu. Wraz z Al Kuwait odnosił także sukcesy na arenie krajowej. Sześciokrotnie zdobył Mistrzostwo Kuwejtu w sezonach 1964/65, 1967/68, 1971/72, 1973/74, 1976/77 i 1978/79. Czterokrotnie zdobył również Puchar Emira Kuwejtu w sezonach 1975/76, 1976/77, 1977/78 oraz 1979/80. Po 19 latach gry w Al Kuwait, w 1983 zakończył karierę piłkarską.
Kariera reprezentacyjna.
At-Tarabulusi zadebiutował w drużynie narodowej 4 maja 1973 w meczu przeciwko reprezentacji Syrii, przegranym 1:2.
W 1980 został powołany na Igrzyska Olimpijskie rozgrywane w Moskwie. Kuwejt podczas turnieju dotarł do ćwierćfinału, a At-Tarabulusi zagrał łącznie w czterech spotkaniach przeciwko Nigerii, Kolumbii, Czechosłowacji oraz w przegranym ćwierćfinale z gospodarzami turnieju Związkiem Radzieckim.
Dwa lata później został powołany przez trenera Carlosa Alberto Parreirę na Mistrzostwa Świata 1982, podczas których wystąpił w trzech spotkaniach grupowych z Czechosłowacją, Francją i Anglią.
Mecz z Anglią podczas Mistrzostw Świata w Hiszpanii był jego ostatnim w drużynie narodowej Kuwejtu, dla której w latach 1973–1982 wystąpił w 31 spotkaniach.
Sukcesy.
Al Kuwait Kaifan

</doc>
<doc id="1823684" url="https://pl.wikipedia.org/wiki?curid=1823684" title="Klasa 8">
Klasa 8

Klasa 8 – klasa samochodu, grupa pojazdów, w skład której wchodzą samochody ciężarowe mogące transportować ładunek do 15 ton. Zmian w tej grupie może dokonać Federalna Administracja Autostrad ("Federal Highway Administration", FHWA) w USA.
Główni producenci samochodów z klasy 8 w kolejności od największej liczby sprzedanych pojazdów:

</doc>
<doc id="1823686" url="https://pl.wikipedia.org/wiki?curid=1823686" title="Przełączka za Baranią Kopą">
Przełączka za Baranią Kopą

Przełączka za Baranią Kopą (słow. "Sedlo za Baraňou kopou") – słabo wcięta i najbardziej wysunięta na północ przełęcz znajdująca się w Baraniej Grani w słowackiej części Tatr Wysokich. Przełączka za Baranią Kopą oddziela Baranią Kopę i Skrajny Barani Ząb – najbardziej wysuniętą na północ turnię spośród Baranich Zębów. Na Przełączkę za Baranią Kopą nie prowadzą żadne znakowane szlaki turystyczne, najdogodniej dostępna jest od północy i północnego wschodu (przy przejściu Baraniej Kopy) lub od wschodu wprost z Baraniego Bańdziocha.
Pierwszego wejścia na siodło Przełączki za Baranią Kopą dokonali Zygmunt Klemensiewicz, Jerzy Maślanka i Rudolf Nałęcki przy przejściu Baraniej Grani 24 sierpnia 1923 r.

</doc>
<doc id="1823690" url="https://pl.wikipedia.org/wiki?curid=1823690" title="Towelie">
Towelie



</doc>
<doc id="1823691" url="https://pl.wikipedia.org/wiki?curid=1823691" title="The Singles Collection (album The Specials)">
The Singles Collection (album The Specials)

The Singles Collection – kompilacja utworów wydanych na singlach z lat 1979 - 84 brytyjskiego zespołu ska The Specials. Album ukazał się w 1991 roku. Są dwie wersje - sygnowana przez 2 Tone Records (ukazała się pod tytułem "The Specials Singles" 1 maja 1991 roku), oraz przez wytwórnię Chrysalis. Różnią się zestawem utworów i okładkami.

</doc>
<doc id="1823692" url="https://pl.wikipedia.org/wiki?curid=1823692" title="22. ceremonia wręczenia Europejskich Nagród Filmowych">
22. ceremonia wręczenia Europejskich Nagród Filmowych

22. ceremonia wręczenia Europejskich Nagród Filmowych miała miejsce w Bochum 12 grudnia 2009 roku. 7 listopada br. zostały ogłoszone nominacje do nagród.
Najwięcej nominacji do nagród Europejskiej Akademii Filmowej zdobył francuski film "Prorok" w reżyserii Jacques’a Audiarda. Obraz otrzymał łącznie sześć nominacji, w tym dla najlepszego europejskiego filmu. Na drugim miejscu wraz z pięcioma nominacjami uplasował się laureat Oscara w 2009 roku za najlepszy film "Slumdog. Milioner z ulicy" w reżyserii Danny’ego Boyle’a. Zarówno film, jak i reżyser otrzymali nominacje w głównym kategoriach. Nie obyło się bez nominacji dla Deva Patela, głównego aktora obrazu. Na trzecim miejscu pod względem uzyskanych nominacji uplasował się zdobywca Złotej Palmy w Cannes w 2009 roku, obraz niemieckiego reżysera Michaela Haneke − "Biała wstążka".
W kategorii najlepszych aktorek nominację otrzymała Kate Winslet i jej oscarowa rola w filmie "Lektor". Również laureatka Złotej Palmy dla najlepszej aktorki Festiwalu w Cannes, Charlotte Gainsbourg otrzymała nominację za rolę w obrazie "Antychryst". Za rolę w filmie "Przerwane objęcia" nominację otrzymała Penélope Cruz, której to już siódma nominacja do Europejskich Nagród Filmowych. Listę zamykały Yolande Moreau (laureatka tegorocznego Cezara dla najlepszej aktorki) oraz Noomi Rapace i debiutantka Katie Jarvis.
W kategorii najlepszego aktora nominację otrzymali: David Kross za film "Lektor", gdzie partnerował Kate Winslet; wspomniany już wyżej Dev Patel; Tahar Rahim za film "Prorok"; niemiecki aktor Moritz Bleibtreu za rolę w historycznym "Baader-Meinhof". Listę zamykali Włoch Filippo Timi oraz Steve Events.
Polskimi kandydatami do nagród byli: "Tatarak" Andrzeja Wajdy oraz "33 sceny z życia" Małgorzaty Szumowskiej, jednak filmy nie otrzymały żadnej nagrody. Nominację do nagrody Prix d’Excellence otrzymał polski charakteryzator Waldemar Pokromski, który pracował nad filmem "Baader-Meinhof". Rok wcześniej w tej kategorii nagrodę odebrała Magdalena Biedrzycka. Dwie nominacje w kategorii filmu dokumentalnego otrzymali Marcel Łoziński za film "Post restante" oraz Paweł Ferdek za obraz "Szklana pułapka".
Najwięcej nagród i w najważniejszych kategoriach otrzymał film "Biała wstążka" Michaela Haneke, który otrzymał statuetki za najlepszy film, scenariusz i dla reżysera roku.
Dwie nagrody otrzymał laureat Oscara za najlepszy film, obraz "Slumdog. Milioner z ulicy". Obraz otrzymał nagrodę publiczności - People’s Choice Awards i wyróżnienie dla operatora Anthony’ego Doda Mantle’a.
W kategoriach aktorskich nagrodzonymi zostali: Kate Winslet za rolę w brytyjskim obrazie "Lektor" i Francuz Tahar Rahim za rolę w filmie "Prorok". Film "Prorok", pomimo otrzymania największej liczby nominacji otrzymał właśnie tylko tą jedną nagrodę, za grę aktorską.
Najlepszym filmem krótkometrażowym okazał się film Marcela Łozińskiego "Poste restante". Natomiast nagrodę krytyków zrzeszonych w organizacji FIPRESCI otrzymał Andrzej Wajda i jego ostatni film "Tatarak".

</doc>
<doc id="1823695" url="https://pl.wikipedia.org/wiki?curid=1823695" title="AllMovie">
AllMovie

AllMovie − baza metadanych o tematyce filmowej, część All Media Guide.
Zawartość.
AllMovie, podobnie jak AllMusic, tworzy profesjonalny zespół redaktorów i pisarzy. Codziennie do bazy danych dodawane są nowe filmy, a z serwisu korzystają takie firmy jak iTunes, Yahoo!, AOL czy Amazon.com

</doc>
<doc id="1823696" url="https://pl.wikipedia.org/wiki?curid=1823696" title="Mistrzostwa Azji w lekkoatletyce 2009">
Mistrzostwa Azji w lekkoatletyce 2009



</doc>
<doc id="1823698" url="https://pl.wikipedia.org/wiki?curid=1823698" title="Na’im Mubarak">
Na’im Mubarak

Na’im Sad Mubarak, "Naeem Mubarak" (ur. 1 października 1957) – piłkarz z Kuwejtu, reprezentant kraju.
Karierę reprezentacyjną rozpoczął w 1980. Uczestnik Igrzysk Olimpijskich 1980. W 1982] został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. Karierę zakończył w 1982.
Jego bracia, Mahbub i Walid, również grali na Mistrzostwach Świata 1982.

</doc>
<doc id="1823699" url="https://pl.wikipedia.org/wiki?curid=1823699" title="Tuong Lu Kim">
Tuong Lu Kim



</doc>
<doc id="1823700" url="https://pl.wikipedia.org/wiki?curid=1823700" title="Izerski Park Ciemnego Nieba">
Izerski Park Ciemnego Nieba

Izerski Park Ciemnego Nieba (IPCN, cz. "Jizerská oblast tmavé oblohy" JOTO) – polsko-czeski transgraniczny park ciemnego nieba, znajdujący się w Górach Izerskich w Sudetach, w województwie dolnośląskim, zaś po stronie czeskiej w kraju libereckim. Utworzony został 4 listopada 2009 roku, zajmuje powierzchnię około 7500 ha.
Park powstał w ramach Międzynarodowego Roku Astronomii 2009. Inicjatorem parku jest Instytut Astronomiczny Uniwersytetu Wrocławskiego, przy współpracy z innymi instytucjami takimi, jak Instytut Astronomiczny Akademii Nauk Republiki Czeskiej. Park nie posiada podstawy prawnej, jest powoływany na podstawie umowy między tymi instytucjami oraz w porozumieniu z odpowiednimi władzami gminnymi.
Jest to pierwszy w Polsce park ciemnego nieba oraz pierwszy na świecie transgraniczny park tego typu. Celem istnienia parku jest przede wszystkim zachowanie nocnego nieba wolnego od nadmiaru światła, dzięki czemu możliwe jest obserwowanie gwiazd, a co jest obecnie w miastach i wokół nich mocno ograniczone. Ponadto celem jest również zwrócenie uwagi na sam problem nadmiernego „zanieczyszczania” nocnego nieba sztucznym światłem oraz propagowanie ochrony środowiska nocnego.

</doc>
<doc id="1823701" url="https://pl.wikipedia.org/wiki?curid=1823701" title="Finnegan’s Wake">
Finnegan’s Wake

Finnegan’s Wake – irlandzka ballada ludowa z 1850 roku, opowiadająca historię Tima Finnegana, który od małego lubił pić whisky, a pewnego razu będąc mocno nietrzeźwym spadł z drabiny i zabił się. Ożył jednak, gdy żałobnicy przypadkiem oblali jego ciało trunkiem. Ballada jest osadzona w irlandzkiej tradycji i ma oparcie w mentalności Irlandczyków. Historię tę upowszechnił James Joyce, publikując w 1939 roku powieść "Finneganów tren", w której Finnegan symbolizuje kulturowe odrodzenie Irlandii.
Utwór ten włączały do swego repertuaru liczne zespoły, najbardziej znane są interpretacje w wykonaniu The Dubliners, The Clancy Brothers, istnieje też punkowy cover utworu, który wykonuje grupa Dropkick Murphys.

</doc>
<doc id="1823702" url="https://pl.wikipedia.org/wiki?curid=1823702" title="IPCN">
IPCN



</doc>
<doc id="1823706" url="https://pl.wikipedia.org/wiki?curid=1823706" title="Mahbub Mubarak">
Mahbub Mubarak

Mahbub Mubarak, "Mahboub Mubarak" (ur. 1955) – piłkarz z Kuwejtu, reprezentant kraju.
Karierę reprezentacyjną rozpoczął w 1978. Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. Karierę zakończył w 1990. W sumie wystąpił w 16 spotkaniach.
Jego bracia, Na’im i Walid, również grali na Mistrzostwach Świata 1982.

</doc>
<doc id="1823707" url="https://pl.wikipedia.org/wiki?curid=1823707" title="Mao Anying">
Mao Anying

Mao Anying (毛岸英, pinyin "Máo Ànyīng"; ur. 24 października 1922, zm. 25 listopada 1950) – chiński wojskowy, najstarszy syn Mao Zedonga i jego drugiej żony Yang Kaihui.
Życiorys.
Po rozwodzie rodziców w 1927 roku pozostał z matką w Changsha. W 1930 roku został pojmany wraz z matką przez żołnierzy Kuomintangu i musiał oglądać wykonanie na niej wyroku śmierci. Po egzekucji Yang przez kilka tygodni mieszkał z babką, a następnie w 1931 roku został wywieziony do Szanghaju, gdzie żył na ulicy jako bezdomny żebrak. Błąkając się po mieście został kilkukrotnie brutalnie pobity przez policję. Dzięki pomocy lokalnych działaczy komunistycznych, którzy się nim zaopiekowali, został w 1936 roku wysłany na studia do Moskwy.
Podczas II wojny światowej wstąpił do Armii Czerwonej. Brał udział w walkach w Europie, w tym w wyzwalaniu Polski.
Do Chin powrócił w 1946 roku i zamieszkał w Pekinie. W październiku 1949 roku wziął ślub z Liu Songlin. Jego relacje z ojcem były chłodne.
Po wybuchu wojny koreańskiej został w 1950 roku wysłany na front jako tłumacz w armii Chińskich Ochotników Ludowych. Wysocy działacze partyjni odradzali Mao Zedongowi wysyłanie własnego, najstarszego syna na front, ten jednak nie dał się przekonać, argumentując, iż jego dzieci nie zasługują na specjalne traktowanie. Mao Anying zginął 25 listopada 1950 roku podczas amerykańskiego nalotu bombowego. Dowodzący wojskami chińskimi w Korei Peng Dehuai poinformował Mao o śmierci syna dopiero po jakimś czasie, obawiając się jego reakcji. Przewodniczący przyjął jednak śmierć syna bez emocji, mówiąc, że wojna wymaga poświęceń.
Pochowany jest na cmentarzu Chińskich Ochotników Ludowych w Hoech'ang (prow. P'yŏngan Południowy) w Korei Północnej.

</doc>
<doc id="1823708" url="https://pl.wikipedia.org/wiki?curid=1823708" title="Konrad Wimpina">
Konrad Wimpina

Konrad Wimpina, właściwie Konrad Koch (ur. ok. 1460 w Buchen (Odenwald); zm. 17 maja 1531 w Amorbach) – niemiecki humanista i teolog rzymskokatolicki. W latach 1479-1485 studiował na Uniwersytecie w Lipsku. W 1506 rektor-założyciel Uniwersytetu Viadrina we Frankfurcie nad Odrą.

</doc>
<doc id="1823710" url="https://pl.wikipedia.org/wiki?curid=1823710" title="Konrad Koch">
Konrad Koch



</doc>
<doc id="1823711" url="https://pl.wikipedia.org/wiki?curid=1823711" title="Dr Doctor">
Dr Doctor



</doc>
<doc id="1823712" url="https://pl.wikipedia.org/wiki?curid=1823712" title="Richard i Pani Tweek">
Richard i Pani Tweek



</doc>
<doc id="1823713" url="https://pl.wikipedia.org/wiki?curid=1823713" title="Thomas i Pani Tucker">
Thomas i Pani Tucker



</doc>
<doc id="1823716" url="https://pl.wikipedia.org/wiki?curid=1823716" title="Steve i Pani Black">
Steve i Pani Black



</doc>
<doc id="1823717" url="https://pl.wikipedia.org/wiki?curid=1823717" title="Rayan i Sarah Vulmer">
Rayan i Sarah Vulmer



</doc>
<doc id="1823720" url="https://pl.wikipedia.org/wiki?curid=1823720" title="Via Praenestina">
Via Praenestina

Via Praenestina – starożytna rzymska droga biegnąca w środkowych Włoszech, na wschód od Rzymu.
Należała do najstarszych dróg rzymskich. Początkowo nosiła nazwę Via Gabina, od Gabiów – starożytnego miasta latyńskiego, gdzie kończyła swój bieg. Nową nazwę zyskała po przedłużeniu szlaku do Praeneste, poza którą biegła przez Apeniny w kierunku źródeł rzeki Anio, aż do połączenia w Anagni z Via Latina.
Zbudowany na niej nieopodal Rzymu siedmiołukowy most (dzis. Ponte di Nona) uchodził za najpiękniejszy w tych okolicach. Na dalszej trasie, w pół drogi pomiędzy Gabiami a Praeneste, imponującą konstrukcją był inny, znany dziś jako Ponte Amato. 

</doc>
<doc id="1823724" url="https://pl.wikipedia.org/wiki?curid=1823724" title="Site du Fâ">
Site du Fâ

Site du Fâ – stanowisko archeologiczne galo-romańskiej osady Site du Fâ w pobliżu miejscowości Barzan. Osada ta była prawdopodobnie znana w starożytności pod nazwą Novoregium. Prace wykopaliskowe trwają od 1994. Fotografie z lotu ptaka i wykopalisko archeologiczne ujawniły obecność portowej osady galo-romańskiej o wielkim znaczeniu (świątynia galo-romańska, termy, forum, teatr...) znajdujące się dziś między miejscowościami Barzan, Talmont-sur-Gironde i Arces-sur-Gironde.

</doc>
<doc id="1823732" url="https://pl.wikipedia.org/wiki?curid=1823732" title="Dżamal al-Kabandi">
Dżamal al-Kabandi

Dżamal al-Kabandi, "Jamal Al-Qabendi" (ur. 7 kwietnia 1959 w Kazmie, zm. 13 kwietnia 2021) – piłkarz z Kuwejtu, reprezentant kraju.
Kariera klubowa.
Al-Kabandi w latach 1976–1994 występował w drużynie Kazma Sporting Club. Jako zawodnik Kazmy trzykrotnie zdobył Mistrzostwo Kuwejtu w sezonach 1985/86, 1986/87 i 1993/94. Również trzy razy wygrał Puchar Emira Kuwejtu w sezonie 1981/82, 1983/84 i 1989/90. Dodatkowo triumfował w rozgrywkach o Puchar Mistrzów Zatoki Perskiej w sezonie 1986/87. W 1994 zakończył karierę piłkarską. 
Kariera reprezentacyjna.
Al-Kabandi zadebiutował w reprezentacji w 1979. Uczestnik Igrzysk Olimpijskich 1980, podczas których zagrał w dwóch spotkaniach z Nigerią i Kolumbią. 
W 1982 został powołany przez trenera Carlosa Alberto Parreirę na Mistrzostwa Świata, gdzie reprezentacja Kuwejtu odpadła w fazie grupowej. Al-Kabandi wszystkie spotkanie przesiedział na ławce rezerwowych. 
Al-Kabendi był także częścią drużyny narodowej podczas Pucharu Azji 1980 (mistrzostwo), 1984 (3. miejsce) oraz 1988. Po raz ostatni w drużynie narodowej pojawił się w 1990. 
Sukcesy.
Kuwejt
Kazma Sporting Club

</doc>
<doc id="1823733" url="https://pl.wikipedia.org/wiki?curid=1823733" title="Ma Liang">
Ma Liang

Ma Liang (; ur. 22 lipca 1983) – chiński lekkoatleta specjalizujący się w rzucie młotem.
W 2003 zdobył złoty medal igrzysk miast chińskich. Kariera chińskiego młociarza nabrała tempa w 2009, kiedy to wywalczył złoty medal mistrzostw kraju, zwyciężył w chińskiej olimpiadzie narodowej oraz wywalczył brązowy medal w mistrzostwach Azji.

</doc>
<doc id="1823734" url="https://pl.wikipedia.org/wiki?curid=1823734" title="He Wenna">
He Wenna

He Wenna (; ur. 19 stycznia 1989 w Longyan) — chińska gimnastyczka, mistrzyni olimpijska.
Najważniejszym osiągnięciem zawodniczki jest złoty medal podczas igrzysk olimpijskich w Pekinie w konkurencji skoków na trampolinie. Wielokrotna mistrzyni świata.

</doc>
<doc id="1823735" url="https://pl.wikipedia.org/wiki?curid=1823735" title="Skrajna Barania Turnia">
Skrajna Barania Turnia

Skrajna Barania Turnia (słow. "Veľká Barania veža") – pokaźna turnia o wysokości ok. 2370 m n.p.m. znajdująca się w Baraniej Grani w słowackiej części Tatr Wysokich. Jest jedną z trzech Baranich Turni. Od Pośredniej Baraniej Turni oddzielona jest Niżnią Baranią Szczerbiną, a od Zadniego Baraniego Zęba w sąsiedniej grupie Baranich Zębów odgranicza ją Zadni Barani Karbik. Wierzchołek Skrajnej Baraniej Turni nie jest dostępny żadnymi znakowanymi szlakami turystycznymi.
Autorami pierwszego wejścia na wierzchołek Skrajnej Baraniej Turni byli Zygmunt Klemensiewicz, Jerzy Maślanka i Rudolf Nałęcki. Wyczynu tego dokonali 24 sierpnia 1923 r. podczas przechodzenia Baraniej Grani.

</doc>
<doc id="1823736" url="https://pl.wikipedia.org/wiki?curid=1823736" title="Wenna He">
Wenna He



</doc>
<doc id="1823741" url="https://pl.wikipedia.org/wiki?curid=1823741" title="Sery pleśniowe">
Sery pleśniowe

Ser pleśniowy – gatunek sera wytwarzanego z mleka i podpuszczki. Mogą być porastane niebieską, zieloną lub białą pleśnią. Do najbardziej znanych należą m.in.: 

</doc>
<doc id="1823744" url="https://pl.wikipedia.org/wiki?curid=1823744" title="Walid Mubarak">
Walid Mubarak

Walid Mubarak, "Waleed Mubarak" (ur. 1960) – piłkarz z Kuwejtu, reprezentant kraju.
Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.
Jego bracia, Na’im i Mahbub, również grali na Mistrzostwach Świata 1982.

</doc>
<doc id="1823748" url="https://pl.wikipedia.org/wiki?curid=1823748" title="Arces-sur-Gironde">
Arces-sur-Gironde

Arces-sur-Gironde – miejscowość i gmina we Francji, w regionie Nowa Akwitania, w departamencie Charente-Maritime.
Według danych na rok 1990 gminę zamieszkiwało 485 osób, a gęstość zaludnienia wynosiła 22 osób/km² (wśród 1467 gmin regionu Poitou-Charentes Arces plasuje się na 564. miejscu pod względem liczby ludności, natomiast pod względem powierzchni na miejscu 331.).

</doc>
<doc id="1823750" url="https://pl.wikipedia.org/wiki?curid=1823750" title="Lu Chunlong">
Lu Chunlong

Lu Chunlong (; ur. 8 kwietnia 1989 w Jiangyin) — chiński gimnastyk, mistrz olimpijski.
Najważniejszym osiągnięciem zawodnika jest złoty medal podczas igrzysk olimpijskich w Pekinie w konkurencji skoków na trampolinie.

</doc>
<doc id="1823751" url="https://pl.wikipedia.org/wiki?curid=1823751" title="Chunlong Lu">
Chunlong Lu



</doc>
<doc id="1823752" url="https://pl.wikipedia.org/wiki?curid=1823752" title="Sad al-Hauti">
Sad al-Hauti

Sad al-Hauti, "Sa'ad Al-Houti" (ur. 24 maja 1954) – piłkarz z Kuwejtu, reprezentant kraju.
W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823754" url="https://pl.wikipedia.org/wiki?curid=1823754" title="Lista pracowników szkolnych w South Parku">
Lista pracowników szkolnych w South Parku

Ten artykuł dotyczy nauczycieli i personelu szkolnego szkoły podstawowej przedstawionych w animowanym filmie dla dorosłych "Miasteczko South Park".
Dyrektor.
Dyrektor Victoria.
Dyrektor Victoria – fikcyjna postać z serialu animowanego South Park. Jest dyrektorem szkoły podstawowej, do której uczęszczają główni bohaterowie serialu.
Po raz pierwszy pojawia się w 7. odcinku „Pink Eye”. Ma krótkie kręcone blond włosy. Nosi różową marynarkę i grube okulary. Bardzo dobrze zarządza prowadzeniem szkoły, pomimo jej dziwnej załogi. Jest inteligentna i wyróżnia się pod tym względem spośród innych nauczycieli. Zawsze stara się pomóc dzieciom w trudnej sytuacji, lecz kiedy trzeba potrafi ukarać. Często pojawia się z panem Mackeyem.
W „Breast Cancer Show Ever” zwierza się Wendy, że 7. lat temu chorowała na raka piersi. Jest pełna pogardy wobec zachowania Erica Cartmana w stosunku do tej choroby. Porównuje go bezpośrednio z rakiem i zezwala Wendy na odbycie z nim walki.
W „Go God Go” informuje Janet Garrison, że ma uczyć ewolucji w klasie, lecz ta odmawia. Po naleganiach dyrektorki ta wprowadza kompletny bałagan w tej dziedzinie. Victoria prosi o pomoc nauczania w tej dziedzinie specjalistę.
Jej mąż pojawia się po raz pierwszy w epizodzie „About Last Night” 12. serii. Razem z żoną w wyborach na prezydenta USA popiera McCaina.
Dyrektor PP.
 Dyrektor PP (PP - poprawność polityczna) – nowa postać dziewiętnastego sezonu. Został dyrektorem po tym jak jego poprzedniczka zbagatelizowała gwałt dokonany w szkole. Jak sama nazwa wskazuje jest politycznie poprawny. Ma wybuchowy charakter i często stosuje przemoc wobec uczniów. Wpada w szał, gdy ktoś nie podziela jego poglądów. Nienawidzi białych heteroseksualnych mężczyzn i pragnie, aby South Park był bardziej otwarty dla mniejszości. Jest najbardziej realistyczną wizualnie postacią z serii, a sądząc po sylwetce można wywnioskować, że jest miłośnikiem fitnessu.
Nauczyciele i pedagodzy.
Herbert Garrison.
Herbert Garrison (po zmianie płci jako Janet Garrison) – bohater głośnej kreskówki dla dorosłych pt. "South Park". W niektórych tłumaczeniach jako pan Korpus. Jest nauczycielem w szkole podstawowej. To ukrywający swoją orientację seksualną, lekko niezrównoważony psychicznie gej, który nie wierzy w Boga i sprzeciwia się teorii ewolucji. Znany jest ze swojej śmiesznej pacynki posiadającej własną osobowość Pana Cylindra.
Pojawił się już w pierwszym epizodzie "Sonda analna Cartmana" z nieodłączną pacynką, która spoczywa na jego prawej ręce i często konwersuje z uczniami. Przez krótki czas Pan Cylinder został zastąpiony przez Pana Gałązkę, jednak już wkrótce powrócił. Pan Garrison często robi rzeczy bardzo amoralne, ale zwala je na zachcianki kukiełki. W swoim życiu zmieniał swoją orientację seksualną i płeć. Był kolejno: mężczyzną heteroseksualnym, gejem, kobietą hetero, lesbijką i na powrót mężczyzną. Ma wyrzuty do swojego ojca o to, że w dzieciństwie go nie molestował, przez co się czuł niekochany.
Jest homoseksualistą, który nienawidzi gejów. W odcinku „Cartman Joins NAMBLA” został oskarżony o namawianie do seksu małoletniego chłopca. Jego kartoteka policyjna spowodowała, że odszedł na zwolnienie i zaczął pisać romanse. Jego książka „Dolina penisów” bardzo dobrze się sprzedawała. Był z tego powodu dumny, dopóki nie dowiedział się, że zdobył za nią gejowską Nagrodę Pulitzera, po czym zamknął się w sobie i przeżył załamanie nerwowe. Powędrował w góry by żyć samotnie. Nowa nauczycielka Diane Chujwbuzi nie może zapanować nad uczniami. Wybiera się w góry i prosi go o pomoc. On pokazuje jej swoje niekonwencjonalne metody nauczania tzw. "wulgarne sugestie". W tym czasie ukazuje mu się jego gejowska strona, która przekonuje go, aby nie zaprzeczał kim jest naprawdę. W końcu Garrison przyznaje się do swojej orientacji i zaczyna się akceptować. Wraca do szkoły i prosi o posadę nauczyciela IV klas, lecz to stanowisko jest już zajęte. Otrzymuje posadę nauczyciela w przedszkolu. Po śmierci Diane Chujwbuzi ponownie naucza starsze klasy.
Przez pewien czas jego partnerem jest ubierający się w skórzaną bieliznę Pan Niewolnik, również homoseksualista. By urozmaicić swoje życie erotyczne ze swoim partnerem Panem Niewolnikiem, poddał się operacji zmiany płci i zmiany imienia na Janet. Nie było to dobrym pomysłem, gdyż Niewolnik odszedł od niego i trochę później ożenił się z Wielkim Gejem Alem. Aby do tego nie dopuścić w odcinku „Follow That Egg!” Garrison próbował zdelegalizować małżeństwa tej samej płci, jednak nie udało mu się to. W 5 odcinku 12 serii „Eek, A Penis!” Garrison przeżywa kryzys związany ze swoją męskością. Ponownie poddaje się operacji i wraca do swojej pierwotnej postaci. A potem w 20 sezonie został prezydentem.
Mac Mackey.
Pan Mackey – jedna z postaci serialu South Park. Jest szkolnym psychologiem. Kiedy chodził do szkoły przezywany był "Mr. Guy with a very big head". Rzeczywiście posiada gigantyczną głowę, ale spowodowane jest to jego krawatem.
Po raz pierwszy pojawia się 8. odcinku w epizodzie „Damian”. Stara się za każdym razem odkryć co jest nie tak z dziećmi. Bardzo często powtarza wyrażenie „m’kay”, które jest jego odpowiednikiem słówka „dobra”.
Uczy dzieci, że narkotyki i alkohol są bardzo złe. W jednym z odcinków sam ulega narkotykom i dzięki nim udaje mu się podnieść z dna, na którym się znalazł. Stara się wraz z Diane Chujwbuzi uświadomić dzieci przed seksem bez zabezpieczenia oraz chorobami przenoszonymi drogą płciową.
Diane Chujwbuzi.
Diane Chujwbuzi (ang. "Diane Choksondik", w polskich tłumaczeniach również jako "Dusisiękutasem" lub "Krztuśkutas") – fikcyjna postać z serialu animowanego South Park. Jest nowym nauczycielem z Denver, zastąpiła na stanowisku Pana Garrisona po tym, jak został odsunięty od pracy.
Już od pierwszego odcinka, w którym wystąpiła wzbudza kontrowersje. Autorzy zadbali o to, m.in. poprzez sam wygląd i jej nazwisko. Ma bardzo duży (wręcz ogromny), zarazem obwisły biust i nie nosi stanika, czym doprowadza do szału Dyrektor Victorię. Nosi duże okulary i ma zeza. Wada wzroku powoduje, że Kyle myśli, iż jej lewe oko go stale obserwuje.
Po raz pierwszy pojawia się w 12. odcinku 4. sezonu „Fourth Grade”, w której chłopcy idą do czwartej klasy, a ona jest ich nową nauczycielką. Nie może zapanować nad nieznośną klasą. Wyrusza w góry by odnaleźć poprzedniego nauczyciela – Pana Garrisona. Chce, aby ten wyjaśnił jej w jaki sposób nauczał dzieci i do nich dotarł. Herbert Garrison uczy ją swoich niekonwencjonalnych metod nauczania, czyli odpowiedniego reagowania na tzw. wulgarne sugestie. Dzięki niemu zrozumiała w jaki sposób ma podejść do dzieci.
W odcinku „Proper Condom Use” uczy dziewczynki edukacji seksualnej. Ostrzega przed zagrożeniami chorób przenoszonymi drogą płciową i niechcianych ciążach, ale nic nie wspomina, że może dojść do tego podczas seksu bez zabezpieczenia. W tym epizodzie Pan Mackey ma podobne lekcje dla chłopców. Razem z panią Chujwbuzi opracowują wspólne metody nauczania i dochodzi między nimi do zbliżenia. Wtedy okazuje się, że jest ona jeszcze dziewicą.
W odcinku „Professor Chaos” nauczycielka zostaje zamordowana. Po raz ostatni możemy ją zobaczyć w kolejnym odcinku podczas sekcji zwłok.
Richard Adler.
Richard Adler – nauczyciel techniki, prowadzi zajęcia dla chłopców, nie lubi rozrabiaków na swoich lekcjach. Po raz pierwszy pojawił się w odcinku "Tweek Vs. Craig" trzeciego sezonu serialu. Uczył wtedy grupę chłopców wspomnianego przedmiotu. W pierwszym odcinku z jego udziałem, możemy zaobserwować jego lekko brawurowe zachowanie i lekką niechęć do kobiet związaną ze śmiercią jego narzeczonej w wypadku lotniczym.
Ms. Pearl.
Ms. Pearl – nauczycielka ekonomiki, prowadzi zajęcia dla dziewcząt. Na jej zajęcia uczęszczał Kenny, dzięki czemu był lubiany przez dziewczyny. 
Ms. Driable.
Ms. Driable – nauczycielka plastyki.
Mr. Wyland.
Mr. Wyland – nauczyciel, który zastępuje pana Garrisona (przez dwa odcinki), wpada na pomysł debaty na temat rasistowskiej flagi miasta.
Ms. Claridge.
Ms. Claridge – nauczycielka z przedszkola, została poparzona podczas zabawy chłopców w „strażaków”. Po raz pierwszy pojawia się w odcinku „pracoholizmu”. Chciała ugasić kartkę podpaloną przez jednego z jej uczniów. Poprosili o to Stan, Kyle, Cartman i Kenny, ponieważ chcieli być jak strażacy. Przy nieudanej próbie zgaszenia ognia przez chłopców nauczycielka upadła i zajęła się ogniem. Chłopcy zrzucili winę na łobuza który podpalił kartkę przez co trafił do zakładu poprawczego.
Ms. Ellen.
Ms. Ellen – nauczycielka na zastępstwie.
Ms. Stephenson.
Ms. Stephenson – przedszkolanka
Personel szkolny.
Chef.
Jerome McElroy (znany również jako Chef) – to jedna z pobocznych postaci serialu animowanego South Park.
Chef to pochodzący ze Szkocji Afroamerykanin znany ze swojego zamiłowania do kobiet, muzyki oraz gotowania. Ubrany w czerwoną koszulę, niebieskie spodnie oraz czarne buty, zawsze ma na głowie czapkę kucharską. Pracuje jako kucharz w szkolnej stołówce, a przy okazji jest trenerem szkolnej drużyny futbolowej. Jest jednym z największych fachowców w sprawach seksu. Bohaterowie często zadają mu trudne pytania, a on zawsze potrafi na nie trafnie odpowiedzieć.
Znany jest z tego, iż w niektórych odcinkach serialu śpiewa piosenki o podtekście erotycznym. Jego najbardziej znany motyw z rozmów z bohaterami serialu to (w wersji polskiej):"-Cześć, dzieci.-Cześć, Szefie.-Jak leci?-Źle.-Dlaczego źle?"
Chefowi został poświęcony specjalny odcinek serialu zatytułowany. „"Chef Aid: Behind the Menu"”.
Z początku głosu Chefowi miał użyczać amerykański piosenkarz Barry White, na którym ów bohater był pierwotnie wzorowany. Ostatecznie White zrezygnował z podjęcia się tego dubbingu, gdyż jako zagorzały chrześcijanin uznał, że scenariusz jest zbyt obsceniczny. Wtedy znaleziono innego pasującego do tej roli piosenkarza posiadającego równie niski głos i mającego w swoim repertuarze piosenki o zabarwieniu erotycznym – Isaaca Hayesa, który od razu zgodził się wziąć udział w serialu. Hayes będąc scjentologiem poczuł się urażony odcinkiem „"Trapped in the Closet"”, wyśmiewającym tę organizację, i zrezygnował z dalszego występowania w serialu.
W związku z tym Chef zginął w odcinku pt. „"Return Of Chef"”. Został jednak wskrzeszony i ucharakteryzowany na wzór Dartha Vadera z Gwiezdnych wojen. Obecnie znany jest jako „Darth Chef” – ochrzczony tym mianem przez fanów, mimo że jak dotąd ani razu nie pojawił się w swojej „mrocznej” formie.
Siostra Gollum.
Siostra Gollum – pielęgniarka i higienistka, jest zroślakiem, ma wystający obumarły płód na głowie. W miasteczku zorganizowano tydzień na temat jej choroby. Chłopcy początkowo boją się pielęgniarki.
Veronica Jabłonka.
Veronica Jabłonka (ang. "Veronica Crabtree") – kierowca szkolnego autobusu, niestabilna psychicznie z ptakiem na głowie.
Ma brązowe skołtunione włosy, niebieską koszulę i zielone spodnie.
Przy siedzeniu w autobusie ma napisane "Sit down and shut up" (po przetłumaczeniu: Siadaj i zamknij się). Zmarła w 13 odcinku 8 sezonu pt. „Cartman's Incredible Gift”.

</doc>
<doc id="1823755" url="https://pl.wikipedia.org/wiki?curid=1823755" title="Cooperative">
Cooperative



</doc>
<doc id="1823756" url="https://pl.wikipedia.org/wiki?curid=1823756" title="Luis Pírez">
Luis Pírez

Luis A. Pírez (ur. 1933) - piłkarz urugwajski, napastnik.
Jako piłkarz klubu Racing Montevideo wziął udział w turnieju Copa América 1956, gdzie Urugwaj zdobył tytuł mistrza Ameryki Południowej. Pírez zagrał w dwóch meczach - z Peru (w 87 minucie zmienił Carlosa Borgesa) i Argentyną (w 71 minucie zmienił Carlosa Borgesa).

</doc>
<doc id="1823757" url="https://pl.wikipedia.org/wiki?curid=1823757" title="Menrva">
Menrva

Menrva (w inskrypcjach także: "Menrfa, Merva i Mera") – etruska bogini mądrości, sztuki, rzemiosła, zdrowia, a także wojny, protektorka Hercle i Pherśe; wraz z Tinią i Uni współtworzyła triadę najwyższych bóstw etruskich.
Kojarzona z grecką Ateną, Menrva posiada także atrybuty wskazujące, że jej kult nie został po prostu zapożyczony z Grecji np. łączoną ją ze zjawiskami pogodowymi. Wymieniana przez Marcjanusa jako jedno z 9 bóstw miotających błyskawice.
Etruscy artyści pod wpływem greckim przedstawiali Menrvę z wizerunkiem Gorgony na egidzie, z włócznią i tarczą. Pierwotnie nie kojarzona z wojną, po literackim utożsamieniu z Ateną, stała się także boginią wojny. Zgodnie z analogiami greckimi zaczęto ją przedstawiać jako zrodzoną z głowy Tinii.
Ośrodkiem kultu Menrvy było miasto Falerii (dziś: Cività Castellana) w Etrurii, stolica plemienia Falisków. Faliskowie, mimo że mówili językiem spokrewnionym z łaciną pozostawali w związku etruskim, a Falerii było jednym z miast Federacji 12 Miast Etruskich. Gdy w 241 r. p.n.e. Rzymianie zdobyli Falerii, kult Menrvy został przeniesiony do Rzymu pod nazwą "Minerva Capta" czyli "Minerwa Ujęta", co wiązało się prawdopodobnie z fizycznym przeniesieniem zdobycznej statui do Rzymu. Fakt ten bywa określany jako początek kultu Minerwy w Rzymie, choć wydaje się, że dotarł tu już wcześniej, czego śladem jest świątynia na Awentynie datowana na wcześniejszy okres.

</doc>
<doc id="1823758" url="https://pl.wikipedia.org/wiki?curid=1823758" title="Fathi Kamil">
Fathi Kamil

Fathi Kamil Marzuk, "Fathi Kamel Marzouq" (ur. 1955) – piłkarz z Kuwejtu, reprezentant kraju.
Karierę w reprezentacji rozpoczął w 1973. Król strzelców Pucharu Azji 1976 oraz uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. Po raz ostatni w kadrze zagrał w 1984.

</doc>
<doc id="1823760" url="https://pl.wikipedia.org/wiki?curid=1823760" title="Srđan Baljak">
Srđan Baljak

Srđan Baljak (ur. 25 listopada 1978 w Belgradzie) – serbski piłkarz występujący na pozycji napastnika. Obecnie jest zawodnikiem klubu MSV Duisburg.
Kariera.
Baljak zawodową karierę rozpoczynał w 1998 roku w klubie z Federalnej Republiki Jugosławii – FK Teleoptik. W 1999 roku został graczem klubu Radnički Kragujevac, a w 2000 roku podpisał kontrakt z Partizanem Belgrad. W tym samym roku powrócił do Teleoptiku. Spędził tam kolejne dwa lata. Potem grał w zespole FK Budućnost. W 2002 roku trafił do japońskiego Consadole Sapporo. W J-League zadebiutował 13 lipca 2002 w przegranym 0:1 meczu z Vissel Kobe. 24 lipca 2002 w przegranym 2:3 spotkaniu z Yokohama F. Marinos strzelił pierwszego gola w trakcie gry w J-League. W 2003 roku powrócił do Serbii i Czarnogóry (nowa nazwa Federalnej Republiki Jugosławii). Został graczem Banatu Zrenjanin, w którym grał przez kolejne cztery lata, a w sezonie 2006/2007 został królem strzelców Serbskiej Superligi.
Latem 2007 roku przeszedł do niemieckiego 1. FSV Mainz 05, grającego w 2. Bundeslidze. Pierwszy ligowy mecz zaliczył tam 12 sierpnia 2007 przeciwko TuS Koblenz (4:1). 16 marca 2008 w zremisowanym 1:1 pojedynku z TSV 1860 Monachium zdobył pierwszą bramkę w 2. Bundeslidze. W sezonie 2008/2009 Baljak awansował z zespołem do Bundesligi. Zadebiutował w niej 12 września 2009 w wygranym 2:1 spotkaniu z Herthą Berlin. W 2010 roku został piłkarzem MSV Duisburg

</doc>
<doc id="1823761" url="https://pl.wikipedia.org/wiki?curid=1823761" title="Srdjan Baljak">
Srdjan Baljak



</doc>
<doc id="1823762" url="https://pl.wikipedia.org/wiki?curid=1823762" title="Przełączka za Baranią Basztą">
Przełączka za Baranią Basztą

Przełączka za Baranią Basztą (słow. "Sedlo za Baraňou baštou") – płytka przełączka znajdująca się w długiej południowo-wschodniej grani Wyżniego Baraniego Zwornika, w masywie Baranich Rogów w słowackiej części Tatr Wysokich. Siodło Przełączki za Baranią Basztą oddziela główny (południowo-wschodni) wierzchołek Baranich Rogów od mało wybitnej Baraniej Baszty. Na Przełączkę za Baranią Basztą nie prowadzą żadne znakowane szlaki turystyczne, najdogodniej dostępna jest przy przejściu granią od Baraniej Przełęczy.
Na południowy zachód od przełęczy rozciągają się rumowiska Baraniej Galerii.
Historia.
Pierwsze wejścia turystyczne:

</doc>
<doc id="1823763" url="https://pl.wikipedia.org/wiki?curid=1823763" title="Dwanaście okrążeń">
Dwanaście okrążeń

Dwanaście okrążeń (oryg. "Motocrossed", 2001) – amerykański film familijny. Premiera filmu w Polsce odbyła się 4 lipca 2009 z lektorem na Disney Channel i 28 grudnia 2010 z dubbingiem na Disney XD.
Film jest emitowany za pośrednictwem telewizji Disney Channel i Disney XD.
Fabuła.
Kiedy tuż przed zawodami 15-letni Andrew Carson, ścigając się ze swoją siostrą bliźniaczką Andreą łamie nogę, dziewczyna w jego zastępstwie postanawia wziąć udział w wyścigu o mistrzostwo. Andrea obcina włosy, zakłada kurtkę z ochraniaczami i staje do zawodów. Ale dwóch rzeczy nie udaje jej się przewidzieć - że zakocha się w jednym z rywali i że ojciec, który jest menadżerem syna dowie się o jej tajnym planie. 
Polski dubbing.
Wersja polska: SDI Media Polska
Reżyseria: Agnieszka Zwolińska
Dialogi: Aleksander Jaworowski
Lektor: Artur Kaczmarski
Wystąpili:

</doc>
<doc id="1823764" url="https://pl.wikipedia.org/wiki?curid=1823764" title="Guiseley">
Guiseley

Guiseley – miasto w Wielkiej Brytanii, w Anglii, w regionie Yorkshire and the Humber, w hrabstwie West Yorkshire. W 2001 r. miasto to zamieszkiwało 21 359 osób.

</doc>
<doc id="1823767" url="https://pl.wikipedia.org/wiki?curid=1823767" title="Novlene Williams">
Novlene Williams



</doc>
<doc id="1823769" url="https://pl.wikipedia.org/wiki?curid=1823769" title="Abd Allah al-Baluszi">
Abd Allah al-Baluszi

Abd Allah al-Baluszi (ur. 16 lutego 1960) – piłkarz z Kuwejtu, reprezentant kraju. Był w kadrze na Mistrzostwach Świata 1982 w Hiszpanii.
Karierę reprezentacyjną rozpoczął w 1980. Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. Karierę zakończył w 1986. W sumie wystąpił w 26 spotkaniach i strzelił 1 bramkę.

</doc>
<doc id="1823774" url="https://pl.wikipedia.org/wiki?curid=1823774" title="Luis Pirez">
Luis Pirez



</doc>
<doc id="1823775" url="https://pl.wikipedia.org/wiki?curid=1823775" title="Gimme Shelter">
Gimme Shelter

Gimme Shelter – utwór rockowy zespołu The Rolling Stones, jedna z najbardziej znanych piosenek tego zespołu.
Utwór był nagrywany w lutym i listopadzie 1969 roku. Po raz pierwszy ukazał się na płycie Let It Bleed wydanej 28 listopada tego samego roku. Napisana została przez Micka Jaggera i Keitha Richardsa. Utwór w pełnej wersji trwa 4 minuty 37 sekund.
Piosenka kojarzona jest z reżyserem Martinem Scorsese oraz aktorem Robertem De Niro, gdyż pojawia się w wielu ich filmach (np. Chłopcy z ferajny, Kasyno).
W 2004 utwór został sklasyfikowany na 38. miejscu listy 500 utworów wszech czasów magazynu Rolling Stone.

</doc>
<doc id="1823776" url="https://pl.wikipedia.org/wiki?curid=1823776" title="Jassim Jakub">
Jassim Jakub

Jassim Jakub Sultan (ur. 25 października 1953) – piłkarz z Kuwejtu, reprezentant kraju.
Karierę reprezentacyjną rozpoczął w 1972. Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. Karierę zakończył w 1982. W sumie w reprezentacji strzelił 34 bramki.

</doc>
<doc id="1823777" url="https://pl.wikipedia.org/wiki?curid=1823777" title="Michael Martin Lienau">
Michael Martin Lienau

Michael Martin Lienau (ur. 21 stycznia 1786 w Elmshorn; zm. 1 maja 1861 we Frankfurcie nad Odrą) – niemiecki kupiec, ogrodnik, lokalny polityk i badacz starożytności.
Syn karczmarza z Elmshorn. Pobierał nauki u jednego z handlarzy winem w Hamburgu. W 1804 przybył do Frankfurtu nad Odrą.
W 1818 nabył jedną z nieruchomości w mieście, na której prowadził okazały ogród kwiatowy. Zajmował się handlem i lokalną polityką. Badał historię starożytności.
W Lennépark znajduje się pomnik ku jego czci.

</doc>
<doc id="1823778" url="https://pl.wikipedia.org/wiki?curid=1823778" title="Związek Właścicieli Ziemskich">
Związek Właścicieli Ziemskich

Związek Właścicieli Ziemskich (ukr. Союз земельних власників, ros. Союз земельных собственников, SZW) – konserwatywno-monarchistyczna organizacja utworzona na Ukrainie Naddnieprzańskiej wiosną 1917 z inicjatywy M. Kowałenki. Organizowała średnich i wielkich właścicieli ziemskich, opowiadających się za niepodległością Ukrainy.
Razem z Ukraińska Partią Demokratyczną-Włościańską (UDChP) SZW zorganizował 29 kwietnia 1918 w Kijowie Kongres Chłopski, na którym ogłoszono Pawła Skoropadskiego Hetmanem Ukrainy. 
W końcu października 1918 SZW rozpadł się na frakcję drobnych i średnich chłopów z M. Kowałenką na czele, która broniła niepodległości Ukrainy, i frakcję wielkich właścicieli ziemskich, którzy opowiadali się za federacją z Rosją (I. Dusan, hrabia Heyden, Nenarochomow). SZW istniał do obalenia rządu hetmańskiego.

</doc>
<doc id="1823779" url="https://pl.wikipedia.org/wiki?curid=1823779" title="Veronica Crabtree">
Veronica Crabtree



</doc>
<doc id="1823781" url="https://pl.wikipedia.org/wiki?curid=1823781" title="Siostra Gollum">
Siostra Gollum



</doc>
<doc id="1823783" url="https://pl.wikipedia.org/wiki?curid=1823783" title="Abd al-Aziz al-Anbari">
Abd al-Aziz al-Anbari

Abd al-Aziz al-Anbari, "Abdulaziz Al-Anberi" (ur. 3 stycznia 1954) – piłkarz z Kuwejtu, reprezentant kraju.
W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823787" url="https://pl.wikipedia.org/wiki?curid=1823787" title="Adam Marjam">
Adam Marjam

Adam Marjam (ur. 23 września 1957) – piłkarz z Kuwejtu, reprezentant kraju.
Kariera klubowa.
Marjam całą swoją karierę piłkarską spędził w zespole Kazma SC. W pierwszej drużynie Kazmy zadebiutował w 1975. Wraz z drużyną dwukrotnie zdobył Mistrzostwo Kuwejtu w latach 1986 i 1987. Także dwa razy wygrywał w rozgrywkach o Puchar Emira Kuwejtu w latach 1982 i 1984. Marjan wraz z Kazmą zdobył również Puchar Mistrzów Zatoki Perskiej w 1987. W tym samym roku zakończył karierę piłkarską. 
Kariera reprezentacyjna.
Marjam zadebiutował w reprezentacji Kuwejtu w 1980 i w tym samym roku został powołany na rozgrywany w jego ojczyźnie Puchar Azji. Turniej zakończył się dla Kuwejtu pierwszym w historii tytułem mistrza kontynentu azjatyckiego. W meczu finałowym Kuwejt pokonał 3:0 Koreę Południową. 
Dwa lata później został powołany przez trenera Carlosa Alberto Parreirę na Mistrzostwa Świata rozgrywane w Hiszpanii. Na tym turnieju reprezentacja Kuwejtu odpadła w fazie grupowej, a Marjam pełnił rolę bramkarza rezerwowego. Po raz ostatni w składzie Kuwejtu pojawił się w 1985.
Kariera trenerska.
W 1999 został trenerem swojego macierzystego klubu Kazma SC. Największym osiągnięciem Marjama było doprowadzenie drużyny do ćwierćfinału Azjatyckiego Pucharu Zdobywców Pucharów w 1999.
Sukcesy.
Kuwejt
Kazma SC

</doc>
<doc id="1823788" url="https://pl.wikipedia.org/wiki?curid=1823788" title="Michael Lienau">
Michael Lienau



</doc>
<doc id="1823789" url="https://pl.wikipedia.org/wiki?curid=1823789" title="Nasir al-Ghanim">
Nasir al-Ghanim

Nasir al-Ghanim, "Nassir Al-Ghanim" (ur. 1961) – kuwejcki piłkarz, reprezentant kraju.
W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823790" url="https://pl.wikipedia.org/wiki?curid=1823790" title="Barania Baszta">
Barania Baszta

Barania Baszta (słow. "Barania bašta") – drugorzędne i mało wybitne wzniesienie znajdujące się w długiej południowo-wschodniej grani Wyżniego Baraniego Zwornika, w masywie Baranich Rogów w słowackiej części Tatr Wysokich. Od głównego, południowo-wschodniego wierzchołka Baranich Rogów Barania Baszta oddzielona jest płytkim siodłem Przełączki za Baranią Basztą, od wschodu natomiast sąsiaduje z Baranim Mnichem oddzielonym Przełączką za Baranim Mnichem. Na wierzchołek Baraniej Baszty nie prowadzą żadne znakowane szlaki turystyczne, dla taterników największym wyzwaniem jest jej wschodnia ściana opadająca w kierunku Doliny Dzikiej. Od strony południowego zachodu pod szczyt podchodzą rumowiska Baraniej Galerii. Najdogodniejszym sposobem wejścia na jej wierzchołek jest przejście granią od Baraniej Przełęczy.
Historia.
Pierwsze zarejestrowane wejścia turystyczne:

</doc>
<doc id="1823791" url="https://pl.wikipedia.org/wiki?curid=1823791" title="Wirtualny ideał">
Wirtualny ideał

Wirtualny ideał (ang. "Pixel Perfect", 2004) – amerykański film familijny.
Film jest emitowany z polskim dubbingiem na antenie Disney Channel i Disney XD, a także z polskim lektorem na Polsacie i TV4 (pod nazwą "Dziewczyna idealna").
Opis fabuły.
Nastoletni Roscoe przyjaźni się z Samanthą, która jest członkiem szkolnego zespołu rockowego. Niestety, grupa nie odnosi sukcesu. Roscoe postanawia pomóc przyjaciółce w karierze. Dochodzi do wniosku, że brak popularności zespołu wynika z tego, że Samantha nie jest w stanie śpiewać, grać na gitarze i tańczyć na scenie jednocześnie. Postanawia stworzyć hologram, który wykonywałby układy choreograficzne podczas koncertów. Wykorzystując program komputerowy ojca, Roscoe projektuje Lorettę. Dziewczyna zostaje bardzo dobrze przyjęta przez publiczność, a zespół Samanthy zyskuje coraz większą popularność. Ona sama staje się jednak coraz bardziej zazdrosna o Lorettę. Na domiar złego Roscoe odkrywa, że zakochał się w hologramie.
Wersja polska.
Wersja polska: Sun Studio Polska
Reżyseria: Joanna Węgrzynowska-Cybińska
Dialogi: Jan Kolanko
Wystąpili:
i inni
Lektor: Paweł Bukrewicz

</doc>
<doc id="1823792" url="https://pl.wikipedia.org/wiki?curid=1823792" title="Podział administracyjny Górskiego Karabachu">
Podział administracyjny Górskiego Karabachu

Republika Górskiego Karabachu dzieli się na 7 rejonów i miasto wydzielone – „stołeczny” Stepanakert. Z tych siedmiu rejonów trzy częściowo znajdują się pod kontrolą armii Azerbejdżanu: rejon szaumiański z miastem Szaumian, część rejonu martakertyńskiego i martunińskiego. Z kolei wojska Górskiego Karabachu kontrolują pas terytorium Azerbejdżanu leżący między Górskim Karabachem a granicą azerbejdżańsko-armeńską.

</doc>
<doc id="1823793" url="https://pl.wikipedia.org/wiki?curid=1823793" title="Wimpina">
Wimpina



</doc>
<doc id="1823794" url="https://pl.wikipedia.org/wiki?curid=1823794" title="Jusuf as-Suwajd">
Jusuf as-Suwajd

Jusuf as-Suwajd, "Youssef Al-Suwayed" (ur. 20 września 1958) – kuwejcki piłkarz, reprezentant kraju.
Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej. W reprezentacji wystąpił w jednym spotkaniu.

</doc>
<doc id="1823795" url="https://pl.wikipedia.org/wiki?curid=1823795" title="Gerhard Poschner">
Gerhard Poschner

Gerhard Hans Poschner (ur. 23 września 1969 w Dumitrze) – niemiecki piłkarz występujący na pozycji pomocnika.
Kariera klubowa.
Poschner urodził się w 1969 roku w Rumunii, a w 1974 roku wyemigrował z rodziną do Niemiec. W tym samym roku rozpoczął tam treningi w klubie SpVgg Bissingen. W 1984 roku trafił do juniorskiej ekipy klubu VfB Stuttgart. W 1987 roku został włączony do jego pierwszej drużyny. W Bundeslidze zadebiutował 15 sierpnia 1987 w wygranym 6:0 meczu z Borussią Mönchengladbach. W 1989 roku dotarł z klubem do finału Pucharu UEFA, ale Stuttgart przegrał tam w finałowym dwumeczu z SSC Napoli.
W 1990 roku odszedł do innego pierwszoligowego zespołu, Borussii Dortmund. Pierwszy ligowy mecz zaliczył tam 18 sierpnia 1990 przeciwko Karlsruher SC (2:1). 16 marca 1991 w zremisowanym 1:1 pojedynku z Fortuną Düsseldorf strzelił swojego pierwszego gola w Bundeslidze. W 1992 roku wywalczył z Borussią wicemistrzostwo Niemiec, a rok później wystąpił z nią w finale Pucharu UEFA, jednak uległa tam w finałowym dwumeczu Juventusowi.
W 1994 roku Poschner powrócił do Stuttgartu. W 1997 roku zdobył z nim Puchar Niemiec. W 1998 roku zagrał z zespołem w finale Pucharu Zdobywców Pucharów, jednak Stuttgart przegrał tam 0:1 z Chelsea. W tym samym roku Poschner został graczem włoskiego klubu SSC Venezia. Z kolei w 1999 roku odszedł do hiszpańskiego Rayo Vallecano. Spędził tam kolejne dwa sezony.
W 2001 roku podpisał kontrakt z austriackim Rapidem Wiedeń. Spędził tam sezon 2001/2002, a potem powrócił do Hiszpanii, gdzie został graczem Polideportivo Ejido. Grał tam do 2003 roku. Jego ostatnim klubem w karierze był drugoligowy niemiecki klub TSV 1860 Monachium, gdzie w 2004 roku zakończył karierę.
Kariera reprezentacyjna.
Poschner rozegrał 18 spotkań i zdobył 4 bramki w reprezentacji Niemiec U-21. Zaliczył także 3 mecze i strzelił jednego gola w reprezentacji Niemiec U-23.

</doc>
<doc id="1823797" url="https://pl.wikipedia.org/wiki?curid=1823797" title="Transwielkopolska Trasa Rowerowa">
Transwielkopolska Trasa Rowerowa

Transwielkopolska Trasa Rowerowa (TTR) (oznakowanie zielone ) przebiega południkowo łącząc najdalej wysunięte na północ i południe części województwa wielkopolskiego. Należy do Wielkopolskiego Systemu Szlaków Rowerowych. Została utworzona w dwóch etapach i tak też jest dzielona:
Za punkt początkowy obu odcinków można przyjąć Poznański Węzeł Rowerowy znajdujący się na brzegu jeziora Maltańskiego w Poznaniu. Stąd oba odcinki rozchodzą się do granic województwa.
Całość trasy wiedzie głównie mało uczęszczanymi drogami asfaltowymi, niektóre fragmenty są poprowadzone drogami piaszczystymi. Trudniejsze podjazdy znajdują się w południowym odcinku TTR: przed Żerkowem, pod Bałczynę i Kobylą Górę (najwyższe wzniesienie Wielkopolski).
Odcinek północny.
Wiedzie m.in. przez Golęczewo, Szamotuły, Obrzycko, Czarnków, Trzciankę, Piłę do Okonka. Wzdłuż trasy dominują lasy (m.in. Puszcza Notecka), jeziora i rzeki (odcinek Piła - Okonek wzdłuż rzeki Gwdy).
Odcinek południowy.
Wiedzie m.in. przez Środę Wielkopolską, Miłosław, Żerków, Jarocin, Pleszew, Kalisz, Ostrów Wielkopolski, Antonin, Ostrzeszów a także przez Żerkowsko-Czeszewski Park Krajobrazowy. Na trasie dominują typowo wielkopolskie krajobrazy: szerokie połacie pól z drewnianymi wiatrakami, a w mijanych miejscowościach można zobaczyć wiele dworków, pałaców, kościołów oraz zabytkowe zabudowy starych miast. W Nowej Wsi Podgórnej na szlaku znajduje się przeprawa promowa przez Wartę.

</doc>
<doc id="1823798" url="https://pl.wikipedia.org/wiki?curid=1823798" title="Państwo frankijskie">
Państwo frankijskie

Państwo frankijskie () – początkowo plemienne państwo Franków, następnie jedno z najsilniejszych państw we wczesnośredniowiecznej Europie. W 800 r. na jego bazie utworzone zostało odnowione Cesarstwo Karola I Wielkiego.
Panowanie Chlodwiga I.
W V wieku Frankowie saliccy pod wodzą Childeryka podbili Galię. Po jego śmierci w 481 r. panowanie objął jego syn Chlodwig I. W momencie wstąpienia na tron był on jednym z wielu władców plemiennych, a jego władza ogniskowała się wokół Tournai. W ciągu kilku lat udało mu się pokonać innych wodzów, co uczyniło go jedynym królem. W 486 r. w bitwie pod Soissons pokonał rzymskiego wodza Syagriusa, który po upadku cesarstwa rzymskiego ustanowił dominium w północnej Galii (Państwo Syagriusza). Po tym zwycięstwie Chlodwig rozciągnął swą władzę nad jego państwem i ustanowił stolicę w Soissons. W 492 roku poślubił siostrzenicę króla Burgundów Chrodechildę, która starała się przekonać męża do konwersji na chrześcijaństwo, starania te jednak spełzły na niczym.
Dalsze lata panowania Chlodwiga to ciąg sukcesów wojskowych: odparcie najazdu Alemanów w 496 roku, ingerencja w wewnętrzne spory wśród Burgundów w 500 r., podbój Akwitanii w 506 r. Zdobyczom tym towarzyszyło ciągłe rozciąganie władzy nad innymi państwami frankijskimi w kierunku Renu.
Szczególne znaczenie dla przyszłości i charakteru państwa frankijskiego miało przyjęcie przez Chlodwiga chrztu w czasie kampanii przeciw Alemanom. Legenda głosi, że król przysiągł przed decydującą bitwą, że w razie zwycięstwa dokona konwersji. W odróżnieniu od innych władców barbarzyńskich, w większości arian, Chlodwig przyjął chrzest w obrządku katolickim. Miało to duże znaczenie dla spoistości państwa frankijskiego, gdyż większość mieszkańców Galii należała do Kościoła katolickiego.
W 507 r. wybuchła wojna z królestwem wizygockim. W tym konflikcie wspierał Chlodwiga król burgundzki. Bitwa stoczona z Wizygotami pod Vouille, w pobliżu Poitiers, przyniosła zwycięstwo Chlodwiga. Zginął wizygocki władca, Alaryk II, a akwitańskie prowincje królestwa wizygockiego znalazły się rękach Franków. Ze względu na oddalenie od Cesarstwa Bizantyjskiego cesarz łaskawszym okiem patrzył na Franków niż Ostrogotów. Cesarz Anastazy I uznał władzę Chlodwiga i w 508 r. przyznał mu konsulat honorowy. Pod koniec życia Chlodwig podporządkował sobie małe królestwa frankońskie w Kolonii, Therouanne, Cambraii Le Mans. Chlodwig zmarł 27 listopada 511.
Podział państwa po śmierci Chlodwiga I.
Po śmierci Chlodwiga stworzone przez niego państwo uległo podziałowi między jego czterech synów:
Podbój Burgundii.
Z państwami frankijskimi od południowego zachodu sąsiadowało silne państwo Burgundów, którego władcy cieszyli się dużymi wpływami na dworze bizantyńskim. Byli oni spokrewnieni (przez Chrodechildę) z Merowingami, a od 515 r. tak jak i oni wyznawali katolicyzm. Dobrze zapowiadające się panowanie nowego władcy Zygmunta zostało zachwiane przez oskarżenia rzucone przez jego żonę w kierunku Sigeryka, syna Zygmunta z pierwszego małżeństwa. Podburzony tym król udusił własnego syna. Chlodomer skorzystał z kłopotów wewnętrznych Burgundów i w 523 r. najechał ich państwo. Po krótkiej kampanii pojmał i zamordował Zygmunta i jego rodzinę. W roku następnym powrócił do Burgundii, gdzie władzę objął brat zmarłego Godomar, któremu w 524 roku udało się odeprzeć najazd króla Soissons. W walkach tych zginął Chlodomer, a jego królestwo zostało podzielone między Childeberta i Chlotara, którzy zabili dwóch synów zmarłego, a trzeciego uczynili księdzem. Dzieło rozpoczęte przez Chlodomera dokończyli jego bracia, Chlotar i Chilbert, którzy podbili Burgundię w 534 roku.
Burgundia została podzielona między trzech braci i Teodeberta, syna Teodoryka, który nie brał udział w wyprawie na Burgundów, gdyż ożeniony był z córką Zygmunta. Tak więc Teodebert otrzymał północną część królestwa, Childebert – środkową z Lyonem i Vienne, a Chlotar – południową.
Polityka Teodoryka.
W czasie walk młodszych braci o Burgundię Teodoryk działał na północno-zachodniej granicy ich wspólnego dziedzictwa. Jego pierwszym wrogiem byli Duńczycy, którzy tamtejsze terytorium uczynili terenem swoich ekspedycji. W walce tej wspierali go Sasi i Fryzowie, którym w pewnym momencie narzucił zwierzchnictwo. Teodoryk ingerował także w sprawy państwa Turyngów, którym rządzili bracia Hermanfrid i Berthar. Pierwszy z nich zaproponował Teodorykowi połowę królestwa w zamian za usunięcie brata, nie dotrzymał jednak obietnicy. Wobec tego Teodoryk postanowił użyć siły: wraz z bratem Chlotarem w 531 r. najechał Turyngów, zabił króla i anektował jego królestwo, a jego siostrzenicę Radegund pojmał Chlotar; możliwe, że później została ona jego żoną. W czasie walk w Burgundii (najprawdopodobniej tych z 524 roku) Teuderyk wyprawił się na Owernię, która stała się zarzewiem buntu (cześć możnowładców chciała poddać się władzy Childeberta).
Podboje synów Chlodwiga I.
Mimo podejmowanych prób zbliżenia Merowingów z panującymi w Hiszpanii i południowej Galii Wizygotami, czego wyrazem było małżeństwo siostry Merowingów z wizygockim królem Amalrykiem, w późniejszym okresie Frankowie napadali na ziemie Gotów. Największą i ostatnią była wyprawa podjęta przez Childeberta i Chlotara w 541 r., zakończyła się ona jednak klęską.
Ostatnim wielką zdobyczą synów Chlodwiga było zajęcie Prowansji. Czynu, który nie udał się ojcu na drodze wojennej, synowie dokonali za pomocą dyplomacji. W zamian za pomoc w walce z Bizancjum Ostrogoci zrzekli się władzy nad Prowansją i terenami alemańskimi nad Górnym Renem. Frankowie jednak nie poprzestali na tym i pod wodzą Teodeberta w 539 roku udali się do Italii, gdzie, walcząc zarówno z Bizantyńczykami, jak i z Ostrogotami, złupili kraj.
Państwo Franków po śmierci Chlotara I.
W 561 r. nastąpił rozpad państwa na Austrazję, Neustrię, Burgundię i Akwitanię. Ponowne zjednoczenie kraju dokonało się w 613 roku za sprawą Chlotara II. W latach 639–751 trwał okres tzw. gnuśnych królów. Powstanie potęgi frankijskiej nie byłoby możliwe, gdyby nie władca europejski przełomu VII i VIII wieku, Karol Młot. Nie tylko niepodzielnie władał on praktycznie całą zachodnią częścią kontynentu (nie licząc Wysp Brytyjskich i Półwyspu Iberyjskiego), ale dzięki swej zdecydowanej polityce przeciwko muzułmanom z Hiszpanii wdał się w łaski papiestwa. Przydomek swój zawdzięczał zwycięskiej bitwie pod Poitiers; nigdy jednak nie przyjął tytułu królewskiego, pełniąc funkcję majordoma na dworze Merowingów. Syn Karola, Pepin Krótki, objął władzę już jako król w 751 r., detronizując Merowingów. Zacieśnił on więzi z papieżem, tworząc w Italii Państwo Kościelne.
Państwo Karola Wielkiego.
Po śmierci Pepina w 768 r. na tronie zasiadł jego syn, Karol Wielki. 25 grudnia 800 został koronowany przez papieża Leona III na cesarza rzymskiego. Bizancjum uznało tytuł cesarski Karola w 812 r. W 814 r. następnym władcą karolińskim został Ludwik I Pobożny, lecz w wyniku słabych rządów Cesarstwo Karolińskie uległo rozpadowi. W 843 r. traktat w Verdun podzielił państwo frankijskie na trzy części: zachodnią, środkową oraz wschodnią. Podział ten dał początek królestwom: Francji, Włoch oraz Niemiec. Z dwóch ostatnich Otton I Wielki odtworzył ponownie Święte Cesarstwo Rzymskie w 962 r.. Natomiast Frankowie zachodni ulegli romanizacji i zasymilowali się z tubylczą ludnością galo-romańską.

</doc>
<doc id="1823800" url="https://pl.wikipedia.org/wiki?curid=1823800" title="The NeverEnding Story">
The NeverEnding Story



</doc>
<doc id="1823802" url="https://pl.wikipedia.org/wiki?curid=1823802" title="Abd al-Aziz al-Baluszi">
Abd al-Aziz al-Baluszi

Abd al-Aziz al-Baluszi, "Abdulaziz Al-Buloushi" (ur. 4 grudnia 1962) – kuwejcki piłkarz, reprezentant kraju, grający na pozycji napastnika.
Kariera klubowa.
Al-Buluszi całą swoją karierę piłkarską spędził w zespole Al Qadsia. W pierwszej drużynie Kazmy zadebiutował w 1980. Wraz z drużyną zdobył Mistrzostwo Kuwejtu w sezonie 1991/92. Al Qadsia z al-Buluszim w składzie zdobyła także Puchar Emira Kuwejtu w sezonie 1988/89. Łącznie w zespole spędził 12 lat, a karierę zakończył po mistrzowskim sezonie 1991/92. 
Kariera reprezentacyjna.
Al-Buluszi zadebiutował w reprezentacji Kuwejtu w 1982 i w tym samym roku został powołany przez trenera Carlosa Alberto Parreirę na Mistrzostwa Świata rozgrywane w Hiszpanii. Na tym turnieju reprezentacja Kuwejtu odpadła w fazie grupowej, a al-Buluszi cały turniej przesiedział na ławce rezerwowych. 
Dwa lata później został powołany do kadry Kuwejtu na Puchar Azji. Turniej zakończył się dla Kuwejtu na 3. miejscu. Ostatni raz reprezentował Kuwejt w 1992. 
Sukcesy.
Kuwejt
Al Qadsia

</doc>
<doc id="1823803" url="https://pl.wikipedia.org/wiki?curid=1823803" title="To co prawdziwe o świcie">
To co prawdziwe o świcie

To co prawdziwe o świcie () – powieść autorstwa Ernesta Hemingwaya wydana pośmiertnie w 1999 roku.
Fabuła.
Po śmierci Hemingwaya, jego drugi syn Patrick odnalazł ponad dwieście stron rękopisu powieści w gabinecie ojca. W 1998 roku przeredagował tekst, a rok później go wydał. Jest to w dużej mierze autobiograficzna powieść. Postacie są tu autentyczne, podobnie jak wydarzenia. Opowiada o ostatniej wyprawie autora na safari, w 1953 roku, z której powrócił ulegając dwóm wypadkom lotniczym. Powieść opatrzona jest rozbudowanym wstępem, a także stroną podziękowań i cytatem z Ernesta Hemingwaya jako mottem przewodnim książki.
Czas i miejsce akcji.
Akcja powieści rozgrywa się w okolicach Świąt Bożego Narodzenia w 1953 roku w Kenii w okręgu Kajiado.

</doc>
<doc id="1823805" url="https://pl.wikipedia.org/wiki?curid=1823805" title="Maud Olofsson">
Maud Olofsson

Maud Elisabeth Olofsson z domu Olsson (ur. 9 sierpnia 1955 w Arnäsvall) – szwedzka polityk, była przewodnicząca Partii Centrum, od 2006 do 2011 minister ds. przedsiębiorczości i energii, a do 2010 do 2011 także wicepremier.
Życiorys.
W 1974 zaangażowała się w działalność partyjną w ramach młodzieżówki centrystów. Dwa lata później została radną miasta Luleå, później była członkinią władz gminnych w Robertsfors. Od 1992 do 1994 pełniła funkcję doradcy ministra pracy Börje Hörnlunda w gabinecie Carla Bildta. W 1996 weszła w skład ścisłych władz krajowych Partii Centrum. Od 1997 do 2001 była dyrektorem zarządzającym w agencji ds. gospodarki wiejskiej i rolnictwa ("Hushållningssällskap") w regionie administracyjnym Västerbotten.
W 2001 została przewodniczącą Partii Centrum, zastępując pełniącego przez trzy lata tę funkcję Lennarta Daléusa. W 2002 kierowane przez nią ugrupowanie w wyborach krajowych poprawiło swój wynik w porównaniu z poprzednim głosowaniem o 1%, a Maud Olofsson uzyskała mandat deputowanej do Riksdagu. W 2004 wprowadziła centrystów do centroprawicowego opozycyjnego bloku Sojusz dla Szwecji. Po zwycięstwie tej koalicji w wyborach krajowych w 2006 zrezygnowała z zasiadania w parlamencie, obejmując urząd ministra ds. przedsiębiorczości i energii oraz wicepremiera w gabinecie Fredrika Reinfeldta. Po wyborach w 2010, w których również uzyskała reelekcję do Riksdagu, pozostała w rządzie na pierwszej z tych funkcji. W 2011 na funkcji rządowej i na czele partii zastąpiła ją Annie Lööf.
Odznaczona Krzyżem Wielkim Orderu Danebroga oraz Krzyżem Wielkim Orderu Zasługi Rzeczypospolitej Polskiej.

</doc>
<doc id="1823807" url="https://pl.wikipedia.org/wiki?curid=1823807" title="Prva liga Jugoslavije">
Prva liga Jugoslavije

Prva liga była najwyższą piłkarską klasą rozgrywkową w Królestwie Jugosławii (1918-1941) i socjalistycznej Jugosławii (1945-1991). Została rozwiązana w 1992 roku, gdy od Jugosławii odłączyły się Chorwacja, Bośnia i Hercegowina, Macedonia i Słowenia.
Oprócz mistrzostw Jugosławii w kraju tym odbywały się również rozgrywki o Puchar Jugosławii.
Mistrzowie i pozostali medaliści.
Uwagi:

</doc>
<doc id="1823811" url="https://pl.wikipedia.org/wiki?curid=1823811" title="Mubarak Marzuk">
Mubarak Marzuk

Mubarak Marzuk, "Mubarak Marzouq" (ur. 1 stycznia 1961) – kuwejcki piłkarz, reprezentant kraju.
Podczas kariery piłkarskiej reprezentował barwy zespołu Al-Tadamon. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu zagrała w grupie z Anglią, Francją oraz Czechosłowacją. Marzuk nie zagrał w żadnym z tych spotkań, a Kuwejt odpadł z turnieju po trzech grupowych porażkach.

</doc>
<doc id="1823812" url="https://pl.wikipedia.org/wiki?curid=1823812" title="Obszary metropolitalne w USA">
Obszary metropolitalne w USA



</doc>
<doc id="1823813" url="https://pl.wikipedia.org/wiki?curid=1823813" title="Muayad Rahyam Aliyan">
Muayad Rahyam Aliyan

Muayad Rahyam Aliyan (ur. 1958) – kuwejcki piłkarz, reprezentant kraju.
Uczestnik Igrzysk Olimpijskich 1980. W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823818" url="https://pl.wikipedia.org/wiki?curid=1823818" title="Abd Allah Majuf">
Abd Allah Majuf

Abd Allah Majuf, "Abdullah Mayouf" (ur. 1954) – piłkarz z Kuwejtu, reprezentant kraju.
W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823819" url="https://pl.wikipedia.org/wiki?curid=1823819" title="Skład Sztabu Generalnego Armii Ukraińskiej Republiki Ludowej w lipcu 1920 roku">
Skład Sztabu Generalnego Armii Ukraińskiej Republiki Ludowej w lipcu 1920 roku

Skład Sztabu Generalnego Armii Ukraińskiej Republiki Ludowej w lipcu 1920 roku, powołany rozkazem Atamana Głównego Ukraińskich Sił Zbrojnych Symona Petlury z dnia 3 lipca 1920.

</doc>
<doc id="1823821" url="https://pl.wikipedia.org/wiki?curid=1823821" title="Laran (mitologia)">
Laran (mitologia)

Laran – etruski bóg wojny, mąż bogini Turan.
Przedstawiany jako nagi młodzieniec w spiczastym hełmie z oszczepem. Kojarzony greckim Aresem. Jego kult połączony z elementami kultu towarzyszącego mu Veive został przejęty przez Rzymian w kulcie Marsa. Imię jest pochodzenia etruskiego, choć wszelkie przedstawienia wskazują na wpływy greckie. Pojawia się jednak późno - brak jego imienia jeszcze na Wątrobie z Piacenzy. Prezentowany był jako walczący z gigantami "Cels clan" (etr. syn ziemi) lub w towarzystwie Turan na podobieństwo pary Ares-Afrodyta. Cechą odróżniającą od przedstawień greckich tego typu jest stała obecność 3 chłopczyków Mariś, mylnie wiązanych z Marsem..

</doc>
<doc id="1823823" url="https://pl.wikipedia.org/wiki?curid=1823823" title="Wołodymyr Salskyj">
Wołodymyr Salskyj



</doc>
<doc id="1823825" url="https://pl.wikipedia.org/wiki?curid=1823825" title="Muhammad Karam">
Muhammad Karam

Muhammad Karam, "Mohammed Karam" (ur. 1955) – piłkarz z Kuwejtu, reprezentant kraju.
W 1982 został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823826" url="https://pl.wikipedia.org/wiki?curid=1823826" title="Sami al-Haszszasz">
Sami al-Haszszasz

Sami al-Haszszasz (ur. 15 września 1959) – kuwejcki piłkarz, reprezentant kraju, grający na pozycji obrońcy.
Kariera klubowa.
Al-Haszszasz całą swoją zawodową karierę piłkarską związał z zespołem Al-Arabi Kuwejt. W pierwszym zespole zadebiutował w 1977. Wraz z drużyną siedmiokrotnie zdobył Mistrzostwo Kuwejtu w sezonach 1979/80, 1981/82, 1982/83, 1983/84, 1984/85, 1987/88 i 1992/93. Trzykrotnie zwyciężył w rozgrywkach o Puchar Emira Kuwejtu w sezonach 1980/81, 1982/83 i 1991/92. Al-Arabi zdobyło także Puchar Mistrzów Zatoki Perskiej w sezonie 1981/82. Al-Haszszasz spędził w zespole 16 sezonów, a karierę zakończył po mistrzowskim dla Al-Arabi sezonie 1992/93. 
Kariera reprezentacyjna.
Al-Haszszasz zadebiutował w drużynie narodowej 25 lipca 1980 w meczu przeciwko reprezentacji Czechosłowacji, zremisowanym 0:0. Mecz został rozegrał w ramach Igrzyskich Olimpijskich, które odbyły się w Moskwie. Kuwejt podczas turnieju dotarł do ćwierćfinału, a Al-Haszszasz zagrał jeszcze w przegranym ćwierćfinale z gospodarzami turnieju Związkiem Radzieckim.
W tym samym roku znalazł się w kadrze na Puchar Azji. Drużyna Kuwejtu jako gospodarz turnieju zakończyła turniej zwycięstwem. Al-Haszszasz pełnił rolę zawodnika rezerwowego. 
Dwa lata później został powołany przez trenera Carlosa Alberto Parreirę na Mistrzostwa Świata 1982. Całe mistrzostwa przesiedział na ławce rezerwowych, a Kuwejt zakończył zmagania na fazie grupowej. Także jako zawodnik rezerwowy pojawił się na Pucharze Azji 1984, podczas którego Kuwejt zajął 3. miejsce. 
Ostatni raz w drużynie narodowej zagrał 5 kwietnia 1985 w wygranym 5:0 spotkaniu z Jemenem. Łącznie w latach 1980–1985 al-Haszszasz wystąpił w 6 spotkaniach w barwach Kuwejtu, w których strzelił jedną bramkę.
Sukcesy.
Kuwejt
Al-Arabi Kuwejt

</doc>
<doc id="1823828" url="https://pl.wikipedia.org/wiki?curid=1823828" title="Bargraf">
Bargraf

Bargraf, "linijka analogowa" – rodzaj wskaźnika cyfrowego (np. na wyświetlaczach przyrządów pomiarowych) symulującego wskazanie analogowe. Budowany jest w formie paska składającego się z dużej ilości (np. kilkudziesięciu) punktów lub krótkich odcinków, z których kolejne kolejno włączają się (świecą, albo stają się widoczne na wyświetlaczach typu LCD) w miarę tego, jak mierzona zmienna rośnie. 
Często linijka analogowa pokazywana jest obok (powyżej lub poniżej) cyfr wyświetlacza numerycznego. 
Użycie mierników ze wskaźnikiem analogowym użyteczne bywa wówczas, gdy mierzona wartość zmienia się w krótkim przedziale czasu. Dzięki zastosowniu bargrafu oprócz (albo zamiast) szacunkowej (uśrednionej) wartości przy spowolnionej reakcji wyświetlacza cyfrowego (albo migotania cyfr) widoczna jest ruchoma linijka, która informuje o zmianach wartości mierzonej i podaje też przybliżoną jego wartość.
Podobną rolę, co linijki analogowe konstruowane na bazie wskaźników ciekłokrystalicznych albo szeregów diod świecących pełniły w przeszłości wskaźniki analogowe zbudowane w oparciu o lampy elektronowe typu "magiczne oko", zwłaszcza lampy z ekranami w postaci wąskiego prostokąta (jak lampa typu EM84 albo podwójna – EMM801). Ze względu jednak na niewielkie rozmiary takiego wskaźnika dokładność wskazania jest w tym przypadku dalece niewystarczająca.

</doc>
<doc id="1823829" url="https://pl.wikipedia.org/wiki?curid=1823829" title="Hammud asz-Szammari">
Hammud asz-Szammari

Hammud asz-Szammari, "Hamoud Al-Shemmari" (ur. 1960) – kuwejcki piłkarz, reprezentant kraju.
Uczestnik Igrzysk Olimpijskich 1980. W 1982 roku został powołany przez trenera Carlosa Alberto Parreirę na Mistrzostwa Świata 1982, gdzie reprezentacja Kuwejtu odpadła w fazie grupowej.

</doc>
<doc id="1823830" url="https://pl.wikipedia.org/wiki?curid=1823830" title="Złoty Żleb">
Złoty Żleb

Złoty Żleb (słow. "Žltý žľab") – boczne, orograficznie lewe odgałęzienie Strzystarskiego Żlebu w północnych stokach Tatr Bielskich. Jest to krótki żleb wcinający się od wschodniej strony pod przełęcz Stare Siodło oddzielającą reglową Starą Jaworzynkę od północnej, bocznej grani Hawrania. Jego wylot znajduje się naprzeciwko Żlebiny – drugiego, prawobocznego odgałęzienia Strzystarskiego Żlebu. Złoty Żleb jest głęboko wcięty i stromy. Porasta go las, w jego dnie znajdują się niewielkie progi. Spływa nim Złoty Potoczek uchodzący do Strzystarskiego Potoku. Cały ten rejon jest niedostępny turystycznie, znajduje się na obszarze ochrony ścisłej TANAP-u.

</doc>
<doc id="1823832" url="https://pl.wikipedia.org/wiki?curid=1823832" title="Buzan">
Buzan

 

</doc>
<doc id="1823833" url="https://pl.wikipedia.org/wiki?curid=1823833" title="Fajsal ad-Dachil">
Fajsal ad-Dachil

Fajsal ad-Dachil, "Faisal Al-Dakhil" (ur. 13 sierpnia 1957) – piłkarz z Kuwejtu, reprezentant kraju. Przez organizację IFFHS został uznany najlepszym piłkarzem Kuwejtu dwudziestego wieku, jest uważany za jednego z najlepszych piłkarzy Azji wszech czasów.
W latach 1974–1989 zawodnik Al-Qadsiya.
Kariera reprezentacyjna.
Po raz pierwszy w reprezentacji wystąpił w 1974. Uczestnik Igrzysk Olimpijskich 1980. Podczas igrzysk olympijskich Fajsal zdobył trzy gole przeciwko Nigerii, Kuwejtowi udało się awansować do ćwierćfinału, odpadając w meczu z ZSRR. W 1982 został powołany przez trenera Carlosa Alberto Parreirę na Mistrzostwa Świata 1982. Reprezentacja Kuwejtu w swoim pierwszym meczu zremisowała z reprezentacją Czechosłowacji 1-1, Pierwszą bramkę z rzutu karnego zdobył Antonín Panenka, w 57 minucie Fajsal ad-Dachil doprowadził do wyrównania. Zdobył pięknęgo gola zza pola karnego. Drugi mecz z Francją i trzeci z Anglią zakończyły się porażkami Kuwejtu. Zdobywająć jeden punkt i dwie bramki reprezentacja Kuwejtu odpadła w fazie grupowej. Po raz ostatni w reprezentacji zagrał w 1989, dla której wystąpił w 80 spotkaniach i strzelił 36 bramek.
Puchar Azji.
W 1976 roku, w pucharze azjatyckim reprezentacja Kuwejtu zajęła dobre drugie miejsce, przegrywając w finale z Iranem. Drugie miejsce było dużą niespodzianką. W 1980 roku będąc gospodarzami Reprezentacja Kuwejtu kolejny raz pojawiła się w pucharze. Reprezentacja Kuwejtu wyszła z grupy zajmując drugie miejsce, ad-Dachil zdobył dwie bramki z Katarem. W półfinale zespół Kuwejtu zmierzył się z Iranem, udało się im odnieść zwycięstwo z bardzo dobrze grającym Iranem, al Dakhil i Jakub zdobyli po bramce. W finale zmierzyli się z Koreą Południową, z którą przegrali w grupie 0-3. Tymrazem oni zwyciężyli 3-0. Fajsal zdoybył 2 gole. Został nagrodzony zespołem turnieju zdobywając 5 bramek. W 1984 roku Kuwejt kolejny raz awansował do pucharu, zajmując trzecie miejsce. Były to niesamowite zawody ad-Dachila. Trzykrotnie udało mu się osiągnąć wielki sukces.

</doc>
<doc id="1823834" url="https://pl.wikipedia.org/wiki?curid=1823834" title="Zwierzak">
Zwierzak

Zwierzak (ang. "The Animal") – amerykański film komediowy z 2001 roku.

</doc>
<doc id="1823836" url="https://pl.wikipedia.org/wiki?curid=1823836" title="Skład Sztabu Generalnego Armii Ukraińskiej Republiki Ludowej w sierpniu 1927 roku">
Skład Sztabu Generalnego Armii Ukraińskiej Republiki Ludowej w sierpniu 1927 roku

Skład Sztabu Generalnego Armii Ukraińskiej Republiki Ludowej, powołany rozkazem Atamana Głównego Ukraińskich Sił Zbrojnych Andrija Liwickiego za zgodą marszałka Polski Józefa Piłsudskiego, stan z dnia 1 sierpnia 1927.

</doc>
<doc id="1823837" url="https://pl.wikipedia.org/wiki?curid=1823837" title="Ragnvald Soma">
Ragnvald Soma

Ragnvald Soma (ur. 10 listopada 1979 w Kvernalandzie) – norweski piłkarz występujący na pozycji obrońcy.
Kariera klubowa.
Soma zawodową karierę rozpoczynał w 1996 roku w drugoligowym klubie Bryne FK. W sezonie 1999 awansował z nim do ekstraklasy. Zadebiutował w niej 16 kwietnia 2000 w przegranym 0:3 meczu z Tromsø IL. 19 kwietnia 2000 w przegranym 1:2 spotkaniu z FK Bodø/Glimt zdobył pierwszą bramkę w trakcie gry w pierwszej lidze norweskiej.
W styczniu 2001 roku Soma podpisał kontrakt z West Hamem United. W Premier League pierwszy mecz zaliczył 3 lutego 2001 przeciwko Liverpoolowi (0:3). Przez półtora roku rozegrał 7 spotkań w Premier League.
Latem 2002 roku powrócił do Bryne. W sezonie 2003 spadł z nim do drugiej ligi. Wówczas odszedł do pierwszoligowego SK Brann. W sezonie 2004 zajął z nim 3. miejsce w lidze. W 2006 roku trafił do również pierwszoligowego Vikingu Stavanger. Pierwszy występ zanotował tam 9 kwietnia 2006 przeciwko Hamarkameratene (0:0). W sezonie 2007 zajął z klubem 3. miejsce w lidze.
Latem 2009 roku Soma trafił do austriackiego Rapidu Wiedeń. W Bundeslidze zadebiutował 23 sierpnia 2009 w wygranym 4:1 meczu z LASK Linz. 26 września 2009 w wygranym 3:1 spotkaniu z SC Wiener Neustadt zdobył pierwszą bramkę w Bundeslidze. Następnie grał w FC Nordsjælland i Lyngby BK, w którym zakończył karierę.
Kariera reprezentacyjna.
Soma rozegrał dwa spotkania w reprezentacji Norwegii U-21. W kadrze seniorskiej zadebiutował 18 sierpnia 2004 w zremisowanym 2:2 meczu z Belgią. Do 2005 roku w drużynie narodowej rozegrał 5 spotkań.

</doc>
<doc id="1823839" url="https://pl.wikipedia.org/wiki?curid=1823839" title="Kazanka">
Kazanka

 

</doc>
<doc id="1823841" url="https://pl.wikipedia.org/wiki?curid=1823841" title="Rafał Sisicki">
Rafał Sisicki

Rafał Sisicki (ur. 27 grudnia 1966 w Warszawie) – polski reżyser, aktor teatralny i filmowy. Sporadycznie udziela głosu w dubbingu.
Aktor występował w teatrach: im. Jerzego Szaniawskiego w Płocku w latach 1988–1990, Nowym w Warszawie 1990–2002, Na Woli w Warszawie w 1994 roku, Operze Bałtyckiej w Gdańsku w 1998. W 1989 roku ukończył studia na PWST w Warszawie, a w 2005 Wydział Reżyserii Dramatu Akademii Teatralnej w Warszawie.

</doc>
<doc id="1823842" url="https://pl.wikipedia.org/wiki?curid=1823842" title="Andrej Aramnau">
Andrej Aramnau

Andrej Mikałajewicz Aramnau (biał. Андрэй Мікалаевіч Арамнаў; ur. 17 kwietnia 1988 w Borysowie) – białoruski sztangista, mistrz olimpijski, mistrz świata.
Startuje w kategorii do 105 kg. W 2008 roku zdobył złoty medal na igrzyskach olimpijskich w Pekinie, ustanawiając dwa rekordy świata i jeden olimpijski: w rwaniu 200 kg, w podrzucie 236 kg (olimpijski) i w dwuboju 436 kg. Zwyciężył też na mistrzostwach świata z Chiang Mai w 2007 roku.
W 2010 roku zdobył złoty medal mistrzostw Europy w Mińsku, jednak został zdyskwalifikowany za stosowanie dopingu.

</doc>
<doc id="1823845" url="https://pl.wikipedia.org/wiki?curid=1823845" title="Andrzej Pawlik (polityk)">
Andrzej Pawlik (polityk)

Andrzej Eugeniusz Pawlik (ur. 15 kwietnia 1953 w Nowym Sączu) – polski inżynier, polityk, senator II kadencji.
Życiorys.
W 1978 ukończył studia z zakresu chemii na Politechnice Krakowskiej. Był zatrudniony w Zakładach Przemysłu Jedwabniczego „Silwana” w Gorzowie Wielkopolskim oraz w Spółdzielni Inwalidów „Warta” również w tym mieście. W latach 1980–1981 należał do pierwszej „Solidarności”. Na początku lat 90. pracował w gorzowskim urzędzie wojewódzkim, kierował też miejskim Komitetem Obywatelskim, zakładał lokalne struktury Ruchu Obywatelskiego Akcja Demokratyczna w Gorzowie Wielkopolskim.
W 1991 uzyskał mandat senatora II kadencji z województwa gorzowskiego. Był członkiem Komisji Gospodarki Narodowej oraz Komisji Samorządu Terytorialnego i Administracji Państwowej. Reprezentował w parlamencie Unię Demokratyczną. Bez powodzenia kandydował do Senatu w 1993 i 1997.
Był później radnym Gorzowa Wielkopolskiego (zrezygnował w 1999) i do 2001 przewodniczącym Unii Wolności w tym mieście. Później związany z Platformą Obywatelską, w 2006 wszedł w skład jej regionalnej rady programowej.

</doc>
<doc id="1823846" url="https://pl.wikipedia.org/wiki?curid=1823846" title="Tricholoma albobrunneum">
Tricholoma albobrunneum



</doc>
<doc id="1823851" url="https://pl.wikipedia.org/wiki?curid=1823851" title="Przełączka za Baranim Mnichem">
Przełączka za Baranim Mnichem

Przełączka za Baranim Mnichem (słow. "Sedlo za Baraním mníchom") – przełączka znajdująca się w długiej południowo-wschodniej grani Wyżniego Baraniego Zwornika, w południowo-wschodniej części masywu Baranich Rogów w słowackiej części Tatr Wysokich. Przełączka ta oddziela Baranią Basztę na zachodzie od Baraniego Mnicha na wschodzie. Na Przełączkę za Baranim Mnichem nie prowadzą żadne znakowane szlaki turystyczne, dla taterników najdogodniejszym sposobem wejścia na jej siodło jest przejście granią od Baraniej Przełęczy.
Przełączka za Baranim Mnichem jest przełęczą o dwóch siodłach, między którymi góruje turniczka zwana Baranim Mniszkiem.
Historia.
Pierwsze wejścia turystyczne:

</doc>
<doc id="1823852" url="https://pl.wikipedia.org/wiki?curid=1823852" title="Wzgórza Hollywood">
Wzgórza Hollywood

Wzgórza Hollywood (ang. "The Hills") – program telewizyjny typu reality show, opowiadający o życiu kilku młodych ludzi mieszkających w Los Angeles w stanie Kalifornia. Program miał swoją premierę 31 maja 2006 roku. Pokazywał prywatne życie gwiazdy "Laguna Beach" Lauren Conrad, kiedy przeprowadziła się do Los Angeles.
Historia.
Po wyemitowaniu programu "Laguna Beach" w telewizji MTV, który stał się jednym z najchętniej oglądanych programów w Internecie, producenci chcieli kontynuować historię jednej z popularniejszych uczestniczek Lauren Conrad, która przeprowadziła się do Los Angeles. Początkowo Lauren mieszka ze swoją przyjaciółką Heidi Montag; następnie obie poznają nową przyjaciółkę Audrinę Patridge, która wprowadza się do ich mieszkania. Niestety Lauren i Heidi kończą swoją przyjaźń, kiedy wychodzą pogłoski o rzekomej sex-taśmie, którą Lauren nagrała ze swym ówczesnym partnerem Jasonem. Pogłoski te rozprowadza chłopak Heidi – Spencer Pratt. W kolejnych sezonach obserwujemy dalej konfrontacje między Lauren a Heidi. Audrina nie angażuje się w kłótnie obu dziewczyn. Podczas wzięcia udziału w Fashion Institute of Design and Merchandising dostaje staż w miesięczniku Teen Vogue wraz ze swoją nową przyjaciółką Whitney Port. Kamery podążają za nią codziennie i obserwują każdy jej krok. Pokazują ich prawdziwe życie dzień po dniu. Pod koniec czwartego sezonu pogłoski głosiły, iż Lauren Conrad chce zakończyć swój udział w reality show i jest gotowa wyprowadzić się. Pomimo tego produkcja nakręciła dziesięć dodatkowych odcinków sezonu piątego z jej udziałem, ukazujących jej ostatnie sceny z mieszkania tutaj oraz wprowadzenie i zapoznanie ze zwyczajami jej dawnej znajomej Kristin Cavallari.

</doc>
<doc id="1823853" url="https://pl.wikipedia.org/wiki?curid=1823853" title="Filip Frankowski">
Filip Frankowski

Filip Frankowski (ur. 7 maja 1990) – polski siatkarz, grający na pozycji przyjmującego.

</doc>
<doc id="1823855" url="https://pl.wikipedia.org/wiki?curid=1823855" title="Felix Kroos">
Felix Kroos

Felix Kroos (ur. 12 marca 1991 w Greifswaldzie) – niemiecki piłkarz występujący na pozycji pomocnika lub napastnika w niemieckim klubie 1. FC Union Berlin.
Kariera.
Kross rozpoczął swoją karierę w klubie Greifswalder, z którego latem 2002 roku trafił do Hansy Rostock. 28 stycznia 2009 roku Kross zadebiutował w pierwszym zespole w spotkaniu Pucharu Niemiec przeciwko Wolfsburgowi. Został wprowadzony na boisko w 69. minucie tego meczu za Sebastiana Svärda. Po spadku Hansy do III ligi Kross zdecydował się opuścić klub i 15 czerwca 2010 roku podpisał trzyletni kontrakt z Werderem Brema. 24 listopada 2010 r. zadebiutował w Lidze Mistrzów przeciwko Tottenhamowi Hotspur.
Życie prywatne.
Felix jest młodszym bratem zawodnika Realu Madryt i reprezentacji Niemiec, Toniego Kroosa.

</doc>
<doc id="1823856" url="https://pl.wikipedia.org/wiki?curid=1823856" title="Królestwo Włoch (774–962)">
Królestwo Włoch (774–962)

Królestwo Włoch (; ) – państwo powstałe na Półwyspie Apenińskim po podboju przez Franków, pod wodzą Karola I Wielkiego, istniejącego tu Królestwa Longobardów. W 962 stało się częścią Świętego Cesarstwa Rzymskiego. 
Królestwo Włoch w ramach państwa Franków.
Wzmocnienie królestwa Longobardów za panowania Liutpranda (711-744) oraz ich napór na papieski Rzym wywołały w 754 i 756 interwencję Franków. W 774 Karol Wielki zdetronizował panującego wówczas Dezyderiusza i przejął żelazną koronę Longobardów (przekazał ją w 781 swojemu synowi Pepinowi), a ich państwo włączył do państwa Franków.
W 843 roku traktatem w Verdun podzielono Imperium Karolińskie, a jego włoska część przypadła Lotarowi. Z czasem państwo uległo osłabieniu i podziałom. 
Królestwo Włoch niezależne.
Po abdykacji Karola Otyłego do władzy doszli lokalni możni. To oni oraz papież mieli największy wpływ na obsadę tronu. Walki o koronę królewską, i łączoną z nią od tego okresu cesarską, toczyły się aż do połowy X wieku.
Królestwo Włoch w ramach Cesarstwa Rzymskiego.
W 951 włoski tron przejął Otton I Wielki, król Niemiec. W 962 został koronowany na cesarza, co dało początek Świętemu Cesarstwu Rzymskiemu, z którym Królestwo Włoch zostało połączone unią realną. Z czasem stało się jedną z trzech części składowych cesarstwa. Każdy władca Niemiec, przed koronacją cesarską w Rzymie, co do zasady koronowany był na króla Włoch. Ostatnim koronowanym królem Włoch był Karol V 22 lutego 1530 w Bolonii. Królestwo istniało jako część cesarstwa de facto do 1648 (pokój westfalski). Mimo utraty ziem włoskich, cesarze aż do końca Rzeszy w 1806 wysuwali roszczenia do dawnego królestwa, zachowując tym samym tytuł króla Włoch.

</doc>
<doc id="1823857" url="https://pl.wikipedia.org/wiki?curid=1823857" title="Zygmunt Krzyżanowski">
Zygmunt Krzyżanowski

Zygmunt Krzyżanowski (ros. "Сигизмунд Доминикович Кржижановский", Sigizmund Dominikowicz Krżyżanowski, ur. 11 lutego 1887, zm. 28 grudnia 1950) – rosyjski pisarz, eseista i tłumacz polskiego pochodzenia.
Krzyżanowski urodził się pod Kijowem w rodzinie polskich katolików, jako najmłodszy z piątki rodzeństwa. Jego ojcem był Dominik Krzyżanowski, księgowy w podkijowskich cukrowniach, a matką, Fabiana Krzyżanowska z domu Maciejowska. Ukończył studia na wydziale prawa oraz filologię klasyczną i języki nowożytne (posługiwał się siedmioma językami) na uniwersytecie w Kijowie. W latach 1912-1914 odbył edukacyjną podróż po Francji, Szwajcarii, Niemczech i Włoszech. Po wybuchu I wojny światowej Krzyżanowski wrócił do Kijowa, w którym związał się ze środowiskiem artystycznym. W 1922 przeniósł się do Moskwy na zaproszenie Teatru Kameralnego Aleksandra Tairowa.
Krzyżanowski pisał opowiadania, powieści, scenariusze filmowe, pisma filozoficzne i krytyczne, które rzadko publikował. Proza Krzyżanowskiego nie przystawała do socrealistycznego nurtu w sztuce. Po latach, jako pisarz jest porównywany z Kafką. Za życia opublikował jedynie tekst o sztuce epigrafu, kilka szkiców o Szekspirze i Bernardzie Shaw. Pierwsze wydanie wyboru jego utworów miało miejsce dopiero w 1989 roku.

</doc>
<doc id="1823858" url="https://pl.wikipedia.org/wiki?curid=1823858" title="Miedwiedica">
Miedwiedica

 

</doc>
<doc id="1823859" url="https://pl.wikipedia.org/wiki?curid=1823859" title="Klawiatura sterująca">
Klawiatura sterująca

Klawiatura sterująca – elektroniczny instrument muzyczny, którego głównym zadaniem nie jest bezpośrednie wydobycie dźwięku, lecz sterowanie innym instrumentem elektronicznym, syntezator (modułem brzmieniowym) poprzez standard MIDI lub CV/Gate.

</doc>
<doc id="1823861" url="https://pl.wikipedia.org/wiki?curid=1823861" title="Zhang Xiangxiang">
Zhang Xiangxiang

Zhang Xiangxiang (; ur. 16 lipca 1983 w Longyan) – chiński sztangista, mistrz i brązowy medalista olimpijski.
Startuje w kategorii do 62 kg. Największym jego sukcesem jest złoty medal igrzysk olimpijskich 2008 w Pekinie i brąz osiem lat wcześniej w Sydney w kategorii do 56 kg.

</doc>
<doc id="1823862" url="https://pl.wikipedia.org/wiki?curid=1823862" title="Xiangxiang Zhang">
Xiangxiang Zhang



</doc>
<doc id="1823865" url="https://pl.wikipedia.org/wiki?curid=1823865" title="Rudgers University">
Rudgers University



</doc>
<doc id="1823868" url="https://pl.wikipedia.org/wiki?curid=1823868" title="Wieża wodna we Frankfurcie nad Odrą">
Wieża wodna we Frankfurcie nad Odrą

Wieża wodna we Frankfurcie nad Odrą (Planetarium) – została wybudowana w latach 1872–1874 w Neuberesinchen. Projektem i budową kierował inżynier i dyrektor wodociągów Friedrich Schmetzer (1842–1918). Koszty całego przedsięwzięcia wyniosły ok. 108 300 reichsmarek.
Na parterze znajdowały się pomieszczenie na kocioł grzewczy i klatka schodowa. Pomieszczenia na pierwszym i drugim piętrze zostały zagospodarowane na mieszkania. Zbiornik miał pojemność 400 m³.
W 1970 nauczyciel fizyki Willi Geiseler otrzymał polecenie usunąć zbiornik i urządzić w jego miejscu planetarium. W ten sposób powstało mini-planetarium "ZKP 1" kombinatu optycznego Carl Zeiss Jena. Od 1978 było ono wykorzystywane do nauki astronomii. Bezpośrednio pod planetarium urządzono laboratorium fotograficzne szkoły "Pestalozzi-Schule".
Planetarium i platforma widokowa otwarte są dla zwiedzających. Głównym użytkownikiem budowli jest jednak "Kinderschutzbund".

</doc>
<doc id="1823869" url="https://pl.wikipedia.org/wiki?curid=1823869" title="Devon Alexander">
Devon Alexander

Devon Alexander (ur. 10 lutego 1987 w Saint Louis) – amerykański bokser, były zawodowy mistrz świata wagi półśredniej (do 147 funtów) federacji IBF. Były zawodowy mistrz świata organizacji WBC oraz IBF w kategorii junior półśredniej (do 140 funtów).
Kariera amatorska.
Stoczył 310 amatorskich pojedynków, z których 300 zakończył zwycięsko. Odnosił sukcesy w różnych turniejach juniorskich, a w 2004 został amatorskim mistrzem Stanów Zjednoczonych w kategorii lekkopółśredniej. W tym samym roku uczestniczył też w amerykańskich eliminacjach przedolimpijskich, jednak odpadł w finale tego turnieju i nie pojechał na igrzyska do Aten.
Kariera zawodowa.
Na zawodowstwo przeszedł w maju 2004. Do końca 2007 stoczył trzynaście zwycięskich pojedynków. 19 stycznia 2008 pokonał zdecydowanie na punkty byłego mistrza świata federacji WBO, DeMarcusa Corleya. Po tym pojedynku stoczył cztery kolejne zwycięskie walki, a następnie stanął przed szansą wywalczenia wakującego tytułu mistrza świata federacji WBC. 1 września 2009 zmierzył się z Juniorem Witterem. W przerwie między ósmą i dziewiątą rundą Witter został najpierw ostrzeżony przez sędziego, aby przestał klinczować, a chwilę później sam zrezygnował z kontynuowania pojedynku i nie wyszedł do walki w dziewiątej rundzie, tłumacząc się później, że odnowiła mu się kontuzja łokcia. Do czasu przerwania walki Alexander wygrywał pojedynek u wszystkich sędziów w stosunku 80-72, 79-73 i 79-73.
6 marca 2010 doszło do walki unifikacyjnej z mistrzem świata IBF, Juanem Urango. Amerykanin wygrał przez techniczny nokaut w ósmej rundzie – Urango dwukrotnie w tej rundzie leżał na deskach, a po drugim liczeniu sędzia zdecydował się przerwać pojedynek.
30 stycznia 2011 Devon doznał swojej pierwszej porażki z Timothym Bradleyem i stracił pas mistrzowski federacji WBC. Pojedynek zakończył się w dziesiątej rundzie po tym, jak obaj bokserzy zderzyli się głowami. Chwilę później lekarz uznał, że Alexander nie jest zdolny do dalszej walki. W tym momencie na punkty jednogłośnie (98-93, 97-93, 96-95) prowadził Bradley. Na ring powrócił 25 czerwca 2011 pokonując niejednogłośnie Lucasa Matthysse, dodatkowo był liczony w czwartej rundzie. 25 lutego 2012 pokonał jednogłośną decyzją mistrza świata WBA Marcosa Rene Maidane.
21 października 2012 Devon Alexander, po niezbyt ciekawej i uczciwej walce pokonał na punkty, byłego już mistrza świata Randall Baileya. Sędziowie punktowali jednogłośnie na korzyść Alexandra (116-110, 115-111, 117-109). Stawką pojedynku było mistrzostwo świata wagi półśredniej federacji IBF.
13 grudnia 2014 w Las Vegas w Nevadzie, przegrał jednogłośnie na punktu w stosunku 109:119 110:118 i 108:120 z Anglikiem Amirem Khanem.
4 sierpnia 2015 w Nowym Jorku przegrał niejednogłośną decyzją sędziów (114:113 Alexander i dwukrotnie 115:112 Berto) z Andre Berto (32-5, 24 KO).

</doc>
<doc id="1823872" url="https://pl.wikipedia.org/wiki?curid=1823872" title="Pepper Ann">
Pepper Ann

Pepper Ann (1997–2001) – amerykański serial animowany.
Opis fabuły.
Serial opowiada o przygodach 12-letniej dziewczyny zwanej Pepper Ann, która wraz z przyjaciółmi – Milo Kamalani i Nicky Little – chodzą do szkoły średniej Hazelnut i przeżywają niesamowite przygody.
Wersja polska.
Wersja polska: Master Film
Reżyseria: Małgorzata Boratyńska
Udział wzięli:

</doc>
<doc id="1823881" url="https://pl.wikipedia.org/wiki?curid=1823881" title="Labid Khalifa">
Labid Khalifa

Labid Khalifa (ur. 1955) – były marokański piłkarz grający na pozycji obrońcy.
Kariera klubowa.
Labid Khlaifa w czasie kariery piłkarskiej grał w KAC Kénitra.
Kariera reprezentacyjna.
W reprezentacji Maroka Labid Khlaifa grał w latach osiemdziesiątych.
W 1986 roku uczestniczył w Mistrzostwach Świata 1986 w Meksyku.
Na Mundialu w Meksyku Labid Khlaifa był podstawowym zawodnikiem i wystąpił we wszystkich czterech meczach Maroka z reprezentacją Polski, reprezentacją Anglii, reprezentacją Portugalii oraz w drugiej rundzie z reprezentacją RFN.
W 1989 roku uczestniczył w eliminacjach Mistrzostw Świata 1990.

</doc>
<doc id="1823882" url="https://pl.wikipedia.org/wiki?curid=1823882" title="Labid Khlaifa">
Labid Khlaifa



</doc>
<doc id="1823884" url="https://pl.wikipedia.org/wiki?curid=1823884" title="Możemy wygrać">
Możemy wygrać

Możemy wygrać (ang. "Gotta Kick It Up!", 2002) – amerykański film familijny.
Film jest emitowany za pośrednictwem telewizji Disney Channel.
Opis fabuły.
Piątka latynoskich uczennic pragnie założyć grupę taneczną. Dziewczętom stają na przeszkodzie dwa problemy - brak programu, który mogłyby realizować oraz opiekunki. Kiedy dowiadują się, że nauczycielka biologii, która kiedyś marzyła o karierze baletnicy, potrafi tańczyć, namawiają dyrektora, by pozwolił im ćwiczyć pod jej okiem. Pierwsze próby stanowią początek długiej drogi do sukcesów...

</doc>
<doc id="1823888" url="https://pl.wikipedia.org/wiki?curid=1823888" title="Mistrzostwa Świata U-17 w Piłce Nożnej 2005">
Mistrzostwa Świata U-17 w Piłce Nożnej 2005

Mistrzostwa Świata U-17 w piłce nożnej 2005 odbyły się w Peru w pięciu miastach (Lima, Trujillo, Chiclayo, Piura i Iquitos) między 16 września a 2 października 2005 r. Prawa do gry otrzymali zawodnicy urodzeni po 1 stycznia 1988. W finale Meksyk pokonał drużynę Brazylii wynikiem 3 – 0, po raz pierwszy zdobywając tytuł mistrza świata kategorii U- 17.
Kwalifikacje.
Do mistrzostw świata U-17 zakwalifikowało się 16 drużyn. Peru jako gospodarz turnieju wzięło udział w rozgrywkach bez kwalifikacji
Faza grupowa.
Finał.
 
MISTRZ ŚWIATA U-17 2005
Meksyk 1. TYTUŁ MISTRZA ŚWIATA U-17

</doc>
<doc id="1823889" url="https://pl.wikipedia.org/wiki?curid=1823889" title="Efekt Meissnera-Ochsenfelda">
Efekt Meissnera-Ochsenfelda



</doc>
<doc id="1823891" url="https://pl.wikipedia.org/wiki?curid=1823891" title="Virtual Studio Technology">
Virtual Studio Technology



</doc>
<doc id="1823892" url="https://pl.wikipedia.org/wiki?curid=1823892" title="Odpowiedzi papieża Mikołaja I">
Odpowiedzi papieża Mikołaja I

Odpowiedzi papieża Mikołaja I – dokument powstały w 866 r., w związku przysłanymi przez świeżo ochrzczonego chana Bułgarów Naddunajskich Borysa I Michała (852-889), listy 106-ciu pytań dotyczących spraw teologicznych, społecznych i politycznych. 
Znajduje się w nich m.in. potępienie przez papieża Mikołaja I bułgarskich pogańskich praktyk jak składanie przysięgi na miecz, radzenie się wróżbitów, używanie przez wojsko buńczuka jako chorągwi, wykonywanie przed bitwą obrzędowych pieśni i tańców, rzucanie uroków, publiczna modlitwa o deszcz, wiara w cudownie uzdrawiające kamienie czy noszenie na szyi amuletów chroniących przed chorobą. 

</doc>
<doc id="1823894" url="https://pl.wikipedia.org/wiki?curid=1823894" title="Abdelaziz Souleimani">
Abdelaziz Souleimani

Abdelaziz Souleimani (ur. 30 kwietnia 1958) – marokański piłkarz grający na pozycji napastnika.
Kariera klubowa.
Abdelaziz Souleimani w czasie kariery piłkarskiej grał w Maghreb Fez.
Kariera reprezentacyjna.
W reprezentacji Maroka Abdelaziz Souleimani grał w latach osiemdziesiątych.
W 1985 roku uczestniczył eliminacjach Mistrzostw Świata 1986.
W 1986 roku na Mundialu w Meksyku Abdelaziz Souleimani był podstawowym zawodnikiem i wystąpił we wszystkich trzech meczach grupowych Maroka z reprezentacją Polski, reprezentacją Anglii, reprezentacją Portugalii.

</doc>
<doc id="1823895" url="https://pl.wikipedia.org/wiki?curid=1823895" title="The Hills">
The Hills

The Hills – wieś w Stanach Zjednoczonych, w stanie Teksas, w hrabstwie Travis.

</doc>
<doc id="1823896" url="https://pl.wikipedia.org/wiki?curid=1823896" title="Wskazówka">
Wskazówka

Wskazówka – element przyrządu pomiarowego analogowego (wskazówkowego), przesuwający się nad (lub obok) narysowanej skali.
Zastosowania.
Występuje w urządzeniach takich jak:
Błąd paralaksy.
Przy odczytywaniu wskazania bardzo ważne jest, aby kierunek patrzenia obserwatora był prostopadły do podzielni. Jeśli kierunek ten nie jest prostopadły to obserwator zobaczy niewłaściwe miejsce podziałki. Powstały w ten sposób błąd odczytu nazywamy "błędem paralaksy". Błąd ten nie występuje przy urządzeniach z wskazówką świetlną.

</doc>
<doc id="1823901" url="https://pl.wikipedia.org/wiki?curid=1823901" title="Republika Mari El">
Republika Mari El



</doc>
<doc id="1823902" url="https://pl.wikipedia.org/wiki?curid=1823902" title="Instrument wirtualny">
Instrument wirtualny

Instrument wirtualny (również syntezator programowy, a ze względu na często używaną technologię VST także instrument VST albo VSTi) – program komputerowy spełniający rolę modułu brzmieniowego przy użyciu cyfrowego przetwarzania dźwięku. Może opierać się o dowolny rodzaj syntezy, sampling, itp.
W roku 1996 firma Steinberg Media Technologies wprowadziła technologię VST, która ułatwiła programistom pisanie programowych syntezatorów i efektów studyjnych.
Historycznie, niezwykle interesującym programem był Softsynth z 1985 roku, na 8-bitowe komputery Atari. Jak na owe czasy i epokę komputerów 8-bitowych miał ogromne możliwości, niestety był trudny w obsłudze, przez co jest na świecie kilka osób, które w nim wprawnie tworzyły. Program składa się z modułów: edytor obwiedni, edytora brzmień oraz kompozycyjnego. Ten ostatni jest interpreterem specjalnego języka MASIC (ang. Musician's All-Purpose Symbolic Instruction Code), więc w tym programie muzykę się programuje. Jeszcze większym problemem jest brak możliwości odsłuchu na bieżąco tego co się właśnie stworzyło - generuje to barierę wejścia, która skutecznie odstrasza twórców do dziś. To jednak nie odbiera temu programowi pierwszeństwa, jego unikalnych możliwości oraz braku dostępności podobnych programów na innych komputerach epoki w tym na pecetach.

</doc>
<doc id="1823905" url="https://pl.wikipedia.org/wiki?curid=1823905" title="Obszar Chronionego Krajobrazu Czeski Raj">
Obszar Chronionego Krajobrazu Czeski Raj



</doc>
<doc id="1823906" url="https://pl.wikipedia.org/wiki?curid=1823906" title="Stepping Stone">
Stepping Stone

Muzyka
Miejsca

</doc>
<doc id="1823907" url="https://pl.wikipedia.org/wiki?curid=1823907" title="Czeski Raj">
Czeski Raj

Czeski Raj (czes. "Český ráj", niem. "Böhmisches Paradies") – region turystyczny w północnych Czechach, położony na północny wschód od Pragi. Region ten słynie z niezwykłych formacji przyrodniczych (m.in. skalne miasta, liczne skałki) oraz pamiątek historycznych (zamki, pałace).
Jednocześnie stanowi on najstarszy obszar chronionego krajobrazu w Czechach ("Chráněná krajinná oblast Český ráj", w skrócie "CHKO Český ráj"), utworzony w 1955 na powierzchni 95 km² (w 2002 jego powierzchnię zwiększono do obecnych 181,5 km²). Ponadto, w 2005 niespełna 700 km² terenu Czeskiego Raju oznaczono jako geopark UNESCO.
Wskazanie precyzyjnych granic, a tym samym dokładnej powierzchni regionu turystycznego określanego pojęciem "Czeski Raj" nastręcza wielu trudności. Przyjmuje się, że zlokalizowany jest on na terenie 126 gmin, pomiędzy miastami: Turnov, Semily, Nová Paka, Jiczyn i Mladá Boleslav. W związku z tym przynależy do aż trzech krajów samorządowych (odpowiednika polskich województw): libereckiego, hradeckiego oraz środkowoczeskiego. Łączną powierzchnię regionu turystycznego "Czeski Raj" określa się od 1091 km² do 1400 km².
Nazwę "Czeski Raj" nadała prawdopodobnie około 1870 grupa czeskich pisarzy i patriotów przebywających jako kuracjusze w uzdrowisku Sedmihorky, jednak pierwsze udokumentowane użycie tego terminu miało miejsce w 1886 i jest autorstwa "Vaclava Durycha".
To obszar niezwykle cenny geologicznie, przyrodniczo, kulturowo i historycznie. Również stosunkowo niewielka odległość od Pragi sprawia, że region jest bardzo popularny wśród turystów (rocznie odwiedza go około 300 tysięcy osób). Znajdują się tutaj liczne szlaki turystyczne piesze i rowerowe (o znacznym stopniu trudności), wieże oraz punkty widokowe. W sezonie letnim kursują specjalne autobusy z okolicznych miejscowości. W terenie umieszczono również 22 "przystanki" przy najciekawszych formacjach przyrodniczych.
Czeski Raj otaczają miejscowości (najczęściej niewielkie miasteczka oraz wsie), w których przetrwała zabytkowa zabudowa m.in.: Jiczyn, Mnichovo Hradiště, Rovensko pod Troskami, Sobotka, Turnov i Železný Brod.

</doc>
<doc id="1823908" url="https://pl.wikipedia.org/wiki?curid=1823908" title="Zostać koszykarką">
Zostać koszykarką

Zostać koszykarką (ang. "Double Teamed", 2002) – amerykański film familijny oparty na faktach.
Film jest emitowany za pośrednictwem telewizji Disney Channel.
Film został wyemitowany w Telewizji Polsat 19 grudnia 2009 roku i w TV4 6 marca 2010 roku pod tytułem "„Dwutakt”".
Fabuła.
Bliźniacze siostry Heather i Heidi Burge zaczynają chodzić do innej szkoły. Ich ojciec jest przekonany, że zdobędą tam lepsze wykształcenie. Wcześniej obie dziewczyny grały w szkolnej drużynie siatkówki. W nowej placówce wysoka Heather zostaje zauważona przez trenera koszykówki. Otrzymuje od niego zaproszenie do drużyny. Tymczasem Heidi zapisuje się do kółka dramatycznego, ponieważ nie chce być w cieniu siostry. Zostaje jednak zmuszona przez ojca do gry w koszykówkę razem z Heather.
Polski dubbing.
Wersja polska: SDI Media Polska
Reżyseria: Agnieszka Zwolińska
Dialogi: Kamila Klimas-Przybysz
Wystąpili:
Lektor: Paweł Bukrewicz

</doc>
<doc id="1823909" url="https://pl.wikipedia.org/wiki?curid=1823909" title="Batrachowcokształtne">
Batrachowcokształtne



</doc>
<doc id="1823910" url="https://pl.wikipedia.org/wiki?curid=1823910" title="Piotr Starzechowski">
Piotr Starzechowski

Piotr Starzechowski herbu Leliwa (ur. ok. 1474, zm. 1 kwietnia 1554) – duchowny katolicki.
Kanonik poznański (1515), kantor przemyski (1522), wikariusz i oficjał generalny diecezji przemyskiej (1525-1527 i 1536-1540).
Życiorys.
26 kwietnia 1540 mianowany arcybiskupem metropolitą lwowskim. Konsekrowany na biskupa 13 lutego 1541. W 1542 przeprowadził synod archidiecezjalny. Popierał budowę nowych kościołów w archidiecezji.
Zmarł od apopleksji, został pochowany w Lwowskiej katedrze z nadgrobkiem.

</doc>
<doc id="1823911" url="https://pl.wikipedia.org/wiki?curid=1823911" title="Ciągnienie kloca">
Ciągnienie kloca



</doc>
<doc id="1823912" url="https://pl.wikipedia.org/wiki?curid=1823912" title="Incydent na Morzu Żółtym">
Incydent na Morzu Żółtym

Incydent na Morzu Żółtym wydarzył się 10 listopada 2009, a uczestniczyły w nim morskie siły Korei Północnej i Korei Południowej. Jedna łódź patrolowa Korei Północnej biorąca udział w wymianie ognia została poważnie uszkodzona, w wyniku walki zginął jeden marynarz z jej załogi. Marynarka Korei Południowej nie odnotowała poważniejszych strat.
Do wydarzenia doszło 10 listopada 2009 o 11:27 czasu lokalnego, kiedy łódź patrolowa Korei Północnej przekroczyła o ponad 2 km linię graniczną rozdzielającą obszary morskie obu państw. Potyczka, która poprzedzona została 10-minutową serią upomnień trwała dwie minuty. Początkowo okręt Południa oddawał strzały ostrzegawcze, lecz okręt Korei Północnej zdecydował się na bezpośredni atak, w wyniku którego wystrzelono ok. 50 pocisków, z czego 15 trafiło w kadłub okrętu południowokoreańskiego. Okręt Korei Południowej odpowiedział ok. 100 pociskami. W wyniku walki jednostka Korei Północnej uległa zniszczeniu. W starciu zginął jeden z marynarzy, a trzech odniosło rany. Jedna z łodzi Korei Południowej uległa nieznacznemu uszkodzeniu, gdyż otrzymała 15 strzałów, lecz nie odnotowano na niej ofiar.

</doc>
<doc id="1823913" url="https://pl.wikipedia.org/wiki?curid=1823913" title="Kacper straszy w Boże Narodzenie">
Kacper straszy w Boże Narodzenie

Kacper straszy w Boże Narodzenie (ang. "Casper's Haunted Christmas", 2000) – kanadyjski film animowany wyprodukowany przez Harvey Comics i Mainfrime Entertainment oraz Universal Pictures.
Film opisuje kolejne przygody sympatycznego duszka – Kacpra.
Opis fabuły.
Sympatyczny duszek przyjeżdża do domu na święta Bożego Narodzenia. Przywódca duchów, Kibosh, stwierdza, że zaniedbał on swoje obowiązki – straszenie ludzi – i musi jeszcze przed gwiazdką wzbudzić strach w przynajmniej jednej osobie. Dobre serce Kacpra nie pozwala mu jednak doprowadzać nikogo do stanu przerażenia. Gdy jego trzej wujowie dowiadują się, że w razie niewypełnienia obowiązków grozi mu wygnanie, biorą sprawę w swoje ręce.

</doc>
<doc id="1823917" url="https://pl.wikipedia.org/wiki?curid=1823917" title="Linia komórkowa Vero">
Linia komórkowa Vero

Linia komórkowa Vero (w esperanto: "verda reno" znaczy „zielona nerka”) – linia komórkowa pochodząca z tkanki nabłonkowej pobranej z nerki kotawca zielonosiwego. 
Jest to ciągła, aneuploidalna linia komórkowa o komórkach podobnych do fibroblastów, którą można pasażować w nieskończoność w warunkach laboratoryjnych. Umożliwia produkcję szczepionek przeciw chorobom wirusowym. Wykorzystuje się ją w badaniach naukowych z mikrobiologii, biologii komórkowej i molekularnej.
Historia.
Linia komórkowa Vero została wyizolowana 27 marca 1962 roku z nerki dorosłego osobnika małpy afrykańskiej "Chlorocebus aethiops" przez naukowców z japońskiego Uniwersytetu Chiba (Y. Yasumurę i Y. Kawakitę). 15 czerwca 1964 roku linia komórkowa jako 93. pasaż została przekazana do "Laboratory of Tropical Virology", "National Institute of Allergy and Infectious Diseases" i "National Institutes of Health" przez B. Simizu. Następnie 113. pasaż komórkowy został oddany do "ATCC The Global Bioresource Center", gdzie dokonano dalszych pasaży, aby uzyskać linię komórkową Vero odpowiednią do wytwarzania szczepionek. Do produkcji szczepionek wykorzystywane są komórki Vero z pasaży 130 i 140. Charakterystyki linii komórkowej Vero dokonano w "Institut Mérieux" (obecnie Sanofi). Od lat 80. XX wieku komórki Vero są wykorzystywane we Francji do produkcji żywej i atenuowanej szczepionki przeciwko polio oraz atenuowanej szczepionki przeciwko wściekliźnie. W 1990 roku atenuowaną szczepionkę przeciwko polio produkowaną za pomocą komórek Vero dopuszczono do obrotu na terenie Stanów Zjednoczonych w celu immunizacji noworodków i dzieci.
Charakterystyka.
Komórki Vero są nieśmiertelne: dzielą się "ad infinitum" w laboratorium i mogą być przechowywane w specjalnych bankach komórkowych. Pasaże użyte do produkcji szczepionek nie tworzą guzów u gryzoni poddanych immunosupresji oraz nie dają różnic w numerach serii. Ich stosowanie eliminuje możliwość zanieczyszczenia, które ma miejsce przy stosowaniu pierwotnych linii komórkowych (bez dokonywania pasaży) otrzymanych z dzikich małp żyjących na wolności (złapanych w celu wyprodukowania szczepionek), oraz nie pociąga za sobą problemów etycznych i jest rozwiązaniem korzystnym ekonomicznie. Linia Vero jest także łatwiejsza w opracowaniu technologii produkcyjnych w bioreaktorach. 
Ryzyko związane z substratem komórkowym.
Linia komórkowa Vero daje możliwość tworzenia guzów w przypadku przejścia do pasaży wyższych od tych stosowanych do produkcji szczepionek. Komórki Vero nie są normalnymi komórkami diploidalnymi, jak na przykład WI-38, MRC-5, drożdże, zarodki kurze i pierwotne komórki z nerki małpy. Dopuszczalna ilość komórkowego materiału genetycznego pozostałego w dawce szczepionki wynosi 100 pikogramów. Produkt leczniczy wyprodukowany za pomocą linii komórkowej Vero musi być wolny od wszelkich zanieczyszczeń i dodatków użytych podczas produkcji, w tym składników, które mogłyby wywołać zakażenie. Wszystkie materiały użyte do produkcji muszą zostać przetestowane, także pod kątem onkogenetycznym, ponieważ nie jest znany mechanizm odpowiedzialny za nieśmiertelność linii komórkowej Vero, w szczególności pozostałości DNA powyżej 200 bp.
W liście z 2001 roku WHO wraz z "The Center for Biologics Evaluation and Research" (CBER) poinformowały, że szczepionki nie mogą zawierać żadnych pozostałości w postaci całych, nieuszkodzonych komórek Vero oraz zaleciły producentom dopasowanie technologii produkcji do tego wymogu. Także wskazano na konieczność dalszego dopasowania procesu produkcyjnego pod kątem zmniejszenia pozostałości DNA komórek Vero w szczepionkach poniżej przyjętej normy 10 nanogramów/dawkę w postaci iniekcji. Podkreślono konieczność wykonywania testów w kierunku ewentualnej karcynogenezy na linii komórkowej Vero zarówno przed, jak i po zakończeniu cyklu produkcyjnego.
Zastosowanie.
Służy jako substrat komórkowy do produkcji szczepionek przeciwwirusowych, na przykład Celvapanu A/H1N1/2009. W komórkach Vero namnaża się (replikuje) dany wirus, co trwa od 3 do 10 dni. Po uzyskaniu odpowiedniej jego ilości zbiera się ciecz znad osadu, którą następnie oczyszcza się z resztek komórek, na przykład przez sączenie lub wirowanie. 
Linia komórkowa Vero została dopuszczona do produkowania szczepionek w oparciu o profil bezpieczeństwa i brak transformacji fenotypu dla określonej liczby pasaży. Komórki Vero wymagają przytwierdzenia, czyli mogą być stosowane w procesach zachodzących na nośniku. 
Linia ta posłużyła do wytwarzania szczepionek przeciwko chorobie Heinego-Medina i ospie. Wykazuje także wrażliwość na zakażenie arbowirusami i retrowirusami, wirusami grypy, SV40, SV5, odry, różyczki, paragrypy i innymi.

</doc>
<doc id="1823918" url="https://pl.wikipedia.org/wiki?curid=1823918" title="Jan Björklund">
Jan Björklund

Jan Arne Björklund (ur. 18 kwietnia 1962 w Skene) – szwedzki polityk, przewodniczący Liberałów (2007–2014), minister szkolnictwa (2006–2007), minister edukacji (2007–2014) i wicepremier Szwecji (2010–2014).
Życiorys.
Odbył szkolenie wojskowe, edukację wojskową zakończył w 1985. Od 1982 do 1994 służył jako zawodowy żołnierz w szwedzkiej armii w jednostkach w Borås i Sztokholmie.
Od początku lat 80. zaangażowany w działalność polityczną, w latach 1985–1987 był drugim zastępcą przewodniczącego młodzieżówki liberalnej. W 1987 po raz pierwszy wszedł w skład władz krajowych Ludowej Partii Liberałów, od 2001 pełnił funkcję jej pierwszego wiceprzewodniczącego. Był radnym opozycji w Sztokholmie (od 1994 do 1998 i ponownie od 2002 do 2006). Pomiędzy tymi okresami zajmował stanowisko miejskiego komisarza ds. szkół.
W wyborach w 2006 uzyskał mandat posła do Riksdagu, z którego wkrótce zrezygnował w związku z powołaniem go w skład rządu Fredrika Reinfeldta. W październiku 2006 został ministrem szkolnictwa w Ministerstwie Edukacji i Nauki. We wrześniu 2007 zastąpił Larsa Leijonborga na stanowisku przewodniczącego Ludowej Partii Liberałów. W tym samym miesiącu objął sprawowany dotąd przez tegoż urząd ministra edukacji (kierownika całego resortu edukacji i nauki). Utrzymał to stanowisko także po wyborach w 2010, został wówczas powołany również na funkcję wicepremiera.
Zakończył urzędowanie na stanowisku ministra w 2014, pozostając członkiem parlamentu na kolejną kadencję. W 2015 doprowadził do zmiany nazwy swojego ugrupowania na Liberałowie. W 2018 został ponownie wybrany do Riksdagu. W czerwcu 2019 na czele Liberałów zastąpiła go Nyamko Sabuni, a kilka miesięcy później zrezygnował z mandatu deputowanego.

</doc>
<doc id="1823919" url="https://pl.wikipedia.org/wiki?curid=1823919" title="Alberic O'Kelly de Galway">
Alberic O'Kelly de Galway



</doc>
<doc id="1823920" url="https://pl.wikipedia.org/wiki?curid=1823920" title="Roman Szafrański">
Roman Szafrański

Roman Szafrański (ur. 1961) – polski aktor filmowy, telewizyjny i dubbingowy. W 1988 roku ukończył studia na Wydziale Aktorskim we Wrocławiu Państwowej Wyższej Szkoły Teatralnej im. Ludwika Solskiego w Krakowie. Jest menadżerem Studia Sonica.

</doc>
<doc id="1823921" url="https://pl.wikipedia.org/wiki?curid=1823921" title="Instrumenty wirtualne">
Instrumenty wirtualne



</doc>
<doc id="1823922" url="https://pl.wikipedia.org/wiki?curid=1823922" title="Nan Shan">
Nan Shan



</doc>
<doc id="1823923" url="https://pl.wikipedia.org/wiki?curid=1823923" title="Orleń pospolity">
Orleń pospolity

Orleń pospolity, orleń, skrzydlak pospolity, skrzydlak ("Myliobatis aquila") – gatunek ryby chrzęstnoszkieletowej z rodziny orleniowatych (Myliobatidae). 
Zasięg występowania.
Zasiedla wschodnią część Atlantyku, w Morzu Śródziemnym, u brzegów północno-zachodniej Francji, w pobliżu Anglii, Szkocji i u wybrzeży południowej Norwegii, także w Oceanie Indyjskim w pobliżu Afryki Południowej. 
Zagrożenia.
Płaszczki te uznawane są za duże niebezpieczeństwo dla rybaków, gdyż kolcem jadowym są w stanie zadawać głębokie rany szarpane.

</doc>
<doc id="1823924" url="https://pl.wikipedia.org/wiki?curid=1823924" title="Zębiełek piżmowy">
Zębiełek piżmowy

Zębiełek piżmowy ("Crocidura douceti") – gatunek owadożernego ssaka z rodziny ryjówkowatych (Soricidae). Występuje w Gwinei i Wybrzeżu Kości Słoniowej oraz prawdopodobnie w Nigerii (kości okazów znalezionych w wypluwkach sów w Nigerii mogą być błędnie oznaczone). Zamieszkują pierwotne lasy równikowe prowadząc częściowo nadrzewny tryb życia. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (niedostateczne dane), ponieważ obecne zagrożenia dla tego gatunku nie są dobrze znane.

</doc>
<doc id="1823929" url="https://pl.wikipedia.org/wiki?curid=1823929" title="WTA Tour 2010">
WTA Tour 2010

WTA Tour 2010 – sezon profesjonalnych kobiecych turniejów tenisowych organizowanych przez Women’s Tennis Association w 2010 roku. WTA Tour 2010 obejmuje "turnieje wielkoszlemowe" (organizowane przez International Tennis Federation), turnieje rangi "Premier Series", turnieje rangi "International Series", "Puchar Federacji" (organizowane przez ITF), zawody "Commonwealth Bank Tournament of Champions" oraz mistrzostwa "WTA Tour Championships".

</doc>
<doc id="1823931" url="https://pl.wikipedia.org/wiki?curid=1823931" title="Geografia Liberii">
Geografia Liberii

Liberia jest niewielkim państwem afrykańskim leżącym w Afryce Zachodniej nad Oceanem Atlantyckim. Liberia nigdy nie była posiadłością kolonialną, ponadto jest najstarszą republiką na afrykańskim kontynencie. Została założona przez wyzwolonych niewolników, pochodzących ze Stanów Zjednoczonych (osadnictwo od 1822 roku).
Powierzchnia i granice.
Powierzchnia – 111 369 km², porównywalna do jednej trzeciej powierzchni Polski.
Skrajne punkty – północny 8°50′N, południowy 4°22′N, wschodni 7°16′W, zachodni 11°32′W. Państwo ułożone w kierunkach północny zachód – południowy wschód, ma kształt zbliżony do prostokąta. Liberia jest długa na 500 km i szeroka na 180 km.
Liberia graniczy z następującymi krajami:
Długość linii brzegowej – 579 km
Budowa geologiczna i rzeźba.
Liberia zajmuje pas wybrzeża Afryki Zachodniej między ujściami rzek Mano i Cavally. Państwo to leży na krystalicznej tarczy pochodzenia prekambryjskiego, która jest zbudowana z granitów, gnejsów i łupków krystalicznych. Strefa wybrzeża zbudowana jest ze skał osadowych, na które składają się głównie piaskowce i iłowce. Skały te pochodzą z okresu kredowego.
Linia brzegowa kraju jest słabo urozmaicona. Występują głównie piaszczyste wydmy, miejscami rozcięte przez estuaria rzek i laguny. Kraj jest dosyć nisko położony, a co za tym idzie pozbawiony dużych masywów górskich. Obszar nadbrzeżny jest nizinny, jego szerokość waha się od 20 do 60 km. W głębi lądu teren się wznosi. Najpierw tworzą go łańcuchy wzgórz, oddzielone płytkimi dolinami, dalej w głąb lądu tereny przechodzą w płaskowyż, którego średnia wysokość wynosi 250 m n.p.m. Najwyżej położone obszary Liberii stanowią wyżyny w północno-zachodniej części kraju, zajmujące niewielką powierzchnię. Tereny te są bardzo słabo urozmaicone i w zasadzie tworzą przedłużenie płaskowyżu. Dalej na północy kraju na styku granic Gwinei i Wybrzeża Kości Słoniowej wznosi się niewielki masyw z najwyższym szczytem Nimba (1 752 m n.p.m.). Szczyt ten znajduje się na obszarze Gór Liberyjskich. Masyw ten zbudowany jest z granitów i gnejsów. Innym szczytem jest Voinjama, wznoszący się na wysokość 1385 m n.p.m. Leży on w północno-zachodniej części kraju w pobliżu granicy z Gwineą.
Klimat.
Większość kraju leży w strefie klimatu równikowego, jedynie obszary na północ od 7°N mają klimat o cechach podrównikowych. Generalnie obie te strefy są wilgotne lub bardzo wilgotne, jeśli weźmie się pod uwagę wybrzeże.
Opady w Liberii są wysokie, ich średnia wysokość dla całego kraju to około 2500 mm rocznie. Wybrzeże otrzymuje średnio 4000 mm rocznie, a zdarzają się lata z silnymi ulewami, kiedy wysokość opadów dochodzi do 5000 mm. Wpływ na tak duże opady mają wilgotne masy powietrza znad Oceanu Atlantyckiego, gdzie opady, temperatury i wilgotność kształtowane są przez ciepłe prądy morskie – Prąd Gwinejski i Równikowy Prąd Wsteczny. W głębi lądu zaznacza się wpływ suchych mas powietrza. Jednak nawet tam opady są wysokie i utrzymują się na poziomie 1800 mm, a maksymalnie do 2000 mm. Najintensywniejsze opady w północnej części kraju występują latem. Zimą zaznacza się trzymiesięczna pora sucha, z niewielkimi opadami deszczu.
Izotermy mają przebieg równikowy, temperatury wahają się 24 do 27 °C. W głębi lądu, na północy kraju występują większe wahania temperatur, od 23 do 30 °C. W okresie zimowym jest cieplej niż w letnim (powyżej 30 °C), dotyczy to jednak tylko obszarów leżących na północny, gdzie pojawia się wtedy suchy i gorący wiatr harmattan. Liberia ze względu na klimat jest krajem obfitującym w burze. Średnio na rok notuje się ponad 100 dni z wyładowaniami atmosferycznymi.
Wody.
Ze względu na bardzo wilgotny klimat sieć rzeczna jest bardzo gęsta. Obszar kraju odwadnia sześć głównych rzek, są to: Saint John, Cavally, Saint Paul, Cestos (Cess), Lofa (Loffa) i Mano. Wszystkie spływają z terenów wyżynnych i gór i uchodzą do Atlantyku. Rzeki te w swym górnym biegu posiadają liczne progi i wodospady. Są żeglowne jedynie na terenach nizinnych.
W kraju znajduje się też wiele jezior, zwłaszcza w rejonach nadbrzeżnych.
Gleby.
W kraju przeważają gleby ferralitowe barwy czerwonożółtej, które mają niewielką ilość składników mineralnych. Są przez to glebami mało żyznymi i ponadto ulegają procesom wymywania. Gleby te są obecne praktycznie w całym kraju, a na płaskowyżach występują z konkreacjami żelazistymi.
Flora.
Większość Liberii porastają wilgotne lasy tropikalne, jednak obecnie są one zdegradowane przez rabunkową gospodarkę człowieka. Wilgotny las równikowy w pierwotnej postaci zachował się głównie na pograniczu nizin i płaskowyżów. W skład lasów deszczowych Liberii wchodzą m.in. palisandry, mahoniowce, palmy, liany i epifity, czyli po prostu porośla. Dalej w głąb lądu las przechodzi w wilgotną sawannę drzewiastą. Tereny te początkowo są zdominowane przez skupiska leśne i gęste sawanny z wysokimi trawami, a dalej na północy występują sawanny drzewiaste bez skupisk leśnych. Na wybrzeżach występuje sawanna nadbrzeżna, laguny zaś porastają lasy namorzynowe. Niektóre odcinki wybrzeża są zabagnione.
Główną przyczyną degradacji lasów jest wycinka drzew, m.in. mahoniowców. W Liberii wykorzystuje się także kauczukowce do produkcji kauczuku oraz drzewa bawełny. Do cenionych drzew owocowych zaliczają się gatunki, wydające takie owoce jak awokado, mango czy ananasy, przy czym te ostatnie są w głównej mierze drzewami dziko rosnącymi.
Działania na rzecz ochrony przyrody podjęto w 1953 roku, wydając ustawę o ochronie lasów. Na środkowej części płaskowyżów utworzono dwa parki narodowe: Safo i Mano-Lofa, które obejmują 1300 km² czyli zaledwie 1,2% powierzchni kraju.
Fauna.
Pomimo niskiej gęstości zaludnienia i dużych kompleksów leśnych, świat zwierząt uległ stopniowemu zubożeniu. W kraju występuje wiele gatunków płazów i gadów. Stwierdzono obecność około 400 gatunków ptaków, takich jak dzikie perliczki i czaple złotawe. Z ssaków zachowało się jeszcze około 130 gatunków. W lasach występuje kilka gatunków małp. Wszędzie można spotkać kopce termitów, a w niektórych rejonach kraju muchę tse-tse. W lasach występują różne gatunki mrówek.
Dawniej fauna w Liberii była o wiele bardziej bogata niż obecnie. Do powszechnych gatunków zwierząt należały słonie i bawoły.

</doc>
<doc id="1823932" url="https://pl.wikipedia.org/wiki?curid=1823932" title="Ulica Bolesława Limanowskiego w Radomiu">
Ulica Bolesława Limanowskiego w Radomiu

Ulica Bolesława Limanowskiego - jedna z głównych arterii komunikacyjnych Radomia, przebiegająca przez centrum miasta i kierująca się na południowy zachód.
 W okresie PRL nosiła imię komunistycznego działacza Feliksa Dzierżyńskiego. Po upadku komunizmu ulica została poszerzona do przekroju dwujezdniowego (po dwa pasy w obie strony) i otrzymała nazwę honorowego obywatela miasta Radomia Bolesława Limanowskiego.
Przebieg.
Ulica w chwili obecnej stanowi dojazd do drogi krajowej nr 12, osiedla Borki oraz wylot z Radomia w kierunku Kowali-Stępociny. Od skrzyżowania z ulicą Maratońską ulica stanowiła niegdyś drogę wojewódzką 744. Ulica Starokrakowska jest przedłużeniem ulicy Limanowskiego w kierunku Kowali-Stępociny. Ciągnie się do skrzyżowania z ulicą Stawową, zaś za nią zmienia nazwę na ul. Krychnowicką.
Komunikacja.
Poszczególnymi odcinkami ulicy kursują autobusy linii: 1, 2, 5, 7, 8 (okresowo), 10, 11, 12, 14, 16, 17, 18. Linia 17 kursuje na całej długości ulicy. Wjeżdża na ulicę od strony ul. Reja na rondzie ks. Kotlarza, jadąc do mostku na Potoku Malczewskim i dalej ulicą Starokrakowską.
Zabudowa.
Zabudowanie wzdłuż ulicy Limanowskiego stanowią głównie kamienice (centrum), wieżowce (os. Borki) oraz domki jednorodzinne (w dalszym ciągu ulicy).
Obiekty.
Wybrane obiekty znajdujące się przy ul. Limanowskiego:

</doc>
<doc id="1823933" url="https://pl.wikipedia.org/wiki?curid=1823933" title="Barani Mnich">
Barani Mnich

Barani Mnich (słow. "Baraní mních") – wzniesienie o kształcie skalnego garbu znajdujące się w długiej południowo-wschodniej grani Wyżniego Baraniego Zwornika, w południowo-wschodniej części masywu Baranich Rogów w słowackiej części Tatr Wysokich. Od Baraniej Baszty na zachodzie oddzielony jest dwusiodłową Przełączką za Baranim Mnichem, a od masywu Spiskiej Grzędy oddziela go Barania Przełęcz. Na wierzchołek Baraniego Mnicha nie prowadzą żadne znakowane szlaki turystyczne, dla taterników najtrudniejsza jest jego wschodnia ściana opadająca w stronę Doliny Dzikiej.
Historia.
Pierwsze wejścia:

</doc>
<doc id="1823934" url="https://pl.wikipedia.org/wiki?curid=1823934" title="Combat box">
Combat box

Combat box – defensywna taktyka walki powietrznej, używana przez alianckie bombowce podczas II wojny światowej. Powstała na bazie doktryny United States Army Air Forces, w myśl której nawet w przypadku braku osłony myśliwskiej ciężkie bombowce są w stanie zapewnić sobie nawzajem obronę przed nieprzyjacielskimi myśliwcami. Stworzona przez generała Curtisa LeMaya w grudniu 1942 combat box "Javelin Down" stała się wzorem dla wszystkich następnych combat box.
Zarys.
Combat box oparta jest na konstrukcji trójkąta. Za bombowcem prowadzącym lecą dwa kolejne bombowce, ale na innych wysokościach: jeden powyżej, a drugi poniżej bombowca prowadzącego.
Combat box przewidziano dla formacji o różnej wielkości:

</doc>
<doc id="1823936" url="https://pl.wikipedia.org/wiki?curid=1823936" title="Ostrosz (ryba)">
Ostrosz (ryba)

Ostrosz, ostrosz drakon ("Trachinus draco") – ryba z rodziny ostroszowatych.
Występowanie.
Zamieszkuje Ocean Atlantycki oraz basen Morza Śródziemnego dorastając do 40 cm długości.
Charakterystyka.
Stosunkowo duże i skierowanie ukośnie oczy. Tarło trwa od czerwca do sierpnia, jaja są wielkości 1 mm. Ikra składana przez ostrosza jest pelagiczna (unosi się w toni wody).
Jad wydzielany z gruczołów tej ryby jest bardzo silny i niebezpieczny dla człowieka.

</doc>
<doc id="1823937" url="https://pl.wikipedia.org/wiki?curid=1823937" title="Mats Odell">
Mats Odell

Mats Christer Johannes Odell (ur. 30 kwietnia 1947 w Värnamo) – szwedzki polityk, wiceprzewodniczący Chrześcijańskich Demokratów, dwukrotnie minister w szwedzkich rządach.
Życiorys.
Ukończył w 1973 studia ekonomiczne na Uniwersytecie w Sztokholmie. W tym samym roku został przewodniczącym młodzieżówki chadeckiej, funkcję tę zajmował przez osiem lat. W okresie 1979–1991 zasiadał w radzie Vallentuny, wchodził też w skład zarządu tego miasta. W latach 80. powołano go w skład biura politycznego Europejskiej Partii Ludowej, był też zastępcą parlamentarnym Alfa Svenssona.
W 1991 po raz pierwszy uzyskał mandat posła do Riksdagu z listy Chrześcijańskich Demokratów. Od tego czasu reelekcję uzyskiwał w każdych kolejnych wyborach. Od 1991 do 1994 sprawował urząd ministra transportu i łączności w rządzie Carla Bildta. W latach 1998–2006 był członkiem rady Szwedzkiego Banku Narodowego.
W 2005 został drugim wiceprzewodniczącym Kristdemokraterny. Po wygranych przez centroprawicową koalicję wyborach parlamentarnych w 2006 objął stanowisko ministra ds. samorządu lokalnego i rynków finansowych w Ministerstwie Finansów, rezygnując w związku z tym z dalszego zasiadania w parlamencie. Urząd ten sprawował do 5 października 2010. W wyborach w 2010 uzyskał reelekcję do Riksdagu ma czteroletnią kadencję.

</doc>
<doc id="1823938" url="https://pl.wikipedia.org/wiki?curid=1823938" title="Steinberg Media Technologies">
Steinberg Media Technologies

Steinberg Media Technologies GmbH – niemieckie przedsiębiorstwo z siedzibą w Hamburgu zajmujące się oprogramowaniem i sprzętem muzycznym. Od stycznia 2005 Steinberg został przejęty przez koncern Yamaha.
Steinberg produkuje głównie oprogramowanie do cyfrowej obróbki dźwięku, jego miksowania i masteringu, a także instrumenty wirtualne oraz interfejsy i kontrolery zintegrowane z produkowanym przez siebie oprogramowaniem.
Firma wprowadziła kilka ważnych standardów, jak: ASIO, VST, VST System Link
Steinberg Media Technologies produkuje m.in. serie Cubase i Nuendo.

</doc>
<doc id="1823941" url="https://pl.wikipedia.org/wiki?curid=1823941" title="Opowieść wigilijna muppetów">
Opowieść wigilijna muppetów

Opowieść wigilijna muppetów (ang. "The Muppet Christmas Carol", 1992) – amerykański film familijny, czwarty z serii o muppetach.

</doc>
<doc id="1823943" url="https://pl.wikipedia.org/wiki?curid=1823943" title="Nurburgring Sudschleife">
Nurburgring Sudschleife



</doc>
<doc id="1823947" url="https://pl.wikipedia.org/wiki?curid=1823947" title="Marchia Panońska">
Marchia Panońska

Marchia Panońska (łac. "Marcha pannonium") – jedna z marchii Imperium Karolińskiego, utworzona w celu obrony jego ziem przed państwem wielkomorawskim, położona na terenie dzisiejszej Austrii i Słowenii.

</doc>
<doc id="1823948" url="https://pl.wikipedia.org/wiki?curid=1823948" title="Martin Patzelt">
Martin Patzelt

Martin Patzelt (ur. 1947 we Frankfurcie nad Odrą) – pracownik społeczny, polityk CDU, samorządowiec, 2002–2010 nadburmistrz Frankfurtu nad Odrą, honorowy obywatel Słubic.
Życiorys.
W 1964 zdał egzamin maturalny w "Mittelschule am Leipziger Platz". W latach 1964–1967 pracował w EKO Stahl w Eisenhüttenstadt. Przez pewien czas rozważał podjęcie studiów teologicznych, jednak ukończył studia z zakresu pracy społecznej w Karl-Marx-Stadt (obecnie "Chemnitz"). W 1971 uzyskał wykształcenie pracownika społecznego. W latach 1972–1991 kierownik domu dziecka św. Elżbiety w Calbe (Saale).
Od 1990 do 1994 radny powiatu Schönebeck (Elbe), szef frankcji CDU oraz szef wydziału kultury i edukacji. W 1991 działał jako szef jednego z referatów Ministerstwa Polityki Socjalnej landu Saksonia-Anhalt. Od 1992 do 1994 szef powiatowych struktur CDU.
Od 1994 w samorządzie miejskim Frankfurtu nad Odrą. W 2002 został wybrany na nadburmistrza tegoż miasta, zastępując na stanowisku Wolfganga Pohla (SPD). Zwolennik transgranicznej komunikacji publicznej pomiędzy Frankfurtem nad Odrą i Słubicami. W 2010 ustąpił na rzecz dr. Martina Wilke, wspólnego bezpartyjnego kandydata partii CDU oraz SPD.
W 2010 odznaczony tytułem Honorowy Obywatel Słubic oraz Odznaką Honorową „Za zasługi dla województwa lubuskiego”. Od marca 2011 wykładowca "Deutsche Angestellten-Akademie Frankfurt (Oder)". W 2012 historię jego rodziny spisało stowarzyszenie MyLife e.V.
Życie prywatne.
Wychował się w 13-osobowej, katolickiej rodzinie. Jego rodzice przed wojną mieszkali w Cybince (niem. "Ziebingen"), potem razem z sześciorgiem dzieci zamieszkali we Frankfurcie i doczekali się kolejnego potomstwa. Ojciec, z zawodu krawiec, do 1946 przebywał w sowieckiej niewoli.
Żonę Katharinę poślubił w 1970, jest ojcem pięciorga dzieci. Mieszka w Briesen.

</doc>
<doc id="1823949" url="https://pl.wikipedia.org/wiki?curid=1823949" title="The Sound of Nightwish Reborn">
The Sound of Nightwish Reborn

The Sound of Nightwish Reborn – kolekcja nagrań ze stron B albumów oraz rzadkich wydawnictw demo związanych z promocją płyty Dark Passion Play. Demo utworów śpiewane są przez Marco Hietalę – basistę i drugiego wokalistę w jednej osobie. Utwory w wersji demo wykonane są bez udziału orkiestry symfonicznej, a w niektórych przypadkach ze zmienionymi słowami (utwory: "Reach" oraz "The Poet and the Pendulum"). Kompilacja ta jest do nabycia tylko w formie cyfrowej od 2 września 2008 r.
Zawartość kompilacji.
Utwory w wersji orkiestralnej są to wersje instrumentalne w wykonaniu samej orkiestry oraz chóru i nie posiadają ścieżki z linią wokalu członków zespołu.

</doc>
<doc id="1823950" url="https://pl.wikipedia.org/wiki?curid=1823950" title="Cubase">
Cubase

Cubase – oprogramowanie będące zaawansowaną cyfrową stacją roboczą do obróbki dźwięku, stworzoną przez firmę Steinberg Media Technologies, która umożliwia nagrywanie, produkcję i miksowanie dźwięków. Wiele funkcji znanych wcześniej tylko w studiach nagraniowych jest obecnie dostępnych na komputerze przy użyciu programu Cubase.
Cubase to seria sekwencerów korzystająca ze standardu MIDI oraz edytor audio. Pierwsza wersja, pracująca na Atari ST, została wydana w 1989. Pierwsza wersja Cubase Audio powstała w 1991 roku dla Apple Macintosh. W 1993 roku wydano wersję Cubase Audio dla Atari Falcon 030, w której zastosowano wbudowane efekty DSP funkcjonujące na 8 ścieżkach dźwięku w RTC. Późniejsze wersje dla Atari umożliwiały pracę na 16 ścieżkach w RTC.
Dostępnych jest 5 wariantów oprogramowania Cubase, różniących się funkcjonalnością: Pro, Artist, Elements, AI i LE.

</doc>
<doc id="1823952" url="https://pl.wikipedia.org/wiki?curid=1823952" title="Championnat National de Première Division">
Championnat National de Première Division

Championnat National de Première Division – najwyższa w hierarchii klasa męskich ligowych rozgrywek piłkarskich w Algierii. Jej Pierwsza edycja miała miejsce w 1962.
Historia.
W Oranie powstał najstarszy klub piłkarski w Afryce i w krajach arabskich. Stade le Calo (CAL Oran) był założony w 1897.
Mistrzostwa Algierii w piłce nożnej były rozrywane jeszcze, kiedy była ona francuską kolonią. Pierwszym zwycięzcą rozgrywek w kolonialnej Algierii był klub FC Blida w sezonie 1920/21.
Pierwsze półprofesjonalne rozgrywki już o mistrzostwo niepodległej Algierii rozegrano w sezonie 1962/63. Pierwszym mistrzem tego państwa został klub USM Algier.
Rozgrywki rozwiną się w 2011. W efekcie wszystkie kluby Division 1, które dotychczas są półprofesjonalne, uzyskają status profesjonalny.

</doc>
<doc id="1823956" url="https://pl.wikipedia.org/wiki?curid=1823956" title="Mariś">
Mariś

Mariś - bóstwa etruskie narodzin, rolnictwa, czasem przedstawiane pojedynczo, czasem jako trojaczki.
Trzy bliźnięta, dzieci Larana i Turan, wychowywane przez Menrvę. Występujące pod nazwą zbiorową Mariś.
Na służącej jako podręcznik haruspicji brązowej Wątrobie z Piacenzy Mariś występują poniżej wycinka poświęconego Hercle.

</doc>
<doc id="1823957" url="https://pl.wikipedia.org/wiki?curid=1823957" title="Tureccy arcymistrzowie szachowi">
Tureccy arcymistrzowie szachowi

Lista tureckich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Turcji reprezentowali tylko w pewnym okresie swojego życia.

</doc>
<doc id="1823958" url="https://pl.wikipedia.org/wiki?curid=1823958" title="Ralf Loose">
Ralf Loose

Ralf Loose (ur. 5 stycznia 1963 w Dortmundzie) – niemiecki piłkarz występujący na pozycji obrońcy lub pomocnika. Obecnie trener piłkarski.
Kariera klubowa.
Loose zawodową karierę rozpoczynał w Borussii Dortmund. W Bundeslidze zadebiutował 12 grudnia 1981 w bezbramkowo zremisowanym meczu z VfL Bochum. 6 lutego 1982 w wygranym 2:1 spotkaniu z MSV Duisburg strzelił pierwszego gola w trakcie gry w Bundeslidze. W ciągu pięciu sezonów w barwach Borussii Loose rozegrał 120 ligowych spotkań i zdobył 11 bramek.
W 1986 roku Loose odszedł do drugoligowego Rot-Weiß Oberhausen. Pierwszy ligowy mecz zaliczył tam 26 lipca 1986 przeciwko Rot-Weiss Essen (2:0). W Oberhausen Loose spędził sezon 1986/1987. W tym czasie zagrał tam w 34 ligowych meczach i zdobył 3 bramki.
W 1987 roku trafił do spadkowicza z ekstraklasy – Fortuny Düsseldorf. Zadebiutował tam 22 lipca 1987 w zremisowanym 1:1 pojedynku z Rot-Weiss Essen. W sezonie 1988/1989 awansował z Fortuną do Bundesligi. W 1992 roku spadł z klubem do 2. Bundesligi, a rok później zakończył karierę.
Kariera reprezentacyjna.
W latach 1982–1983 Loose rozegrał 6 spotkań w reprezentacji Niemiec U-21.
Kariera trenerska.
Po zakończeniu kariery Loose został trenerem. W tej roli zadebiutował jako szkoleniowcem reprezentacji Liechtensteinu U-18, którą prowadził w latach 1996–1998. W lipcu 1998 został mianowany trenerem pierwszej reprezentacji Liechtensteinu. Tę funkcję pełnił przez 5 lat, do 2003 roku.
Przez cały sezon 2004/2005 trenował zespół Sportfreunde Siegen, grający w Regionallidze. Zajął z nim wówczas 2. miejsce w lidze i awansował do 2. Bundesligi. Potem został szkoleniowcem szwajcarskiego FC Sankt Gallen. Pracował tam do kwietnia 2006. Po zakończeniu sezonu 2005/2006 powrócił do Sportfreunde Siegen, które powróciło do Regionalligi.
Na początku sezonu 2007/2008 przeszedł do drugoligowego FC Augsburg. Trenował go do kwietnia 2008. Od tego czasu pozostaje bez klubu.

</doc>
<doc id="1823959" url="https://pl.wikipedia.org/wiki?curid=1823959" title="Autostrada A14 (Włochy)">
Autostrada A14 (Włochy)

Autostrada A14 (Autostrada Adriatycka) (wł. "Autostrada Adriatica") – autostrada we Włoszech łącząca Bolonię z Tarentem. Przez większość swojej długości biegnie przez wybrzeże Adriatyku, stąd potoczna nazwa "autostrada adriatycka".
Łączna długość Autostrady A14 wynosi około 743 kilometrów. Autostrada Adriatica przebiega przez pięć włoskich regionów: Emilia-Romania, Marche, Abruzja, Molise, Apulia.
Historia.
Pierwszy odcinek autostrady został oddany do użytku w 1965 roku. Wówczas oddano do użytku obwodnicę bolońską oraz połączenie z Autostradą A1 (Autostradą Słońca) W 1969 A14 została połączona z miastem Ankona, zbudowano też 50-kilometrowy odcinek z Pescary do Lanciano. Do 1973 autostrada łączyła już bezpośrednio Bolonię z Bari, zaś w 1975 roku rozbudowano ją do Tarentu.
Autostrada jest szczególnie oblegana w sezonie wakacyjnym, ponieważ łączy główne ośrodki turystyczne na wybrzeżu Adriatyku (Rimini, Riccione, Cattolica i Cesenatico).

</doc>
<doc id="1823961" url="https://pl.wikipedia.org/wiki?curid=1823961" title="Handlowa Spółdzielnia „Jubilat”">
Handlowa Spółdzielnia „Jubilat”

Handlowa Spółdzielnia „Jubilat” – spółdzielnia będąca właścicielem sieci sklepów spożywczo-przemysłowych i barów mlecznych w Krakowie.
Logo.
Logo spółdzielni stanowi czarny znak na pomarańczowym tle jest stylizacją skrzydła z czapki patrona kupców, Merkurego.

</doc>
<doc id="1823963" url="https://pl.wikipedia.org/wiki?curid=1823963" title="All Movie Guide">
All Movie Guide



</doc>
<doc id="1823971" url="https://pl.wikipedia.org/wiki?curid=1823971" title="Aribo">
Aribo

Aribo lub Arbo (ur. ok. 850 – zm. 909) – margrabia Marchii Panońskiej od 871 roku do śmierci.
Aribo został następcą braci, Wilhelma II i Engelschalka I, którzy zginęli w czasie kampanii przeciw Państwu wielkomorawskiemu. Aribo zawarł z władcą wielkomorawskim, Świętopełkiem I pokój. W 882 syn Engelschalka, Engelschalk II, wszczął przeciw władzy Aribo rebelię, domagając się władzy nad marchią. Aribo uzyskał poparcie cesarza, Karola Otyłego, w związku z tym Engelschalk zwrócił się o pomoc do Arnulfa z Karyntii. Po stronie Aribo w tej wojnie stanął także król wielkomorawski, Światopełk. Pokój zawarto w 884 roku, Aribo odniósł w wojnie zwycięstwo.
Aribo umocnił swoją pozycję na tyle, że po objęciu przez Arnulfa tronu cesarskiego w 887 roku utrzymał marchię w swoim ręku. W 893 roku Engelschalk II otrzymał część władzy nad marchią, pozostawał jednak pod zwierzchnictwem stryja.
Aribo stał się założycielem dynastii Aribonidów, który jednak utraciła szybko swe znaczenie i wymarła w początkach XII wieku.

</doc>
<doc id="1823973" url="https://pl.wikipedia.org/wiki?curid=1823973" title="SSBN726">
SSBN726



</doc>
<doc id="1823979" url="https://pl.wikipedia.org/wiki?curid=1823979" title="Minyuan Stadium">
Minyuan Stadium



</doc>
<doc id="1823983" url="https://pl.wikipedia.org/wiki?curid=1823983" title="Sa Jae-hyouk">
Sa Jae-hyouk

Sa Jae-hyouk (kor.: 사재혁, ur. 29 stycznia 1985 w Hongcheon) – koreański sztangista, mistrz olimpijski i brązowy medalista mistrzostw świata.
Kariera.
Pierwszy sukces w karierze osiągnął w 2005 roku, kiedy podczas mistrzostw świata juniorów w Busan zdobył złoty medal w wadze lekkiej (do 69 kg). Na rozgrywanych dwa lata później mistrzostwach świata w Chiang Mai zajął piąte miejsce w wadze średniej (do 77 kg), tracąc do trzeciego zawodnika 8 kg. W 2008 roku wystartował na igrzyskach olimpijskich w Pekinie, zdobywając złoty medal i pokonując Chińczyka Li Hongli i Geworka Dawtiana z Armenii. Koreańczyk dźwignął ten sam ciężar co Chińczyk, był jednak od niego lżejszy. Kolejny medal wywalczył na mistrzostwach świata w Paryżu w 2011 roku, zajmując trzecie miejsce. W zawodach tych wyprzedzili go jedynie dwaj Chińczycy: Lü Xiaojun i Su Dajin. Na igrzyskach olimpijskich w Londynie w 2012 roku spalił wszystkie próby w podrzucie i ostatecznie nie był klasyfikowany. Podobnie zakończył się jego start na igrzyskach azjatyckich w Incheon dwa lata później.

</doc>
<doc id="1823988" url="https://pl.wikipedia.org/wiki?curid=1823988" title="Jae-Hyouk Sa">
Jae-Hyouk Sa



</doc>
<doc id="1824004" url="https://pl.wikipedia.org/wiki?curid=1824004" title="Giuseppe Reina">
Giuseppe Reina

Giuseppe Reina (ur. 15 kwietnia 1972 w Unnie) – niemiecki piłkarz pochodzenia włoskiego występujący na pozycji napastnika.
Kariera.
Reina karierę rozpoczynał jako junior w klubie Königsborner SV. W 1990 roku trafił do Rot Weiß Unna, a w 1995 roku został graczem drugoligowego SG Wattenscheid 09. W sezonie 1995/1996 spadł z nim do Regionalligi. Wówczas odszedł do pierwszoligowej Arminii Bielefeld. W Bundeslidze zadebiutował 16 sierpnia 1996 w bezbramkowo zremisowanym meczu z Borussią Mönchengladbach. 16 listopada 1996 w wygranym 3:1 spotkaniu z TSV 1860 Monachium strzelił pierwszego gola w trakcie gry w Bundeslidze. W sezonie 1997/1998 spadł z Arminią do 2. Bundesligi. W sezonie 1998/1999 wywalczył z nią awans do ekstraklasy.
Latem 1999 roku podpisał kontrakt z Borussią Dortmund, grającą w Bundeslidze. Pierwszy ligowy mecz zaliczył tam 14 sierpnia 1999 przeciwko 1. FC Kaiserslautern (0:1). W 2002 roku zdobył z Borussią mistrzostwo Niemiec. Dotarł z nią także do finału Pucharu UEFA, jednak Borussia przegrała tam 2:3 z Feyenoordem.
W lutym 2004 roku Reina podpisał kontrakt z innym pierwszoligowym klubem - Herthą Berlin. Zadebiutował tam 8 lutego 2004 w wygranym 1:0 pojedynku z VfB Stuttgart. W Hercie grał do końca sezonu 2004/2005. W sumie zagrał tam w 23 ligowych meczach i strzelił 4 gole. Sezon 2005/2006 spędził w drugoligowym Sportfreunde Siegen, który był jego ostatnim klubem w karierze.

</doc>
<doc id="1824005" url="https://pl.wikipedia.org/wiki?curid=1824005" title="Billy Reina">
Billy Reina



</doc>
<doc id="1824006" url="https://pl.wikipedia.org/wiki?curid=1824006" title="Jubilat (ujednoznacznienie)">
Jubilat (ujednoznacznienie)



</doc>
<doc id="1824009" url="https://pl.wikipedia.org/wiki?curid=1824009" title="Rząd Fredrika Reinfeldta">
Rząd Fredrika Reinfeldta

Rząd Fredrika Reinfeldta – rząd Szwecji powstały po wyborach parlamentarnych w 2006. Rozpoczął funkcjonowanie 6 października 2006, a zakończył 3 października 2014. Utworzyły go ugrupowania Sojuszu dla Szwecji, centroprawicowej koalicji wyborczej, która po dwunastu latach uzyskała większość w Riksdagu. W skład nowego gabinetu weszli przedstawiciele Umiarkowanej Partii Koalicyjnej (M), Partii Centrum (C), Ludowej Partii Liberałów (FP) oraz Chrześcijańskich Demokratów (KD). Do znaczącej rekonstrukcji w rządzie doszło po wyborach w 2010, ponownie wygranych przez Sojusz (jednak bez uzyskania bezwzględnej większości w parlamencie). Następne wybory w 2014 zostały wygrane przez socjaldemokratów.

</doc>
<doc id="1824016" url="https://pl.wikipedia.org/wiki?curid=1824016" title="Wojna Wilhelmingów">
Wojna Wilhelmingów

Wojna Wilhelmingów – niewielki konflikt zbrojny o panowanie nad Marchią Panońską, toczący się w latach 882-884 w obrębie rodu Wilhelmingów.
Swój początek miał w rebelii Engelschalka II, syna Engelschalka I, który domagał się od stryja Aribo władzy nad marchią. Aribo korzystał ze wsparcia cesarza Karola Otyłego, zaś Engelschalk Arnulfa z Karyntii. Do wojny, po stronie Aribo, wmieszał się także władca wielkomorawski, Świętopełk I, który najechał ziemie kontrolowane przez Engelschalka.
Ostatecznie Aribo utrzymał swoją władzę nad Marchią Panońską, potwierdził ją także cesarz Karol. Dowodem silnej pozycji Aribo jest zachowanie władzy także po zmianie na cesarskim tronie, po śmierci Karola do władzy doszedł Arnulf z Karyntii.

</doc>
<doc id="1824038" url="https://pl.wikipedia.org/wiki?curid=1824038" title="Myliobatis aquila">
Myliobatis aquila



</doc>
<doc id="1824049" url="https://pl.wikipedia.org/wiki?curid=1824049" title="Trachinus draco">
Trachinus draco



</doc>
<doc id="1824053" url="https://pl.wikipedia.org/wiki?curid=1824053" title="TSV Hartberg">
TSV Hartberg

TSV Sparkasse Hartberg – austriacki męski klub siatkarski z Hartberga założony w 1985 roku. Tytularnym sponsorem klubu jest Sparkasse.

</doc>
<doc id="1824054" url="https://pl.wikipedia.org/wiki?curid=1824054" title="Instytut Teologiczny w Siedlcach">
Instytut Teologiczny w Siedlcach

Instytut Teologiczny w Siedlcach – jest pierwszą w historii diecezji siedleckiej uczelnią wyższą, w której studia teologiczne na poziomie wyższym mogą podjąć nie tylko osoby zakonne, lecz również świeckie. 6 sierpnia 1993 bp Jan Mazur powołał do życia Diecezjalne Kolegium Teologiczne. W międzyczasie rozpoczęto starania, aby nowo utworzony Instytut Teologiczny w Siedlcach został afiliowany do Papieskiego Wydziału Teologicznego w Warszawie. Pozytywną decyzja Stolicy Apostolskiej uwieńczyła starania Diecezji Siedleckiej. Dekret Kongregacji ds. Wychowania Katolickiego z dnia 22 czerwca 1994 r. N.745/94/2, mówi o powstaniu Instytutu Teologicznego w Siedlcach oraz afiliację tegoż Instytutu do Papieskiego Wydziału Teologicznego w Warszawie.

</doc>
<doc id="1824056" url="https://pl.wikipedia.org/wiki?curid=1824056" title="Budynek Lotosu we Wrocławiu">
Budynek Lotosu we Wrocławiu

Wieżowiec "Lotos" – budynek mieszkalno-usługowy przy ulicy Grabiszyńskiej 9 we Wrocławiu. Potocznie nazywany "Hotelem Samotnych" lub "Domem Singla".
Historia budynku.
Budynek został wzniesiony w latach 1971–1972 i był ostatnim etapem budowy osiedla mieszkaniowego Plac PKWN – zespołu bloków mieszkalnych przy dzisiejszym Placu Legionów; ze względu na swą wysokość miał stanowić jego dominantę. Dwie pierwsze kondygnacje budynku pełnią funkcje usługowo-handlowe, dawniej mieściła się tam kawiarnia „Lotos”, od której nazwę wziął cały budynek. Obecnie swoje siedziby mają tam niewielkie placówki handlowe i usługowe (biuro podróży, lumpeks i inne). W zamyśle projektantów miał być to dom mieszkalny z lokalami o niewielkiej powierzchni, który łatwo można by było zaadaptować na hotel, ten pomysł nigdy jednak nie został zrealizowany. W chwili obecnej w wieżowcu mieści się 196 mieszkań, z czego 182 to mieszkania typu M1, a pozostałe 14 to mieszkania M2. Nie został również urzeczywistniony inny pomysł architektów – na dachu wieżowca miała powstać restauracja z tarasem widokowym, z którego można by było podziwiać panoramę Wrocławia.

</doc>
<doc id="1824064" url="https://pl.wikipedia.org/wiki?curid=1824064" title="Jang Mi-ran">
Jang Mi-ran

Jang Mi-ran (kor. 장미란; ur. 9 października 1983 w Hongcheon) – koreańska sztangistka, trzykrotna medalistka olimpijska i czterokrotna mistrzyni świata.
Startowała w kategorii powyżej 75 kg. W 2008 roku zdobyła złoty medal igrzysk olimpijskich 2008 w Pekinie. Podczas tych zawodów ustanowiła trzy rekordy świata: w dwuboju rezultatem 326 kg oraz w rwaniu 140 kg i podrzucie 186 kg, osiągając przewagę 49 kg (!) nad następną zawodniczką w dwuboju). Cztery lata wcześniej zdobyła srebrny medal podczas igrzysk olimpijskich w Atenach. Wywalczyła również brązowy medal na igrzyskach olimpijskich w Londynie w 2012 roku. Pierwotnie zajęła tam czwarte miejsce, jednak w listopadzie 2016 roku za doping zdyskwalifikowana została Ormianka Hripsime Churszudian (3. miejsce), a brąz przyznano Koreance.
Czterokrotna mistrzyni świata. Pierwsze trzy medale mistrzostw świata (MŚ Doha 2005, MŚ Santo Domingo 2006 i MŚ Chiang Mai 2007) wygrała masą ciała, mając identyczne wyniki w dwuboju jak cięższa o kilkanaście kilogramów Chinka Mu Shuangshuang. Na mistrzostwach świata w Goyang (2009) pobiła rekord świata w podrzucie wynikiem 187 kg, a wynik 323 kg w dwuboju był lepszy o 20 kg od drugiej w klasyfikacji Rosjanki Tatjany Kaszyriny.

</doc>
<doc id="1824065" url="https://pl.wikipedia.org/wiki?curid=1824065" title="Kozí kameň">
Kozí kameň

Kozí kameň (1255 m n.p.m.) – najwyższy szczyt grupy górskiej Kozich Grzbietów w Centralnych Karpatach Zachodnich na Słowacji.
Wznosi się we wschodniej części Kozich Grzbietów, zwanej Dúbravą. Leży w głównym (kontynentalnym) wododziale europejskim, rozdzielającym tu zlewiska Bałtyku (na północ od szczytu – dorzecze Popradu) oraz Morza Czarnego (na południe od szczytu – dorzecze Hornadu).
Cały masyw góry jest gęsto zalesiony, a widok ze szczytu bardzo ograniczony. Pomimo tego jest on często odwiedzany. Główne wejścia znakowanymi szlakami turystycznymi:

</doc>
<doc id="1824066" url="https://pl.wikipedia.org/wiki?curid=1824066" title="Wyższe Seminarium Duchowne Diecezji Siedleckiej im. Jana Pawła II w Nowym Opolu">
Wyższe Seminarium Duchowne Diecezji Siedleckiej im. Jana Pawła II w Nowym Opolu

Wyższe Seminarium Duchowne Diecezji Siedleckiej im. Jana Pawła II – seminarium duchowne diecezji siedleckiej Kościoła rzymskokatolickiego.
Historia.
Seminarium powstało 8 października 1919 z inicjatywy bpa Henryka Przeździeckiego w dawnych murach Seminarium Podlaskiego w Janowie Podlaskim. Stanowisko rektora objął ks. bp dr Czesław Sokołowski. Do czasu wybuchu II wojny światowej seminarium znajdowało się w Janowie Podlaskim. W 1943 seminarium przeniesiono do Siedlec. Przy ulicy 1 Maja 42 wznosił się okazały gmach będący własnością diecezji. Budynek ten służył jako seminarium do 1991, w tym roku seminarium przeniosło się do nowej siedziby w Nowym Opolu.

</doc>
<doc id="1824067" url="https://pl.wikipedia.org/wiki?curid=1824067" title="Wybory prezydenckie w Rumunii w 2009 roku">
Wybory prezydenckie w Rumunii w 2009 roku

Wybory prezydenckie w Rumunii w 2009 — wybory prezydenckie w Rumunii zorganizowane 22 listopada i 6 grudnia 2009. Razem z I turą wyborów odbyło się również referendum w sprawie reformy struktury parlamentu.
Zwycięstwo w I turze wyborów odniósł urzędujący prezydent Traian Băsescu, tuż przed kandydatem opozycji, Mirceą Geoną. W II turze wyborów 6 grudnia 2009, pomimo korzystnych dla Geoany sondaży przedwyborczych i wyników exit poll, zwyciężył prezydent Băsescu, który zdobył 50,33% głosów poparcia.
Partia Socjaldemokratyczna zakwestionowała wyniki wyborów, oskarżając obóz rządzący o dokonanie fałszerstw wyborczych. Skierowała skargę do Sądu Konstytucyjnego, domagając się powtórzenia głosowania. Sąd nakazał powtórne przeliczenie głosów uznanych za nieważne. Nie wpłynęło to jednak na wyniki wyborów i 14 grudnia 2009 Traian Băsescu został ogłoszony zwycięzcą wyborów prezydenckich.
Organizacja wyborów i kandydaci.
Prezydent Rumunii wybierany jest w wyborach powszechnych na okres 5 lat. Jeśli żaden z kandydatów nie uzyska w I turze ponad 50% głosów, po 14 dniach następuje II tura wyborów. W wyborach prezydenckich z 2004 zwycięstwo odniósł Traian Băsescu z Sojuszu Prawdy i Sprawiedliwości, pokonując w II turze Adriana Năstase z Partii Socjaldemokratycznej.
31 sierpnia 2009 rumuńskie Ministerstwo Spraw Wewnętrznych ogłosiło organizację kolejnych wyborów w dniu 22 listopada 2009, z II turą w razie potrzeby w dniu 6 grudnia 2009.
Główne partie polityczne rozpoczęły przygotowania do wyborów wiosną 2009. 9 maja 2009 Partia Narodowo-Liberalna (PNL) wybrała Crina Antonescu swoim kandydatem w wyborach prezydenckich. W tym samym dniu zamiar udziału w wyborach zgłosił Corneliu Vadim Tudor z Partii Wielkiej Rumunii. 3 października 2009 zamiar ubiegania się o drugą kadencję oficjalnie ogłosił urzędujący prezydent Băsescu. Dzień wcześniej start w wyborach oficjalnie zadeklarował kandydat PSD, Mircea Geoană. 5 października 2009 na start, jako kandydat niezależny, zdecydował się Sorin Oprescu, burmistrz Bukaresztu. 9 kwietnia 2009 udział w wyborach ogłosił również Radu Duda, książę Hohenzolern-Veringen, zięć ostatniego króla Rumunii Michała I i mąż Małgorzaty Hohenzollern-Sigmaringen. Jednakże 2 września 2009 wycofał swoją kandydaturę, udzielając poparcia Antonescu.
Ostatecznie do 22 października 2009, dnia zakończenia rejestracji, zgłoszonych zostało 12 kandydatur:
Kampania wyborcza.
23 października 2009 rozpoczęła się kampania wyborcza. Zbiegła się ona z kryzysem politycznym, wywołanym uchwaleniem przez parlament wotum nieufności wobec rządu premiera Emila Boca i późniejszymi próbami powołania nowego gabinetu. Głównym tematem kampanii pozostawała sytuacja gospodarcza w kraju. Rumunia w 2009 zmaga się ze skutkami światowego kryzysu gospodarczego. Po ponad 10 latach wzrostu gospodarczego, MFW prognozował spadek jej PKB w 2009 o 8,5%. Z powodu kryzysu, Rumunia w 2009 zaciągnęła kredyt w MFW i Banku Światowym w wysokości 20 mld euro. Jednak, aby otrzymać jego kolejne transze, władze zobowiązały się do ograniczenia wydatków państwowych oraz zbilansowania budżetu. Băsescu i Geoană w swoich programach wyborczych zobowiązali się do reformy gospodarki kraju i sektora publicznego. Geoană zapowiedział rozwój sektora przemysłowego i rolniczego oraz podjęcie działań w celu zapewnienia młodym miejsc pracy we własnym kraju.
Băsescu podkreślał swoje dotychczasowe osiągnięcia, do których zaliczył wprowadzenie Rumunii do Unii Europejskiej, potępienie reżimu komunistycznego i postęp w walce z korupcją. Geoană często porównywał swą osobę do Tony'ego Blaira lub Billa Clintona, znanych i wpływowych polityków lewicy, proponując pakiet antykryzysowy, który zakładał rozwój budownictwa rodzinnego i zwiększenie kredytowania firm.
Uprawnionych do głosowania było ponad 18 mln obywateli. Sondaże przedwyborcze, już na kilka miesięcy przed wyborami, wskazywały na konieczność przeprowadzenia II tura głosowania, do której największe szanse przejścia mieli urzędujący prezydent Băsescu oraz kandydat opozycji socjaldemokratycznej, Mircea Geoană.
Wyniki I tury wyborów.
Według sondaży exit poll, opublikowanych tuż po zakończeniu głosowania, zwycięstwo w I turze wyborów w dniu 22 listopada 2009 miał odnieść prezydent Traian Băsescu, który miał zdobyć od 34% do 33% głosów poparcia. Drugie miejsce miał zająć Mircea Geoană z wynikiem ok. 32-31% głosów, a trzecie miejsce Crin Antonescu (ok. 22% głosów).
Według oficjalnych wyników, w I turze wyborów prezydenckich zwyciężył prezydent Băsescu, który zdobył 32,44% głosów. Drugie miejsce zajął Mircea Geoană, uzyskując 31,15% głosów. Crin Antonescu, z wynikiem 20,02% głosów, zajął trzecie miejsce. Frekwencja wyborcza wyniosła 54,37%. Băsescu i Geoană przeszli do II tury wyborów, zorganizowanej 6 grudnia 2009.
Sytuacja przed II turą wyborów.
Dzień po wyborach, Crin Antonescu wykluczył możliwość jakiejkolwiek współpracy z PDL i poparcie w II turze wyborów Traiana Băsescu. Zadeklarował jednocześnie poparcie swojego obozu dla kandydatury Klausa Johannisa na stanowisko premiera. W tym samym dniu Partia Socjaldemokratyczna ogłosiła wolę współpracy z PNL po wyborach prezydenckich i stworzenie wspólnie z tą partią większości parlamentarnej dla ewentualnego rządu Johannisa, którego kandydaturę również popierała. Partia Demokratyczno-Liberalna uznała decyzję Antonescu za błąd, lecz pozostała otwarta na ewentualne negocjacje. 22 listopada prezydent Băsescu powiedział, że nie będzie szukał na siłę poparcia swojej kandydatury wśród innych partii politycznych. Geoană ogłosił, że PSD i PNL osiągnęły wstępne porozumienie. 25 listopada 2009 PNL i PSD zawarły oficjalne porozumienie, które przewidywało udzielenie przez Antonescu poparcia Mircei Geoanie w II turze wyborów oraz w powołanie Johannisa na stanowisko premiera po wyborach prezydenckich.
Czwarty w I turze, Corneliu Vadim Tudor skrytykował organizację wyborów, nazywając je "bezwstydnym oszustwem" oraz potępił "mafią sondażową". Wezwał swój elektorat do niebrania udziału w II turze i bojkotu "tej zuchwałej maskarady". Kandydat mniejszości węgierskiej, Hunor Kelemen, pogratulował Geoanie oraz Băsescu. UDMR udzieliła jednak poparcia temu pierwszemu i zadeklarowała wsparcie kandydatury Johannisa na stanowisko szefa rządu. Kandydat niezależny, Sorin Oprescu, nie udzielił poparcia żadnemu z dwóch kandydatów. Wezwał wyborców do głosowania zgodnie z własnym sumieniem. George Becali zadelarował poparcie dla Geoany, jak stwierdził, tylko dlatego, by nie dopuścić do ponownego wyboru Băsescu.
26 listopada 2009 w Rumunii wybuchł skandal polityczny, po tym jak opublikowane zostało nagranie z kampanii prezydenckiej z 2004, na którym w czasie spotkania z wyborcami w Ploeszti, Băsescu miał uderzyć w twarz 10-letniego chłopca. Przeciwnicy prezydenta twierdzili, że na nagraniu uderzył on dziecko pięścią w twarz. Prezydent zaprzeczył temu. PDL stwierdziła natomiast, że nagranie nie jest autentyczne i zostało zmanipulowane. Chłopak z nagrania został zidentyfikowany i odnaleziony. Powiedział, że w czasie spotkania z Băsescu wykrzyknął w jego kierunku hasło, że nie nadaje się on na stanowisko prezydenta i w konsekwencji został przez niego pchnięty. Jak powiedział, nie poczuł się tym skrzywdzony, a całe zdarzenie go rozbawiło.
Wyniki II tury wyborów.
II tura wyborów prezydenckich odbyła się 6 grudnia 2009. Lokale wyborcze czynne były w godzinach 9:00-21:00. Sondaże exit poll, opublikowane tuż po zakończeniu głosowania, wskazywały na zwycięstwo kandydata socjaldemokratów, Mircei Geoany. Dawały mu 50,8% i 51,6% głosów poparcia, a jemu rywalowi, Traianowi Băsescu odpowiednio 49,2% i 48,4%. Tym samym potwierdzały ostatnie sondaże przedwyborcze, w których Geoană uzyskiwał poparcie na poziome 54%.
Po ogłoszeniu wyników exit poll obaj kandydaci ogłosiło zwycięstwo w wyborach. Geoană stwierdził, że "jest to zwycięstwo wszystkich Rumunów, którzy pragnęli lepszego życia" i zarazem "piękna noc dla rumuńskiej demokracji". Băsescu również ogłosił swoją wygraną, oświadczając, że wyniki sondaży są złudne. Zapewnił, że właściwe wyniki wyborów pokażą, że był przed Geoaną.
Według pełnych wyników, opublikowanych przez komisję wyborczą 7 grudnia 2009, wybory różnicą 70 tys. głosów wygrał prezydent Traian Băsescu, który zdobył 50,33% głosów. Mircea Geoană uzyskał 49,66% głosów. Frekwencja wyborcza wyniosła 58,02% i była wyższa niż w I turze wyborów (54,37%). Do zwycięstwa Băsescu w znacznej mierze przyczyniły się głosy rumuńskiej emigracji, która w większości poparła urzędującego prezydenta (ponad 75% ze 148 tys. głosujących zagranicą). Na urzędującego prezydenta zagłosowało także ok. 80% spośród 145 tys. Mołdawian uczestniczących w wyborach i posiadających rumuńskie paszporty. Przed II turą wyborów Băsescu poparł zalecenia MFW, który wstrzymał wypłatę kolejnej transzy pomocy finansowej do czasu powołania nowego gabinetu i przygotowania zbilansowanego projektu budżetu. Băsescu poparł plan zamrożenia płac w sferze budżetowej, obniżenia części świadczeń społecznych oraz likwidację 150 tys. miejsc pracy w sektorze publicznym. Nowemu prezydentowi przypadł obowiązek wyznaczenia nowego szefa rządu. 7 grudnia 2009, Klaus Johannis, kandydat PSD, PNL i UDMR na stanowisko premiera, zrezygnował z ubiegania się o ten urząd.
Oskarżenia o fałszerstwa i powtórne liczenie głosów nieważnych.
Po ogłoszeniu wyników wyborów Partia Socjaldemokratyczna zakwestionowała wyniki wyborów, stwierdzając, że posiada dowody fałszerstw wyborczych. Wskazywała na dużą liczbę anulowanych głosów, korzystne dla Geoany sondaże przedwyborcze i exit poll oraz masową turystykę wyborczą. Wybory monitorowane były przez ograniczoną liczbę obserwatorów OBWE. Zostali oni rozlokowani w 1,4 tys. spośród 21 tys. punktów wyborczych. Obserwatorzy twierdzili, że na podstawie zebranych przez nich informacji, wybory spełniły standardy demokratyczne, lecz wezwały władze do wyjaśnienia wszelkich zgłoszonych nieprawidłowości wyborczych.
8 grudnia 2009 Partia Socjaldemokratyczna wystąpiła do Sądu Konstytucyjnego z wnioskiem o anulowanie wyników II tury wyborów i powtórzenie głosowania z powodu fałszerstw wyborczych. PSD ogłosiła, że jest jej znanych 13 tys. przypadków wielokrotnego głosowania oraz przypadki kupowania głosów. 11 grudnia Sąd Konstytucyjny nakazał komisji wyborczej sprawdzenie i ponowne przeliczenie 138 tys. głosów nieważnych. Powtórne liczenie nieważnych głosów nie zmieniło jednak wyników wyborów. 13 grudnia ogłoszono, że 2137 spośród przeliczonych głosów uznano za ważne, z tego 1169 oddanych zostało na Băsescu, a 968 na rzecz Geoany.
14 grudnia 2009 Sąd Konstytucyjny ostatecznie ogłosił Traiana Băsescu zwycięzcą wyborów. Geoană tego samego dnia zaakceptował swoją porażkę, podtrzymując przy tym oskarżenia o dokonywanie fałszerstw wyborczych. Pogratulował Băsescu, dodając, że "podejrzenia o fałszerstwa w tych wyborach będą podążać za Rumunią i rumuńską demokracją". 16 grudnia 2009, decyzją Sądu Konstytucyjnego, Băsescu oficjalnie rozpoczął pełnienie swojego drugiego mandatu prezydenckiego.

</doc>
<doc id="1824072" url="https://pl.wikipedia.org/wiki?curid=1824072" title="AD Alcorcón">
AD Alcorcón

Agrupación Deportiva Alcorcón – hiszpański klub piłkarski z siedzibą w Alcorcón, we wspólnocie autonomicznej Madryt. Założony w 1971, aktualnie gra w Primera Federación, mecze domowe rozgrywa na Estadio Municipal de Santo Domingo, który liczy 5100 miejsc.
Historia.
Założony 1971 przez Dionisio Muñoz Jerez, Alcorcón spędził pierwsze trzydzieści lat w czwartej lidze i ligach regionalnych. W debiutanckim sezonie 2000/2001 w Segunda División B zajęli 12. miejsce i spędzili cały sezon w środkowej części tabeli.
W sezonie 2008/2009 zajął trzecie miejsce w turnieju otwarcia i awansował do play-offów po raz pierwszy w historii. Pokonali UE Sant Andreu i CD Alcoyano, klub przegrał jednak z Real Unión Irún w finale.
2009-10 Copa del Rey.
27 października 2009 AD Alcorcón odniosła najważniejszą wygraną w historii klubu, pokonując niespodziewanie pierwszoligowca Real Madryt 4–0 u siebie w pierwszej rundzie Pucharu Króla. Był to pierwszy mecz przeciwko drużynie takiego kalibru. W zespole Madrytu wystąpiło wielu gwiazdorów i reprezentantów drużyn narodowych. Formacja klubu wyglądała następująco: Dudek, Arbeloa, Albiol, Metzelder, Drenthe, Guti, Granero, Raúl, van der Vaart, Benzema i van Nistelrooy. Diarra, Gago i Marcelo pojawili się w drugiej połowie. W rewanżowym meczu 10 listopada Alcorcón przegrał z o wiele silniejszym składem Realu Madryt niż w pierwszym meczu, jednak tylko 1:0, co pozwoliło mu awansować do dalszej części rozgrywek.
Zawodnicy.
Obecny skład.
Stan na 6 stycznia 2023

</doc>
<doc id="1824081" url="https://pl.wikipedia.org/wiki?curid=1824081" title="Corpus Hypercubus">
Corpus Hypercubus

Corpus Hypercubus – olejny obraz Salvadora Dalego, znany również jako "Ukrzyżowanie" lub "Christus Hypercubus", ukończony w 1954 roku.
Obraz przedstawia Chrystusa ukrzyżowanego na siatce hipersześcianu.
Jest to jedna z prac katalońskiego artysty podejmujący motyw sakralny, połączony z fascynacją artysty wyjątkową strukturą geometryczną.
Na obrazie Maria Magdalena jest przedstawiona jako Gala – żona Dalego, zaś tłem całości jest hiszpańska zatoka Port Lligat.

</doc>
<doc id="1824082" url="https://pl.wikipedia.org/wiki?curid=1824082" title="Stefan Kownas">
Stefan Kownas

Stefan Apoloniusz Kownas (ur. 9 lutego 1898 w Radomiu, zm. 13 grudnia 1978 w Szczecinie) – polski botanik, jeden organizatorów Wyższej Szkoły Rolniczej w Szczecinie (późniejszej Akademii Rolniczej, obecnie ZUT). Ojciec aktorów Jerzego i Ireny Kownasów.
Życiorys.
Stefan Kownas był absolwentem Uniwersytetu im. Stefana Batorego w Wilnie, gdzie ukończył naukę na Wydziale Matematyczno-Przyrodniczym, uzyskując w 1935 roku magisterium w zakresie botaniki.
Założyciel Korporacji Akademickiej "Konwent Batoria" w Wilnie.
Pracę zawodową rozpoczął w wieku 23 lat, w latach 1921-1939 był pedagogiem i wychowawcą w szkołach i uczelniach wileńskich. Po uzyskaniu magisterium został asystentem-wolontariuszem w Katedrze Botaniki Ogólnej na Uniwersytecie Wileńskim. W ciągu czterech lat zdołał opublikować dwie prace naukowe, które dotyczyły okresu spoczynku roślin. 
Okres okupacji hitlerowskiej Stefan Kownas spędził w Wilnie, poza pracą w zakładzie chemicznym był wykładowcą w ramach tajnego nauczania. W 1944 roku został aresztowany i uprzednim więzieniu zesłany do pracy w kopalni węgla w Donbasie.
Po powrocie do kraju osiedlił się w Toruniu, gdzie zatrudnił się w Zakładzie Botaniki Ogólnej Uniwersytetu im. Mikołaja Kopernika. Jego specjalizacją była paleobotanika. 5 czerwca 1950 Stefan Kownas obronił pracę doktorską i otrzymał stopień doktora nauk przyrodniczych, cztery lata później ukończył pracę habilitacyjną. Rok później toruńska uczelnia przyznała mu tytuł docenta.
W 1954 roku w Szczecinie rozpoczęto tworzenie Katedry Botaniki w Wyższej Szkole Rolniczej, profesorowi powierzono funkcję kierownika katedry. Podczas pracy akademickiej Stefan Kownas był kolejno prodziekanem, dziekanem oraz prorektorem ds. nauki. W dniu 17 września 1960 roku otrzymał tytuł profesora nadzwyczajnego, a siedem lat później, tj. 22 kwietnia 1967 roku, tytuł profesora zwyczajnego. Praca naukowa profesora Kownasa była skoncentrowana na paleontologii i dendrologii. 
Mimo awansu naukowego nigdy nie zaprzestał działalności wychowawczej. Zmieniało się jej miejsce i wychowankowie, ale nie zmieniało podejście do drugiego człowieka.
Stefan Kownas w 1955 roku zainicjował na szczecińskiej uczelni pierwsze koło naukowe, było to Naukowe Koło Botaników. W czasie swojej kariery naukowej sześć razy pełnił funkcję promotora doktoratów i dwa razy rozpraw habilitacyjnych. Był współorganizatorem Szczecińskiego Towarzystwa Naukowego, Szczecińskiego Oddziału Polskiego Towarzystwa Przyrodników im. Mikołaja Kopernika, Ligi Ochrony Przyrody i Wojewódzkiego Komitetu Ochrony Przyrody w Szczecinie oraz organizatorem Szczecińskiego Oddziału Polskiego Towarzystwa Botanicznego.
Profesor Stefan Kownas był znanym społecznikiem i patriotą. W 1920 roku otrzymał Krzyż Walecznych, a w późniejszych latach wielokrotnie odznaczano go za pracę naukową, dydaktyczną i wychowawczą. W 1954 Srebrny Krzyż Zasługi, w 1955 Medal 10-lecia Polski Ludowej, w 1957 Złoty Krzyż Zasługi, 1964 Odznaka 1000-lecia Państwa Polskiego w 1968 Krzyż Kawalerski Orderu Odrodzenia Polski oraz w 1973 Zasłużony Nauczyciel PRL.
Upamiętnienie.
Stefan Kownas jest patronem szczecińskiego Ogrodu Dendrologicznego. 
Miejsce spoczynku.
Pochowany został na Cmentarzu Centralnym w Szczecinie (kwatera 3b).

</doc>
<doc id="1824083" url="https://pl.wikipedia.org/wiki?curid=1824083" title="The Best Of (album Izabeli Trojanowskiej)">
The Best Of (album Izabeli Trojanowskiej)

The Best Of – kompilacyjny album Izabeli Trojanowskiej, wydany w 1991 nakładem wydawnictwa Intersonus.

</doc>
<doc id="1824084" url="https://pl.wikipedia.org/wiki?curid=1824084" title="Wyciskanie platformy">
Wyciskanie platformy

Wyciskanie platformy – (ang. Viking Press) konkurencja zawodów siłaczy.
Zadaniem zawodnika jest wielokrotne podniesienie oburącz ciężaru, z wysokości barków, do pełnego wyprostowania rąk.
Ciężar ma formę płaskiej platformy (ramy) opartej i trwale przymocowanej zawiasem na jednym z krótszych boków do podstawy. Zawodnik unosi przeciwległy bok.
Konkurencja rozgrywana jest bez limitu czasu. Opuszczenie platformy na podstawę kończy konkurencję. Wygrywa zawodnik, który wykonał największą liczbę powtórzeń.
Masa, którą rzeczywiście unosi zawodnik wynosi najczęściej od 140 kg do 200 kg. Dla zwiększenia "widowiskowości" konkurencji platformę obciąża się dużym przedmiotem powszechnego użycia (np. jakimś urządzeniem lub maszyną).
Rekordy świata.
31 października 2009 r. 155 kg powtórzył 18 razy.

</doc>
<doc id="1824088" url="https://pl.wikipedia.org/wiki?curid=1824088" title="Championnat National de Première Division (2008/2009)">
Championnat National de Première Division (2008/2009)

Sezon 2008/2009 był 47. edycją najwyższej klasy rozgrywkowej o mistrzostwo Algierii w piłce nożnej. Sezon rozpoczął się 7 sierpnia 2008, a zakończył się 8 czerwca 2009. Liga liczyła 17 zespółów. Tytułu nie obroniła drużyna JS Kabylie. Nowym mistrzem Algierii został zespół ES Sétif. Tytuł króla strzelców zdobył Mohamed Messaoud, który w barwach ASO Chlef strzelił 16 goli. 

</doc>
<doc id="1824091" url="https://pl.wikipedia.org/wiki?curid=1824091" title="Filtr dolnozaporowy">
Filtr dolnozaporowy



</doc>
<doc id="1824096" url="https://pl.wikipedia.org/wiki?curid=1824096" title="Śniadanie na trawie">
Śniadanie na trawie

Śniadanie na trawie () – obraz olejny francuskiego malarza Édouarda Maneta.
Opis.
Obraz przedstawia nagą kobietę i dwóch kompletnie ubranych mężczyzn siedzących na trawie podczas śniadania na łonie natury. Mężczyźni rozmawiają ze sobą, natomiast obnażona kobieta śmiało i bez skrępowania patrzy w stronę widza. Druga postać kobieca brodzi w wodzie i wydaje się być zajęta toaletą. Sylwetki czterech postaci tworzą trójkąt, kompozycja obrazu jest statyczna i piramidalna. Scena ma miejsce w paryskim lasku lub parku, dominują barwy ciemne i stonowane odcienie zieleni. Jedynie jasna sylwetka nagiej kobiety ostro kontrastuje z całością sceny i koncentruje na sobie uwagę widza. W lewym dolnym rogu obrazu, na pierwszym planie, autor umieścił martwą naturę, na którą składają się koszyk z rozrzuconymi wiktuałami i pomięta, niebieska suknia.
Postać myjącej się kobiety wydaje się za duża, gdyż autor świadomie zrezygnował z tradycyjnej perspektywy. Całość malowana jest barwnymi plamami, jedynie akt w centrum przedstawiony jest w sposób zbliżony do rysunku. Lekko uśmiechnięta twarz nagiej kobiety robi wrażenie przerysowanej, jej ciało ukazane zostało naturalistycznie, bez idealizacji.
Do obrazu pozowała modelka i malarka Victorine Meurent. Mężczyźni to brat artysty Gustave oraz przyszły szwagier, rzeźbiarz holenderski Ferdinand Leenhoff. Do drugiej postaci kobiecej pozowała prawdopodobnie żona Maneta, Suzanne.
Inspiracje.
Manet wykorzystał układ postaci ze sztychu Marcantonio Raimondi, wykonanego na podstawie zaginionego dzieła Rafaela Santi "Sąd Parysa". Natomiast pomysł ukazania ubranych mężczyzn w towarzystwie nagich kobiet pochodzi najpewniej z obrazu "Koncert wiejski" Tycjana; było to dzieło często kopiowane przez adeptów malarstwa i znane Manetowi z okresu studiów w pracowni Thomasa Couture. Podobny motyw zawiera renesansowy obraz Giorgione "Burza".
Reakcje i interpretacje.
Obraz "Śniadanie na trawie" został wystawiony w 1863 roku w Salonie Odrzuconych. Dzieło wywołało skandal, zarzucano mu niestosowność i wulgarność. Szczególne opory budziło wyzywające spojrzenie kobiety skierowane prosto do odbiorcy. Oburzano się na naturalistyczne i pozbawione idealizacji przedstawienie ciała kobiety, obrazowi zarzucano błędy techniczne, zwracano uwagę na niedostatki perspektywy. Zapożyczenia i inspiracje autora obrazu nie zostały od razu odczytane. Dzieło było przedmiotem krytyki i kpin jeszcze w XX wieku. Przed ponad 150 lat powstawały obok reprodukcji także karykatury obrazu.
Współczesna krytyka nie koncentruje się na przedstawionej scenie, która obecnie także nie jest jednoznaczna. Sam Manet twierdził, że "głównym aktorem w tym obrazie jest światło". Artysta stworzył kompozycję w pracowni, ustawiając modeli tak, by osiągnąć zamierzony efekt malarski. Dzięki wprowadzeniu nagiego ciała modelki mógł dokonać zamierzonego eksperymentu, polegającego na kontrastowym zestawieniu barwnych plam. Intencji malarza nie zrozumieli nawet jego obrońcy, bowiem podkreślali realizm obrazu, nie dostrzegając artystycznej i technicznej innowacyjności.
Repliki i nawiązania.
W 1865 roku Claude Monet rozpoczął pracę nad własną wersją "Śniadania na trawie", monumentalna praca nie została w pełni ukończona. Zachowany fragment zawiera kompozycję niebudzącą kontrowersji obyczajowych, jest typowym dziełem młodego impresjonisty, który koncentrował się na subtelnej grze światła i cienia.
Pablo Picasso zainspirowany obrazem Maneta wykonał 26 obrazów, 140 rysunków i kilka linorytów, część z nich znajduje się w Musée d’Orsay.
Estoński reżyser, Priit Pärn w 1987 roku zrealizował inspirowaną obrazem animację "Śniadanie na trawie", w której opowiadał losy artystów epoki pierestrojki walczących o to, by móc odegrać scenę z obrazu Maneta.

</doc>
<doc id="1824101" url="https://pl.wikipedia.org/wiki?curid=1824101" title="Lawsonit">
Lawsonit

Lawsonit – minerał zaliczany do gromady krzemianów grupowych. Jest prawie wolny od izomorficznych podstawień. Składem odpowiada anortytowi z dodatkiem wody. Lawsonit jest minerałem charakterystycznym dla niskotemperaturowego i wysokociśnieniowego metamorfizmu regionalnego wulkanitów bazaltoidowych, spilitów i związanych z nimi piroklastyków oraz osadów mułowcowych. Powstaje po plagioklazach zasobnych w cząsteczkę anortytową. Albit pozostaje wolny lub zamienia się w jadeit, który jest składnikiem chlormelanitu lub wchodzi w skład glaukofanu. Więc lawsonit jest minerałem typomorficznym dla facji łupków glaukofanowych. Częstym jego towarzyszem bywa pumpellyit, po części powstający jego kosztem i tworzący z nim przerosty. Lawsonit pojawia się także jako składnik hydotermalnie przeobrażonych gabr i diabazów. 

</doc>
<doc id="1824107" url="https://pl.wikipedia.org/wiki?curid=1824107" title="Wazuza">
Wazuza

Wazuza (ros. "Вазу́за") – rzeka w północnej Rosji przeduralskiej (obwody smoleński i twerski), lewy dopływ Wołgi w zlewisku Morza Kaspijskiego. Długość – 162 km, powierzchnia zlewni – 7120 km². Reżim śnieżno-deszczowy. Pokrywa lodowa od listopada do kwietnia.
Źródła w północno-zachodniej części Wyżyny Smoleńskiej. Płynie na północ przez tereny między Wyżyną Smoleńską a wzgórzami Wałdaj i uchodzi do Wołgi w mieście Zubcow. W dolnym biegu sztuczny Zbiornik Wazuski, zajmujący również niemal całą dolinę dopływu Wazuzy – rzeki Gżat’.
Źródło:

</doc>
<doc id="1824108" url="https://pl.wikipedia.org/wiki?curid=1824108" title="TSV Sparkasse Hartberg">
TSV Sparkasse Hartberg



</doc>
<doc id="1824109" url="https://pl.wikipedia.org/wiki?curid=1824109" title="Sparkasse Hartberg">
Sparkasse Hartberg



</doc>
<doc id="1824110" url="https://pl.wikipedia.org/wiki?curid=1824110" title="Syndrom roku 2000">
Syndrom roku 2000



</doc>
<doc id="1824111" url="https://pl.wikipedia.org/wiki?curid=1824111" title="Berliner Luft">
Berliner Luft

Berliner Luft (z niem. powietrze Berlina) – marsz z operetki "Frau Luna" skomponowanej przez Paula Linckego w 1899 roku z librettem Heinricha Bolten-Baeckersa.
Marsz "Berliner Luft" uznawany jest za nieoficjalny hymn Berlina, wszedł także do repertuaru niemieckich orkiestr wojskowych. Tradycyjnie wykonywany jest jako końcowy utwór koncertu zamykającego sezon koncertowy Filharmoników Berlińskich na berlińskiej scenie leśnej (Berliner Waldbühne). Został również odśpiewany (przez Plácido Domingo) w trakcie oficjalnych uroczystości upamiętniających 20-lecie upadku Muru Berlińskiego.
Refren marsza:

</doc>
<doc id="1824112" url="https://pl.wikipedia.org/wiki?curid=1824112" title="Ahrotechserwis Sumy">
Ahrotechserwis Sumy

Ahrotechserwis Sumy (ukr. Футбольний клуб «Агротехсервіс» Суми, "Futbolnyj Kłub "Ahrotechserwis" Sumy") – ukraiński klub piłkarski z siedzibą w Sumach. Założony w roku 1965 jako Awtomobilist Sumy.
W sezonie 1995/1996 występował w rozgrywkach ukraińskiej Drugiej Lihi, a w latach 1992—1995 w rozgrywkach ukraińskiej Pierwszej Lihi.
Historia.
Chronologia nazw:
Piłkarska drużyna Awtomobilist została założona w Sumach w 1965 roku i reprezentowała miejscowe przedsiębiorstwo samochodowe nr 18021. Drużyna brała udział w rozrywkach obwodu sumskiego.
W 1987 klub startował w rozgrywkach Mistrzostw Ukraińskiej SRR spośród drużyn amatorskich, zajmując 3 miejsce w swojej grupie.
Od początku rozrywek w niezależnej Ukrainie zespół występował w Pierwszej Lidze. W 1993 klub zmienił nazwę na SBTS Sumy, a w 1995 na FK Sumy. Po sezonie 1994/95 klub spadł do Drugiej Lihi. A w sezonie 1995/96 jako Ahrotechserwis Sumy zajął spadkowe 18 miejsce i został pozbawiony statusu profesjonalnego.

</doc>
<doc id="1824123" url="https://pl.wikipedia.org/wiki?curid=1824123" title="SBTS Sumy">
SBTS Sumy



</doc>
<doc id="1824139" url="https://pl.wikipedia.org/wiki?curid=1824139" title="Dierhagen">
Dierhagen

Dierhagen, Ostseebad "(pol. Kąpielisko nadbałtyckie)" – gmina w Niemczech, wchodząca w skład urzędu Darß/Fischland w powiecie Vorpommern-Rügen, w kraju związkowym Meklemburgia-Pomorze Przednie. Położona jest na półwyspie Fischland.

</doc>
<doc id="1824141" url="https://pl.wikipedia.org/wiki?curid=1824141" title="Andreas Carlgren">
Andreas Carlgren

Hemming Andreas Carlgren (ur. 8 lipca 1958 w Västra Ryd w gminie Upplands-Bro) – szwedzki polityk, działacz Partii Centrum, minister środowiska (w latach 2006–2011).
Życiorys.
W latach 1981–1983 studiował na Uniwersytecie w Sztokholmie na Wydziale Edukacji. Od 1984 do 1987 był przewodniczącym organizacji młodzieżowej przy Partii Centrum. Następnie przez trzy lata pracował w przedsiębiorstwie zajmującym się m.in. audytami środowiskowymi. Od 1990 do 1994 był zastępcą burmistrza gminy Ekerö, odpowiedzialnym za sprawy szkolnictwa. Później do 1998 sprawował mandat posła do Riksdagu. W latach 90. pełnił jednocześnie funkcję wiceprzewodniczącego centrystów. W okresie 2000–2006 zajmował stanowisko dyrektora generalnego Integrationsverket (szwedzkiego urzędu zajmującego się integracją mniejszości narodowych).
Po zwycięstwie centroprawicowej koalicji w wyborach krajowych w 2006 został powołany w skład gabinetu Fredrika Reinfeldta na urząd ministra środowiska. Utrzymał to stanowisko także po wyborach w 2010, w których również uzyskał reelekcję do Riksdagu. Z rządu odszedł w 2011, kiedy to został zastąpiony przez Lenę Ek.
Życie prywatne.
Andreas Carlgren jest pierwszym w historii Szwecji członkiem rządu będącym otwartym gejem, pozostającym w rejestrowanym związku partnerskim z Tomasem Harilą Carlgrenem. Ma troje dzieci z poprzedniego małżeństwa. W 2004 opowiedział się za udzielaniem przez luterański Kościół Szwecji ślubów kościelnych dla par tej samej płci.

</doc>
<doc id="1824161" url="https://pl.wikipedia.org/wiki?curid=1824161" title="Konferencja Episkopatu Ukrainy">
Konferencja Episkopatu Ukrainy

Konferencja Episkopatu Ukrainy () – instytucja zrzeszająca biskupów ukraińskiej części Kościoła rzymskokatolickiego, posiadająca osobowość prawną. 
Na podstawie własnego statutu do Konferencji Episkopatu Ukrainy należą następujący hierarchowie obrządku łacińskiego:

</doc>
<doc id="1824163" url="https://pl.wikipedia.org/wiki?curid=1824163" title="Prerow">
Prerow

Prerow, Ostseebad "(pol. Kąpielisko nadbałtyckie)" – gmina w Niemczech, wchodząca w skład urzędu Darß/Fischland w powiecie Vorpommern-Rügen, w kraju związkowym Meklemburgia-Pomorze Przednie.
Toponimia.
Nazwa pochodzenia słowiańskiego, z połabskiego "prerow" „przekop, wyłom”. Na język polski tłumaczone jako "Przerów".

</doc>
<doc id="1824178" url="https://pl.wikipedia.org/wiki?curid=1824178" title="Wybory parlamentarne w Iraku w 2010 roku">
Wybory parlamentarne w Iraku w 2010 roku

Wybory parlamentarne w Iraku odbyły się 7 marca 2010. Ordynację wyborczą parlament iracki uchwalił 6 grudnia 2009 roku.
W wyniku wyborów wybrani zostali członkowie Rady Reprezentantów, którzy następnie wybrać mieli Premiera oraz Prezydenta Iraku. O 325 mandatów ubiegało się 6200 kandydatów z ok. 600 różnych ugrupowań, w tym kandydaci sunniccy. Uprawionych do głosowania było 19 milionów osób.
Data wyborów.
Data wyborów parlamentarnych w Iraku była kilkakrotnie zmieniana. W pierwotnej wersji wybory odbyć się miały w grudniu 2009. Następnie datę przesunięto na 16 stycznia, później – 21 stycznia, aby w końcu przesunąć kolejny raz termin na 30 stycznia 2010 roku. Jednak już pod koniec listopada 2009 Faraj al-Haidari (przewodniczący Niezależnej Komisji Wyborczej) w swojej wypowiedzi wyrażał wątpliwość co do możliwości przeprowadzenia wyborów do końca stycznia 2010, co zakładała konstytucja Iraku. Głównym problemem stało się uchwalenie obowiązującej podczas wyborów ordynacji wyborczej o treści akceptowalnej dla wszystkich zainteresowanych stron. Kiedy udało się uchwalić prawo wyborcze, które zaakceptował wiceprezydent Iraku, Tarik al-Haszimi na datę wyborów postanowiono wyznaczyć dzień 6 marca 2010. Jednak tę z kolei datę zakwestionowali przywódcy kurdyjscy. Data 6 marca jest rocznicą podpisania porozumienia iracko-irańskiego z 1975 roku, zawartego między Saddamem Husajnem a Mohammadem Rezą Pahlawim, które znacząco wpłynęło na pogorszenie się sytuacji Kurdów irackich. Datę wyborów przesunięto po raz kolejny – tym razem na dzień 7 marca 2010 roku.
Ordynacja wyborcza.
Pierwotną wersję ordynacji wyborczej, mającej obowiązywać podczas wyborów, parlament iracki uchwalił 6 grudnia 2009 roku. Prawo wyborcze zostało przyjęte wówczas stosunkiem głosów 141 do 55 (wcześniej głosowanie to przekładano dziesięciokrotnie – głównymi osiami sporu były kwestie ustalenia list wyborczych w Kirkuku oraz wybór systemu głosowania).
Poszczególne przepisy ordynacji wyborczej, uchwalonej 8 listopada, zostały zawetowane 18 listopada przez wiceprezydenta Iraku, Tarika al-Haszimiego. Spowodowało to odesłanie projektu ustawy ponownie do organu ustawodawczego, który debatować będzie nad wprowadzeniem kolejnych poprawek. Wiceprezydent zażądał zwiększenia z 5 do 15% reprezentacji w parlamencie Irakijczyków mieszkających za granicami kraju (szacując ich liczbę na 4 mln). 23 listopada iracki parlament przyjął znowelizowaną ordynację wyborczą, pomijając jednocześnie prezydenckie weto. Ustawa trafiła do Rady Prezydenckiej, gdzie możliwe było jej ponowne zawetowanie (do odrzucenia tego weta potrzebna będzie większość parlamentarna 3/5 głosów).
Przed upłynięciem ostatecznego terminu, po którym wiceprezydent al-Haszimi zawetowałby ustawę, parlamentarzyści iraccy osiągnęli porozumienie w kwestii treści ordynacji wyborczej, uwzględniając postulaty al-Haszimiego. Wiceprezydent wprowadzone zmiany zaakceptował. Prawo wyborcze przyjęto przed północą, z 6 na 7 grudnia 2009.
Trudności związane z uchwaleniem irackiego prawa wyborczego stanowią zagrożenie dla planowego przeprowadzenia wyborów w styczniu 2010 roku oraz dla amerykańskich planów wycofania swoich wojsk z Iraku do końca 2011 roku. Jednak zgodnie z oświadczeniem wydanym przez Pentagon przesunięcie terminów wyborów nie wpłynie w żaden sposób na kalendarz wycofywania amerykańskich sił z Iraku.
Zmiany w systemie politycznym Iraku.
Pierwszym rządem irackim, wybranym na gruncie konstytucji irackiej z 2005 roku był rząd al-Malikiego. Zgodnie z przepisami przejściowymi, zawartymi w irackiej konstytucji, zarówno Prezydent jak i Premier mieli po dwóch zastępców (dwóch wiceprezydentów – szyita oraz sunnita oraz dwóch wicepremierów – sunnita oraz Kurd). Po wyborach nie będzie stanowiska wiceprezydenta oraz pozostanie jedno stanowisko wicepremiera. Zwiększeniu zaś ulegnie sama liczba deputowanych – z 323 do 371 (jeden parlamentarzysta ma przypadać na 100 tys. Irakijczyków).
Udział sunnitów.
W styczniu 2010 iracka komisja wyborcza pozbawiła możliwości kandydowania w wyborach grupy ok. 500 osób, głównie sunnitów powiązanych z reżimem Saddama Husajna (członków irackiego odłamu partii Baas). Pomimo iż 3 lutego sąd apelacyjny uznał prawo tych osób do kandydowania (przedstawicielka sądu zastrzegła przy tym, że sąd miałby zbadać akta kandydatów po wyborach i w przypadku, w którym potwierdziły by się związki danego kandydata z reżimem Saddama Husajna, miałby on "zostać wyeliminowany z dalszego życia politycznego"), rząd Iraku określił tę decyzję jako "nielegalną". Orzeczenie sądu potępili także szyici oraz Kurdowie.
Po orzeczeniu sądu w lutym 2010 przeprowadzono lustrację kandydatów oskarżonych o związki z partią Baas, którą to lustrację pozytywnie przeszedł zaledwie jeden na pięciu kandydatów. 67 z nich oczyszczono z zarzutów (powodem ich postawienia okazała się zbieżność nazwisk), prawie 300 kandydatów zostało wykluczonych z list lub wymienionych przez swoje ugrupowania, 177 kandydatów złożyło odwołania, które zostały uwzględnione w 26 przypadkach.
Przebieg wyborów.
4 marca odbyło się wcześniejsze głosowanie dla osób, które z racji pełnionych obowiązków nie miały by możliwości uczestnictwa w głosowaniu zaplanowanym na 7 marca (m.in. policjanci oraz wojskowi, którzy w dniu wyborów mają pilnować bezpieczeństwa oraz porządku na terytorium Iraku). W całym kraju zastosowano specjalne środki bezpieczeństwa. Niektóre miasta wprowadziły godzinę policyjną, w prowincji Al-Anbar wprowadzono całkowity zakaz poruszania się samochodami, rząd zarządził zamknięcie na czas wyborów urzędów oraz portów lotniczych.
Mimo podjętych przez władze nadzwyczajnych środków ostrożności, w Bagdadzie oraz innych miastach doszło do zamachów terrorystycznych. Część z nich przypisywana jest działającym w Iraku osobom, podającym się za członków Al-Kaidy. Organizacja ta w piątek poprzedzający wybory, 5 marca zapowiedziała wprowadzenie na terenie całego kraju "godziny policyjnej" w celu utrudnienia (lub też uniemożliwienia) przeprowadzenia zaplanowanych na 7 marca wyborów.
Zamachy terrorystyczne w dniu wyborów.
Podczas ataków terrorystycznych 7 marca w całym kraju śmierć poniosło 38 osób a ponad 100 zostało rannych.
Najgorzej sytuacja przedstawiła się w Bagdadzie. W wyniku pierwszej detonacji ładunku wybuchowego w dzielnicy Ur w północnej części Bagdadu, zawalił się dom mieszkalny. Dwanaście osób zginęło, a 10 zostało. Terroryści ponownie dokonali zamach na dom mieszkalny, tym razem w dzielnicy Szurta al-Rabia na południu Bagdadu, gdzie zginęły cztery osoby i osiem zostało rannych.
Oprócz tego rebelianci w Bagdadzie wystrzelili 60 pocisków zabijając cztery osoby. W Iskandrii, która leży 50 km na południe od Bagdadu doszło do ostrzału lokali wyborczych, w wyniku czego rannych zostało trzynaście osób, biorących udział w głosowaniu.
W Faludży (50 km na zachód od Bagdadu) odpalono 17 rakiet, które raniły dwóch policjantów oraz czterech cywili. Tam też doszło do wybuchu bomby przydrożnej, jednak ta nie spowodowała ofiar.
W mieście Mahmudija, które leży 30 km na południe od Bagdadu doszło do dwóch ataków moździerzowych w których zginęła jedna osoba, a 11 odniosło obrażenia. W podobnym ataku rebeliantów w Jusufiji, która leży nieopodal Mahmudiji ranna została jedna osoba. Natomiast w Kirkuku zdetonowano bomby przydrożne poszedł, które nie spowodowały ofiar wśród wyborców.
Niespokojnie było w jednym z najniebezpieczniejszych miast Iraku – Mosulu. Tam zamaskowany mężczyzna wrzucił do lokalu wyborczego granat, którego eksplozja spowodowała obrażenia siedmiu osób. Odpalono też jedna rakietę, która spadła na posterunek policji. Funkcjonariusze zabezpieczyli dwie bomby podłożone w jednym z lokali wyborczym. Dwóch irackich żołnierzy zostało rannych po wybuchu bomby pozostawionej przy wojskowym punkcie kontrolnym. Podczas głosownia iraccy żołnierze i kurdyjskie struktury wojskowe Peszmerga ostrzelali członka rady prowincji Niniawa raniąc go i jego dwóch ochroniarzy. Jak się później okazało incydent był skutkiem nieporozumienia.
Wyniki wyborów.
Według oficjalnych wyników podanych przez Centralną Komisję Wyborczą po przeliczeniu 100% wszystkich głosów wybory parlamentarne do Rady Reprezentantów z wynikiem ponad 25% wygrała świecka koalicja Iracki Ruch Narodowy (popularnie "Irakijja") pokonując szyicką koalicję Państwo Prawa premiera Nuri al-Malikiego oraz proirański radykalny blok Irackiego Sojuszu Narodowego.

</doc>
<doc id="1824180" url="https://pl.wikipedia.org/wiki?curid=1824180" title="William Tyndale">
William Tyndale

William Tyndale (inna pisownia nazwiska Tindall lub Tyndall; ur. ok. 1494 koło Dursley w hrabstwie Gloucester, zm. 6 października 1536 w Brukseli) – uczony, tłumacz, autor i reformator protestancki, pierwszy nowożytny tłumacz Biblii na język angielski z języków oryginalnych: hebrajskiego i greckiego.
Był też pierwszym, który dla rozpowszechniania Biblii użył druku.
Biblia była wcześniej przełożona na angielski z łaciny przez Johna Wycliffe’a, lecz Tyndale jako pierwszy stworzył przekład z języków oryginalnych.
Dzieciństwo i pochodzenie.
Urodził się ok. roku 1494, prawdopodobnie w jednej z wiosek w pobliżu Dursley w hrabstwie Gloucestershire. Kształcił się w Magdalen College w Oksfordzie. Rodzina przeprowadziła się do Gloucestershire w związku z Wojną Dwóch Róż. Stryj Wiliama Edward był potomkiem Lorda Berkeleya, jednym z przodków Wiliama był baron Adam de Tyndale, jeden z wasali Henryka I.
Wykształcenie.
W roku 1512 zdobył odpowiednik dzisiejszego bakalaureatu przy Uniwersytecie Oksfordzkim i w tym samym roku rozpoczął nauczanie. Egzamin magisterski zdał w roku 1515, trzy miesiące po przyjęciu święceń kapłańskich. Zdane egzaminy umożliwiły mu rozpoczęcie studiowania teologii, które jednak nie obejmowały filozoficznych studiów biblijnych.
Był uzdolnionym znawcą języków obcych. Prócz angielskiego władał biegle, w piśmie i mowie, językami francuskim, greckim, hebrajskim, niemieckim, włoskim, hiszpańskim oraz łaciną.
Po studiach w Oxfordzie udał się do Cambridge, gdzie przypuszczalnie był uczniem Erazma z Rotterdamu, którego książkę "Enchiridion Militis Christiani" przetłumaczył na angielski.
Praca.
Był księdzem u sir Johna Walsha w Little Sodbury i wychowawcą jego dzieci do roku ok. 1521. Jego poglądy sprawiły, że popadł w konflikt z innymi księżmi i w roku 1522 został wezwany do stawienia się przed przewodniczącym diecezji Worcester, gdzie jednak nie postawiono mu konkretnych zarzutów.
Wkrótce potem zdecydował się przetłumaczyć Biblię na język angielski. Był przekonany, że droga do Boga prowadzi poprzez jego słowo i dlatego powinno być ono dostępne dla wszystkich. W rozmowie między Tyndalem a innym wykształconym, księdzem, który stwierdził "Byłoby lepiej dla nas żyć bez praw bożych, niż bez papieskich", Tyndale odparł w uniesieniu: "Sprzeciwiam się papieżowi i jeśli Bóg zachowa mnie przy życiu, uczynię tak, że chłopiec przy pługu będzie znać [Biblię] lepiej, niż sam papież!"
Przekład Biblii.
W roku 1523 udał się do Londynu, by uzyskać zezwolenie na przekład Biblii na angielski. Zamierzał też prosić o wsparcie biskupa Cuthberta Tunstalla, uznanego znawcy świata antycznego, o którym z uznaniem wyrażał się Erazm z Rotterdamu po tym, jak obydwaj wspólnie pracowali nad Nowym Testamentem w języku greckim. Biskup był jednak nieprzychylny poglądom Tyndala i, jak wielu innych hierarchów, był przeciwny idei przetłumaczenia Biblii na język ludu. Tunstall powiadomił Tyndale’a, że nie może udzielić mu pomocy, czy wsparcia.
Tyndale głosił nadal kazania i przez pewien czas pracował nad swoim przekładem w Londynie, wspierany przez kupca Humphreya Monmoutha.
Następnie opuścił Anglię by pod fałszywym nazwiskiem udać się w 1524 do Hamburga. W roku 1524 z pomocą mnicha Williama Roya ukończył przekład Nowego Testamentu.
Samo tłumaczenie Biblii na język narodowy było zamachem na autorytet Kościoła, ale Tyndale zadbał też o odpowiedni dobór słów. Na przykład greckie "ecclesia "przetłumaczył jako "congregation", czyli "wspólnota", zamiast użyć słowa "Kościół. "Podobnie postąpił ze słowem "presbitero "(wybrał słowo "starszy", a nie "ksiądz"). Wielkimi obrońcami autorytetu Kościoła i papieża byli ówczesny król Anglii, Henryk VIII oraz Tomasz More, angielski pisarz i myśliciel. Poglądy Henryka VIII zweryfikowała odmowa udzielenia mu zgody na anulowanie małżeństwa przez papieża Klemensa VII. Oficjalnie swoją prośbę Henryk uzasadniał tym, że zgodnie ze Słowem Bożym nie można wziąć za żonę wdowy po swoim bracie. Tyndale poświęcił tej sprawie dzieło "The Practice of Prelates, "w którym dowodzi, że częściej jednak Biblia poleca ożenek z wdową po bracie.
Władze Kolonii, przeciwne ruchom reformacyjnym, uniemożliwiły w 1525 drukowanie przekładu. Dopiero rok później kompletne tłumaczenie zostało wydane przez Petera Schoeffera w Wormacji, samodzielnym mieście, które w tamtym okresie zmierzało ku protestantyzmowi. Wiele egzemplarzy zostało później wydrukowanych w Antwerpii. Przekład był potajemnie przewożony do Anglii i Szkocji, gdzie został potępiony przez Tunstalla w październiku 1526. Zabroniono jego sprzedaży, a książki były palone na stosach.
W konsekwencji kardynał Thomas Wolsey ogłosił Tyndale’a heretykiem, a po raz pierwszy oskarżenie o herezję padło w publicznym procesie w styczniu 1529. Tyndale przez pewien czas ukrywał się, przypuszczalnie w Hamburgu, gdzie kontynuował swoje dzieło. Zrewidował wcześniejsze tłumaczenie Nowego Testamentu i przystąpił do tłumaczenia Starego Testamentu, pisał też rozmaite prace.
Proces i egzekucja.
W 1535 roku Tyndale został aresztowany i przez ponad rok więziony w zamku w Vilvoorde niedaleko Brukseli. Tam też odbył się jego proces, w efekcie którego został skazany za herezję, uduszony poprzez zadzierzgnięcie, a następnie spalony na stosie.
Ostatnie słowa Tyndale’a przed egzekucją brzmiały: „Panie! Otwórz oczy królowi Anglii”.
Spuścizna.
Prócz przyczynienia się do rozprzestrzeniania reformacji, Tyndale poprzez swoje przekłady wywarł wpływ na język angielski. Przekład Biblii zwany Matthew Bible opracowany i wydany w roku 1537 przez Johna Rogersa posługującego się pseudonimem Thomas Matthew, na którego druk zezwolił król Henryk VIII jest do księgi 2 Kronik dokładną wersją przekładu Tyndale’a, a na końcu Księgi Malachiasza widnieją jego inicjały: „W.T.”. Z prac Tyndale’a czerpali tłumacze Biblii króla Jakuba, wydanej po raz pierwszy w 1611 roku, za panowania króla Jakuba I Stuarta. Według szczegółowych analiz około 75% Starego Testamentu oraz 84% tekstu Nowego Testamentu Biblii króla Jakuba zachowuje brzmienie wcześniejszego przekładu Williama Tyndale’a. Tyndale nie został wymieniony jako współautor.
Tyndale jest autorem wielu słów używanych do dziś w przekładach Biblii; przykładowo:
Stworzył też liczne frazy, które funkcjonują jako idiomy we współczesnym języku angielskim. Kilka przykładów:

</doc>
<doc id="1824182" url="https://pl.wikipedia.org/wiki?curid=1824182" title="Gżat´">
Gżat´

Gżat´ () – rzeka w północnej Rosji, w obwodzie smoleńskim, prawy dopływ Wazuzy w zlewisku Morza Kaspijskiego. Długość – 113 km, powierzchnia zlewni – 2370 km².
Źródła na południe od wsi Pokrow w północno-zachodniej części Wyżyny Smoleńskiej. Płynie na północ przez tereny między Wyżyną Smoleńską a wzgórzami Wałdaj. Dawniej uchodziła do Wazuzy, obecnie wspólnie z nią tworzy sztuczny Zbiornik Wazuski. Do czasu utworzenia zbiornika żeglowna – w latach 1719-1870 w mieście Gżatsk (obecnie Gagarin) istniała przystań.

</doc>
<doc id="1824183" url="https://pl.wikipedia.org/wiki?curid=1824183" title="Wieck auf dem Darß">
Wieck auf dem Darß

Wieck, Wieck a. Darß (pol. hist. "Wik") – gmina w Niemczech, wchodząca w skład urzędu Darß/Fischland w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824184" url="https://pl.wikipedia.org/wiki?curid=1824184" title="Parafia św. Jana Bosko w Ostródzie">
Parafia św. Jana Bosko w Ostródzie

Parafia św. Jana Bosko w Ostródzie – parafia rzymskokatolicka dekanatu Ostróda-Wschód archidiecezji warmińskiej.
Powołana do istnienia 1 lipca 1993 roku przez arcybiskupa Edmunda Piszcza, należy do inspektorii warszawskiej Towarzystwa św. Franciszka Salezego. 
Grupy parafialne.
Liturgiczna Służba Ołtarza, Schola parafialna, SALOS, Rada parafialna Koło Biblijne pw. św. Cezarego z Arles.

</doc>
<doc id="1824188" url="https://pl.wikipedia.org/wiki?curid=1824188" title="SK Aich/Dob">
SK Aich/Dob

SK Posojilnica Aich/Dob – austriacki klub siatkarski z Bleiburga, założony w 1982. Prowadzi seniorskie drużyny: mężczyzn i kobiet, a ich sponsorem tytularnym jest "Posojilnica Bank".
Historia.
Klub został utworzony w 1982 w gminie katastralnej Aich (wsi, liczącej wówczas niespełna 200 mieszkańców), położonej w granicach administracyjnych dwujęzycznej gminy Bleiburg (słoweń. Pliberk). Nazwa klubu wywodzi się od niemiecko- i słoweńskojęzycznej nazwy wsi (niem. – Aich, słoweń. – Dob), bowiem ponad 30% populacji gminy stanowią Słoweńcy karynccy. Początkowo w ramach klubu działy dwie sekcje: siatkarska i tenisa stołowego.
W sezonie 1985/86 męska drużyna siatkarska, wygrywając rozgrywki ligi regionalnej, została mistrzem Karyntii i tym samym uzyskała promocję do 2. Bundesligi. Pięć lat później (1990/91) awansowała do Nationalligi (1. Bundesligi), w której występuje nieprzerwanie od edycji 1991/92 do dziś. W tym czasie dwukrotnie wywalczyła mistrzostwo Austrii (2012/13 i 2017/18), raz Puchar Austrii (1999/00) oraz zadebiutowała w europejskich pucharach (po raz pierwszy w sezonie 1997/98 w ówczesnym Pucharze CEV). W edycji 2010/11 osiągnęła półfinał Pucharu Challenge, a w sezonie 2017/18 po raz pierwszy tryumfowała w Lidze Środkowoeuropejskiej MEVZA. Zespół ma za sobą również występy w Lidze Mistrzów.
Do 1991 mecze w roli gospodarza drużyna rozgrywała w niewielkiej sali gimnastycznej Domu Kultury Słoweńskiej w Bleiburgu. Po wywalczeniu awansu do 1. Bundesligi obiekt ten nie spełnił wymogów licencyjnych, przede wszystkim ze względu na zbyt nisko usytuowany sufit, więc zespół musiał przenieść się do Športnej Dvorany Osnovna šola Franja Goloba w słoweńskim Prevalju (13 km od Bleiburga). Tamtejsza hala służyła klubowi aż do końca sezonu 2010/11 (jedynie spotkania finałowe przeciwko Volleyball Team Tirol odbyły się na hali w Klagenfurcie). 25 września 2011 oddano do użytku JUFA Arenę w Campusie Futura w Bleiburgu, na której od początku sezonu 2011/12 siatkarze i siatkarki Posojilnicy Aich/Dob rozgrywają wszystkie swoje domowe pojedynki w rozgrywkach krajowych (spotkania męskiego zespołu w europejskich pucharach odbywają się w BSH Sportpark w Klagenfurcie).

</doc>
<doc id="1824195" url="https://pl.wikipedia.org/wiki?curid=1824195" title="SK Posojilnica Aich/Dob">
SK Posojilnica Aich/Dob



</doc>
<doc id="1824196" url="https://pl.wikipedia.org/wiki?curid=1824196" title="Posojilnica Aich/Dob">
Posojilnica Aich/Dob



</doc>
<doc id="1824204" url="https://pl.wikipedia.org/wiki?curid=1824204" title="Wieck a. Darß">
Wieck a. Darß



</doc>
<doc id="1824210" url="https://pl.wikipedia.org/wiki?curid=1824210" title="Wieck">
Wieck

Polska:
Zobacz też:

</doc>
<doc id="1824253" url="https://pl.wikipedia.org/wiki?curid=1824253" title="Jan Gałązka (poseł)">
Jan Gałązka (poseł)

Jan Gałązka (ur. 8 października 1912 w Gliwicach, zm. 1984) – polski działacz polityczny na Górnym Śląsku, wiceprezydent Gliwic, poseł na Sejm PRL II, III i IV kadencji (1957–1969) z ramienia PZPR.
Życiorys.
Kształcił się w Polskim Gimnazjum w Bytomiu, Wyższej Szkole Pedagogicznej oraz na Uniwersytecie Wrocławskim, z którego został usunięty wraz z innymi Polakami w czerwcu 1939. Należał do Związku Polaków w Niemczech, Związku Akademików Polaków w Niemczech oraz Polskiej Bursy Akademickiej. W czasie II wojny światowej wcielony do Wehrmachtu, z którego zbiegł podczas wojny niemiecko-radzieckiej. Od tego czasu pracował jako oficer wychowawczy w Wojsku Polskim, przeszedł szlak bojowy do Berlina. Po 1945 pozostał w zawodzie oficera polityczno-wychowawczego (pracował w Brzegu i Wrocławiu) do 1950, następnie urzędował jako kierownik Wydziału Gospodarki Komunalnej Powiatowej Rady Narodowej w Gliwicach. Sprawował funkcję wiceprzewodniczącego prezydium Miejskiej Rady Narodowej w Gliwicach. W 1957 uzyskał mandat posła na Sejm PRL II kadencji w okręgu Gliwice. Należał do Komisji Budownictwa i Gospodarki Komunalnej oraz Nadzwyczajnej Ziem Zachodnich. Wybierany ponownie w latach 1961 i 1965 z tego samego okręgu kontynuował pracę w pierwszej z tych Komisji (Nadzwyczajna Ziem Zachodnich została zniesiona), był również członkiem Komisji Gospodarki Morskiej i Żeglugi (w obu kadencjach).

</doc>
<doc id="1824261" url="https://pl.wikipedia.org/wiki?curid=1824261" title="Audycja (ujednoznacznienie)">
Audycja (ujednoznacznienie)

W radiofonii:
W muzyce:

</doc>
<doc id="1824263" url="https://pl.wikipedia.org/wiki?curid=1824263" title="Szosza">
Szosza

Szosza (ros. "Шо́ша") – rzeka w północnej Rosji przeduralskiej (obwody twerski i moskiewski), prawy dopływ Wołgi w zlewisku Morza Kaspijskiego. Długość – 163 km, powierzchnia zlewni – 3080 km², średni przepływ 51 km przed ujściem – 8,5 m³/s. Reżim śnieżny. Pokrywa lodowa od listopada/początku stycznia do kwietnia/końca marca.
Źródła koło stacji kolejowej Kniażji Gory w północno-zachodniej części Wyżyny Moskiewskiej. Płynie na wschód przez Nizinę Środkoworosyjską i uchodzi do sztucznego Zbiornika Iwańkowskiego na Wołdze poniżej Tweru. Kilka zapór. Popularne miejsce wędkowania.
Przepływa przez Park Narodowy „Zawidowo”.

</doc>
<doc id="1824264" url="https://pl.wikipedia.org/wiki?curid=1824264" title="Frunzeneć-Liha-99 Sumy">
Frunzeneć-Liha-99 Sumy

Frunzeneć-Liha-99 Sumy (ukr. Футбольний клуб «Фрунзенець-Ліга-99» Суми, "Futbolnyj Kłub "Frunzeneć-Liha-99" Sumy") - ukraiński klub piłkarski z siedzibą w Sumach. Założony w roku 1952 jako Maszynobudiwnyk Sumy. 
W latach 2000—2002 występował w rozgrywkach ukraińskiej Drugiej Lihi. 
Historia.
Chronologia nazw:
Piłkarska drużyna Maszynobudiwnyk została założona w Sumach w 1952 roku i reprezentowała miejscowy Zakład Produkcji Maszyn im. M.W.Frunze. W następnym roku zmieniła nazwę na "Torpedo". W 1952, 1953, 1954 i 1963 zespół zdobywał mistrzostwo obwodu sumskiego, a w 1952, 1953, 1954, 1957 i 1966 - Puchar obwodu sumskiego.
W 1960 roku klub otrzymał status profesjonalny i jako "Awanhard Sumy" debiutował w Klasie B, strefie ukraińskiej Mistrzostw ZSRR. W 1963 klub zmienił nazwę na Spartak Sumy, a w 1972 na Frunzeneć Sumy. W 1968 zespół został wicemistrzem swojej strefy, a w następnym roku w turnieju finałowym zdobyli brązowe medale. W 1982 klub spadł z Drugiej Ligi, strefy ukraińskiej i pożegnał się z rozgrywkami na szczeblu profesjonalnym. 
Jako drużyna amatorska występowała potem w mistrzostwach obwodu sumskiego. W latach 1971-1973, 1975, 1977-1981, 1985, 1987, 1989 zespół ponownie zdobywał mistrzostwo obwodu sumskiego oraz w 1972-1975, 1977, 1990, 1994, 1996-1997 - Puchar obwodu sumskiego.
W 1999 klub został odrodzony pod nazwą Frunzeneć-Liha-99 Sumy. W sezonie 2000/01 debiutował w Drugiej Lidze. W drugim swoim sezonie 2001/02 zajął 5 miejsce. Ale w następnym sezonie już nie startował w mistrzostwach, tak jak został połączony z klubem FK Sumy.

</doc>
<doc id="1824268" url="https://pl.wikipedia.org/wiki?curid=1824268" title="Russula rosea">
Russula rosea



</doc>
<doc id="1824269" url="https://pl.wikipedia.org/wiki?curid=1824269" title="Russula lepida">
Russula lepida



</doc>
<doc id="1824270" url="https://pl.wikipedia.org/wiki?curid=1824270" title="Spartak Sumy (ujednoznacznienie)">
Spartak Sumy (ujednoznacznienie)



</doc>
<doc id="1824271" url="https://pl.wikipedia.org/wiki?curid=1824271" title="Engelschalk II">
Engelschalk II

Engelschalk II (ur. po 860, zm. po 893 roku) – margrabia Marchii Panońskiej w opozycji do stryja Aribo i przywódca rebelii przeciw niemu.
Aribo został następcą braci, Wilhelma II i Engelschalka I, którzy zginęli w czasie kampanii przeciw państwu wielkomorawskiemu. Engelschalk II, syn Engelschalka I, wszczął w 882 roku przeciw władzy Aribo rebelię, domagając się władzy nad marchią. Aribo uzyskał poparcie cesarza Karola Otyłego, w związku z tym Engelschalk zwrócił się o pomoc do Arnulfa z Karyntii. Po stronie Aribo w tej wojnie stanął także król wielkomorawski, Światopełk. Pokój zawarto w 884 roku, Aribo odniósł w wojnie zwycięstwo.
Pod koniec dekady Engelschalk poślubił córkę Arnulfa, Ellinrat, by zmusić teścia do udzielenia pomocy w ponownej próbie odzyskania Marchii Panońskiej. Z powodu niepowodzenia tego planu zbiegł na Morawy. W 893 roku otrzymał część władzy nad marchią, pozostawał jednak pod zwierzchnictwem stryja. Spiskował także przeciwko Arnulfowi, w tym samym roku w Ratyzbonie negocjował z arystokracją i Morawami wszczęcie kampanii przeciw cesarzowi. Wkrótce potem został aresztowany i oślepiony bez wiedzy Arnulfa.

</doc>
<doc id="1824273" url="https://pl.wikipedia.org/wiki?curid=1824273" title="Konwencja w Münchengrätz (1833)">
Konwencja w Münchengrätz (1833)

Konwencja w Münchengrätz – porozumienie zawarte 19 września 1833 roku pomiędzy Imperium Rosyjskim (reprezentowanym przez cara Mikołaja I i hrabiego Nesselrode), Cesarstwem Austriackim (reprezentowanym przez Cesarza Franciszka II i Klemensa Metternicha) i Królestwem Prus. Konwencja była wynikiem rozmów przeprowadzonych na konferencji trwającej od 10 do 20 września 1833 roku. 
W myśl jej postanowień państwa zobowiązały się do przeciwdziałania naruszeniu suwerenności Turcji i do wzajemnej ochrony swoich legitymistycznych praw w wyniku jakiegokolwiek liberalnego zagrożenia. Nie było to ograniczone do prowincji polskich i dotyczyło w równej mierze ruchów liberalnych na terenach Włoch (kontrolowanych przez Austrię) oraz Niemiec. Konwencja w Münchengrätz w oczach polityków francuskich i brytyjskich to akt skierowany przeciwko europejskiemu liberalizmowi, prowadząc do wyodrębnienia się w Europie dwóch głównych bloków ideologicznych: konserwatywno-legitymistycznego (Rosja, Austria, Prusy) i liberalnego (Francja, Wielka Brytania). Jedną z prób przeciwstawienia zachodniego liberalizmu konserwatywnym siłom Środkowej Europy było utworzenie w 1834 roku Quadruple Alliance (znanego również jako Konwencja w Evoramonte) między Wielką Brytanią, Francją, Hiszpanią oraz Portugalią. 

</doc>
<doc id="1824275" url="https://pl.wikipedia.org/wiki?curid=1824275" title="Wustrow (powiat Vorpommern-Rügen)">
Wustrow (powiat Vorpommern-Rügen)

Wustrow, Ostseebad "(pol. Kąpielisko nadbałtyckie)" – gmina w Niemczech, wchodząca w skład urzędu Darß/Fischland w powiecie Vorpommern-Rügen, w kraju związkowym Meklemburgia-Pomorze Przednie. Położona jest na półwyspie Fischland.
Toponimia.
Nazwa pochodzenia słowiańskiego, od "ostrov" „wyspa”, pierwotnie zanotowana jako "Swante Wustrow" „Święty Ostrów”, co sugeruje istnienie w tym miejscu ośrodka kultu pogańskiego.

</doc>
<doc id="1824276" url="https://pl.wikipedia.org/wiki?curid=1824276" title="Podróż na Parnas">
Podróż na Parnas

Podróż na Parnas (hiszp. "Viaje al Parnaso") – poemat heroikomiczny Miguela de Cervantes, napisany w 1613 i opublikowany w 1614 roku. Tematem utworu jest walka dobrych i złych pisarzy o miejsce na Parnasie. Zawiera on ponadto refleksje autora na temat własnej twórczości i życia. 
Wiele ustępów poematu jest współcześnie niezrozumiałych – wielu spośród wymienionych poetów nie jest obecnie znanych, nie wiadomo również jakie stosunki łączyły z nimi Cervantesa. 
Utwór napisany jest częściowo wierszem, a częściowo prozą. Część wierszowana napisana jest tercyną i składa się z 3000 wersów, podzielonych na osiem pieśni. Dodatek prozatorski ("Adjunta al Parnaso") występuje po części poetyckiej. Pisząc utwór Cervantes wzorował się na poemacie "Viaggio in Parnaso" Cesare Caporaliego. 
Zarys fabuły.
Parnas zostaje zaatakowany przez ogromną armię kiepskich poetów. Zaniepokojony sytuacją Apollo, wysyła Merkurego, aby ten zgromadził posiłki złożone ze świetnych pisarzy. Boski posłannik udaje się do Hiszpanii, gdzie spotyka Cervantesa. Merkury podziwia pisarza, nazywając go Adamem poetów, podziwia jego talent i zapowiada mu wielką sławę. Powierza mu też zadanie zebrania armii dobrych pisarzy. Cervantes wybiera ponad setkę, natomiast Merkury udaje się po posiłki do Włoch i Grecji. Rekruci docierają do celu na galerze zrobionej z wierszy. Rozpoczyna się walka o Parnas, pisarze ciskają w siebie utworami (nowelami, powieściami, sonetami). Ostatecznie zwyciężają dobrzy poeci, grafomani natomiast zmuszeni są do ucieczki. Cervantes udaje się do Madrytu, gdzie spotyka zazdrośników i pochlebców. Zmęczony udaje się do domu i pada na łóżko. 
Utwór zawiera również listę przywilejów, które Apollo nadaje pisarzom. Mają oni prawo m.in. do biedy, do bycia zakochanym i dowolnego nazywania damy swojego serca, być uważanym za szlachcica ze względu na swoją szlachetną pracę, do bezpłatnych wejść do teatru i do przydomku "boski". 

</doc>
<doc id="1824277" url="https://pl.wikipedia.org/wiki?curid=1824277" title="Waldemar Riske">
Waldemar Riske

Waldemar Józef Riske (ur. 1943, zm. 6 czerwca 1989) – polski inżynier, nauczyciel i działacz państwowy, wicewojewoda ciechanowski (1982–1989). 
Życiorys.
Ukończył studia w Wyższej Szkole Inżynierskiej w Białymstoku, następnie pracował w zakładach przemysłowych oraz jako nauczyciel w Zespole Szkół Zawodowych w Mrągowie. Był sekretarzem Komitetu Powiatowego ZSL w Działdowie oraz delegatem na IX i X Kongres ZSL. W latach 80. pracował jako dyrektor Wojewódzkich Zakładów Gospodarki Materiałowej i Zaopatrzenia Kółek Rolniczych, był także wiceprezesem Wojewódzkiego Związku Rolników, Kółek i Organizacji Rolniczych. W latach 1982–1989 sprawował funkcję wicewojewody ciechanowskiego z ramienia ZSL. 
Odznaczony Krzyżem Kawalerskim Orderu Odrodzenia Polski oraz Złotym i Srebrnym Krzyżem Zasługi. 

</doc>
<doc id="1824279" url="https://pl.wikipedia.org/wiki?curid=1824279" title="Dubna (dopływ Wołgi)">
Dubna (dopływ Wołgi)

Dubna (ros. "Дубна́") – rzeka w północnej Rosji przeduralskiej (obwody włodzimierski i twerski), prawy dopływ Wołgi w zlewisku Morza Kaspijskiego. Długość – 167 km, powierzchnia zlewni – 5350 km². Żeglowna 15 km od ujścia.
Źródła koło miasta Aleksandrow po północnej stronie Grzędy Klińsko-Dmitrowskiej. Płynie na północny zachód przez Nizinę Środkoworosyjską i uchodzi do Wołgi 8 km poniżej sztucznego Zbiornika Iwańkowskiego, na wschód od miasta Dubna.

</doc>
<doc id="1824281" url="https://pl.wikipedia.org/wiki?curid=1824281" title="Stilpnomelan">
Stilpnomelan

Stilpnomelan – minerał z gromady krzemianów warstwowych. Mika krucha, trioktaedryczna. Jest minerałem łupków krystalicznych facji zieleńcowej, kwarcytów i łupków węglanowych. Bywa składnikiem skał facji łupków glaukofanowych, a także słabo zmetamorfizowanych osadowych złóż żelaza. 
Występowanie.
Występuje koło Zlatych Hor i w Hrabiczowie (Czechy), w Krzywym Rogu na Ukrainie. W Polsce stilpnomelan spotkano w pustkach diabazów występujących między Chełmem a Pomocem koło Jawora. Łupki stilpnomelanowe występują w Rudawach Janowickich. W pegmatytach granitowych Żołkiewki koło Strzegomia wyróżniono czarne i ciemnozielone oraz złocistobrunatne odmiany tego minerału.

</doc>
<doc id="1824282" url="https://pl.wikipedia.org/wiki?curid=1824282" title="Club Deportivo Universidad San Marcos">
Club Deportivo Universidad San Marcos

Club Deportivo Universidad Nacional Mayor de San Marcos – peruwiański klub piłkarski z siedzibą w mieście Lima, stolicy państwa.
Historia.
Klub założony został w 2001 roku i gra obecnie w drugiej lidze peruwiańskiej (Segunda división peruana).

</doc>
<doc id="1824284" url="https://pl.wikipedia.org/wiki?curid=1824284" title="Dybrzno (Łobez)">
Dybrzno (Łobez)



</doc>
<doc id="1824286" url="https://pl.wikipedia.org/wiki?curid=1824286" title="Kopalnia Węgla Kamiennego Julia">
Kopalnia Węgla Kamiennego Julia

Kopalnia Węgla Kamiennego Julia (Fuchs, Biały Kamień, Thorez) – zlikwidowana kopalnia węgla kamiennego, która znajdowała się w dzielnicy Wałbrzycha Biały Kamień. Działała w latach 1770–1996. Obszar górniczy kopalni zlokalizowany był w północnej części Dolnośląskiego Zagłębia Węglowego. Obecnie na tym terenie mieści się Park Wielokulturowy Stara Kopalnia w Wałbrzychu.
 Budynek wpisany jest do rejestru zabytków pod nr rej.: 356/A/1-14/04 z 17.09.2004
Historia.
Już w XVI wieku na obszarze ówczesnej wsi Biały Kamień istniały niewielkie kopalnie gminne (bez nazwy), stanowiące własność kmieci i dziedzica. Pierwsza pisana wzmianka odnośnie do górnictwa węglowego na terenie Białego Kamienia została poświadczona w protokole sądowym z 1561. Do rozprawy doszło z powodu niezgodnego z prawem poddzierżawienia kopalni węgla. W 1604 r. feudalny pan Dipprand Czetryc (Czettritz) wydał ordynację górniczą, w której zostało poświadczone istnienie kopalni w Białym Kamieniu.
Dopiero w 1769, kiedy to ogłoszono nowe prawo górnicze, złoża węgla przeszły na własność królestwa pruskiego. Zgodnie z tymi przepisami w następnym roku gminne kopalnie gwarectwa Biały Kamień przekształcono w jedno gwarectwo o nazwie „Fuchs” i zgłoszono je do Wyższego Urzędu Górniczego w Złotym Stoku. Obszar górniczy połączonych pól górniczych wyniósł łącznie 20 547 m², a oficjalne nadanie gwareckiej kopalni nazwy „Fuchs” nastąpiło 23 maja 1770 r. W ramach tego gwarectwa od 1791 r. działała tzw. Lisia Sztolnia.
W latach 30. XIX wieku nastąpiła znaczna rozbudowa kopalni (wydrążono m.in. szyb wydobywczy Hans-Heinrich). W latach 50. XIX wieku gwarectwo Fuchs przejęło większość kopalń leżących na terenie wsi Biały Kamień, w 1857 r. dołączono np. kopalnie i pola górnicze: Maximilian, Hochwald, Fuchsberg, Dorf i sztolnię Friedrich Wilhelm, założoną w 1800 roku. Z kolei w 1860 r. gwarectwo połączono z kopalniami i polami: Goldene Sonne, Eduard, Noue Vorschit i Einigkeit.
W drugiej połowie XIX wieku kopalnię powiększono o kopalnie i pola górnicze: Anna, Frohe Ansicht, Emilia, Louise Charlotte i Ottilie. W 1865 r. opracowany został projekt kopalni głębinowej w oparciu o najnowsze zdobycze ówczesnej techniki. W 1867 r. oddany został do eksploatacji szyb „Julia”, w 1874 r. szyb „Ida” (późniejsza „Sobótka”), a w 1884 r. szyb „Dampf” z oryginalnymi, murowanymi wieżami wyciągowymi. Wraz ze schodzeniem do coraz większych głębokości zachodziła potrzeba wzniesienia wyższych wież: nowe wieże stalowe, wkomponowane we wcześniejsze konstrukcje murowane, wzniesiono nad szybem „Julia” w 1893 r., a nad „Sobótką” w 1903 r. W 1907 r. nastąpiła dalsza rozbudowa – aby powiększyć obszar kopalni połączono ją z kopalnią „David”, a w 1922 r. z kopalnią „Segen Gottes”. W 1910 r. zbudowano kopalnianą elektrownię z 3 generatorami prądu i stacją kompresorów, a w następnym roku zabudowano przy szybie „Julia” elektryczne maszyny wyciągowe produkcji Huty Donnersmacka z Zabrza z silnikami firmy Siemens-Schuckert z Berlina.
W roku 1920 rozwiązano gwarectwo, a w jego miejsce powstała Spółka Akcyjna Steinkohlenbergwerk cons. Fuchs &amp; David, która stała się własnością Kokswerke und Chemische Fabriken A.G, spółki należącej do koncernu Schering AG w Berlinie.
Pogarszająca się sytuacja ekonomiczna doprowadziła do zjednoczenia spółek działających w rejonie wałbrzyskim. Pozwoliło to na zmniejszenie kosztów produkcji. W związku z tym w 1928 roku „Kokswerke und Chemische Fabriken”, spółka „Rütgerswerke A.G. /Berlin” oraz gwarectwo „Glückhilf-Friedenshoffnung” połączyły się w jedno przedsiębiorstwo o nazwie: „Niederschlesische
Bergbau AG Waldenburg” i automatycznie majątek kopalni „Fuchs” stał się własnością nowo powstałej firmy.
Od początku swego istnienia aż do zakończenia II wojny światowej kopalnia nosiła nazwę „Fuchs” (ewentualnie "Fuchsgrube"). Po przejęciu zakładu przez administrację polską, 13 sierpnia 1945 nazwano ją „Julia”. Już w styczniu 1946 otrzymała jednak nową nazwę „Biały Kamień”, którą z kolei 22 maja 1950 (z mocą wsteczną od 1 maja 1950) zmieniono na „Thorez”, na cześć Maurice’a Thoreza, przywódcy Francuskiej Partii Komunistycznej. Od roku 1993 aż do likwidacji kopalnia ponownie nosiła nazwę „Julia”.
Ze względu na nieopłacalność wydobycia węgla, 1 stycznia 1991 roku kopalnia została postawiona w stan likwidacji. 20 września 1996 kopalnia Julia zakończyła eksploatację (oficjalnie wydobycie w Zakładzie Górniczym Julia zakończono 31 października 1996 roku), a 17 sierpnia 1998 zakończono likwidację wyrobisk podziemnych.

</doc>
<doc id="1824287" url="https://pl.wikipedia.org/wiki?curid=1824287" title="Desaturacja">
Desaturacja



</doc>
<doc id="1824290" url="https://pl.wikipedia.org/wiki?curid=1824290" title="Kopalnia Węgla Kamiennego Fuchs">
Kopalnia Węgla Kamiennego Fuchs



</doc>
<doc id="1824291" url="https://pl.wikipedia.org/wiki?curid=1824291" title="Kopalnia Węgla Kamiennego Biały Kamień">
Kopalnia Węgla Kamiennego Biały Kamień



</doc>
<doc id="1824292" url="https://pl.wikipedia.org/wiki?curid=1824292" title="Kopalnia Węgla Kamiennego Thorez">
Kopalnia Węgla Kamiennego Thorez



</doc>
<doc id="1824293" url="https://pl.wikipedia.org/wiki?curid=1824293" title="Cecilia Malmström">
Cecilia Malmström

Anna Cecilia Malmström (ur. 15 maja 1968 w Sztokholmie) – szwedzka polityk, działaczka Ludowej Partii Liberałów, minister ds. europejskich, była posłanka do Parlamentu Europejskiego, komisarz europejski.
Życiorys.
Kształciła się w zakresie literatury na Sorbonie, następnie studiowała na Uniwersytecie w Göteborgu. Na tej uczelni uzyskała także stopień doktora politologii. Od 1986 do 1989 pracowała jako tłumaczka, później była pielęgniarką i nauczycielką w szkole dla dorosłych. Od 1994 do 1999 wykładała na Wydziale Nauk Politycznych Uniwersytetu w Göteborgu. W okresie 1998–2001 zasiadała w radzie regionu Västra Götaland.
W 1999 i 2004 z listy partii liberalnej uzyskiwała mandat posłanki do Parlamentu Europejskiego. W 2001 weszła w skład władz wykonawczych tego ugrupowania. W Europarlamencie pracowała m.in. w Komisji ds. Konstytucyjnych oraz Komisji Spraw Zagranicznych. W 2006 zrezygnowała z zasiadania w PE w związku z objęciem urzędu ministra ds. Unii Europejskiej w rządzie Fredrika Reinfeldta.
W 2009 ogłoszono, iż w nowej Komisji Europejskiej José Manuela Barroso obejmie funkcję komisarza ds. spraw wewnętrznych. Urzędowanie rozpoczęła w lutym 2010 po zatwierdzeniu przez Parlament Europejski. W 2014 została ponownie zgłoszona przez rząd Szwecji jako kandydatka na komisarza w nowej Komisji Europejskiej. Jej przewodniczący Jean-Claude Juncker powierzył Cecilii Malmström stanowisko komisarza ds. handlu. Zakończyła urzędowanie wraz z całą KE w 2019.

</doc>
<doc id="1824294" url="https://pl.wikipedia.org/wiki?curid=1824294" title="Nierl">
Nierl

Nierl (ros. "Нерль", t. Nierl Wołżańska – "Нерль Волжская", Wielka Nierl – "Нерль Большая") – rzeka w północnej Rosji przeduralskiej (obwody jarosławski i twerski), prawy dopływ Wołgi w zlewisku Morza Kaspijskiego. Długość – 112 km, powierzchnia zlewni – 3270 km², średni przepływ 55 km przed ujściem – 12,8 m³/s. Żeglowna 40 km od ujścia. Reżim mieszany z przewagą śnieżnego. Pokrywa lodowa od listopada do kwietnia.
Wypływa z jeziora Pleszczejewo na północno-wschodnim skraju Wyżyny Moskiewskiej jako Wioksa. Po 9 km uchodzi do jeziora Somino, z którego wypływa na północny zachód. Płynie przez Nizinę Środkoworosyjską i uchodzi do Wołgi na zachodnim końcu Zbiornika Uglickiego. Popularny szlak turystyki kajakowej i miejsce wędkowania.

</doc>
<doc id="1824302" url="https://pl.wikipedia.org/wiki?curid=1824302" title="Kristdemokraterna">
Kristdemokraterna



</doc>
<doc id="1824304" url="https://pl.wikipedia.org/wiki?curid=1824304" title="Spencer Pratt">
Spencer Pratt

Spencer William Pratt (ur. 14 sierpnia 1983 w Los Angeles, Kalifornia) – amerykański celebryta, osobowość telewizyjna. Najbardziej znany z roli męża Heidi Montag w reality show "Wzgórza Hollywood (The Hills)". Jest starszym bratem Stephanie Pratt, która również występuje w tym programie.
Kariera.
W 2005 roku pojawił się po raz pierwszy w telewizji w reality show "The Princes of Malibu". Pratt został managerem Brody'ego Jennera. Przyjaźń z nim zaowocowała wzięciem udziału w reality show "Wzgórza Hollywood (The Hills)". Tam poznał Heidi Montag, z którą się ożenił. Ich związek był przyczyną zerwania przyjaźni Heidi z Lauren Conrad. 
W kwietniu 2009 roku Spencer i Heidi dołączyli do obsady reality show "I'm a Celebrity…Get Me out of Here!". Jego zachowanie w programie zostało skrytykowane jako dziecięce i egocentryczne. Wzbudził kontrowersję, kiedy oznajmił, iż telewizja NBC wystawiła parę na tortury. Po czterech dniach para opuściła program. Szybko jednak zmienili swoje zdanie i znów powrócili do programu. Niestety, po wykryciu u Heidi wrzodów żołądka, para musiała opuścić program już na zawsze. Po wyjściu ze szpitala Heidi, oznajmili, iż nigdy nie byli torturowani w show.
Prywatne życie.
25 kwietnia 2009 w Pasadenie w stanie Kalifornia Pratt i Montag wzięli ślub.

</doc>
<doc id="1824309" url="https://pl.wikipedia.org/wiki?curid=1824309" title="Jawir-Sumy Sumy">
Jawir-Sumy Sumy



</doc>
<doc id="1824310" url="https://pl.wikipedia.org/wiki?curid=1824310" title="Spartak-Horobyna Sumy">
Spartak-Horobyna Sumy



</doc>
<doc id="1824311" url="https://pl.wikipedia.org/wiki?curid=1824311" title="Ziemiański Szlak Rowerowy">
Ziemiański Szlak Rowerowy

Ziemiański Szlak Rowerowy (ZSR) (oznakowanie zielone ) prowadzi z Poznania do południowej części województwa wielkopolskiego, gdzie tworzy pętlę. Długość trasy od Mosiny do rozwidlenia koło wsi Słonin wynosi 23 km. Dalsza trasa prowadząca do wsi Pakosław na granicy z województwem dolnośląskim ma dwa warianty (połączone tworzą pętlę):
co łącznie daje 245 km szlaku.
Za punkt początkowy szlaku można także przyjąć Poznański Węzeł Rowerowy znajdujący się na brzegu jeziora Maltańskiego w Poznaniu. Stamtąd należy jechać znakowanym szlakiem czerwonym (łącznik Pierścienia Rowerowego Dookoła Poznania "Wzdłuż Warty do Wielkopolskiego Parku Narodowego") o długości 29 km.
Trasa wiedzie m.in. przez miejscowości:
a także Park Krajobrazowy im. gen. Dezyderego Chłapowskiego.
Nazwa szlaku nawiązuje do licznych dworów ziemiańskich, które można zobaczyć na jego trasie, m.in.:
Szlak został oznakowany w 2004 roku. Należy do Wielkopolskiego Systemu Szlaków Rowerowych. Przebieg szlaku pokrywa się częściowo z przebiegiem międzynarodowego szlaku EuroVelo 9 (Szlak bursztynowy).

</doc>
<doc id="1824312" url="https://pl.wikipedia.org/wiki?curid=1824312" title="Cmentarz garnizonowy przy ulicy Kopernika w Szczecinie">
Cmentarz garnizonowy przy ulicy Kopernika w Szczecinie

Cmentarz garnizonowy (do 1945 niem. "Neuer Militär Kirchof") – dawny cmentarz wojskowy położony na terenie szczecińskiego Śródmieścia. Zajmował teren pomiędzy obecną ulicą Mikołaja Kopernika ("Kurfürsten str."), Ks. Sambora ("Johannisstr.") i pl. Zwycięstwa ("Platz der Republik").
Historia.
Cmentarz oddano do użytku 25 marca 1846 r. Był on przeznaczony dla żołnierzy pruskich regimentów stacjonujących w pobliskich koszarach. Teren nekropolii z biegiem czasu ulegał zmniejszeniu. Pierwszy raz miało to miejsce w 1906 roku, kiedy to rozpoczęto budowę "Bugenhagenkirche" (obecnie kościół garnizonowy pw. św. Wojciecha). Następnie po dwudziestu latach (w 1926 roku) pomniejszono część zachodnią, co było związane z poszerzaniem "Kurfürsten Str." Nekropolię zamknięto przed 1939 r. a w jego miejscu powstał skwer miejski im. Friedricha Ackermanna z zachowanym starodrzewiem i fragmentem muru cmentarnego. Od strony ulicy Kopernika rośnie jesion wyniosły w odmianie jednolistnej ("Fraxinus excelsior" 'Diversifolia'). W zachodniej części cmentarza wybudowano stację paliw.

</doc>
<doc id="1824313" url="https://pl.wikipedia.org/wiki?curid=1824313" title="Euristhmus">
Euristhmus

Euristhmus – rodzaj ryb sumokształtnych z rodziny plotosowatych (Plotosidae).
Klasyfikacja.
Gatunki zaliczane do tego rodzaju:
Gatunkiem typowym jest "Plotosus elongatus" (="Euristhmus lepturus").

</doc>
<doc id="1824314" url="https://pl.wikipedia.org/wiki?curid=1824314" title="Kotorosl">
Kotorosl

Kotorosl (ros. "Ко́торосль") – rzeka w północnej Rosji przeduralskiej (obwód jarosławski), prawy dopływ Wołgi w zlewisku Morza Kaspijskiego. Długość – 132 km, powierzchnia zlewni – 5500 km², średni przepływ w mieście Gawriłow-Jam – 30 m³/s.
Nazwę Kotorosl rzeka przybiera w miejscu, gdzie do rzeki Ustie uchodzi rzeczka Wioksa, wypływająca z jeziora Niero. Zmiana nazwy rzeki wynika z tradycji. Kotorosl silnie meandrując płynie na północ przez Nizinę Kostromsko-Jarosławską i uchodzi do Wołgi w Jarosławiu. W kwietniu i maju rzeka rozlewa się do kilometra szerokości. Turystyka wodna.

</doc>
<doc id="1824315" url="https://pl.wikipedia.org/wiki?curid=1824315" title="Prawo Lavoisiera-Laplace’a">
Prawo Lavoisiera-Laplace’a

Prawo Lavoisiera-Laplace’a – prawo sformułowane w 1780 roku przez Antoine’a Lavoisiera i Pierre’a Simona de Laplace’a stwierdzające, że:
Dotyczy to przypadków reakcji syntezy i analizy:
jednak może być uogólnione również na inne reakcje:
Oznacza to, że bezwzględne wartości ciepła rozkładu i ciepła tworzenia związku są sobie równe. Doświadczalne zweryfikowanie tego prawa stanowi potwierdzenie słuszności pierwszej zasady termodynamiki.

</doc>
<doc id="1824317" url="https://pl.wikipedia.org/wiki?curid=1824317" title="Prawo Lavoisiera i Laplace'a">
Prawo Lavoisiera i Laplace'a



</doc>
<doc id="1824318" url="https://pl.wikipedia.org/wiki?curid=1824318" title="Plotosus">
Plotosus

Plotosus – rodzaj ryb sumokształtnych z rodziny plotosowatych (Plotosidae).
Klasyfikacja.
Gatunki zaliczane do tego rodzaju:
Gatunkiem typowym jest "Platystacus anguillaris" (="Plotosus lineatus"). 

</doc>
<doc id="1824319" url="https://pl.wikipedia.org/wiki?curid=1824319" title="Sten Tolgfors">
Sten Tolgfors

Sten Tolgfors (ur. 17 lipca 1966 w Forshadze) – szwedzki polityk, parlamentarzysta, minister handlu zagranicznego w latach 2006–2007 i następnie do 2012 minister obrony.
Życiorys.
Ukończył studia z zakresu nauk politycznych na Uniwersytecie w Örebro. Pracował w Szwedzkim Czerwonym Krzyżu, a następnie jako doradca polityczny w Ministerstwie Przemysłu i Handlu. W pierwszej połowie lat 90. był członkiem władz krajowych organizacji młodzieżowej Umiarkowanej Partii Koalicyjnej, a także przez trzy lata radnym miasta Örebro.
W 1994 po raz pierwszy uzyskał mandat posła do Riksdagu z listy konserwatystów. Od tego czasu skutecznie ubiegał się o reelekcję w każdych kolejnych wyborach. W 2002 został powołany do zarządu swojego ugrupowania.
Po wygranych przez centroprawicową koalicję wyborach parlamentarnych w 2006 objął stanowisko ministra handlu zagranicznego w Ministerstwie Spraw Zagranicznych w gabinecie Fredrika Reinfeldta. Rok później został ministrem obrony, zastępując Mikaela Odenberga. Utrzymał to stanowisko także po wyborach w 2010, w których również uzyskał reelekcję do Riksdagu. Z rządu odszedł w 2012, rok później złożył mandat poselski.

</doc>
<doc id="1824320" url="https://pl.wikipedia.org/wiki?curid=1824320" title="Sic! (ujednoznacznienie)">
Sic! (ujednoznacznienie)



</doc>
<doc id="1824321" url="https://pl.wikipedia.org/wiki?curid=1824321" title="SiC">
SiC



</doc>
<doc id="1824322" url="https://pl.wikipedia.org/wiki?curid=1824322" title="Songs for a Tailor">
Songs for a Tailor

Songs for a Tailor – debiutancki album Jacka Bruce’a nagrany i wydany w 1969 r.
Historia i charakter albumu.
Songs for a Tailor był drugim nagranym albumem firmowanym własnym nazwiskiem przez Jacka Bruce’a. Pierwszy album – Things We Like – został nagrany jeszcze w sierpniu 1968 r., jednak przeleżał na półce do 1970 r. O ile całkowicie jazzowym albumem "Things We Like" Bruce chciał zaznaczyć swoją niezależność oraz odciąć się od już kończących swój żywot Cream, to komponując muzykę do "Song for a Tailor" nie musiał już tego robić.
Dlatego album ten jest demonstracją umiejętności Bruce’a jako kompozytora piosenek do tekstów poety Pete’a Browna.
Na płycie tej znalazły się dwie z najpopularniejszych kompozycji Bruce’a: "Theme from an Imaginary Western" i "Rope Ladder to the Moon". Obie zostały przyniesione przez Dicka Heckstalla-Smitha do grupy Colosseum i stały się jej podstawowymi koncertowymi utworami.
Tytuł albumu jest dyskretną dedykacją dla Jeannie Franklin, która miała swój sklep w Santa Monica. Zaopatrywała ona Bruce’a w ubrania i ostatecznie zaprzyjaźnili się. Nieco wcześniej zaopatrywała ona w swoją odzież grupy firmy Tamla-Motown, a później także i zespół Cream. Była ówczesną dziewczyną gitarzysty i wokalisty grupy Fairport Convention – Richarda Thompsona.
Wysłała ona list do Bruce’a, w którym prosi go o zaśpiewanie dla niej. List dotarł do Bruce’a 14 maja 1969 r., dokładnie w dniu, w którym zginęła ona w wypadku samochodowym. Dziwnym zbiegiem okoliczności jest to dzień urodzin Jacka Bruce’a.

</doc>
<doc id="1824323" url="https://pl.wikipedia.org/wiki?curid=1824323" title="Zielona strefa">
Zielona strefa

Zielona strefa (; ) – potoczna nazwa „strefy międzynarodowej” w Iraku, położonej w centrum Bagdadu, obszar silnie ufortyfikowany o łącznej powierzchni ok. 10 km². W Zielonej strefie znajdowały się główne siedziby tymczasowych władz irackich. Aktualnie znajdują się tam między innymi siedziba irackiego Zgromadzenia Narodowego, siedziby irackiego rządu czy część ambasad (m.in. ambasady USA oraz Wielkiej Brytanii).
Kontrast w stosunku do „Zielonej strefy” stanowi tzw. „Czerwona strefa”, obejmująca teren Bagdadu poza granicą Zielonej strefy. Określenia „Czerwona strefa” używa się również w odniesieniu do wszystkich nieobjętych ochroną terenów, znajdujących się poza obszarem punktów kontrolnych.
Przed interwencją amerykańską obszar aktualnej „Zielonej strefy” stanowił silnie ufortyfikowaną część Bagdadu, na której terenie znajdowały się główne siedziby kolejnych władz irackich (między innymi kilka pałaców Saddama Husajna, w tym ten największy – Pałac Republikański).
Obszar „Zielonej strefy” został zajęty przez wojska amerykańskie w kwietniu 2003, podczas trwającej wówczas inwazji wojsk koalicyjnych na Irak. Liczne zabezpieczenia i punkty kontrolne czynią z „Zielonej strefy” najbezpieczniejszy obszar Bagdadu.
Od 1 stycznia 2009 pełną kontrolę nad bezpieczeństwem „Zielonej strefy” przejęły irackie siły bezpieczeństwa.

</doc>
<doc id="1824324" url="https://pl.wikipedia.org/wiki?curid=1824324" title="Beatrice Ask">
Beatrice Ask

Eva Carin Beatrice Ask (ur. 20 kwietnia 1956 w Sveg w gminie Härjedalen) – szwedzka polityk, parlamentarzystka, minister szkolnictwa oraz minister sprawiedliwości.
Życiorys.
W 1978 rozpoczęła studia z zakresu ekonomii międzynarodowej na Uniwersytecie w Uppsali. Rok później zrezygnowała z nich, zostając etatowym działaczem "Moderata ungdomsförbundet", młodzieżówki Umiarkowanej Partii Koalicyjnej. Od 1984 do 1988 pełniła funkcję przewodniczącej tej organizacji (jako pierwsza kobieta na tym stanowisku). Później do 1991 była zatrudniona w administracji miejskiej w Sztokholmie.
W latach 1991–1994 sprawowała urząd ministra szkolnictwa w resorcie edukacji w rządzie Carla Bildta. W 1994 po raz pierwszy uzyskała mandat posłanki do Riksdagu z listy konserwatystów. Od tego czasu skutecznie ubiegała się o reelekcję w wyborach w 1998, 2002, 2006, 2010 i 2014.
Po zwycięstwie centroprawicowej koalicji w głosowaniu z 2006 zrezygnowała z zasiadania w parlamencie, ponownie obejmując stanowisko rządowe. W gabinecie Fredrika Reinfeldta została ministrem sprawiedliwości. Utrzymała to stanowisko także po wyborach w 2010, w których również dostała się do Riksdagu.
Urząd ministra sprawowała do 2014, w tym samym roku oraz w 2018 ponownie wybierana do szwedzkiego parlamentu. W 2020 objęła stanowisko gubernatora okręgu administracyjnego Södermanland.

</doc>
<doc id="1824325" url="https://pl.wikipedia.org/wiki?curid=1824325" title="Cierpienia Persilesa i Sigismondy">
Cierpienia Persilesa i Sigismondy

Cierpienia Persilesa i Sigismondy () – powieść Miguela de Cervantes. Ukazała się już po śmierci autora, wydana przez jego żonę, w 1617. Utwór opowiadał o losach dwojga kochanków. Oparty był na romansie "Teagenes i Chariklea", autorstwa Heliodora z Emesy.
Okoliczności powstania i publikacji.
Przypuszcza się, że Cervantes rozpoczął pracę nad utworem po 1608 lub 1609 roku. Publikację utworu zapowiadał w 1613. Dedykacja datowana jest na 31 października 1615, natomiast posłowie – na 19 kwietnia 1616 (a więc na kilka dni przed śmiercią autora). Powieść wydała w 1617 roku w Hiszpanii wdowa po pisarzu. Utwór zdobył sobie dużą popularność, a już w 1617 przedrukowano go we Francji.
Zarys fabuły.
Sigismonda jest córką Eusebii, królowej Fryslandii. Matka wysyła ją na wyspę Tule, mając nadzieję, że Sigismonda poślubi Maximusa, syna tamtejszej królowej Estoquii. Maximus, po obejrzeniu portretu Sigismondy, wyraża zgodę na planowany mariaż. Sigismonda kocha jednak z wzajemnością jego brata – Persilesa. Kochankowie pozorują odbycie pielgrzymki do Rzymu, która rzekomo ma umocnić dziewczynę w wierze katolickiej. Po ucieczce z Tule podróżują jako rodzeństwo, pod przybranymi imionami Periander i Auristela. Po drodze przeżywają liczne przygody, padają m.in. w ręce piratów i barbarzyńców. Tymczasem Maximus wyrusza na poszukiwanie Sigismondy. Po drodze jednak zapada na zdrowiu. Przed samą śmiercią błogosławi kochanków. Sigismonda i Persiles pobierają się i wiodą szczęśliwe życie rodzinne.
Związki z pierwowzorem.
Pisząc "Cierpienia Persilesa i Sigismondy" Cervantes opierał się na romansie "Teagenes i Chariklea", autorstwa Heliodora z Emesy. Oba utwory łączy przede wszystkim sposób ujęcia losów tytułowych kochanków, a także sposób prowadzenia akcji (niechronologiczny – akcja zaczyna się od środka i wyjaśnia z czasem), bohaterowie przeżywają też podobne przygody. Poza tym jednak występują różnice: u Cervantesa oprócz wątku głównego pojawiają się także liczne wątki poboczne, pisarz hiszpański stara się też o autentyczność – opisując przygody bohaterów i realia świata przedstawionego posiłkuje się źródłami (m.in. "Historia de gentibus septentrionalibus" Olausa Magnusa), wprowadza też większą niż Heliodor ilość wątków oraz bogatszą treść.

</doc>
<doc id="1824326" url="https://pl.wikipedia.org/wiki?curid=1824326" title="Antoniówka (Ukraina)">
Antoniówka (Ukraina)

Antoniówka (ukr. Антонівка, "Antoniwka") – wieś na Ukrainie, w obwodzie lwowskim, w rejonie żydaczowskim. W 2001 roku liczyła 545 mieszkańców.
Wieś powstała na terenach folwarcznych w ruskiej wsi Jajkowce, wykupionych w 1903 roku przez ks. Antoniego Trzopińskiego, proboszcza z pobliskiej Kochawiny. W 1904 roku wybudowany został kościół i otrzymał wezwanie św. Antoniego Padewskiego. W 1908 roku powstało niższe seminarium duchowne, mające status gimnazjum. W 1913 roku zostało ono przeniesione do Wadowic.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.
W 1946 roku miejscowa ludność polska została zmuszona do opuszczenia wsi. Budynek kościelny zamieniono na magazyn zboża, dzieląc wnętrze na dwie kondygnacje i wybijając w elewacji dwa rzędy okien. Po jakimś czasie przekazano go na szkołę. Po wybudowaniu nowej szkoły, dawny budynek kościoła należy do jej obejścia.

</doc>
<doc id="1824330" url="https://pl.wikipedia.org/wiki?curid=1824330" title="Cmentarz zakładu Bethanien w Szczecinie">
Cmentarz zakładu Bethanien w Szczecinie

Cmentarz przyszpitalny zakładu Bethanien – dawny cmentarz przyszpitalny w Szczecinie. Zajmował teren pomiędzy obecnymi ulicami ks. Piotra Wawrzyniaka ("Alleestr.") i Adama Mickiewicza ("Kreckower Str.").
Historia.
Cmentarz powstał ok. 1871 roku na potrzeby zespołu opiekuńczo-szpitalnego "Bethanien" dla osób w podeszłym wieku, prowadzonego przez protestanckie zgromadzenie sióstr diakonis. Fundatorem zakładu był Johannes Quistorp. Cmentarz zlokalizowano na końcu przyszpitalnego parku.
Grzebano tu zmarłych pensjonariuszy oraz posługujące tu siostry. Poza nimi pochowano tu w 1899 roku fundatora zakładu oraz jego zmarłego w 1929 roku syna – Martina Quistorpa, który był jedną z ostatnich pochowanych tu osób.
Zakład opiekuńczy „Bethanien” zlikwidowano w 1945 roku, a teren cmentarza zniwelowano ok. 1960 roku. Obecnie teren pocmentarny to zaniedbany park, w którym pozostała jedna płyta nagrobna bez napisów. Rosną tu jesiony, klony, tuje, lipy i daglezja.
Renowacji poddano klasycystyczną kaplicę cmentarną z XIX wieku.

</doc>
<doc id="1824332" url="https://pl.wikipedia.org/wiki?curid=1824332" title="Bereźnica (rejon żydaczowski)">
Bereźnica (rejon żydaczowski)

Bereźnica, Bereźnica Królewska (, "Bereżnycia") – wieś na Ukrainie, w obwodzie lwowskim, w rejonie żydaczowskim. W 2001 roku liczyła 1193 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.
W Bereźnicy urodził się taternik Jan Sawicki.

</doc>
<doc id="1824335" url="https://pl.wikipedia.org/wiki?curid=1824335" title="Holeszów (Ukraina)">
Holeszów (Ukraina)

Holeszów (, "Hołesziw") – wieś na Ukrainie nad Dniestrem w rejonie żydaczowskim obwodu lwowskiego; liczy 396 mieszkańców.
Historia.
Za II Rzeczypospolitej do 1934 r. wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 r. włączona do nowo utworzonej wiejskiej gminy zbiorowej Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.
We wsi urodził się Apołłon Nyczaj, ukraiński nauczyciel (pracował m.in. w c. k. gimnazjum w Stanisławowie) oraz działacz społeczny.

</doc>
<doc id="1824336" url="https://pl.wikipedia.org/wiki?curid=1824336" title="Jajkowce">
Jajkowce

Jajkowce – dawna wieś na Ukrainie, na terenie rejonu żydaczowskiego w obwodzie lwowskim, niedaleko Antoniówki.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.
W Jajkowcach pallotyni założyli w 1907 r. pierwszy swój dom na ziemiach polskich.

</doc>
<doc id="1824338" url="https://pl.wikipedia.org/wiki?curid=1824338" title="Lubsza (rejon żydaczowski)">
Lubsza (rejon żydaczowski)

Lubsza (ukr. Любша) – wieś na Ukrainie. Należy do rejonu żydaczowskiego w obwodzie lwowskim i liczy 568 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824339" url="https://pl.wikipedia.org/wiki?curid=1824339" title="Mazurówka (obwód lwowski)">
Mazurówka (obwód lwowski)

Mazurówka (ukr. Мазурівка) – wieś na Ukrainie. Należy do rejonu żydaczowskiego w obwodzie lwowskim i liczy 400 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824341" url="https://pl.wikipedia.org/wiki?curid=1824341" title="Smuchów">
Smuchów

Smuchów (ukr. Смогів) – wieś na Ukrainie. Należy do rejonu żydaczowskiego w obwodzie lwowskim i liczy 411 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824343" url="https://pl.wikipedia.org/wiki?curid=1824343" title="Zabłotowce">
Zabłotowce

Zabłotowce (ukr. Заболотівці) – wieś na Ukrainie. Należy do rejonu żydaczowskiego w obwodzie lwowskim i liczy 733 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824344" url="https://pl.wikipedia.org/wiki?curid=1824344" title="Żurawków">
Żurawków

Żurawków (ukr. Журавків) – wieś na Ukrainie. Należy do rejonu żydaczowskiego w obwodzie lwowskim. Miejscowość liczy 368 mieszkańców.
Za II Rzeczypospolitej do 1934 wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Młyniska w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824346" url="https://pl.wikipedia.org/wiki?curid=1824346" title="Godziny szczytu 2 (ścieżka dźwiękowa)">
Godziny szczytu 2 (ścieżka dźwiękowa)

Def Jam's Godziny szczytu 2: Soundtrack – ścieżka dźwiękowa do filmu Godziny szczytu 2 wydana 21 lipca 2001 nakładem Def Jam Recordings.

</doc>
<doc id="1824347" url="https://pl.wikipedia.org/wiki?curid=1824347" title="Wyznania Konstancji Mozart">
Wyznania Konstancji Mozart

„Wyznania Konstancji Mozart” (fr. "Les Confessions de Constanze Mozart") – fabularyzowana biografia Wolfganga Amadeusa Mozarta autorstwa Isabelle Duquesnoy.
O powieści.
Książka ma dedykację: "Dla Justyny...", na początku umieszczone są dwa cytaty:
oraz
Powieść obejmuje swoim zasięgiem lata od początku znajomości Wolfganga i Konstancji, to jest od roku 1781, aż do roku 1791, kiedy to 5 grudnia zmarł kompozytor, a 6 grudnia odbył się jego pogrzeb. Autorka, jako muzykolog, opiera się przede wszystkim na bogatej spuściżnie Mozarta, obejmującej zarówno jego korespondencję, zwłaszcza z ojcem, jak również same kompozycje oraz świadectwa współczesnych, choćby Lorenzo Da Pontego, autora libretta do takich oper jak Wesele Figara, Don Giovanni i Così fan tutte (KV 588). Zawiera ponadto wykaz dzieł Mozarta oparty na Katalogu Köchla oraz polski przekład łacińskiego tekstu mszy żałobnej w obrządku trydenckim – "Requiem". Narratorem jest sama Konstancja, jest to bowiem rodzaj pamiętnika. Książka pisana jest językiem prostym, czasem naiwnym, czasem zaś zahaczającym o naturalizm. Fikcja literacka, na którą niekiedy pozwala sobie autorka, ma charakter silnie związany z epoką i nawet, gdy nie potwierdzają tego żadne dokumenty związane z samym Wolfgangiem Amadeuszem, to jest to rekonstrukcja oparta o inne naukowe źródła z tamtej epoki.
Kontynuacją książki są "Wyznania Konstancji Mozart 1791–1842", których autorką jest także Isabelle Duquesnoy. Opisują one wydarzenia po śmierci Mozarta, przede wszystkim starania Konstancji o zachowanie wszelkich dokumentów i pamiątek związanych z kompozytorem, działania związane z prawami autorskimi i inne. Drugi mąż Konstancji – Georg Nicolaus Nissen, napisał pierwszą biografię Mozarta.
Z przedmowy Geneviève Geffray.
Również Geneviève Geffray, kustosz Międzynarodowej Fundacji Mozarteum z Salzburga, rodzinnego miasta Mozarta, w przedmowie datowanej na kwiecień 2003 roku docenia wszystkie walory powieści oraz przede wszystkim wskazuje na swój sceptycyzm związany z samym pomysłem Duquesnoy. Pani kustosz wskazuje też i na to, że autorka mając ogromną wiedzę z tego zakresu, proponuje czytelnikowi spojrzenie na Mozarta z nieco innego punktu niż tradycyjne jego biografie. Według niej dogłębna znajomość epoki pozwala kreślić autorce niezwykle trafny obraz tamtych dni. Konstancja Mozart ukazana w powieści jest dla Geffray bohaterką romantyczną, która tylko niewiele wyprzedziła epokę.

</doc>
<doc id="1824350" url="https://pl.wikipedia.org/wiki?curid=1824350" title="Integrationsverket">
Integrationsverket

Integrationsverket – były szwedzki urząd państwowy z siedzibą w Norrköping, utworzony 1 czerwca 1998, decyzją parlamentu z 1997 roku. Głównym zadaniem urzędu było planowanie i tworzenie polityki integracyjnej dla mniejszości narodowych w Szwecji. Urząd miał również za zadanie tworzenie i rozpowszechnianie informacji na temat postępów integracji mniejszości narodowych w społeczeństwie. Kolejnym zadaniem urzędu była pomoc dla gmin w których zamieszkiwali nowo przybyli imigranci.
8 marca 2007 roku szwedzki rząd podjął decyzję o likwidacji Integrationsverket. Urząd zlikwidowano 30 czerwca 2007.
Linki zewnętrzne.
Publikacje wydane przez Integrationsverket na stronie "Biblioteki Wielokulturowej" 

</doc>
<doc id="1824352" url="https://pl.wikipedia.org/wiki?curid=1824352" title="Numancja (dramat)">
Numancja (dramat)

Numancja (org. "El cerco de Numancia") – utwór dramatyczny Miguela de Cervantes, napisany prawdopodobnie w 1588 roku. Według relacji autora sztuka była wystawiana w Madrycie i cieszyła się pewną popularnością. Opublikowana została jednak po raz pierwszy dopiero w 1784 roku. Opowiada o walce mieszkańców tytułowego grodu z Rzymianami i stanowi apoteozę hiszpańskiego bohaterstwa.
Akcję utworu Cervantes skonstruował poprzez połączenie zapisków historycznych z motywami ludowymi i fantastycznymi (np. czarownik wywołujący zmarłego z grobu, aby uzyskać od niego wróżbę dotyczącą przyszłych losów wojny).
Według podania sztukę wystawiono w 1809 roku w Saragossie, podczas oblężenia napoleońskiego, aby podtrzymać zapał patriotyczny wśród mieszkańców. Natomiast w 1937 poeta Rafael Alberti zaktualizował utwór tak, aby skierowany był przeciwko Mussoliniemu i wystawił go w Madrycie.
Fabuła.
Utwór opowiada o oblężeniu tytułowego miasta przez Rzymian i dzieje się na przemian w Numancji i w obozie Scypiona. Rzymianie odcinają Numantyńczyków od dostaw żywności. Oblężeni podejmują rokowania, w ramach których proponują honorową kapitulację lub rozstrzygnięcie wojny poprzez pojedynek. Scypion jednak odrzuca obie propozycje. Numańczycy decydują się więc spalić cały swój dobytek oraz popełnić samobójstwo, aby uniknąć niewoli. Zostaje to zatwierdzone dekretem senatu. Mężczyźni zabijają więc kobiety i dzieci, a sami wdają się w samobójcze pojedynki z Rzymianami. Scypion ma nadzieję wziąć choćby jednego jeńca, kiedy więc widzi na wieży małego chłopca, Viriato, ofiaruje mu łaskę w zamian za poddanie się. Chłopiec jednak odrzuca tę ofertę i popełnia samobójstwo. Scypion docenia męstwo Numańczyków, a jego słowa potwierdza spersonifikowana Sława.

</doc>
<doc id="1824353" url="https://pl.wikipedia.org/wiki?curid=1824353" title="RS-82/RS-132">
RS-82/RS-132

RS-82 i RS-132 (RS – , trans. "reaktiwnyj snariad"; pocisk rakietowy) – niekierowane pociski rakietowe klasy powietrze-ziemia, używane na dużą skalę przez lotnictwo radzieckie w czasie II wojny światowej. Wersje tych pocisków z większymi głowicami wystrzeliwano ze sławnych katiusz.
Historia.
Pociski były opracowywane przez zespół pod kierownictwem Gieorgija Langemaka już od lat 1920; pod koniec dekady skonstruował on prototyp RS-82. Kaliber pocisku był efektem użycia jako paliwa standardowej laski prochu bezdymnego o średnicy 24 mm (średnica 3 lasek i grubość ściany silnika dawały łącznie 82 mm). Początkowo wykorzystywano stabilizatory pierścieniowe, o średnicy równej kalibrowi pocisku, ale nie spełniały one swego zadania. Po próbach polowych i w tunelach aerodynamicznych użyto stateczników o rozpiętości 200 mm dla mniejszego RS-82 i 300 mm dla większego RS-132; dawały one optymalną celność i zasięg, bez nadmiernego zwiększania masy pocisku.
Celność rakiet RS-82 i RS-132 pozostała słaba; w próbach, przy strzelaniu z odległości 500m, uzyskano jedynie 1,1% trafień w cel punktowy, a 3,7% – w grupowy. W warunkach bojowych, w chaosie pola bitwy celność była jeszcze niższa. Z tego powodu pociski zasadniczo nie nadawały się do niszczenia celów opancerzonych. Słaba głowica wymagała bezpośredniego trafienia, by zniszczyć czołg lekki, bliskie trafienia nie powodowały szkód. Silniejszy RS-132 był w stanie uszkodzić czołg średni uderzając tuż koło niego; kumulacyjna głowica RBS mogła przebić 110 mm pancerza, ale tylko przy idealnym trafieniu pod kątem 90°, co było praktycznie nieosiągalne. Rakiety te najlepiej sprawdzały się w masowym użyciu przeciw celom lekko- lub nieopancerzonym.
RS-82 pierwotnie, od 1932, służyły jako pociski powietrze-powietrze na myśliwcach I-15, montowane na wyrzutniach szynowych. Tak uzbrojone samoloty odniosły pewne sukcesy w starciu nad Chałchin-Goł, ale zbyt duży opór czołowy wyrzutni powodował poważne obniżenie szybkości samolotu.
Oficjalnie na wyposażenie lotnictwa radzieckiego przyjęto pociski w 1940. W tym roku wyprodukowano już 125 tys. RS-82 i prawie 32 tys. RS-132. W 1942 wprowadzono nowe wyrzutnie o mniejszym oporze aerodynamicznym. Pociski wykorzystywano na wielu maszynach, jak I-153, I-15, I-16, ŁaGG-3, ale najbardziej znanym samolotem przenoszącym zazwyczaj 8 rakiet był Ił-2.
Na podstawie tych rakiet opracowano pociski M8 (z głowicą zawierającą 0,64 kg materiałów wybuchowych zamiast 0,36 kg) i M-13 (4.9 kg zamiast 0,9 kg). Wystrzeliwano je z naziemnych wyrzutni BM-13, BM-8 i BM-31, ale pociski M-13 wtórnie przystosowano do strzelań powietrznych.
Pociski RS-82 i 132 zostały zastąpione przez pociski TRS-82 (S2) i TRS-132 (S3) z początkiem lat 1950.

</doc>
<doc id="1824354" url="https://pl.wikipedia.org/wiki?curid=1824354" title="RS-82">
RS-82



</doc>
<doc id="1824355" url="https://pl.wikipedia.org/wiki?curid=1824355" title="RS-132">
RS-132



</doc>
<doc id="1824356" url="https://pl.wikipedia.org/wiki?curid=1824356" title="William Earl Brown">
William Earl Brown

William Earl Brown (ur. 7 września 1963 w Murray w stanie Kentucky) – amerykański aktor charakterystyczny, występujący w filmach kinowych oraz projektach telewizyjnych. Okazjonalnie scenarzysta i producent filmowy.
Występował w roli Dana Dority’ego w serialu HBO "Deadwood", wystąpił także (w rolach drugoplanowych) jako Warren Jensen w przebojowej komedii "Sposób na blondynkę" (1998) oraz jako Kenneth „Kenny” Jones w kultowym horrorze "Krzyk" (1996).

</doc>
<doc id="1824357" url="https://pl.wikipedia.org/wiki?curid=1824357" title="Tandanus">
Tandanus

Tandanus – rodzaj słodkowodnych ryb sumokształtnych z rodziny plotosowatych (Plotosidae).
Występowanie.
Zamieszkują australijskie rzeki.
Klasyfikacja.
Gatunki zaliczane do tego rodzaju:
Gatunkiem typowym jest "Plotosus (Tandanus) tandanus".

</doc>
<doc id="1824360" url="https://pl.wikipedia.org/wiki?curid=1824360" title="James Gaines">
James Gaines

James Gaines, także Jaimes Gaines, Jim Gaines i James Gainers, właśc. James Larry M. Gaines Jr. (ur. 18 maja 1955 w Maui) – amerykańsko-filipiński aktor, scenarzysta i reżyser filmowy.
Życiorys.
Wczesne lata.
Urodził się na Hawajach na wyspie Maui. Jego ojciec był Afroamerykaninem, a matka Hawajką. W 1965 jego ojciec został pracownikiem ambasady amerykańskiej w Manili. Mały Jim wraz ze swoją siostrą wychowywał się w Filipinach i na Hawajach. Po odbyciu służby wojskowej, osiadł na stałe na Filipinach.
Kariera.
Debiutował na ekranie w filmie "Chaku Master" (1974). W dramacie wojennym Francisa Forda Coppoli "Czas apokalipsy" ("Apocalypse Now", 1979) zagrał niewielką rolę adiutanta szalonego podpułkownika Billa Kilgore’a (Robert Duvall). 
W latach osiemdziesiątych grywał głównie w niskobudżetowych filmach akcji, z których wiele na Filipinach wyprodukowała wytwórnia Silver Star Film Company (na Filipinach znana pod nazwą Kinavesa) w reżyserii Teddy’ego Page’ego, Johna Gale’a i Mike’a Monty’ego. Wystąpił też w kilku projektach z Romano Kristoffem, Bruce’em Barone’em. Był wówczas jednym z bardziej płodnych aktorów występujących w filipińskich filmach klasy B. 
Wystąpił w filmach: "Ostatni łowca" (1980) jako amerykański dezerter z Davidem Warbeckiem i Johnem Steinerem, "Wejście Ninja" ("Enter the Ninja", 1981) w reż. Menahema Golana u boku Franca Nero, Shō Kosugi, Susan George i Christopherem George, "Intrusion: Cambodia" (1984) z Romanem Kristoffem jako Greene, jeden z najemników dowodzonych przez Richarda Harrisona, "Blood Debts" (1985) jako gangster z Richardem Harrisonem i Mikiem Montym, "Amerykański ninja" (1985) z Michaelem Dudikoffem i Steve’em Jamesem oraz "Robowar" (1988) w reż. Bruna Matteiego u boku Reba Browna i Mela Davidsona. 
Pracował dla amerykańskich i włoskich filmowców kręcących swoje filmy na Filipinach. Jednym z europejskich reżyserów, którzy na ziemiach filipińskich realizowali swoje artystyczne wizje, był Bruno Mattei. Gaines wystąpił w siedmiu jego filmach (w trzech ostatnich w latach 2006–2007), w tym w popularnych filmach akcji "Strike Commando" (1987), "Strike Commando 2" (1988) i "Cop Game" (1988).

</doc>
<doc id="1824362" url="https://pl.wikipedia.org/wiki?curid=1824362" title="Mount sims">
Mount sims



</doc>
<doc id="1824363" url="https://pl.wikipedia.org/wiki?curid=1824363" title="Dzwonek ręczny">
Dzwonek ręczny

Dzwonek ręczny – mały dzwon, instrument muzyczny, przy którym do gry używa się ręki. Aby zadzwonić, dzwonkarz (muzyk grający na tym instrumencie) chwyta dłonią dzwonek za pomocą lekko elastycznego uchwytu (tradycyjnie wykonanego ze skóry, obecnie coraz częściej wykonywany jest on z tworzywa sztucznego) i tak porusza nadgarstkiem, aby wprowadzić w ruch serce dzwonka (klaper).
Pojedynczy dzwonek może być zastosowany jako sygnał do przyciągnięcia uwagi ludzi lub do wezwania ich, jednak generalnie dzwonki ręczne stosuje się w zestawach (np. 3 oktaw dzwonków).
Historia.
Pierwsze strojone dzwonki ręczne zostały stworzone przez braci Roberta i Williama Corów w Aldbourne (Anglia) między 1696 a 1724.
Bracia Corowie początkowo tworzyli dzwonki do chomąt dla zwierząt, ale z nieznanych powodów zaczęli stroić je bardziej precyzyjnie w celu nadania poszczególnych tonów oraz wyposażać je w serca (klapery), które poruszały się tylko w jednym kierunku.
Pierwotnie nastrojone zestawy dzwonków ręcznych, takich jak np. wykonanych przez braci Corów, były używane w "change ringing" (sztuka dzwonienia zestawem nastrojonych dzwonów w określonej przez matematyczne algorytmy kolejności za pomocą liny; metoda bardzo podobna do carillon), w celu ćwiczenia także poza dzwonnicami. Dzwonnicy podczas ćwiczeń nie musieli już przebywać w zimnej wieży, lecz mogli ćwiczyć skomplikowane algorytmy w domu. Zestaw dzwonków ręcznych używany w "change ringing" miał taką samą liczbę dzwonków, jak tych w dzwonnicy – zazwyczaj sześć lub dwanaście dostrojonych do skali diatonicznej.
Terminologia.
Dzwonki używane przez zespoły dzwonkarskie są w większości angielskimi dzwonkami ręcznymi.
W Wielkiej Brytanii stosuje się także inne rozróżnienie między angielskimi a amerykańskimi dzwonkami ręcznymi. Te pierwsze, produkowane np. przez Whitechapel Bell Foundry i są skonstruowane z tradycyjnych materiałów, takich jak np. skóra. W tych drugich (Malmark Inc. Bellcraftsmen lub Schulmerich Carillons) stosuje się tworzywa sztuczne do wytworzenia tego samego efektu.
Charakterystyka.
Dzwonek ręczny składa się z czterech głównych części: odlewu, podpórki, uchwytu oraz klapera. Do dwóch głównych cech charakteryzujących angielskie dzwonki ręczne należą klapery oraz zdolność do wytworzenia szeregu harmonicznego – alikwotów. Klaper w angielskim dzwonku osadzony jest na zawiasie i porusza się tam i z powrotem w jednym kierunku, w przeciwieństwie do ręcznego dzwonka szkolnego, w którym serce dzwonka porusza się swobodnie w dowolnym kierunku. Posiada również sprężynę, która odbija klaper i pozwala na swobodne ponowne dzwonienie. Alikwoty w angielskim dzwonku ręcznym znajdują się o dwanaście tonów powyżej tonu podstawowego (oktawa i kwinta), podczas gdy holenderskie dzwonki ręczne (np. Petit &amp; Fristen) koncentrują się na decymie małej (oktawa i tercja mała) bądź decymie wielkiej (oktawa i tercja wielka) powyżej tonu podstawowego. Producenci zwracają uwagę na każde alikwoty dzwonków, szczególnie na to, aby wszystkie dzwonki w zestawie tworzyły zgodny szereg harmoniczny. Każda z odlewni posiada unikalną formułę dla podkreślania albo pomniejszania określonych alikwotów, w celu wytworzenia tego specyficznego dźwięku.
Zespoły dzwonkarzy.
Zespół dzwonkarzy lub zespół dzwonkarski to grupa, która za pomocą dzwonków ręcznych gra rozpoznawalną muzykę z melodią i harmonią.
Zestaw dzwonków obejmuje wszystkie nuty skali chromatycznej. Mniejsze zespoły używają zazwyczaj jedynie 25 dzwonków (dwie oktawy), jednak zestawy są często większe, sięgają nawet do siedmiu oktaw:
Dzwonki są zazwyczaj umieszczone na „padach” (ang. "pad"), czyli swoistych poduszkach z gąbki, a te na stabilnych i szerokich stołach. Materiał ten chroni powierzchnię dzwonków, wykonaną z brązu, przed uszkodzeniami, a także hamuje dzwonki przed stoczeniem się. W przeciwieństwie do orkiestry lub chóru, w którym każdy muzyk jest odpowiedzialny za jeden wiersz partytury, zespół dzwonkarski gra wspólnie jako jeden instrument, a każdy z dzwonkarzy odpowiedzialny jest jedynie za poszczególne nuty.
Zespoły dzwonkarskie często związane są z kościołami, jednak w ostatniej dekadzie obserwuje się wzrost liczby zespołów ze społeczności lokalnych, niezwiązanych z kościołami. Niektóre szkoły oferują grę na dzwonkach ręcznych w swoim programie muzycznym (początkowe klasy uczą się gry na dzwonkach rurowych ręcznych, kolejne zaś na dzwonkach ręcznych).
Na świecie.
Międzynarodowy Komitet Dzwonków Ręcznych (ang. "International Handbell Committe") powstał w 1990 w celu wystosowania standardów i celów dla „Międzynarodowego Sympozjum Dzwonków Ręcznych” (ang. "International Handbell Symposium"). Komitet składa się z przewodniczącego i reprezentantów sześciu największych na świecie związków zespołów dzwonkarskich, które wspólnie organizują sympozjum. Są to:
„Międzynarodowe Sympozjum Dzwonków Ręcznych” powstało w 1988 i organizowane jest co dwa lata w jednym z sześciu państw wyżej wymienionych związków: Australia, Kanada, Wielka Brytania, Japonia, Korea i Stany Zjednoczone. Umożliwiają one między innymi interakcję różnych zespołów oraz podwyższają kwalifikacje (poprzez kilkudniowe warsztaty z wysokiej klasy muzykami). W trakcie sympozjum pod batutą jednego dyrygenta gra jednocześnie nawet do tysiąca dzwonkarzy z całego świata.
Dzwonki ręczne po raz pierwszy pojawiły się w Stanach Zjednoczonych w 1902 dzięki Margaret Shurcliff. Otrzymała ona w Londynie zestaw dziesięciu dzwonków od Arthura Hughesa, kierownika Whitechapel Bell Foundry (najstarszej odlewni w Wielkiej Brytanii).
W Europie.
Wielka Brytania.
Wśród wymienionych wyżej sześciu związków dzwonkarskich tylko jeden ma swoją siedzibę w Europie – jest to stowarzyszenie „Dzwonkarze Ręczni Wielkiej Brytanii”, założone w 1967 w celu promowania sztuki grania na dzwonkach ręcznych. Stowarzyszenie jest podzielone na osiem regionów: Szkocję, North East, North West, East Midlands, West Midlands, East Anglia, South East, South West.
Niemcy.
Wśród pozostałych krajów europejskich pod względem liczby zespołów dzwonkarskich wyróżniają się Niemcy. Działa tam ok. 29 zespołów, najstarszy z nich, „Hephata Handglockenchor” ze Schwalmstadt, założony został w 1973. W pozostałych krajach zespoły dzwonkarskie są nieliczne i mało znane.
Polska.
W Polsce pierwszy i jak dotąd jedyny zespół dzwonków ręcznych powstał w 1999 w Zelowie i działa do dziś pod nazwą Zelowskie Dzwonki przy parafii ewangelicko-reformowanej w Zelowie. Posiada on dwa zestawy dzwonków ręcznych i jeden zestaw dzwonków rurowych ręcznych (MelodyChime) firmy Schulmerich Carillons. Założycielem (i dyrygentem zespołu do 2010) była ksiądz Wiera Jelinek.
Muzyka.
Zespoły dzwonkarskie w zasadzie grają muzykę skomponowaną bądź zaaranżowaną specjalnie na te instrumenty ze względu na ich donośny dźwięk, ograniczony przez liczbę dzwonków w zestawie zakres nut oraz niezmienne położenie danych nut na pięciolinii (występują wyjątki od tej reguły).
Wszyscy dzwonkarze mają przed sobą pełną partyturę. Jest ona podobna do partytury fortepianu z kilkoma wyjątkami: C♯ powyżej c1 i wszystkie nuty poniżej są zapisane w kluczu basowym, a D♭ powyżej c1 i wszystkie nuty powyżej są zapisane w kluczu wiolinowym. Występują jednak odstępstwa od tej reguły w partyturach przeznaczonych do solowych występów lub dla zespołów z mniejszą liczbą dzwonków, także nuty przeznaczone na dzwonki jeszcze kilkanaście lat temu nie posiadały tej reguły. Muzyka dla dzwonków ręcznych jest napisana o oktawę niżej niż rzeczywisty dźwięk dzwonków, więc np. środkowe C – c1 jest faktycznie nutą c2. Dla uproszczenia, dzwonek ten nadal jest określany jako środkowe C (c1). Należy jednak zaznaczyć, iż dzwonki ręczne mają inne oznaczenia nut: c1 to C5 dzwonkowe, c2 to C6 dzwonkowe, itd. Także H oznaczone jest jako B. Zatem przykładowa piąta oktawa wygląda tak:
C5, C♯5/D♭5, D5, D♯5/E♭5, E5, F5, F♯5/G♭5, G5, G♯5/A♭5, A5, A♯5/B♭5, B5, C6.
Istnieje szereg skrótów i oznaczeń używanych wyłącznie lub prawie wyłącznie w muzyce dzwonków ręcznych. Najczęściej występują: LV ("let vibrate"); R ("ring"); SK ("shake"); TD ("thumb damp"); PL ("pluck"); SW ("swing") – znaczenia: patrz niżej. Stosuje się także powszechne oznaczenia tempa, oznaczenia dynamiki oraz oznaczenia artykulacji.
Techniki grania.
Występują trzy podstawowe style grania na dzwonkach ręcznych: "In-hand" (ang. "w ręce"), "Off-table" (ang. "ze stołu") oraz styl amerykański, będący połączeniem dwóch pierwszych.
Aby zagrać dzwonkiem należy poruszyć nim w taki sposób, by serce dzwonka (klaper) uderzyło wewnętrzną powierzchnię dzwonka. Zazwyczaj dzwonkarz trzyma go przed sobą na wysokości ramion, sercem dzwonka ku górze, aby następnie szybkim ruchem nadgarstka i ręki po linii eliptycznej spowodować uderzenie klapera. Dźwięk dzwonka będzie brzmieć tak długo, z jaką siłą nim zadzwoniono, albo dopóki dzwonkarz nie przytłumi go na swoim ciele bądź padzie.
Techniki dla pojedynczych dzwonków.
Techniki grania na dzwonkach ręcznych znacznie zmieniały się w przeciągu kilkudziesięciu lat. Poza podstawową, wyżej wymienioną, istnieje dużo innych:
Techniki dla kilku dzwonków.
Tradycyjne techniki grania dopuszczają jednemu dzwonkarzowi grać dwoma dzwonkami jednocześnie (po jednym w każdej ręce). W zależności od liczby dzwonków potrzebnych do konkretnego utworu i liczby dzwonkarzy w zespole, bądź w zależności od skomplikowanego fragmentu utworu, może być konieczne wykorzystanie techniki grania kilkoma dzwonkami w jednej ręce w tym samym bądź w różnym momencie.

</doc>
<doc id="1824364" url="https://pl.wikipedia.org/wiki?curid=1824364" title="Dzwonek rurowy ręczny">
Dzwonek rurowy ręczny

Dzwonki rurowe ręczne – instrumenty, przy których do gry używa się rąk, bardzo podobne do dzwonków ręcznych. Zazwyczaj są one nastrojonymi kwadratowymi rurkami z zewnętrznym mechanizmem serca. Wiele technik stosowanych w grze na dzwonkach ręcznych wykorzystuje się także w grze na dzwonkach rurowych ręcznych.
Wykorzystanie.
Dzwonki rurowe ręczne służyły pierwotnie jako pomoc szkoleniowa dla przyszłych dzwonkarzy, grających na dzwonkach ręcznych. Są one tańsze, prostsze, lżejsze i mniej podatne na uszkodzenia niż dzwonki ręczne, przez co cieszą się dużą popularnością wśród grup szkolnych, kościelnych i innych.
Dzwonki rurowe ręczne są również często używane razem z dzwonkami ręcznymi. Niektóre utwory na dzwonki ręczne napisane są do grania na nich i na dzwonkach rurowych ręcznych jednocześnie, dlatego wiele zespołów dzwonkarskich posiada także zestaw dzwonków rurowych ręcznych.
Dzwonki rurowe ręczne wykorzystuje się także w Stanach Zjednoczonych do nauki muzyki w nauczaniu początkowym.
Zespoły dzwonkarzy.
Zespół dzwonkarzy lub zespół dzwonkarski to grupa, która za pomocą dzwonków rurowych ręcznych gra rozpoznawalną muzykę z melodią i harmonią. Zestaw dzwonków obejmuje wszystkie nuty skali chromatycznej.
Polska.
W Polsce istnieją trzy zespoły grające na dzwonkach rurowych ręcznych. Pierwszy z nich powstał w 1999 w Zelowie i do dziś działa pod nazwą Zelowskie Dzwonki przy parafii ewangelicko-reformowanej w Zelowie. Posiada on jeden zestaw (trzy oktawy) dzwonków rurowych ręcznych typu MelodyChimes oraz jako jedyny zespół w Polsce zestawy dzwonków ręcznych. Dyrygentem-założycielem zespołów była od 1999 do 2010 ks. Wiera Jelinek.
Jeden zestaw (cztery oktawy) dzwonków rurowych ręcznych typu Choirchimes posiada od 2002 "Zespół Dzwonków" parafii ewangelicko-augsburskiej w Skoczowie, grający pod opieką Doroty Podżorskiej.
Jeden zestaw (dwie oktawy) dzwonków rurowych ręcznych typu MelodyChimes posiada od 2010 "Zespół Handchimesek" z Zespołu Szkół w Przecławiu, grający pod opieką Iwony Wierzbickiej.
Producenci.
Według stanu na 2009 istnieją trzy fabryki produkujące dzwonki rurowe ręczne w Stanach Zjednoczonych:

</doc>
<doc id="1824365" url="https://pl.wikipedia.org/wiki?curid=1824365" title="Tamla-Motown">
Tamla-Motown



</doc>
<doc id="1824366" url="https://pl.wikipedia.org/wiki?curid=1824366" title="Wielki Regiel">
Wielki Regiel

Wielki Regiel (słow. "Veľký Rigeľ") – reglowe wzniesienie na północnej stronie Tatr Bielskich. Mapa Polkartu podaje wysokość 1289 m, Władysław Cywiński w 4 tomie przewodnika "Tatry" 1310 m. Wielki Regiel stanowi zakończenie północno-wschodniej grani Płaczliwej Skały. Od znajdujących się powyżej niego Żlebińskich Turni (1401 m) oddziela go Żlebińska Przełęcz (ok. 1270 m). Wznosi się nad Doliną Bielskiego Potoku i Doliną Ptasiowską. Jest niemal całkowicie porośnięty lasem, ale na wschodnim zboczu nad Doliną Ptasiowską tkwią niewielkie skały. Ma dwa wierzchołki, od skalistego północnego w kierunku zachodnim odgałęzia się krótka grańka z wapiennymi turniami o wysokości około 30 m. W. Cywiński nie podaje ich nazwy, ale w artykule Wysokogórskiego Klubu Ekspedycyjnego nazwane zostały Reglanymi Igłami.
Skalisty szczyt Wielkiego Regla porasta kosodrzewina. Są z niego interesujące widoki na północne ściany Tatr Bielskich, zwłaszcza Płaczliwej Skały. Jest jednak turystycznie niedostępny; znajduje się na obszarze ochrony ścisłej TANAP-u. Jest dobrze widoczny z Drogi Wolności i bardzo przypomina swoim wyglądem polski Hruby Regiel. Od wierzchołka północnego w kierunku północno-wschodnim odbiega łagodnie nachylone, porośnięte lasem ramię o długości prawie 2 km, opadające w widły Bielskiego Potoku i jego dopływu. Z Ptasiowskiej Rówienki północnymi i zachodnimi zboczami prowadzi prawie na tej samej wysokości (1120–1160 m) ścieżka do Polany pod Żlebiną.

</doc>
<doc id="1824368" url="https://pl.wikipedia.org/wiki?curid=1824368" title="Mistrzostwa Ameryki Południowej w Lekkoatletyce 1926">
Mistrzostwa Ameryki Południowej w Lekkoatletyce 1926

4. Mistrzostwa Ameryki Południowej w Lekkoatletyce – zawody sportowe, które odbyły się w stolicy Urugwaju - Montevideo. Startowali tylko mężczyźni.

</doc>
<doc id="1824369" url="https://pl.wikipedia.org/wiki?curid=1824369" title="Lekkoatletyka na Letnich Igrzyskach Olimpijskich 1920">
Lekkoatletyka na Letnich Igrzyskach Olimpijskich 1920

Rezultaty zawodów lekkoatletycznych rozegranych podczas letnich igrzysk olimpijskich w Antwerpii. Startowali tylko mężczyźni w liczbie 509 z 25 państw świata. Zawody odbyły się w dniach 15–23 sierpnia 1920 roku. Zawody odbywały się na Stadionie Olimpijskim w Antwerpii.

</doc>
<doc id="1824370" url="https://pl.wikipedia.org/wiki?curid=1824370" title="Mistrzostwa Azji w Lekkoatletyce 1979">
Mistrzostwa Azji w Lekkoatletyce 1979

3. Mistrzostwa Azji w Lekkoatletyce – zawody lekkoatletyczne, które odbyły się w roku 1979 w stolicy Japonii - Tokio.

</doc>
<doc id="1824372" url="https://pl.wikipedia.org/wiki?curid=1824372" title="Lekkoatletyka na Igrzyskach Azjatyckich 2006">
Lekkoatletyka na Igrzyskach Azjatyckich 2006

Lekkoatletyka na Igrzyskach Azjatyckich 2006 – zawody lekkoatletyczne, które zostały rozegrane od 7 do 12 grudnia 2006 w stolicy Kataru – Dosze. Areną zmagań sportowców był Stadion Międzynarodowy Chalifa. Udział wzięło 530 lekkoatletów (331 mężczyzn i 199 kobiet). W zawodach udziału nie wzięły Bhutan, Brunei, Indonezja i Mjanma. 

</doc>
<doc id="1824373" url="https://pl.wikipedia.org/wiki?curid=1824373" title="Zarubynci (dawna wieś)">
Zarubynci (dawna wieś)

Zarubynci (ukr. Зару́бинці; pol. hist. "Zarubińce") – uroczysko znajdujące się na Ukrainie, w rejonie kaniowskim obwodu czerkaskiego. Zarubynci to dawna wieś niedaleko Perejesławia, która w latach 70. XX wieku zalana została przez Zbiornik Kaniowski.
W wyniku badań archeologicznych na tamtejszym cmentarzysku w 1899 roku, Wikientij Chwojka wyodrębnił wczesnosłowiańską kulturę zarubiniecką.

</doc>
<doc id="1824374" url="https://pl.wikipedia.org/wiki?curid=1824374" title="Lekkoatletyka na Igrzyskach Śródziemnomorskich 2005">
Lekkoatletyka na Igrzyskach Śródziemnomorskich 2005

Lekkoatletyka na Igrzyskach Śródziemnomorskich 2005 – zawody lekkoatletyczne, które odbywały się od 29 czerwca do 2 lipca. Arenę zmagań sportowców był Estadio de los Juegos Mediterráneos w Almerii.

</doc>
<doc id="1824376" url="https://pl.wikipedia.org/wiki?curid=1824376" title="Taekwondo na Igrzyskach Luzofonii 2009">
Taekwondo na Igrzyskach Luzofonii 2009

Wyniki zawodów w taekwondo, które odbyły się podczas 2. Igrzysk Luzofonii w Lizbonie.
Wszystkie walki odbyły się w hali Pavilhão Atlântico.

</doc>
<doc id="1824377" url="https://pl.wikipedia.org/wiki?curid=1824377" title="Futsal na Igrzyskach Luzofonii 2009">
Futsal na Igrzyskach Luzofonii 2009

Wyniki zawodów futsalowych rozegranych podczas 2. Igrzysk Luzofonii w stolicy Portugalii – Lizbonie. Mecze odbywały się w hali Pavilhão Atlântico. Turniej trwał od 12-17 lipca 2009.

</doc>
<doc id="1824378" url="https://pl.wikipedia.org/wiki?curid=1824378" title="Glewitz">
Glewitz

Glewitz – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.
Toponimia.
Nazwa pochodzenia słowiańskiego, od słowa "glowa" „głowa”. Tłumaczona na język polski jako "Głowice".

</doc>
<doc id="1824379" url="https://pl.wikipedia.org/wiki?curid=1824379" title="Piłka nożna na Igrzyskach Luzofonii 2009">
Piłka nożna na Igrzyskach Luzofonii 2009

Wyniki zawodów piłkarskich rozegranych podczas 2. Igrzysk Luzofonii w stolicy Portugalii – Lizbonie. Większość meczów odbyła się na stadionie Estádio José Gomes w Amadorze, zaś sam turniej odbywał się w dniach 11-19 lipca 2009.

</doc>
<doc id="1824380" url="https://pl.wikipedia.org/wiki?curid=1824380" title="Tenis stołowy na Igrzyskach Luzofonii 2009">
Tenis stołowy na Igrzyskach Luzofonii 2009

Wyniki zawodów w tenisa stołowego, jakie odbyły się podczas 2. Igrzysk Luzofonii w Lizbonie.
Turniej odbył się w hali Pavilhão Atlântico w dniach 12-13 lipca 2009.

</doc>
<doc id="1824381" url="https://pl.wikipedia.org/wiki?curid=1824381" title="Siatkówka plażowa na Igrzyskach Luzofonii 2009">
Siatkówka plażowa na Igrzyskach Luzofonii 2009

Wyniki zawodów w siatkówce plażowej, które odbyły się podczas 2. Igrzysk Luzofonii w Lizbonie. Zawody odbyły się na plaży Praia de Santo Amaro de Oeiras w mieście Oeiras.

</doc>
<doc id="1824382" url="https://pl.wikipedia.org/wiki?curid=1824382" title="Gremersdorf-Buchholz">
Gremersdorf-Buchholz

Gremersdorf-Buchholz – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824383" url="https://pl.wikipedia.org/wiki?curid=1824383" title="Piłka siatkowa na Igrzyskach Luzofonii 2009">
Piłka siatkowa na Igrzyskach Luzofonii 2009

Wyniki zawodów siatkarskich, rozegranych podczas 2. Igrzysk Luzofonii w Lizbonie. Zawody odbyły się w hali Complexo Desportivo Municipal do Casal Vistoso, w dniach 10-12 lipca 2009.

</doc>
<doc id="1824384" url="https://pl.wikipedia.org/wiki?curid=1824384" title="Judo na Igrzyskach Luzofonii 2009">
Judo na Igrzyskach Luzofonii 2009

Wyniki zawodów w judo, rozegranych podczas 2. Igrzysk Luzofonii w Lizbonie. Zawody odbywały się na arenie Pavilhão Atlântico.

</doc>
<doc id="1824385" url="https://pl.wikipedia.org/wiki?curid=1824385" title="Millienhagen-Oebelitz">
Millienhagen-Oebelitz

Millienhagen-Oebelitz – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824387" url="https://pl.wikipedia.org/wiki?curid=1824387" title="Koszykówka na Igrzyskach Luzofonii 2009">
Koszykówka na Igrzyskach Luzofonii 2009

Wyniki zawodów w piłce koszykowej, jakie odbyły się podczas 2. Igrzysk Luzofonii w Lizbonie. Zawody odbywały się w arenie Complexo dos Desportos de Almada.

</doc>
<doc id="1824388" url="https://pl.wikipedia.org/wiki?curid=1824388" title="Azjatyckie Igrzyska Sportów Walki 2009">
Azjatyckie Igrzyska Sportów Walki 2009

Azjatyckie Igrzyska Sportów Walki 2009 – 1. edycja azjatyckich igrzysk sportów walki, które odbyły się w stolicy Tajlandii - Bangkoku, w dniach 1–9 sierpnia 2009. Tabelę medalową wygrali gospodarze zawodów zdobywając 21 złotych medali.
Oficjalną maskotką igrzysk był Hanuman – super małpa o kremowej barwie i jednocześnie jako bóstwo w hinduizmie, uznawane za króla małp, posiadające wszystkie cechy i umiejętności przydatne w walce oraz determinację i wiarę w sukces. 

</doc>
<doc id="1824389" url="https://pl.wikipedia.org/wiki?curid=1824389" title="Papenhagen">
Papenhagen

Papenhagen – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824390" url="https://pl.wikipedia.org/wiki?curid=1824390" title="Zapasy na Igrzyskach Śródziemnomorskich 2005">
Zapasy na Igrzyskach Śródziemnomorskich 2005

Wyniki zawodów zapaśniczych rozegranych podczas XV Igrzysk Śródziemnomorskich.

</doc>
<doc id="1824391" url="https://pl.wikipedia.org/wiki?curid=1824391" title="Royal Rumble (1999)">
Royal Rumble (1999)

Royal Rumble (1999) – 12. edycja gali wrestlingu Royal Rumble wyprodukowana przez federację World Wrestling Federation (WWF), która odbyła się 24 stycznia 1999 w hali Arrowhead Pond of Anaheim w Anaheim w stanie Kalifornia. Gala oferowała aż dziewięć walk w tym jedną będącą dark matchem oraz dwie nagrane dla programu "Sunday Night Heat". Głównym wydarzeniem był Battle Royal Royal Rumble match, który wygrał prezes federacji WWF – Mr. McMahon, eliminując jako ostatniego z ringu swojego największego rywala – Stone Colda Steve’a Austina i tym samym otrzymał prawo do walki o WWF Championship na gali WrestleMania XV.
W pozostałych ważnych walkach podczas gali The Rock pokonał Mankinda w I Quit matchu o WWF Championship – walka ta przeszła do historii wrestlingu ze względu na jej brutalny przebieg – wydarzenia z tego starcia zostały przedstawione w filmie dokumentalnym pt. "Beyond the Mat". Pozostałe tytuły mistrzowskie jakie znalazły się na szali – tj. WWF Intercontinental Championship, WWF European Championship i WWF Women’s Championship zostały obronione przez swoich posiadaczy.
Był to pierwszy w historii Royal Rumble match, w którym udział wzięła kobieta, a była nią Chyna.
Rezultaty.
Royal Rumble match.
Nowy zawodnik wchodził do ringu co 90 sekund.

</doc>
<doc id="1824392" url="https://pl.wikipedia.org/wiki?curid=1824392" title="Splietsdorf">
Splietsdorf

Splietsdorf – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824393" url="https://pl.wikipedia.org/wiki?curid=1824393" title="Velgast">
Velgast

Velgast – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.
Toponimia.
Nazwa pochodzenia słowiańskiego, odosobowego, od imienia "*Veligošč". Tłumaczone na język polski jako "Wielgoszcz".

</doc>
<doc id="1824394" url="https://pl.wikipedia.org/wiki?curid=1824394" title="Umoonasaurus">
Umoonasaurus

Umoonasaurus – rodzaj niewielkiego plezjozaura z grupy Pliosauroidea. Żył we wczesnej kredzie w morzach na obecnych terenach Australii. W osadach datowanych na apt lub alb, około 115 mln lat, odkryto cztery szkielety, w tym jeden niemal kompletny, należące do trzech osobników dorosłych i jednego młodocianego, które przypisano do tego rodzaju. "Umoonasaurus" osiągał niewielkie rozmiary – jego długość ocenia się na około 2,5 m. Holotypem jest AM F99374, niemal kompletny i niezniszczony, zachowany w trzech wymiarach zopalizowany szkielet dorosłego osobnika, przezwanego „Henry”. "Umoonasaurus" żył stosunkowo późno, był jednak zbudowany bardziej prymitywnie niż taksony żyjące wcześniej. Jedną z jego cech charakterystycznych jest grzebień kostny znajdujący się na linii pośrodkowej czaszki oraz nad oczami. Funkcje tego grzebienia pozostają niejasne, jednak wydaje się on zbyt kruchy, by mógł służyć do obrony lub walk wewnątrzgatunkowych. Za życia zwierzęcia prawdopodobnie był on pokryty substancją rogową, co zwiększało jego wysokość, dlatego możliwe, że służył on jako ozdoba i odgrywał rolę w okresie godowym. Skamieniałości "Umoonasaurus" zostały początkowo uznane za reprezentujące nowy gatunek rodzaju "Leptocleidus", jednak analiza przeprowadzona w 2006 roku przez Benjamina Keara i współpracowników odrzuciła tę hipotezę i zasugerowała, że "Umoonasaurus" był najbardziej bazalnym przedstawicielem grupy romaleozaurów, obejmującej przeważnie bardzo duże plezjozaury o krótkich szyjach i dużych głowach. Analiza filogenetyczna wykonana przez Adama Smitha i Garetha Dyke’a wsparła jednak hipotezę Keara z 2003 roku, umieszczając "Umoonasaurus" w grupie Leptocleididae jako takson siostrzany rodzaju "Leptocleidus".
"Umoonasaurus" zasiedlał tereny przesmyku położonego na wysokich szerokościach geograficznych (około 70°S). Wody te w trakcie zim niemal zamarzały, jednak żyły tam zróżnicowane gady morskie, takie jak plezjozaury, ichtiozaury i mozazaury, co sugeruje, iż gady przystosowały się do niskich temperatur wytwarzając szereg adaptacji, jak np. podwyższony metabolizm.
Nazwa rodzajowa "Umoonasaurus" pochodzi od słowa "Umoona", oznaczającego w języku Antakarinya Coober Pedy – miejsce, w którym odnaleziono holotyp – oraz greckiego "sauros" („jaszczur”). Jedynym znanym gatunkiem należącym do tego rodzaju jest "Umoonasaurus demoscyllus". Nazwa gatunkowa została ukuta w oparciu o greckie słowo "demos" („lud”) oraz imię Scylli, morskiego potwora z mitologii greckiej – odnosi się ona do faktu, iż holotyp zakupiono z dotacji publicznych.

</doc>
<doc id="1824395" url="https://pl.wikipedia.org/wiki?curid=1824395" title="Weitenhagen (powiat Vorpommern-Rügen)">
Weitenhagen (powiat Vorpommern-Rügen)

Weitenhagen – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.
 

</doc>
<doc id="1824396" url="https://pl.wikipedia.org/wiki?curid=1824396" title="Weitenhagen">
Weitenhagen

Polska.
Dawne nazwy miejscowości: 

</doc>
<doc id="1824397" url="https://pl.wikipedia.org/wiki?curid=1824397" title="Wendisch Baggendorf">
Wendisch Baggendorf

Wendisch Baggendorf – gmina w Niemczech, wchodząca w skład urzędu Franzburg-Richtenberg w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824398" url="https://pl.wikipedia.org/wiki?curid=1824398" title="Strzystarski Potok">
Strzystarski Potok

Strzystarski Potok (słow. "Tristarský potok") – potok na północnych stokach Tatr Bielskich. Jest głównym, źródłowym dopływem Bielskiego Potoku. Wypływa pod Strzystarską Przełęczą i spływa Strzystarskim Żlebem, jednakże w górnym biegu jest ciekiem tylko okresowym. Na wysokości ok. 1080 m łączy się z dwoma innymi potokami: po prawej stronie ze spływającym Żlebiną Żlebińskim Potokiem, po lewej ze Złotym Potoczkiem, spływającym Złotym Żlebem. Z ich połączenia powstaje Bielski Potok.
Pochodzenie nazwy potoku nie jest znane, podobnie jak innych obiektów: Strzystarskiego Żlebu i Strzystarskiej Przełęczy. Również Płaczliwa Skała dawniej była nazywana "Striszarska", "Strzyszarka", "Trzystar", "Trystarska", "Trystarski Wierch" itp., a także "Stara" lub "Sztára". Być może nazwa pochodzi od skróconego sformułowania „z trzech starych jedna” – na północ od grani znajduje się Stara Polana. Źródłem nazwy może być też słowackie słowo "strištar", oznaczające pasterza koni.

</doc>
<doc id="1824399" url="https://pl.wikipedia.org/wiki?curid=1824399" title="Mistrzostwa Unii Europejskiej w Boksie Mężczyzn 2003">
Mistrzostwa Unii Europejskiej w Boksie Mężczyzn 2003

Mistrzostwa Unii Europejskiej w Boksie Mężczyzn 2003 – 1. edycja Mistrzostw Unii Europejskiej w boksie amatorskim mężczyzn, która odbyła się we francuskim mieście Strasburg w dniach 10 – 14 czerwca 2003. Tabelę medalową zdominowali pięściarze reprezentujący Turcję, którzy wygrali pięć konkurencji. Zawody odbyły się pod patronatem organizacji sankcjonującej boks amatorski w Europie - European Amateur Boxing Association (EABA). 

</doc>
<doc id="1824401" url="https://pl.wikipedia.org/wiki?curid=1824401" title="Prosiakowate">
Prosiakowate

Prosiakowate (Hemisotidae) – monotypowa rodzina płazów z rzędu płazów bezogonowych (Anura). 
Zasięg występowania.
Rodzina obejmuje gatunki występujące w tropikalnych i subtropikalnych regionach Afryki na południe od Sahary. Bytuje w klimacie zwrotnikowym i podzwrotnikowym.
Charakterystyka.
Płazy te osiągają umiarkowane rozmiary, dorastając do 8 cm długości. Ich zaokrąglone ciało wspiera się na krótkich nogach. Na małej i wąskiej głowie sterczy zadarty ku górze nos.
Zwierzęta te spędzają większość swego życia, ryjąc w glebie. Samica nie zaprzestaje tej czynności także w czasie spółkowania z partnerem, po czym składa swe jaja do nory w ziemi. Samiec wychodzi przez tunel, matka zaś zostaje ze swym niewyklutym jeszcze potomstwem. Zostanie ono tam aż do metamorfozy.
Systematyka.
Podział systematyczny.
Do rodzaju należą następujące gatunki:

</doc>
<doc id="1824402" url="https://pl.wikipedia.org/wiki?curid=1824402" title="Elmenhorst (Meklemburgia-Pomorze Przednie)">
Elmenhorst (Meklemburgia-Pomorze Przednie)

Elmenhorst – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodząca w skład urzędu Miltzow.

</doc>
<doc id="1824403" url="https://pl.wikipedia.org/wiki?curid=1824403" title="Rejon Szuszi">
Rejon Szuszi

Rejon Szuszi — jednostka podziału administracyjnego Republiki Górskiego Karabachu od 1991, a w latach 1923-1991 – Nagorno-Karabachskiego Obwodu Autonomicznego. 
Rejon Szuszi RGK poza obszarem rejonu Szuszi dawnego NKOA obejmuje również część rejonu Laçın Azerbejdżanu. 7 listopada 2020 roku miejscowości Szuszi oraz Karin Tak zostały odbite przez wojska azerskie i na mocy porozumienia pokojowego z 9 listopada powróciły pod kontrolę Azerbejdżanu oraz zmieniły swoje nazwy na odpowiednio "Şuşa" oraz "Daşaltı".

</doc>
<doc id="1824405" url="https://pl.wikipedia.org/wiki?curid=1824405" title="Brachycephalidae">
Brachycephalidae

Brachycephalidae – rodzina płazów z rzędu płazów bezogonowych (Anura).
Zasięg występowania.
Rodzina obejmuje gatunki występujące w południowej i środkowej Brazylii i przylegająca do niej północnej Argentynie; możliwie że również w przylegającym Paragwaju.
Podział systematyczny.
Do rodzaju należą następujące gatunki:

</doc>
<doc id="1824407" url="https://pl.wikipedia.org/wiki?curid=1824407" title="Sundhagen">
Sundhagen

Sundhagen – gmina w Niemczech, wchodząca w skład urzędu Miltzow w powiecie Vorpommern-Rügen, w kraju związkowym Meklemburgia-Pomorze Przednie. W dzielnicy Miltzow znajduje się siedziba urzędu.
Dzielnice gminy: Ahrendsee, Behnkendorf, Brandshagen, Bremerhagen, Dömitzow, Engelswacht, Falkenhagen, Gerdeswalde, Groß-Behnkenhagen, Groß-Miltzow, Hankenhagen, Hildebrandshagen, Horst, Jager, Jeeser, Kirchdorf, Klein-Behnkenhagen, Klein Miltzow, Mannhagen, Middelhagen, Miltzow, Neuhof, Niederhof, Oberhinrichshagen, Reinberg, Reinkenhagen, Segebadenhau, Schönhof, Stahlbrode, Tremt, Wendorf, Wilmshagen i Wüstenfelde.

</doc>
<doc id="1824409" url="https://pl.wikipedia.org/wiki?curid=1824409" title="Miltzow">
Miltzow

Miltzow (pol. "Mileszów") – dzielnica gminy Sundhagen wchodząca w skład Związku Gmin Miltzow w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824410" url="https://pl.wikipedia.org/wiki?curid=1824410" title="Szczupieńczyk pręgowany">
Szczupieńczyk pręgowany

Szczupieńczyk pręgowany, zwany też ("Aplocheilus lineatus") – gatunek słodkowodnej, drapieżnej ryby z rodziny szczupieńczykowatych (Aplocheilidae). Bywa hodowany w akwarium.
Występowanie.
Indie oraz Cejlon, zasiedlają głównie gęsto zarośnięte roślinnością zbiorniki.
Charakterystyka.
Kolor zależny od płci, samce posiadają złocistozielone ubarwienie, czerwone płetwy, a także ciemne prążki na płetwie ogonowej. Natomiast samice mniej jaskrawe, u podstawy płetwy grzbietowej znajduje się ciemna plama. Otwór gębowy w położeniu końcowym, lekko zwrócony ku górze. 
Dorasta do 10 cm długości ciała.

</doc>
<doc id="1824411" url="https://pl.wikipedia.org/wiki?curid=1824411" title="Parafia Opieki Matki Bożej i św. Sylwana z Atosu we Fryburgu">
Parafia Opieki Matki Bożej i św. Sylwana z Atosu we Fryburgu

Parafia Opieki Matki Bożej i św. Sylwana z Atosu – prawosławna parafia we Fryburgu, wchodząca w skład arcybiskupstwa Szwajcarii (w jurysdykcji patriarchy Konstantynopola). 
Parafia jest placówką obsługującą wiernych różnych narodowości, stąd obok podstawowego języka liturgicznego – francuskiego – używane są w niej również języki: grecki, rumuński oraz cerkiewnosłowiański. Parafia posługuje się kalendarzem gregoriańskim. 

</doc>
<doc id="1824413" url="https://pl.wikipedia.org/wiki?curid=1824413" title="Wittenhagen">
Wittenhagen

Wittenhagen – gmina w Niemczech, wchodząca w skład urzędu Miltzow w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1824415" url="https://pl.wikipedia.org/wiki?curid=1824415" title="ISU Grand Prix w łyżwiarstwie figurowym 2009/2010">
ISU Grand Prix w łyżwiarstwie figurowym 2009/2010

ISU Grand Prix w łyżwiarstwie figurowym 2009/2010 – 15. edycja zawodów w łyżwiarstwie figurowym. Zawodnicy podczas sezonu wystąpili w siedmiu zawodach cyklu rozgrywek. Rywalizacja rozpoczęła się w Paryżu 15 października, a zakończyła w Tokio finałem Grand Prix, który odbył się w dniach 3–6 grudnia 2009 roku.
Klasyfikacje punktowe.
Awans do finału Grand Prix zdobywa 6 najlepszych zawodników/par w każdej z konkurencji.

</doc>
<doc id="1824416" url="https://pl.wikipedia.org/wiki?curid=1824416" title="ISU Grand Prix w łyżwiarstwie figurowym 2009">
ISU Grand Prix w łyżwiarstwie figurowym 2009



</doc>
<doc id="1824421" url="https://pl.wikipedia.org/wiki?curid=1824421" title="Blues Brothers Band">
Blues Brothers Band



</doc>
<doc id="1824425" url="https://pl.wikipedia.org/wiki?curid=1824425" title="Honda Civic Si">
Honda Civic Si



</doc>
<doc id="1824429" url="https://pl.wikipedia.org/wiki?curid=1824429" title="Solaris Urbino 12 Hybrid">
Solaris Urbino 12 Hybrid



</doc>
<doc id="1824430" url="https://pl.wikipedia.org/wiki?curid=1824430" title="Briefcase Full of Blues">
Briefcase Full of Blues

Briefcase Full of Blues – album koncertowy wydany przez Blues Brothers Band w 1978 roku.

</doc>
<doc id="1824434" url="https://pl.wikipedia.org/wiki?curid=1824434" title="Grupa Bojowa I/2010">
Grupa Bojowa I/2010

Grupa Bojowa I/2010 (EU BG I/2010) – wielonarodowa grupa bojowa pod dowództwem polskim, pełniąca w I połowie 2010 dyżur bojowy w ramach Europejskich Sił Szybkiego Reagowania, równolegle z brytyjsko-holenderską grupą bojową.
Historia.
W 2004 ministrowie obrony państw członkowskich UE zatwierdzili utworzenie 13 grup bojowych, które od 2007 kolejno obejmowały dyżury bojowe. Wcześniej, bo w 2006, szefowie resortów obrony Litwy, Łotwy, Niemiec, Polski i Słowacji podpisali memorandum w sprawie utworzenia wspólnej grupy bojowej, mającej objąć dyżur w I połowie 2010. Strona polska swój udział w grupie wielonarodowej, a nie wystawienie własnej, argumentowała dużym udziałem polskiego wojska w Iraku i Afganistanie oraz kilku innych mniejszych misjach natowskich i unijnych, zaś niemiecka współpracą z mniejszymi krajami UE w ich grupach bojowych.
Państwem ramowym (wydzielającym ponad połowę składu Grupy Bojowej) wybrano Polskę. Na jednostkę ramową, na bazie której sformowano grupę bojową (a w szczególności jej batalionowy element bojowy), wybrano 17 Brygadę Zmechanizowaną, doświadczoną w Afganistanie i Iraku. Resztę stanowisk obsadziły:
W związku z tym brygada oraz inne jednostki wydzielające oddziały do Grupy Bojowej I/2010, rozpoczęły cykl szkoleń i manewrów, zakończonych 20 listopada 2009 oficjalną certyfikacją całej GBUE I/2010 podczas ćwiczeń "Common Challenge-09".
Grupa Bojowa I/2010 liczyła ok. 2500 żołnierzy. Wkład poszczególnych państw wyglądał następująco:
Grupa była zdolna do podjęcia działań bojowych w ciągu 15 dni (pierwsze 5 dni przeznaczone są na podjęcie decyzji o użyciu sił i zaplanowanie operacji, następnych 10 na rozmieszczenie w rejonie mandatowym), po których miała rozpocząć misję trwającą od jednego do czterech miesięcy, zgodną z rozdziałami VI i VII Karty Narodów Zjednoczonych (dodatkowo mogła współdziałać z siłami ONZ i NATO, gdyby zaszła taka ewentualność. Jednak GB UE I/2010, podobnie jak poprzednie grupy bojowe Unii Europejskiej nie została użyta.

</doc>
<doc id="1824435" url="https://pl.wikipedia.org/wiki?curid=1824435" title="TVK Winogrady">
TVK Winogrady

TVK Winogrady – operator telewizji kablowej w Poznaniu. W początkowych latach działalności funkcjonowała pod nazwą "Winogradzka Telewizja Kablowa" ("WTvK"). Abonenci mają dostęp do telewizji analogowej i cyfrowej, kanałów Canal+, HBO, radia, oraz telefonii stacjonarnej i Internetu.
Zasięg.
Swoim zasięgiem obejmuje większość Winograd. Dociera do 35000 mieszkańców na następujących osiedlach:
Telewizja.
W 2007 roku uruchomiono 24h program informacyjny pod taką samą nazwą, który jest rozprowadzany na wszystkich winogradzkich osiedlach. "TVK Winogrady" jako pierwsza w Polsce rozpoczęła nadawanie programu lokalnego w jakości HD. Program jest tworzony przez 11-osobowy zespół (7 dziennikarzy i 4 operatorów – montażystów). Stacja produkuje własne programy głównie o charakterze lokalnym takie jak:
Telefonia.
W 2010 roku uruchomiono stacjonarną telefonię. Usługa jest dostępna w wybranych lokalizacjach.
Internet.
Również w 2010 roku udostępniono swoim abonentom stałe łącza internetowe o przepustowości: 1 Mb/s, 2/1 Mb/s, 4/2 Mb/s, a od czerwca 2010 również 6/3 Mb/s. Umowa na czas nieokreślony.
Od 1 kwietnia 2011 łącza internetowe Winogradzkiej TV Kablowej to 50/25 Mb/s i 10/5 Mb/s.
Z dniem 1 października 2011 następuje zwiększenie prędkości w ramach pakietu Komfortowego do 200/100M b/s. W 2014 roku wszystkim użytkownikom podniesiono prędkość do 300 Mb/s. W 2016 roku wszystkim użytkownikom podniesiono prędkość do 500 Mb/s.

</doc>
<doc id="1824438" url="https://pl.wikipedia.org/wiki?curid=1824438" title="Muzułmańska Gmina Wyznaniowa">
Muzułmańska Gmina Wyznaniowa



</doc>
<doc id="1824439" url="https://pl.wikipedia.org/wiki?curid=1824439" title="Gommern">
Gommern

Gommern – miasto w Niemczech, w kraju związkowym Saksonia-Anhalt, w powiecie Jerichower Land. Przez miasto przepływa rzeka Ehle, która jest dopływem Łaby.
1 stycznia 2005 do miasta przyłączono Dannigkow, Dornburg, Karith, Ladeburg, Leitzkau, Menz, Nedlitz, Vehlitz i Wahlitz. 1 stycznia 2008 przyłączono Prödel a rok później gminę Lübs.
Polityka.
Od 9 października 2005 rada miasta składa się z 28 członków:
Współpraca.
Miejscowości partnerskie:

</doc>
<doc id="1824440" url="https://pl.wikipedia.org/wiki?curid=1824440" title="Ferrari 365">
Ferrari 365

Ferrari 365 – sportowy samochód osobowy produkowany przez włoską firmę Ferrari w latach 1966–1970. Dostępny jako 2-drzwiowe coupé lub 2-drzwiowy kabriolet. Następca modelu 330GT. Do napędu użyto silnika V12 o pojemności 4,4 litra. Moc przenoszona była na koła tylne poprzez 5-biegową manualną skrzynię biegów. Zastąpiony został przez model GTC/4.

</doc>
<doc id="1824441" url="https://pl.wikipedia.org/wiki?curid=1824441" title="Wernigerode">
Wernigerode

Wernigerode – miasto w Niemczech, w kraju związkowym Saksonia-Anhalt, w powiecie Harz, położone nad rzeką Hommelte. Przez miasto przebiegają dwie drogi krajowe: B6 oraz B244.
W roku 1907 przyłączono do miasta gminę Hasserode, dwanaście lat później gminę Nöschenrode. Po II wojnie światowej na terytorium Niemieckiej Republiki Demokratycznej. 
W roku 1994 trzy gminy znalazły się w granicach miasta: Benzingerode, Minsleben oraz Silstedt. W wyniku reform administracyjnych gmina Schierke 1 lipca 2009 oraz gmina Reddeber 1 stycznia 2010 stały się dzielnicami miasta.
W mieście rozwinął się przemysł elektrotechniczny, chemiczny, metalowy, maszynowy, szklarski oraz cukierniczy.
Współpraca.
Miejscowości partnerskie:

</doc>
<doc id="1824442" url="https://pl.wikipedia.org/wiki?curid=1824442" title="Misja Polska do Komisji Nadzorczej Państw Neutralnych w Korei">
Misja Polska do Komisji Nadzorczej Państw Neutralnych w Korei

Misja Polska do Komisji Nadzorczej Państw Neutralnych w Korei – misja wojskowa Sił Zbrojnych Rzeczypospolitej Polskiej (do 1989 Polskiej Rzeczypospolitej Ludowej) działająca w ramach KNPN, nadzorującej od 1953 zawieszenie broni między Koreą Północną a Koreą Południową.
Historia.
W 1951 obie strony wojny koreańskiej rozpoczęły rokowania, zakończone w 1953 układem rozejmowym między Koreą Północną (wspieraną przez Chiny Ludowe) oraz Południową (wspieraną przez siły ONZ na czele z USA). Jedną z jego decyzji było utworzenie zdemilitaryzowanej linii demarkacyjnej, w której znajdowało się Panmundżom. Postanowiono o utworzeniu tam wspólnego obozu, w którym miała mieć swoją kwaterę główną Komisja Nadzorcza Państw Neutralnych, przestrzegająca zawieszenie broni i złożonej z przedstawicieli 4 państw – 2 wytypowanych przez stronę komunistyczną (Czechosłowacja i Polska) i 2 przez demokratyczną (Szwajcaria i Szwecja). 
Formowanie polskiej delegacji rozpoczęto już w 1952. Aby lepiej ją przygotować do zadań utworzono Jednostkę Wojskową 2000 (JW 2000). Jednak z powodu przedłużających się rokowań proces formowania przerwano, by rozpocząć go na nowo w kwietniu 1953 w Jabłonnie k. Warszawy. Dwa miesiące później grupa rozpoznawcza udała się do Chin, za nią drogą kolejową reszta polskiej misji, formalnie utworzonej uchwałą Rady Państwa z 12 września 1953. Polacy wraz z Czechami i Słowakami zostali zakwaterowani w północnej części obozu, kontrolowanej przez KRLD.
Do zadań komisji należało:
Początkowemu okresowi działalności komisji towarzyszyły wzajemne oskarżenia o sprzyjanie zwaśnionym stronom (komunistom przez Polaków i Czechów oraz demokratom przez Szwedów i Szwajcarów), co także powodowało protesty ludności cywilnej, którym towarzyszyły zamachy. W ich wyniku KNPN musiała w 1955 ewakuować Grupy Inspekcyjne z Inczon i Pusan (Korea Południowa), a następnie z Kangnŭngu i Daegu (Korea Płd) oraz Ch'ŏngjin i Hŭngnam (Korea Płn.) – reszta grup rok później została bezterminowo zawieszona. Wówczas Misja Polska liczyła już tylko ok. 85 członków, inni przedstawiciele także zmniejszyli stany osobowe misji (Szwajcaria i Szwecja chciały nawet całkiem je wycofać z powodu zbytnio przedłużającego się procesu pokojowego).
W 1957 działalność KNPN ograniczyła się już w zasadzie tylko do przyjmowania i zatwierdzania raportów, przez co polska delegacja (jak i inne) była stopniowo zmniejszana – od 1963 liczyła już tylko ok. 10 członków. Zasadniczą zmianę przyniosła Jesień Ludów w 1989, kiedy to rozpoczął się upadek komunizmu. W jego wyniku państwa wschodniej Europy przyjęły ustrój demokratyczny, przez co z punktu widzenia KRLD delegacje z Czechosłowacji (od 1993 tylko Czech) i Polski stały się ze względów ideologicznych niewygodne. W wyniku działań północnych Koreańczyków czeska delegacja opuściła Koreę na stałe a polska obóz w północnym Panmundżomie.
Kryzys w stosunkach Polska–Korea Północna został zażegnany w 2001, wcześniej, w 1996 Misja Polska rozpoczęła nowy etap działalności – delegacja złożona z 3 żołnierzy (szef misji, zastępca i sekretarz) doraźnie, 2 lub 4 razy do roku przyłącza się do pracujących w zmarginalizowanej komisji Szwedów i Szwajcarów, wizytujących linię demarkacyjną.

</doc>
<doc id="1824443" url="https://pl.wikipedia.org/wiki?curid=1824443" title="Kıvanç Haznedaroğlu">
Kıvanç Haznedaroğlu

Kıvanç Haznedaroğlu (ur. 1 stycznia 1981 w Ankarze) – turecki szachista i trener szachowy, arcymistrz od 2009 roku.
Kariera szachowa.
Pomiędzy 1996 a 2001 r. kilkukrotnie reprezentował Turcję na mistrzostwach świata i Europy juniorów w różnych kategoriach wiekowych. W 2000 r. wystąpił w drugiej reprezentacji kraju na rozegranej w Stambule szachowej olimpiadzie. W turniejach olimpijskich uczestniczył jeszcze trzykrotnie (już jako podstawowy reprezentant Turcji), w latach 2004, 2006 i 2008. Oprócz tego sześciokrotnie (w latach 1999–2009) brał udział w turniejach o drużynowe mistrzostwo Europy.
W 2001 r. zdobył w Ankarze brązowy medal indywidualnych mistrzostw Turcji, natomiast w 2003 r. zdobył w Stambule tytuł mistrza kraju. W 2004 r. zakwalifikował się do pucharowego turnieju o mistrzostwo świata, w I rundzie tych zawodów przegrywając z Władimirem Małachowem. Normy na tytuł arcymistrza wypełnił w Pardubicach (2007, dz. III m. za Vlastimilem Babulą i Viktorem Laznicką, wspólnie z m.in. Grzegorzem Gajewskim i Piotrem Bobrasem), Ołomuńcu (2007, I m.) oraz Retimnie (2009, dz. I m. wspólnie z m.in. Dmitrijem Swietuszkinem, Maksimem Turowem, Elshanem Moradiabadim i Antoanetą Stefanową). W tym samym roku został drugim w historii tureckim szachistą (pierwszym był Suat Atalık, nie licząc Michaiła Gurewicza), który otrzymał ten tytuł. W 2011 r. zdobył w Kownie tytuł indywidualnego mistrza NATO.
Najwyższy ranking w dotychczasowej karierze osiągnął 1 maja 2017 r., z wynikiem 2510 punktów.

</doc>
<doc id="1824444" url="https://pl.wikipedia.org/wiki?curid=1824444" title="Kivanc Haznedaroglu">
Kivanc Haznedaroglu



</doc>
<doc id="1824445" url="https://pl.wikipedia.org/wiki?curid=1824445" title="Niepars">
Niepars

Niepars (pol. "Niepierce") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Rügen, siedziba Związku Gmin Niepars. 26 maja 2019 fo gminy przyłączono gminy Kummerow oraz Neu Bartelshagen, które stały się automatycznie jej częściami "(Ortsteil)". 

</doc>
<doc id="1824446" url="https://pl.wikipedia.org/wiki?curid=1824446" title="Osiedle Bolesława Śmiałego (Poznań)">
Osiedle Bolesława Śmiałego (Poznań)

Osiedle Bolesława Śmiałego – osiedle mieszkaniowe na obszarze jednostki pomocniczej Osiedle Piątkowo, na Piątkowie w Poznaniu. 
Położenie i historia.
Sąsiaduje z osiedlami Bolesława Chrobrego oraz Stefana Batorego. Na osiedlu znajdują się budynki 5-, 11-, 12- i 18-kondygnacyjne. 
Montaż pierwszego bloku rozpoczęto 3 czerwca 1983 (Poznański Kombinat Budowlany). W sierpniu 2013 rozpoczęła się rozbiórka nieukończonego budynku szkoły, którego budowę przerwano na początku lat 90. Na tym miejscu zaplanowano budowę osiedla Botanika. Prace budowlane rozpoczęto jesienią 2013.
Na terenie osiedla znajdował się nieukończony budynek użyteczności publicznej zbudowany w technologii „wielkiej płyty” – ośrodek zdrowia przy ul. S. Wiechowicza, wyburzony w 2018 roku.
Osiedle podzielone jest na dwie jednostki: "B" i "C", liczące razem 37 budynków. 
Kultura.
19 grudnia 2014 na budynku nr 106 odsłonięto tablicę pamiątkową ku czci aktora Wojciecha Deneki (1946-2013), który współpracował z tutejszymi Warsztatami Terapii Zajęciowej "Przylesie" (Grupa Teatralna "Nowi w Nowym").

</doc>
<doc id="1824447" url="https://pl.wikipedia.org/wiki?curid=1824447" title="Groß Kordshagen">
Groß Kordshagen

Groß Kordshagen – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1824450" url="https://pl.wikipedia.org/wiki?curid=1824450" title="Jakobsdorf">
Jakobsdorf

Jakobsdorf – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars. 

</doc>
<doc id="1824451" url="https://pl.wikipedia.org/wiki?curid=1824451" title="PKW Albania">
PKW Albania



</doc>
<doc id="1824452" url="https://pl.wikipedia.org/wiki?curid=1824452" title="Polska Jednostka Wojskowa w odwodzie strategicznym SACEUR">
Polska Jednostka Wojskowa w odwodzie strategicznym SACEUR

Polska Jednostka Wojskowa w odwodzie strategicznym SACEUR (PJW OS SACEUR) – wydzielony komponent Sił Zbrojnych RP, przeznaczony do wsparcia sił NATO w Bośni i Hercegowinie (SFOR) oraz (od 1999) w Kosowie (KFOR) w przypadku kryzysu, działający w latach 1998–2002. Jednostka Wojskowa 1508.
PJW odwodu strategicznego SACEUR na przestrzeni lat nosiła następujące oficjalne nazwy:
Historia.
W 1997 r. dowództwo NATO zdecydowało o powołaniu odwodu (działającego w ramach sił natychmiastowego reagowania) swoich wojsk w Bośni, który początkowo tworzyły jednostki amerykańskie, holenderskie, tureckie i włoskie. W styczniu 1998 roku, po certyfikacji, dołączył do nich 18 Batalion Desantowo-Szturmowy 6 Brygady Desantowo-Szturmowej, będąc tym samym pierwszą polską jednostką wojskową w stałych strukturach północnoatlantyckich (nie licząc batalionu w siłach pokojowych SFOR w Bośni). Już w marcu tego samego roku wziął udział w największych ćwiczeniach NATO na Bałkanach – Dynamic Response 98, sprawdzających umiejętności sojuszników w przypadku kryzysu lub nawet kolejnej wojny domowej w Bośni i Hercegowinie – gdzie uzyskał wysokie oceny. Kolejne manewry (Adventure Exchange 99 we Włoszech) były jednocześnie ostatnimi dla 18 bdsz jako PJW OS, gdyż w lipcu 1999 r. wyjechał on do Kosowa tworząc tam 800-osobowy PJW Kosowo.
Wymusiło to wydzielenie innej jednostki do odwodu – rząd w lipcu zdecydował się na 10 Batalion Zmechanizowany 10 Brygady Kawalerii Pancernej. W marcu 2000 r. dowództwo batalionu z kompanią zmechanizowaną i elementem zaopatrywania (łącznie 531 żołnierzy) wzięło udział w organizowanych na terenie Kosowa ćwiczeniach Dynamic Response 2000. Po ich zakończeniu pozostały one jednak w Kosowskiej Mitrowicy, gdyż doszło tam do poważnych rozruchów serbsko-albańskich i miejscowe siły KFOR pod dowództwem francuskim były niewystarczające do ustabilizowania sytuacji. Polski batalion przejął południową część miasta, przez ponad pół roku obsadzając posterunkami brzeg rzeki Ibar. Jego zadania polegały na patrolowaniu obszaru i zapewnieniu bezpieczeństwa Serbom. Ta sama grupa rok później wyjechała do Bośni i Hercegowiny na Dynamic Response 2001, po których aż do września wzmocniona 2 kz wzmacniała POLUKRBAT, kontrolując przejście graniczne w miejscowości Globocica. Ostatnimi manewrami PJW OS były Dynamic Response 2002, do których wydzielono już tylko dowództwa: batalionu i dwóch kompanii zmechanizowanych.
W kolejnych ćwiczeniach Dynamic Response 2003 i Dynamic Response 2004 nie brała już udział PJW: w związku z przygotowaniami do udziału 10 Brygady Kawalerii Pancernej w Polskim Kontyngencie Wojskowym w Iraku zrezygnowano z jej wystawiania do odwodu strategicznego. Ponadto przyjęto strategię wzajemnego wzmacniania SFOR i KFOR w sytuacjach kryzysowych.
Struktura organizacyjna.
Czas urzędowania, dowódcy i jednostki wystawiające PJW:

</doc>
<doc id="1824453" url="https://pl.wikipedia.org/wiki?curid=1824453" title="Lüssow">
Lüssow

Polska.
Dawna nazwa miejscowości:

</doc>
<doc id="1824455" url="https://pl.wikipedia.org/wiki?curid=1824455" title="Luessow">
Luessow



</doc>
<doc id="1824458" url="https://pl.wikipedia.org/wiki?curid=1824458" title="Ferrari Berlinetta Boxer">
Ferrari Berlinetta Boxer

Ferrari Berlinetta Boxer – supersamochód produkowany przez włoską firmę Ferrari w latach 1973–1984. Ferrari BB został zaprezentowany w roku 1971, na międzynarodowym salonie samochodowym w Turynie. Za konstrukcję nadwozia odpowiedzialna była firma Pininfarina. Dostępny jako 2-drzwiowe coupé. Następca modelu 365 GTB/4. Do napędu użyto silnika V12 o kącie rozwarcia 180° i o pojemności w zależności od wersji 4,4 bądź 5,0 litra. Moc przenoszona była na koła tylne poprzez 5-biegową manualną skrzynię biegów. Został zastąpiony przez Ferrari Testarossa.

</doc>
<doc id="1824461" url="https://pl.wikipedia.org/wiki?curid=1824461" title="Herculis 2009">
Herculis 2009

Herculis 2009 – mityng lekkoatletyczny, który odbył się 28 lipca w Monako na Stade Louis II. Zawody były zaliczane do cyklu World Athletics Tour i posiadały rangę Super Grand Prix IAAF.

</doc>
<doc id="1824467" url="https://pl.wikipedia.org/wiki?curid=1824467" title="Polski kontyngent wojskowy">
Polski kontyngent wojskowy

Polski kontyngent wojskowy (PKW) – wydzielona jednostka wojskowa Sił Zbrojnych RP (wojska operacyjne), przeznaczona do udziału w zagranicznej operacji wojskowej (pokojowej lub wojennej) zgodnie z postanowieniem Prezydenta RP na wniosek Rady Ministrów.
Historia.
Wojsko Polskie od lat 50. XX wieku angażowało się w operacje zagraniczne. W 1953 Polska Rzeczpospolita Ludowa wysłała ok. 300 żołnierzy do Korei w ramach Misji Polskiej w Komisji Nadzorczej Państw Neutralnych, mającej za zadanie nadzorowanie zawieszenia broni oraz prawie 60 wojskowych medyków w szpitalu Polskiego Czerwonego Krzyża w Korei Północnej. Przez następne lata Polacy uczestniczyli w pracach komisji w Indochinach (1954-1976) oraz obserwatorów w Nigerii (1968-1970). W 1968 w interwencji zbrojnej w Czechosłowacja pk. operacja "Dunaj" Układu Warszawskiego udział wzięła 2 Armia Wojska Polskiego.
Za pierwszy polski kontyngent wojskowy w formalnym rozumieniu tego terminu uznawana jest Polska Wojskowa Jednostka Specjalna w ramach UNEF II w Egipcie w latach 1973-1979, gdzie stacjonował polski batalion logistyczny. W 1974 detaszowano z niego Wydzieloną Grupę (WG PWJS Syria) do UNDOF w Syrii, którą w 1979 przekształcono w samodzielny Polski Kontyngent Wojskowy. W następnych latach kontyngenty kierowano do działań humanitarnych: w latach 1985-1987 do Etiopii (PLEPE) i wsparcia medycznego wojsk koalicji w Zatoce Perskiej w 1991 (operacje "Desert Shield" i "Desert Storm").
Na przełomie lat 80. i 90. XX wieku sytuacja międzynarodowa uległa zmianom i wiele regionów świata uległo destabilizacji (m.in. Bałkany). W odpowiedzi na nowe konflikty ONZ powołała szereg nowych misji pokojowych, w które zaangażowała się Rzeczpospolita Polska. Precedensowy był udział POLBATT-ów – batalionów piechoty (operacyjnych), wysyłanych do b. Jugosławii w latach 1992-1995 (PKW Chorwacja) i Syrii w latach 1993-2009. Ponadto ze względu na doświadczenie Polski w zakresie obsługi logistycznej sił ONZ kolejne POLLOG-i (polskie jednostki logistyczne w sile batalionu lub kompanii) kierowano do misji "błękitnych hełmów" w Namibii w latach 1989-1990 (PKW Namibia), Kambodży w latach 1992-1993 (PKW Kambodża) i Libanu w latach 1994-2009 (PKW Liban). W latach 90. Polska była jednym z największych kontrybutorów personelu do operacji pokojowych ONZ, w latach 1997-1999 – największym.
W latach 90. nastąpiły też ostateczny rozpad bloku wschodniego i rozwiązanie Układu Warszawskiego, skutkujące reorientacją polskiej polityki zagranicznej w kierunku euroatlantyckim. W 1991 rozpoczęto starania o akcesję do Organizacji Traktatu Północnoatlantyckiego (NATO), w 1994 Polska przystąpiła do programu Partnerstwo dla Pokoju. Jednostką wytypowaną do tego programu był 16 Batalion Powietrznodesantowy, który na początku 1996 został wysłany do Bośni i Hercegowiny jako polski kontyngent w pierwszych siłach pokojowych NATO: IFOR. Po przekształceniu w SFOR Polska kontynuowała zaangażowanie, które w 1998 zostało poszerzone o PJW Odwodu Strategicznego SACEUR (18 Batalion Desantowo–Szturmowy), który w 1999 wszedł w skład sił stabilizacyjnych NATO w Kosowie (PJW KFOR). Na przełomie XX i XXI w. polskie kontyngenty uczestniczyły także w innych operacjach Sojuszu na Bałkanach: w Albanii w 1999 (PJW AFOR) i Macedonii w latach 2001-2003 (PKW Macedonia).
Zamach z 11 września 2001 roku był bezpośrednią przyczyną rozpoczęcia tzw. "wojny z terroryzmem", prowadzonej przez Stany Zjednoczone Ameryki Północnej przy udziale sojuszników. Polska w 2002 skierowała kontyngent wojskowy (PKW Afganistan) do Afganistanu i Zatoki Perskiej. Zgrupowanie w Zatoce Perskiej w 2003 wzięło udział w inwazji na Irak, po zakończeniu której do tego państwa wysłana została Wielonarodowa Dywizja Centrum-Południe, dowodzona przez PKW Irak. Po raz pierwszy w historii Polska wystawiła tak znaczne siły do operacji stabilizacyjnej (ok. 2500 żołnierzy i pracowników), do tego dowodząc też znaczącym zgrupowaniem z innych państw. PKW Irak był stopniowo redukowany i w 2008 zastąpiony znacznie mniejszą jednostką doradczo-szkoleniową. Jednocześnie w 2007 zwiększono liczebnie PKW Afganistan (początkowo do ok. 1200, a w szczytowym okresie do ok. 2600 żołnierzy i pracowników), który w 2008 przejął odpowiedzialność za afgańską prowincję Ghazni w ramach ISAF. Misja PKW ISAF zakończyła się w 2014. W Iraku i Afganistanie polskie kontyngenty poniosły największe straty: odpowiednio 22 i 44 żołnierzy i pracowników.
Oprócz dużych misji w Iraku i Afganistanie kontyngenty były zaangażowane także w mniejsze operacje, prowadzone w ramach m.in. Sił Odpowiedzi NATO (PKW Grecja lub PKW Pakistan) i Unii Europejskiej. W ramach sił EUFOR kontynuowano dotychczasowe działania na Bałkanach (w Macedonii oraz Bośni i Hercegowinie) oraz prowadzono nowe, głównie w Afryce (PKW DR Kongo, PKW Czad, PKW Mali i PKW RŚA), gdzie szczególną rolę pełni Żandarmeria Wojskowa jako komponent manewrowy. Przyjęta w 2009 "Strategia udziału Sił Zbrojnych Rzeczypospolitej Polskiej w operacjach międzynarodowych", nadała priorytetowe znaczenie właśnie operacjom NATO i UE. Kontyngenty z sił pokojowych ONZ zostały wycofane do końca 2009 (PKW Syria, PKW Liban i PKW Czad). Powrót Polski do sił ONZ nastąpił dopiero 10 lat później, jako element polskiego niestałego członkostwa w Radzie Bezpieczeństwa ONZ (ponownie PKW Liban).
Zakończenie PKW ISAF w 2014 oraz wojna w Donbasie zmieniły kierunki polskiej polityki w kwestii operacji zagranicznych. Pierwszeństwo nadano działaniom w ramach kolektywnej obrony NATO – zwiększono liczbę dyżurów PKW Orlik, prowadzącego nadzór przestrzeni powietrznej państw bałtyckich i w 2017 skierowano wojska do Rumunii i Łotwy jako element Wysuniętej Obecności NATO (PKW tFP Rumunia i PKW eFP Łotwa), czyli wzmocnienia sił sojuszniczych.
Podstawy prawne.
Pierwszy akt w randze ustawy, całościowo regulujący pobyt i służbę polskich żołnierzy poza granicami kraju uchwalono dopiero w 1998 - była to "Ustawa z dnia 19 lutego 1998 r. o zasadach użycia Sił Zbrojnych poza granicami Rzeczypospolitej Polskiej w 1998 r." (). 1 stycznia 1999 została zastąpiona przez "Ustawę z dnia 17 grudnia 1998 r. o zasadach użycia lub pobytu Sił Zbrojnych Rzeczypospolitej Polskiej poza granicami państwa" (). Zgodnie z nimi o użyciu kontyngentu postanawia Prezydent Rzeczypospolitej Polskiej Zwierzchnik Sił Zbrojnych RP na wniosek Rady Ministrów, (Postanowienie o użyciu SZ RP wymaga kontrasygnaty Prezesa Rady Ministrów). W postanowieniu musi znajdować się nazwa, czas trwania, państw(o)a docelowe, liczebność (etat) i podporządkowanie PKW.
Do 1998 r. użycie sił zbrojnych za granicą regulował artykuł 20a "Ustawy z dnia 30 czerwca 1970 r. o służbie wojskowej żołnierzy zawodowych" (). Wówczas o wysłaniu jednostki wojskowej decydowała Rada Państwa, a od 1989 Rada Ministrów w drodze uchwały.
Obserwatorzy wojskowi w operacjach pokojowych nie współtworzą kontyngentu – w systemie krajowym działają samodzielnie i o ich wysłaniu decyduje Minister Obrony Narodowej (z wyjątkiem Grupy Obserwatorów SZ RP w Gruzji, która z prawnego punktu widzenia była kontyngentem wojskowym w rozumieniu "ustawy z dnia 17 grudnia 1998 r. o zasadach użycia lub pobytu Sił Zbrojnych Rzeczypospolitej Polskiej poza granicami państwa").
Nazewnictwo.
Od 1979, tj. przemianowania Wydzielonej Grupy Polskiej Wojskowej Jednostki Specjalnej na Polski Kontyngent Wojskowy w Siłach ONZ w Syrii, stosowany jest następujący wzór nazwy:
"Polski Kontyngent Wojskowy w /nazwa sił lub operacji oraz ewentualnie nazwa organizacji dowodzącej misją/ w /nazwa państwa, państw lub rejonu operacji kontyngentu/".
Na przestrzeni lat często zdarzały się wyjątki od tej reguły. Polska Wojskowa Jednostka Specjalna Doraźnych Sił Zbrojnych Organizacji Narodów Zjednoczonych działała przed oficjalnym wprowadzeniem terminu PKW (w późniejszym czasie podobną nazwę nosiły też inne PKW - PKW UNTAG był jednocześnie Polską Wojskową Jednostką Logistyczną, a w latach 1992-1994 PKW UNIFIL był też Polską Wojskową Jednostką Medyczną). Ponadto w latach na przełomie XX i XXI w. polskie kontyngenty w ramach NATO stosowały następujące nazewnictwo:
"Polska Jednostka Wojskowa w /nazwa sił/ w /nazwa państwa, państw lub rejonu operacji kontyngentu/".
Typy.
Do początku XXI wieku PKW dzieliły się na dwa podstawowe typy:
Z wejściem Polski do NATO obok kontyngentów dużych i składających się z wielu rodzajów wojsk (PKW Irak, PKW Afganistan) wysyłane są także grupy niewielkie i wyspecjalizowane (PKW Grecja, PKW Pakistan).
Podległość.
Kontyngenty pod względem narodowym do czasu uzyskania pełnej gotowości bojowej przez Dowództwo Operacyjne Sił Zbrojnych podlegały pod Ministerstwo Obrony Narodowej.
Natomiast pod względem operacyjnym podlegają dowództwu wyznaczonemu w postanowieniu o użyciu. Jednak w strukturach wielonarodowych nie używana jest nazwa PKW, tylko jednostki tworzonej przez kontyngent, z którą ma wspólne dowództwo (np. od 1993 Polski Kontyngent Wojskowy w Syrii podlegał Kwaterze Głównej UNDOF jako POLBATT, czyli polski batalion piechoty, a w latach 2008-2014 dowództwo PKW Afganistan było także dowództwem Polskich Sił Zadaniowych).
Od rozpoczęcia przez NATO misji pokojowych istnieją też odrębne elementy kontyngentu, podporządkowane wyłącznie dowódcy PKW, są to:
Szkolenie.
Do 1979 za przygotowanie polskich jednostek do służby zagranicznej odpowiedzialna była Jednostka Wojskowa 2000 (podległa Zarządowi II SG WP). Po jej rozformowaniu odpowiedzialność za szkolenie przeszła na odpowiednie okręgi wojskowe przygotowujące daną zmianę kontyngentu. W 1989 utworzono Wojskowe Centrum Szkolenia dla potrzeb Sił Pokojowych Organizacji Narodów Zjednoczonych (w 2002 przemianowane na Centrum Szkolenia na Potrzeby Sił Pokojowych, w 2011 połączone z Centralną Grupą Wsparcia Współpracy Cywilno-Wojskowej w Centrum Przygotowań do Misji Zagranicznych), które od 1990 przejmowało kompetencje okręgów w tej dziedzinie, ponadto w 2004 do szkolenia PKW włączył się 2 Korpus Zmechanizowany, głównie organizując ćwiczenia dla PKW Irak ("Eufrat") i PKW Afganistan ("Bagram").
Cykl przygotowań do operacji zewnętrznej w ramach sił NATO, bądź misji ONZ podzielony jest na dwa zasadnicze okresy – szkoleniowy i organizacyjny, trwające odpowiednio 30-40 i 10-15 dni, w zależności od przydziału służbowego (w przypadku kadry kierowniczej czas szkoleń jest dłuższy). Obejmują one zapoznanie się z rejonem operacji, naukę podstaw języka i tradycji państwa mandatowego (I etap), maksymalne zgranie się pododdziałów, oddziałów, ćwiczenia zachowań w sytuacjach nadzwyczajnych, typu atak przeciwnika czy procedura MEDEVAC (II etap). Zakończone są one oficjalną certyfikacją, czyli zezwoleniem na służbę w kontyngencie.
Uczestnictwo i zmiany (rotacje).
Od 1998 uczestnictwo żołnierzy w operacjach zagranicznych jest ochotnicze, w związku z czym do służby może się zgłosić każdy żołnierz, który przeszedł odpowiednie testy i zgłosił się do organu szkolącego PKW. W rejonie misji oprócz standardowego żołdu może mu także przysługiwać dodatek za działania w strefie działań wojennych (w przypadku odpowiedniego obwieszczenia ministra spraw zagranicznych) lub kwota z puli refundowanej przez organizację formującą misję.
Jednak dowództwo stara się maksymalnie obsadzić każdą zmianę jedną jednostką (przynajmniej w 50%, reszta kompletowana jest z innych garnizonów, ponadto w przypadku większych operacji oddziały inżynieryjne czy logistyczne wydzielane są przez odrębne jednostki), tak, by była ona maksymalnie efektywna. Jedna zmiana trwa 6 miesięcy - w latach 90 XX w. i na początku XXI w. obowiązywał inny system: zmiana dla żołnierzy zawodowych trwała 12 miesięcy, dla żołnierzy służby zasadniczej 6 miesięcy. Inny wobec reszty kontyngentu harmonogram rotacji obowiązuje oficerów służących w dowództwach sojuszniczych w rejonie operacji.
Polskie kontyngenty wojskowe.
Stan na 1 października 2021. Czcionką pogrubioną zaznaczono kontyngenty aktualnie działające.

</doc>
<doc id="1824473" url="https://pl.wikipedia.org/wiki?curid=1824473" title="POLLOG">
POLLOG



</doc>
<doc id="1824474" url="https://pl.wikipedia.org/wiki?curid=1824474" title="Bristol Fighter T">
Bristol Fighter T



</doc>
<doc id="1824476" url="https://pl.wikipedia.org/wiki?curid=1824476" title="Made in America (album)">
Made in America (album)

Made in America – album koncertowy wydany przez Blues Brothers Band w 1980 roku.

</doc>
<doc id="1824478" url="https://pl.wikipedia.org/wiki?curid=1824478" title="Twierdzenie Hartogsa (teoria mnogości)">
Twierdzenie Hartogsa (teoria mnogości)

Twierdzenie Hartogsa – twierdzenie w teorii mnogości ZF (bez aksjomatu wyboru), udowodnione w 1915 roku przez niemieckiego matematyka Friedricha Hartogsa, mówiące, że
Innymi słowy, twierdzenie Hartogsa mówi, że dla każdego zbioru istnieje od niego nie mniej liczny zbiór dobrze uporządkowany.
Funkcja Hartogsa.
Każda niepusta klasa liczb porządkowych zawiera element najmniejszy. Fakt ten pozwala rozważać taką funkcję formula_4 (określoną na klasie wszystkich zbiorów i o wartościach w klasie wszystkich liczb porządkowych formula_5 por. paradoks Buralego-Fortiego – w szczególności każda taka funkcja jest klasą właściwą), że
Powyższa funkcja nazywana jest funkcją Hartogsa. Jeśli formula_7 oznacza pierwszą nieskończoną liczbę porządkową (jej istnienie gwarantuje aksjomat nieskończoności), to formula_8 jest pierwszą nieprzeliczalną liczbą porządkową, którą oznacza się symbolem formula_9 Wartości funkcji Hartogsa są zawsze początkowymi liczbami porządkowymi, a więc są one liczbami kardynalnymi.

</doc>
<doc id="1824479" url="https://pl.wikipedia.org/wiki?curid=1824479" title="Mistrzostwa świata w podnoszeniu ciężarów">
Mistrzostwa świata w podnoszeniu ciężarów

Mistrzostwa świata w podnoszeniu ciężarów po raz pierwszy odbyły się w Londynie w 1891 roku. Imprezę rozgrywano nieregularnie, dopiero po wojnie od 1946 roku impreza rozgrywana jest corocznie (nie odbywała się jedynie w 1967 roku). W latach olimpijskich mistrzostwa nie były organizowane, z wyjątkiem mistrzostw rozgrywanych podczas igrzysk olimpijskich w latach 1964–1984. Organizatorem mistrzostw jest Międzynarodowa Federacja Podnoszenia Ciężarów (IWF).
Pierwsze mistrzostwa dla kobiet rozegrano w 1987 roku w Daytona Beach. Od 1991 roku mistrzostwa dla kobiet i mężczyzn organizowane są w ramach jednej imprezy.
W Polsce mistrzostwa odbywały się pięciokrotnie. Warszawa gościła najlepszych sztangistów w latach 1959, 1969 i 2002 oraz sztangistki w 1996 i 2002 roku. W 1913 roku mistrzostwa rozgrywano we Wrocławiu, który wówczas należał do Cesarstwa Niemieckiego i ponownie w 2013 roku w wyremontowanej Hali Stulecia, dokładnie w setną rocznicę rozegrania pierwszych zawodów.
Tabela medalowa.
Stan po MŚ 2017.

</doc>
<doc id="1824482" url="https://pl.wikipedia.org/wiki?curid=1824482" title="Best of the Blues Brothers">
Best of the Blues Brothers

Best of the Blues Brothers – album wydany przez Blues Brothers Band w 1981 roku.

</doc>
<doc id="1824485" url="https://pl.wikipedia.org/wiki?curid=1824485" title="Osiedle Powstańców Warszawy (Poznań)">
Osiedle Powstańców Warszawy (Poznań)

Osiedle Powstańców Warszawy – osiedle mieszkaniowe na Winiarach, w Poznaniu. Sąsiaduje z osiedlami: Przyjaźni, Winiary oraz Trójpolem. Zabudowę osiedla stanowi 9 budynków 5-kondygnacyjnych z uzupełnieniem funkcji handlowej w parterach.
W latach 1954–1990 osiedle należało do dzielnicy Stare Miasto.
Granice osiedla.
Granice osiedla wyznaczają następujące ulice:
Wspólnoty religijne.
Członkowie Kościoła rzymskokatolickiego zamieszkujący osiedlę Powstańców Warszawy należą do parafii św. Stanisława Kostki mieszczącej się na Winiarach w dzielnicy Jeżyce. Pod numerem 9A znajduje się starokatolicka kaplica pod wezwaniem Świętych Cyryla i Metodego, która należy do Reformowanego Kościoła Katolickiego w Polsce.

</doc>
<doc id="1824487" url="https://pl.wikipedia.org/wiki?curid=1824487" title="Droga wojewódzka nr 517">
Droga wojewódzka nr 517

Droga wojewódzka nr 517 (DW517) – droga wojewódzka w północnej Polsce w województwie pomorskim przebiegająca przez teren powiatu sztumskiego. Droga ma długość 12 km. Łączy Sztum z miejscowością Tropy Sztumskie.
Przebieg drogi.
Droga rozpoczyna się na rondzie w Sztumie, stanowiącym skrzyżowanie ulic Kwidzyńskiej i Władysława Jagiełły, gdzie odchodzi od drogi krajowej nr 55. Następnie kieruje się w stronę północno - wschodnią i po 12 km dociera do miejscowości Tropy Sztumskie, gdzie dołącza się do drogi wojewódzkiej nr 515.

</doc>
<doc id="1824489" url="https://pl.wikipedia.org/wiki?curid=1824489" title="Droga wojewódzka nr 519">
Droga wojewódzka nr 519

Droga wojewódzka nr 519 (DW519) – droga wojewódzka w północnej Polsce w województwach: pomorskim i warmińsko-mazurskim, przebiegająca przez teren powiatów: sztumskiego (gmina Stary Dzierzgoń), iławskiego (gmina Zalewo) i ostródzkiego (gminy: Małdyty i Morąg). Droga ma długość 41 km. Łączy miejscowość Stary Dzierzgoń z Morągiem.
Przebieg drogi.
Droga rozpoczyna się w Starym Dzierzgoniu, gdzie odchodzi od drogi wojewódzkiej nr 515. Następnie kieruje się w stronę północno - wschodnią i po 41 km dociera do Morąga, gdzie dołącza się do drogi wojewódzkiej nr 527. Na 27 kilometrze, w okolicach miejscowości Małdyty przecina drogę krajową 7 łączącą Warszawę z Gdańskiem.

</doc>
<doc id="1824491" url="https://pl.wikipedia.org/wiki?curid=1824491" title="Droga wojewódzka nr 528">
Droga wojewódzka nr 528

Droga wojewódzka nr 528 (DW528) – droga wojewódzka w północnej Polsce w województwie warmińsko-mazurskim przebiegająca przez teren powiatów: lidzbarskiego i ostródzkiego. Droga ma długość 28 km. Łączy miasto Orneta z Morągiem.
Przebieg drogi.
Droga rozpoczyna się na rondzie w Ornecie, gdzie odchodzi od drogi wojewódzkiej nr 507. Następnie kieruje się w stronę południowo - zachodnią i po 28 km dociera do Morąga, gdzie kończy się na skrzyżowaniu z drogą wojewódzką 527. Na odcinku od miejscowości Głodówko do Starych Bolit posiada walory drogi widokowej (Pojezierze Olsztyńskie).

</doc>
<doc id="1824492" url="https://pl.wikipedia.org/wiki?curid=1824492" title="Parafia św. Józefa w Starej Dąbrowie">
Parafia św. Józefa w Starej Dąbrowie

Parafia pw. św. Józefa w Starej Dąbrowie – rzymskokatolicka parafia należąca do dekanatu Stargard Wschód, archidiecezji szczecińsko-kamieńskiej, metropolii szczecińsko-kamieńskiej, przy kościele św. Józefa. Erygowana 5 czerwca 1957. Jej proboszczem jest ks. Michał Jaskowski. Obecnie (2023) proboszczem parafii jest ks. Witold Seredyński.

</doc>
<doc id="1824493" url="https://pl.wikipedia.org/wiki?curid=1824493" title="Parafia Wniebowzięcia Najświętszej Maryi Panny w Pęzinie">
Parafia Wniebowzięcia Najświętszej Maryi Panny w Pęzinie

Parafia pw. Wniebowzięcia Najświętszej Maryi Panny w Pęzinie – rzymskokatolicka parafia należąca do dekanatu Stargard Wschód, archidiecezji szczecińsko-kamieńskiej, metropolii szczecińsko-kamieńskiej, przy kościele Wniebowzięcia Najświętszej Maryi Panny. Erygowana 12 sierpnia 1945. Jej proboszczem jest ks. Bernard Półtorak. Według stanu na 2023 r. proboszczem parafii jest ks. Jarosław Iwaniec. 

</doc>
<doc id="1824494" url="https://pl.wikipedia.org/wiki?curid=1824494" title="Parafia św. Maksymiliana Marii Kolbego w Krąpielu">
Parafia św. Maksymiliana Marii Kolbego w Krąpielu

Parafia pw. św. Maksymiliana Marii Kolbego w Krąpielu – rzymskokatolicka parafia należąca do dekanatu Stargard Wschód, archidiecezji szczecińsko-kamieńskiej, metropolii szczecińsko-kamieńskiej. Erygowana 9 października 1983 r, przy kościele pw. św. Maksymiliana Marii Kolbego w Krąpielu. Jej proboszczem jest ks. Marek Eliasz. 
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="1824495" url="https://pl.wikipedia.org/wiki?curid=1824495" title="Parafia Matki Bożej Częstochowskiej w Gogolewie">
Parafia Matki Bożej Częstochowskiej w Gogolewie

Parafia pw. Matki Bożej Częstochowskiej w Gogolewie – rzymskokatolicka parafia należąca do dekanatu Stargard Wschód, archidiecezji szczecińsko-kamieńskiej, metropolii szczecińsko-kamieńskiej, przy kościele pw. Matki Bożej Częstochowskiej. Erygowana 17 października 1945. Jej proboszczem jest ks. Arkadiusz Strejko.

</doc>
<doc id="1824496" url="https://pl.wikipedia.org/wiki?curid=1824496" title="Przygoda z owcą">
Przygoda z owcą

 – powieść japońskiego pisarza Harukiego Murakamiego, wydana w Japonii w 1982 roku.
W Polsce powieść została wydana w roku 1995 nakładem wydawnictwa Wilga. Wznawiana w 2003, 2008 i 2011 roku nakładem Wydawnictwa Muza. Jest to trzecia powieść Murakamiego (po "Słuchaj pieśni wiatru" (1979) i "Flipper roku 1973" (1980). Wszystkie te powieści łączą ci sami główni bohaterowie – Boku i Szczur.
Utwór cieszył się dużym powodzeniem – w pół roku od publikacji "Przygoda z owcą" sprzedała się w Japonii w 50 000 egzemplarzy.
Okoliczności powstania i publikacji utworu.
Murakami postanowił napisać powieść, której głównym tematem byłaby owca po tym, jak pisarka Takako Takahashi (1932–2013) skrytykowała użyte w powieści "Flipper roku 1973" metafory związane z owcami, twierdząc, że zwierzęta takie nie są hodowane w Japonii. Murakami odkrył jednak, że nie jest to prawdą – na początku okresu Meiji rząd japoński próbował, wzorem Zachodu, hodować owce, jednak ostatecznie przedsięwzięcie to nie powiodło się, a hodowle przetrwały jedynie na wyspie Hokkaido.
Powieść zainspirowała także formuła kryminału, wypracowana przez Raymonda Chandlera. Murakami stworzył na jej podstawie bohatera, mieszkańca wielkiego miasta, udającego się na poszukiwanie czegoś i odnoszącego klęskę w finale swoich poszukiwań. W przeciwieństwie jednak do Chandlera, japoński pisarz zrezygnował z klarownego wyjaśnienia zawartych w powieści tajemnic. Z kolei do stworzenia bardziej niż we wcześniejszych powieściach zwartej, spójnej i pełnej napięcia fabuły zainspirowała Murakamiego lektura powieści "Koinrokkā beibīzu" ("Coin Locker Babies", Dzieci ze schowka) Ryū Murakamiego.
Pisanie utworu trwało od jesieni 1981 roku do wiosny 1982. W tym czasie Murakami rzucił palenie i podjął biegi długodystansowe, które na trwałe weszły do jego sposobu życia i były blisko związane z jego twórczością literacką (napisał na ich temat książkę "O czym mówię, kiedy mówię o bieganiu").
Zarys fabuły.
Boku, dwudziestokilkuletni pracownik firmy reklamowej w Tokio, wiedzie spokojne, zwyczajne życie. Pewnego dnia dostaje od przyjaciela o imieniu Szczur kartkę pocztową, przedstawiającą owce pasące się na pastwisku. Zdjęcie zostaje wykorzystane na potrzeby kampanii promocyjnej pewnej firmy ubezpieczeniowej. Okazuje się, że jedna z owiec na zdjęciu jest niezwykła, ma bowiem na grzbiecie dziwną gwiazdę. Tajemniczy człowiek w czarnym garniturze, potężny i wpływowy, stawia głównemu bohaterowi ultimatum: albo odszuka tajemniczą owcę, albo będzie miał kłopoty.

</doc>
<doc id="1824497" url="https://pl.wikipedia.org/wiki?curid=1824497" title="Everybody Needs the Blues Brothers">
Everybody Needs the Blues Brothers

Everybody Needs the Blues Brothers – album wydany przez Blues Brothers Band w 1988 roku, po siedmioletniej przerwie.

</doc>
<doc id="1824498" url="https://pl.wikipedia.org/wiki?curid=1824498" title="Polana Magorzyca">
Polana Magorzyca

Polana Magorzyca (Magórzyca, Magurzyca) – polana w Paśmie Radziejowej w Beskidzie Sądeckim. Znajduje się na wysokości 800-890 m n.p.m.w długim północno-wschodnim grzbiecie Radziejowej, 2,5 km na od jej wierzchołka, na grzbiecie oddzielającym tutaj dolinę potoku Baniska od doliny potoku Małej Roztoki Ryterskiej. Polana znajduje się na tym grzbiecie na odcinku pomiędzy Przełęczą Maćkowską (875 m), wierzchołkiem 890 m i Kornytową (830 m). 
Na wielu mapach oznaczana jest błędnie jako Kornytowa. Kornytowa to polana obecnie już zalesiona. 
Nazwę Magorzyca nosi też góra (882 m), położona 1 km na zachód od polany Magorzyca.
Polana obecnie jest w połowie zalesiona (druga połowa służy jako paśnik dla dzikiej zwierzyny), kiedyś zamieszkana (jedno gospodarstwo) służyła jako łąka kośna. Jako polana znana od 1846 roku (mapa katastralna). Nazwa polany jest pochodzenia wołoskiego, "măgura" to wysoka, odosobniona góra.

</doc>
<doc id="1824501" url="https://pl.wikipedia.org/wiki?curid=1824501" title="Puchar Wielkich Mistrzyń 2009">
Puchar Wielkich Mistrzyń 2009

Puchar Wielkich Mistrzyń 2009 – siatkarski turniej rozegrany w dniach 10–14 listopada 2009 roku w Tokio i Fukuoce w Japonii.
Zwycięstwa sprzed czterech lat broniły Brazylijki, jednak puchar zdobyły Włoszki, które w całym turnieju wygrały wszystkie spotkania, przegrywając 3 sety.
Najbardziej wartościowym graczem (MVP) uznana została włoska środkowa Simona Gioli. Po dwie nagrody indywidualne otrzymały zawodniczki Brazylii, Korei Południowej i Włoch, a jedna przypadła dla reprezentantki Tajlandii.
System rozgrywek.
W Pucharze Wielkich Mistrzyń 2009 udział wzięli mistrzowie poszczególnych konfederacji (poza CAVB), gospodarz (Japonia) oraz drużyna, która otrzymała dziką kartę (Korea Południowa). Wszystkie reprezentacje rozegrały ze sobą po jednym spotkaniu. Zespół, który po rozegraniu wszystkich meczów miał najwięcej punktów, zdobył puchar.
O kolejności w tabeli decydowały kolejno:
Hale sportowe.
Puchar Wielkich Mistrzyń 2009 rozegrany został na dwóch halach sportowych: w miastach Tokio i Fukuoka.
Nagrody pieniężne.
Nagrody pieniężne przyznawane były reprezentacjom za zajęte miejsca w pucharze, a także zdobywcom nagród indywidualnym. Pula nagród wynosiła 1 000 000 USD.

</doc>
<doc id="1824503" url="https://pl.wikipedia.org/wiki?curid=1824503" title="Danny Granger">
Danny Granger

Danny Granger Jr (ur. 20 kwietnia 1983 w Nowym Orleanie) – amerykański koszykarz, grający na pozycji niskiego skrzydłowego lub silnego skrzydłowego, mistrz świata z 2010.
College.
Granger zaczął swoją karierę w college'u w 2001 występując w barwach Bradley University, gdzie grał przez dwa sezony. Po sezonie 2002/03, kiedy jego drużyna osiągnęła wynik 12-18, Granger przeniósł się do University of New Mexico i grał tam w kolejnych dwóch sezonach. W sezonie 2004/05 został pierwszym zawodnikiem w historii szkoły, który w ciągu jednego sezonu zdobył co najmniej 60 asyst, 60 bloków i 60 przechwytów.
NBA.
Granger został wybrany z 17 numerem w drafcie NBA w 2005 przez Indiana Pacers. W swoim pierwszym sezonie zagrał w 18 meczach, zdobywając średnio 7,5 punktów i 4,9 zbiórek na mecz i został wybrany do drugiej piątki pierwszoroczniaków.
Po odejściu z Indiany Pei Stojakovicia i przyjściu Ala Harringtona, w sezonie 2006/07, Granger często wychodził w podstawowej piątce swojego zespołu, grając na pozycji niskiego skrzydłowego. W sezonie 2007/08 wystąpił w 80 meczach (wszystkie w pierwszej piątce) zdobywając średnio 19,6 punktów na mecz i przewodząc wśród Pacers pod tym względem.
31 października 2008 przedłużył swój kontrakt z Pacers na kolejne pięć lat. Podczas sezonu uczestniczył w Meczu Gwiazd NBA, podczas którego w ciągu niecałych 11 minut gry zdobył 2 punkty. Po sezonie, 12 maja 2009 dostał nagrodę dla zawodnika, który poczynił największe postępy w ciągu sezonu.
26 marca 2010 poprawił swój nowy rekord kariery w punktach, zdobywając ich 44 w spotkaniu przeciwko Utah Jazz.
20 lutego 2014 Granger wraz z wyborem w drugiej rundzie draftu został oddany w wymianie do Philadelphii 76ers w zamian za Evana Turnera i Lavoy Allena. 26 lutego jego kontrakt został wykupiony przez 76ers.
28 lutego 2014, jako wolny agent, podpisał kontrakt do końca sezonu z Los Angeles Clippers. 14 lipca 2014 podpisał kontrakt z Miami Heat.
W lipcu 2015 w ramach wymiany trafił do Detroit Pistons. 26 października 2015, przed rozpoczęciem sezonu regularnego, został zwolniony przez Pistons.
Statystyki.
"Na podstawie Basketball-Reference.com "

</doc>
<doc id="1824505" url="https://pl.wikipedia.org/wiki?curid=1824505" title="The Blues Brothers Band Live in Montreux">
The Blues Brothers Band Live in Montreux

The Blues Brothers Band Live in Montreux – album wydany przez Blues Brothers Band w 1990 roku. Materiał został zarejestrowany w czasie koncertu w Montreux.

</doc>
<doc id="1824510" url="https://pl.wikipedia.org/wiki?curid=1824510" title="Marcin Hintz">
Marcin Hintz

Marcin Ryszard Hintz (ur. 21 maja 1968 w Warszawie) – polski duchowny luterański, teolog, profesor ChAT, proboszcz parafii ewangelickiej w Sopocie, biskup Diecezji Pomorsko-Wielkopolskiej.
Życiorys.
Wykształcenie.
Kształcił się w zakresie teologii ewangelickiej na Chrześcijańskiej Akademii Teologicznej w Warszawie (1987–1992) oraz filozofii na Uniwersytecie Warszawskim (1988–1993). Od 1991 pracuje w Katedrze Teologii Systematycznej Chrześcijańskiej Akademii Teologicznej. W latach 1993–1994 przebywał na stypendium doktoranckim na Uniwersytecie w Bonn.
Służba kościelna.
W 1995 został ordynowany na duchownego Kościoła Ewangelicko-Augsburskiego w RP. W latach 1995–1998 pracował jako wikariusz w Żyrardowie, następnie był ewangelickim kapelanem wojskowym i dziekanem Nadwiślańskich Jednostek Wojskowych MSWiA (1998–2001). W latach 2000–2011 był proboszczem parafii w Częstochowie.
30 października 2009 został nominowany do funkcji Naczelnego Kapelana Wojskowego Ewangelickiego Duszpasterstwa Wojskowego przez Kolegium Wyborcze Kościoła Ewangelicko-Augsburskiego w RP, jednak w dniu 23.02.2010 zrezygnował z objęcia tego urzędu. 14 listopada 2010 został wybrany proboszczem parafii w Sopocie, 28 listopada został wprowadzony w urząd. 4 grudnia 2010 został wybrany biskupem diecezji pomorsko-wielkopolskiej.
Konsekrowany na biskupa i wprowadzony w urząd Biskupa Diecezjalnego Diecezji Pomorsko-Wielkopolskiej 19 lutego 2011, w kościele Zbawiciela w Sopocie.
Kariera naukowa.
W 2001 obronił doktorat na Wydziale Teologicznym ChAT na podstawie rozprawy "Wolność sumienia w Polsce po roku 1989 z perspektywy ewangelickiej. Analiza teologiczna". W 2008 uzyskał stopień doktora habilitowanego na podstawie dorobku i monografii pt. "Etyka ewangelicka i jej wymiar eklezjalny. Studium historyczno-systematyczne". W tym samym roku został profesorem nadzwyczajnym i kierownikiem Katedry Teologii Systematycznej. Pełni funkcję kierownika Sekcji Teologii Ewangelickiej Wydziału Teologicznego ChAT. Jest autorem wielu artykułów naukowych z zakresu teologii, etyki ewangelickiej i ekumenizmu. W 2011 został wybrany na członka Komitetu Nauk Teologicznych Polskiej Akademii Nauk, a 31 stycznia 2012 powołano go w skład prezydium Komitetu. W 2019 został członkiem Rady Naukowej czasopisma „Studia i Dokumenty Ekumeniczne”.
30 maja 2019 został członkiem Rady Uczelni Chrześcijańskiej Akademii Teologicznej w Warszawie.
Był promotorem zakończonych nadaniem stopnia doktora nauk teologicznych przewodach następujących osób:
Laureat Nagrody Naukowej Miasta Gdańska im. Jana Heweliusza w dziedzinie nauk humanistycznych i społecznych za rok 2019.

</doc>
<doc id="1824513" url="https://pl.wikipedia.org/wiki?curid=1824513" title="The Definitive Collection (album The Blues Brothers)">
The Definitive Collection (album The Blues Brothers)

The Definitive Collection – album wydany przez Blues Brothers Band w 1992 roku.

</doc>
<doc id="1824519" url="https://pl.wikipedia.org/wiki?curid=1824519" title="Nowy Ratusz w Gdańsku">
Nowy Ratusz w Gdańsku

Nowy Ratusz w Gdańsku – neorenesansowy reprezentacyjny pałacyk wzniesiony w latach 1898–1901 przy ówczesnej ulicy "Elizabethwall" (obecnie Wały Jagiellońskie 1), obecnie siedziba Rady Miasta Gdańska, pełniąca również funkcję reprezentacyjną – udzielane są tu śluby. Znany potocznie jako "Stary Żak" ze względu na fakt, że dawniej był siedzibą Klubu Studentów Wybrzeża „Żak”.
Historia.
Kompleks budynków, znanych jako Generalkommando, został zbudowany jako siedziba dowództwa pruskiego garnizonu w Gdańsku. Składał się z pałacyku, budynku stajennego, niezachowanej do dziś oficyny i parku o powierzchni 1,8 ha. Gmach został wzniesiony na miejscu zniwelowanych skarp Bastionu św. Elżbiety.
Budynek został wpisany do rejestru zabytków 17 kwietnia 1972, a w 1993 do rejestru dopisano stajnię, mur i park wchodzące w skład kompleksu. Obecnie obiekt znajduje się w rejestrze jako „Zespół Komendantury Garnizonu Pruskiego (d. Klub Studencki Żak) - ob. Ratusz (budynek główny, stajnia, mur ceglany, park)”.
Na przestrzeni lat budynek miał wielu użytkowników. Byli to kolejno:

</doc>
<doc id="1824520" url="https://pl.wikipedia.org/wiki?curid=1824520" title="Zespół Elektrowni Dychów">
Zespół Elektrowni Dychów



</doc>
<doc id="1824521" url="https://pl.wikipedia.org/wiki?curid=1824521" title="Aviva London Grand Prix 2009">
Aviva London Grand Prix 2009

Aviva London Grand Prix 2009 – jedyny w sezonie dwudniowy mityng lekkoatletyczny, który odbył się 24 i 25 lipca w Londynie. Zawody były zaliczane do cyklu World Athletics Tour i posiadały rangę Super Grand Prix IAAF. Jednym z najważniejszych momentów zawodów była pierwsza od półtora roku porażka Jeleny Isinbajewy w skoku o tyczce.

</doc>
<doc id="1824525" url="https://pl.wikipedia.org/wiki?curid=1824525" title="Liczby podwójne">
Liczby podwójne

Liczby podwójne – wyrażenia postaci formula_1 gdzie formula_2 formula_3 oraz formula_4
Konstrukcja.
Liczby podwójne można ściśle zdefiniować jako zbiór par liczb rzeczywistych, tj. formula_5 z następującymi dwoma działaniami:
Para formula_8 jest elementem neutralnym mnożenia formula_9 oraz formula_10
Jest to więc pierścień przemienny z jedynką i z dzielnikami zera. Dzielniki zera mają postać formula_11 lub formula_12 bowiem dla dowolnych formula_13
Ponieważ formula_8 i formula_16 są niewspółmierne, więc analogicznie do liczb zespolonych otrzymać można następującą postać kanoniczną:
Dla liczby podwójnej niebędącej dzielnikiem zera, tj. formula_19 istnieje odwrotność:
Pierścień liczb podwójnych można zanurzyć izomorficznie w pierścieniu macierzy stopnia drugiego:
w szczególności

</doc>
<doc id="1824526" url="https://pl.wikipedia.org/wiki?curid=1824526" title="The Very Best of the Blues Brothers">
The Very Best of the Blues Brothers

The Very Best of the Blues Brothers – album wydany przez Blues Brothers Band w 1995 roku.

</doc>
<doc id="1824528" url="https://pl.wikipedia.org/wiki?curid=1824528" title="Ulica Juliusza Słowackiego w Radomiu">
Ulica Juliusza Słowackiego w Radomiu

Ulica Juliusza Słowackiego – jedna z głównych arterii miasta. Znaczny odcinek ulicy stanowi drogę krajową 9 oraz trasę europejska E371. Droga powstawała stopniowo wraz z włączaniem poszczególnych wsi do granic administracyjnych miasta. Jest jedną z najdłuższych ulic Radomia.
Komunikacja.
Ulicą na poszczególnych odcinkach kursują autobusy linii: 2, 4, 11, 14, 15, 19 i 24.
Zabudowa.
Ulica jest zabudowana głównie domami jednorodzinnymi. Rzadziej zdarzają się niewielkie kamienice. Przy ulicy znajduje się parafia Najświętszego Serca Jezusowego w Radomiu.
W rejestrze zabytków Narodowego Instytutu Dziedzictwa znajdują się poniższe obiekty:
Do gminnej ewidencji zabytków miasta Radomia, oprócz obiektów z rejestru zabytków, wpisane są także obiekty:

</doc>
<doc id="1824530" url="https://pl.wikipedia.org/wiki?curid=1824530" title="Runica">
Runica

Runica ("Młynówka") – rzeka, lewy dopływ Płocicznej o długości 8,81 km. 
Rzeka wypływa z jeziora Lubiatowo i łączy dwa następne jeziora: Jezioro Zamkowe i jezioro Tuczno. Dalej płynie na zachód przez Drawieński Park Narodowy, na terenie którego wpada do Płocicznej.
Nazwę "Runica" wprowadzono urzędowo w 1949 roku, zastępując poprzednią niemiecką nazwę rzeki – "Ruhnowfließ".

</doc>
<doc id="1824531" url="https://pl.wikipedia.org/wiki?curid=1824531" title="Polana Cyrla nad Zbyszowską">
Polana Cyrla nad Zbyszowską

Polana Cyrhla nad Zbyszowską – polana na wysokości 621 do 699 m n.p.m., położona na końcowym fragmencie grzbietu odchodzącego w kierunku wschodnim od Radziejowej, opadającym tutaj ku Roztoce Ryterskiej.
Polana ta bardzo często błędnie utożsamiana jest z Polaną Jastrzębską, która znajduje się bardziej na zachód od Cyrhli.
Nazwa polany powstała od tzw. oczerhlenia czyli korowania drzew, które po uschnięciu były usuwane (wypalane, zrąbywane) i tak powstawała polana. Drugi człon nazwy polany pochodzi od jej położenia nad osiedlem Roztoki Ryterskiej – Zbyszowskie.
Nazwa polany znana od 1846 roku (mapa katastralna).
Do lat 90. XX wieku polana służyła mieszkającym poniżej w osiedlu właścicielom jako łąka kośna. Od 2005 roku znajduje się tutaj górna stacja stacji narciarskiej "Ryterski Raj".
Osiedle "Zbyszowskie" zwane też "Zbysiorowskie", jak też "Domy nad Jantarem" ,"Zbysiory" (w Statucie Sołectwa Roztoka Ryterska) powstało w pierwszej połowie XIX wieku na "osiadłości chłopskiej" przy granicy z "pańskim lasem" w miejscu zwanym "Hucisko". Nazwa ta wskazywałaby na istnienie tu dawniej zakładu hutniczego.
W latach 20. XIX wieku osiadł tu gospodarz o nazwisku Zbyszewski. Nazwisko to w latach 50. XIX wieku przyjęło formę "Zbyszowski". Obecnie osiedle zamieszkują potomkowie po kądzieli trzech braci Zbyszowskich – Jakuba, Józefa i Wojciecha.
Od 2005 roku część osiedla została wydzierżawiona na okres 30 lat pod trasy zjazdowe stacji narciarskiej "Ryterski Raj". Wcześniej w drugiej połowie lat 70. XX wieku funkcjonował tutaj mały zaczepowy wyciąg narciarski.

</doc>
<doc id="1824532" url="https://pl.wikipedia.org/wiki?curid=1824532" title="Kärlis Alainis">
Kärlis Alainis



</doc>
<doc id="1824533" url="https://pl.wikipedia.org/wiki?curid=1824533" title="Lothar Huber">
Lothar Huber

Lothar Huber (ur. 5 maja 1952 w Kaiserslautern) – niemiecki piłkarz występujący na pozycji obrońcy.
Kariera piłkarska.
Huber zawodową karierę rozpoczynał w klubie 1. FC Kaiserslautern. W Bundeslidze zadebiutował 22 maja 1971 w przegranym 0:2 meczu z Eintrachtem Brunszwik. W 1972 roku dotarł z klubem do finału Pucharu Niemiec, jednak Kaiserslautern uległo tam 0:5 z FC Schalke 04. 23 września 1972 w przegranym 1:3 spotkaniu z Eintrachtem Frankfurt strzelił pierwszego gola w trakcie gry w Bundeslidze. W Kaiserslautern Huber grał do końca sezonu 1973/1974. W sumie rozegrał tam 63 ligowe spotkania i zdobył 2 bramki.
Latem 1974 roku podpisał kontrakt z drugoligową Borussią Dortmund. Zadebiutował tam 10 sierpnia 1974 w wygranym 3:1 ligowym pojedynku z Hannoverem 96. W tamtym spotkaniu zdobył także bramkę. W sezonie 1975/1976 zajął z klubem 2. miejsce w lidze i awansował z nim do Bundesligi. Pierwszy mecz w Bundeslidze w barwach Borussii Huber zaliczył 14 sierpnia 1976 przeciwko Hamburgerowi SV (4:3). W Dortmundzie grał przez 11 sezonów. Zagrał tam łącznie w 329 ligowych meczach i zdobył 46 bramek.
Kariera trenerska.
Od 2003 do 2004 roku Huber był asystentem trenera w Borussii Dortmund. W 2004 roku został szkoleniowcem TSG Sprockhövel. Potem był trenował SpVgg Radevormwald, a od 2007 roku ponownie jest trenerem TSG Sprockhövel.

</doc>
<doc id="1824539" url="https://pl.wikipedia.org/wiki?curid=1824539" title="The Very Best Of The Blues Brothers">
The Very Best Of The Blues Brothers



</doc>
<doc id="1824540" url="https://pl.wikipedia.org/wiki?curid=1824540" title="ATP World Tour 2010">
ATP World Tour 2010

ATP World Tour 2010 – sezon profesjonalnych męskich turniejów tenisowych organizowanych przez Association of Tennis Professionals w 2010 roku. ATP World Tour 2010 obejmuje "turnieje wielkoszlemowe" (organizowane przez International Tennis Federation), turnieje rangi "ATP World Tour Masters 1000", "ATP World Tour 500", "ATP World Tour 250", zawody "Pucharu Davisa" (organizowane przez ITF) oraz "ATP World Tour Finals".

</doc>
<doc id="1824543" url="https://pl.wikipedia.org/wiki?curid=1824543" title="Wrota między Kaplicami">
Wrota między Kaplicami

Wrota między Kaplicami (słow. "Brána Veľkého Kostola") – przełęcz znajdująca się w Zimnowodzkiej Grani (w masywie Kościołów) w słowackiej części Tatr Wysokich. Siodło Wrót między Kaplicami oddziela Wielką Kaplicę od sąsiadującej z nią na południu Małej Kaplicy. Na przełęcz tę nie prowadzą żadne znakowane szlaki turystyczne, dla taterników najdogodniej dostępna jest od strony Doliny Staroleśnej. Jest to największe obniżenie grani pomiędzy Ciemniastą Turnią a Wielkim Kościołem.
Polska nazwa Wrót między Kaplicami wywodzi się od dwóch sąsiadujących Kaplic. Słowacka nazwa natomiast pochodzi bezpośrednio od Wielkiego Kościoła.
Historia.
Pierwsze wejścia turystyczne:

</doc>
<doc id="1824549" url="https://pl.wikipedia.org/wiki?curid=1824549" title="Metropolia bukareszteńska">
Metropolia bukareszteńska

Metropolia bukaresztańska – metropolia obrządku łacińskiego w Kościele katolickim w Rumunii. 
Geografia.
Metropolia bukaresztańska obejmuje swoim zasięgiem obszar większości państwa rumuńskiego, z wyłączeniem archidiecezji Alba Iulia.
Historia.
Metropolia bukareszteńska została utworzona 27 kwietnia 1883 r. przez papieża Leona XIII konstytucją apostolską "Praecipuum munu", po przekształceniu dotychczasowego wikariatu apostolskiego Wołoszczyzny w pełnoprawną archidiecezję bukareszteńską, którą równocześnie podniesiono do rangi metropolii, przydzielając jej jako sufraganię wikariat apostolski Marcianopolis.
5 czerwca 1930 na mocy konkordatu zawartego między rządem rumuńskim a Watykanem, metropolię poszerzono o diecezje siedmiogrodzkie: Oradea Mare i timisoarską.

</doc>
<doc id="1824550" url="https://pl.wikipedia.org/wiki?curid=1824550" title="Tetiana Petliuk">
Tetiana Petliuk



</doc>
<doc id="1824552" url="https://pl.wikipedia.org/wiki?curid=1824552" title="Wiesława Piątkowska-Stepaniak">
Wiesława Piątkowska-Stepaniak

Wiesława Barbara Piątkowska-Stepaniak (ur. 28 października 1950) – polska historyk i politolog związana z Uniwersytetem Opolskim, badacz prasy polskiej oraz Polonii. 
Życiorys.
W 1990 uzyskała stopień naukowy doktora za rozprawę "Język publicystyki politycznej w tygodniku "Polityka" w latach 1980-1981", następnie habilitację w 2002 w zakresie nauki o polityce na podstawie pracy "Nowy Dziennik" w Nowym Świecie. Pismo i jego rola ideowo-polityczna" na Uniwersytecie Śląskim. W rok po habilitacji przyznano jej Nagrodę Indywidualną Ministra Edukacji Narodowej i Sportu. Zajmuje się naukowo m.in. współczesnym rynkiem prasy polskiej i polonijnej, językiem publicystyki politycznej, Polonią amerykańską i londyńską. 
W latach 1997–1998 była dwukrotną stypendystką Międzynarodowej Fundacji Dziennikarskiej (International Committee on Journalism Inc.- ICJI) w Nowym Jorku.
Od 1997 zasiada w Senacie Uniwersytetu Opolskiego jako członek komisji ds. kadry naukowej. Obecnie zatrudniona w Instytucie Politologii Wydziału Historyczno-Pedagogicznego Uniwersytetu Opolskiego (jako dyrektor Instytutu do 2012) oraz w Katedrze Nauki o Polityce Wyższej Szkoły Bankowej w Poznaniu (Wydział Zamiejscowy w Chorzowie). Jest prezesem Stowarzyszenia Absolwentów Uniwersytetu Opolskiego. W 2012 roku została wybrana na stanowisko prorektora Uniwersytetu Opolskiego ds. promocji i rozwoju uczelni, które sprawowała do 2019 roku.
Należy do Opolskiego Towarzystwa Przyjaciół Nauk, jest osobą współzarządzającą Fundacją im. Bolesława Wierzbiańskiego. 
Obecnie nie związana z żadną partią, w przeszłości należała do Stronnictwa Demokratycznego (była m.in. przewodniczącą Komitetu Akademickiego oraz wiceprzewodniczącą Wojewódzkiego Komitetu SD w Opolu). 

</doc>
<doc id="1824555" url="https://pl.wikipedia.org/wiki?curid=1824555" title="Natalia Fokina-Semenowa">
Natalia Fokina-Semenowa



</doc>
<doc id="1824557" url="https://pl.wikipedia.org/wiki?curid=1824557" title="Mistrzostwa Świata w Zapasach 1971">
Mistrzostwa Świata w Zapasach 1971

Mistrzostwa Świata w Zapasach 1971 odbyły się w mieście Sofia (Bułgaria).

</doc>
<doc id="1824560" url="https://pl.wikipedia.org/wiki?curid=1824560" title="Horst Bertram">
Horst Bertram

Horst Bertram (ur. 16 listopada 1948 w Münsterze) – niemiecki piłkarz występujący na pozycji bramkarza.
Kariera.
Bertram zawodową karierę rozpoczynał w 1967 roku klubie Preußen Münster, grającym w Regionallidze. Spędził tam dwa lata, a w 1969 przeszedł do Kickers Offenbach, również występującego w Regionallidze. W sezonie 1969/1970 zdobył z klubem Puchar Niemiec. W tym samym sezonie awansował z nim do Bundesligi. Zadebiutował w niej 13 lutego 1971 w przegranym 0:3 meczu z Eintrachtem Brunszwik. W sezonie 1970/1971 zajął z zespołem 17. miejsce w lidze i spadł z nim do Regionalligi. Wówczas odszedł z klubu.
Latem 971 roku został graczem pierwszoligowej Borussii Dortmund. Pierwszy ligowy mecz w jej barwach zaliczył 25 września 1971 przeciwko Hercie BSC (1:2). W sezonie 1971/1972 spadł z Borussią do Regionalligi. Tam spędził z nią kolejne cztery lata. W sezonie 1975/1976 awansował z nią do Bundesligi. W sezonach 1979/1980 oraz 1981/1982 Bertram zajmował z zespołem 6. miejsce, które były najwyższymi w trakcie jego gry w Bundeslidze. W 1983 roku odszedł do 1. FC Bocholt, a rok później zakończył karierę.

</doc>
<doc id="1824561" url="https://pl.wikipedia.org/wiki?curid=1824561" title="Dziadowski Przechód">
Dziadowski Przechód

Dziadowski Przechód (słow. "Kostolníkov priechod") – niewielka przełączka znajdująca się w masywie Kościołów (fragment Zimnowodzkiej Grani) w słowackiej części Tatr Wysokich. Siodło Dziadowskiego Przechodu oddziela Mały Kościół na północnym zachodzie od Dziadowskiej Turniczki na południowym wschodzie. Na Dziadowski Przechód nie prowadzą żadne znakowane szlaki turystyczne, dla taterników przełęcz ta stanowi jeden z dogodniejszych dostępów do sąsiedniego Małego Kościoła.
Polska nazwa Dziadowskiego Przechodu i innych sąsiednich obiektów jest wynikiem nieporozumienia przy tłumaczeniu – słowackie słowo "kostolník" oznacza osobę opiekującą się kościołem i nie ma wydźwięku pejoratywnego. Słowacka nazwa powstała jako luźne skojarzenie z pobliskimi Kościołami i jest autorstwa wspinających się tu taterników.
Pierwsze wejścia turystyczne:

</doc>
<doc id="1824562" url="https://pl.wikipedia.org/wiki?curid=1824562" title="Meeting de Dakar 2009">
Meeting de Dakar 2009

Meeting de Dakar 2009 – mityng lekkoatletyczny, który odbył się 18 kwietnia w stolicy Senegalu Dakarze. Zawody były zaliczane do cyklu World Athletics Tour i posiadały rangę Grand Prix IAAF.

</doc>
<doc id="1824564" url="https://pl.wikipedia.org/wiki?curid=1824564" title="Brian G. Hutton">
Brian G. Hutton

Brian Geoffrey Hutton (ur. 1 stycznia 1935 w Nowym Jorku, zm. 19 sierpnia 2014 w Los Angeles) – amerykański reżyser i aktor filmowy.
Znany przede wszystkim jako twórca dwóch głośnych filmów wojennych z gwiazdorską obsadą. Były to: "Tylko dla orłów" z 1968 z Richardem Burtonem, Clintem Eastwoodem i Mary Ure oraz "Złoto dla zuchwałych" z 1970 z Clintem Eastwoodem, Tellym Savalasem i Donaldem Sutherlandem w rolach głównych.
W połowie lat 80. całkowicie wycofał się z branży filmowej.
Zmarł w wieku 79 lat, w wyniku komplikacji po przebytym zawale serca.

</doc>
<doc id="1824565" url="https://pl.wikipedia.org/wiki?curid=1824565" title="Młynówka (dopływ Płocicznej)">
Młynówka (dopływ Płocicznej)



</doc>
<doc id="1824568" url="https://pl.wikipedia.org/wiki?curid=1824568" title="Droga wojewódzka nr 593">
Droga wojewódzka nr 593

Droga wojewódzka nr 593 (DW593) – droga wojewódzka w północnej Polsce w województwie warmińsko-mazurskim przebiegająca przez teren powiatów ostródzkiego, lidzbarskiego, olsztyńskiego i kętrzyńskiego. Droga ma długość 78 km. Łączy Miłakowo z miastem Reszel.
Przebieg drogi.
Droga rozpoczyna się w Miłakowie, gdzie odchodzi od drogi wojewódzkiej nr 528. Następnie kieruje się w stronę wschodnią i po 78 km dociera do miasta Reszel, gdzie dołącza się do drogi wojewódzkiej nr 594. W obrębie Dobrego Miasta przebiega po trasie drogi krajowej nr 51. Na wielu odcinkach posiada walory drogi widokowej (przebiega przez malownicze tereny Pojezierza Olsztyńskiego i Pojezierza Mrągowskiego).

</doc>
<doc id="1824571" url="https://pl.wikipedia.org/wiki?curid=1824571" title="Meänkieli">
Meänkieli

Meänkieli (dosł. "nasz język") – nazwa używana w Szwecji w stosunku do odłamu języka fińskiego, używanych na północy kraju, w szwedzkiej (zachodniej) części Doliny Torne. Szacuje się, że używa ich od 30 tys. do 70 tys. osób.
Z językowego punktu widzenia meänkieli składa się z dwóch dialektów (Tornio i Gällivare) z grupy dialektów peräpohjola języka fińskiego. Ze względów historycznych meänkieli ma status języka mniejszościowego w Szwecji.
Główne różnice pomiędzy meänkieli a językiem fińskim dotyczą zmian językowych w fińskim, które dokonały się w XIX i XX wieku. Meänkieli zawiera ponadto liczne zapożyczenia ze szwedzkiego dotyczące codziennego życia (choć liczba tych zapożyczeń jest mniejsza niż w innych dialektach fińskiego). Brakuje w nim też dwóch przypadków gramatycznych – instructivusa i comitativusa. Dialekt meänkieli używany w pobliżu Gällivare różni się od fińskiego w większym stopniu, niż dialekt Tornio.

</doc>
<doc id="1824572" url="https://pl.wikipedia.org/wiki?curid=1824572" title="Anton Liubosławski">
Anton Liubosławski



</doc>
<doc id="1824574" url="https://pl.wikipedia.org/wiki?curid=1824574" title="Ukraińska Partia Demokratyczno-Włościańska">
Ukraińska Partia Demokratyczno-Włościańska

Ukraińska Partia Demokratyczno-Włościańska (UDChP) – ukraińska partia polityczna, założona w czerwcu 1917 w Łubniach.
Zjazd założycielski odbyło się w Łubniach 29 czerwca 1917, z udziałem około 1500 chłopów, i 20 działaczy. Program partii przygotował Wiaczesław Łypynśkyj. Założycielami byli: Serhij Szemet, M. Bojarskyj, W. Szkliar, Ł. Kłymow, M. Makarenko.
Partia domagała się wzmocnienia średniej własności ziemskiej і rozwiązania sprawy chłopskiej przez parcelację wielkiej własności ziemskiej za wykupem. Domagała się ogłoszenia niepodległości Ukrainy w 1917 і prowadziła w marcu 1918 rozmowy z Ukraińską Centralną Radą о uzupełnienie jej swoimi przedstawicielami.
Partia pomogła Związkowi Właścicieli Ziemskich w przewrocie hetmańskim 29 kwietnia 1918, ale potem zgłaszała sprzeciw wobec polityki rządów hetmańskich. Na II Zjeździe w dniach 26-28 października 1918 UDChP jej delegaci wystąpili przeciw federacji z Rosją i uchwalili połączenie z Ukraińskim Związkiem Narodowym (UNS).
Za rządów Dyrektoriatu UDChP rozpoczęła działalność nielegalną. Na emigracji na początku 1921 część członków UDChP (S. Szemet, W. Łypynśkyj) wstąpiła do monarchistycznego Ukraińskiego Związku Włościan-Państwowców (USChD). 

</doc>
<doc id="1824575" url="https://pl.wikipedia.org/wiki?curid=1824575" title="Dorpowski">
Dorpowski

Dorpowski − polski herb szlachecki, odmiana herbu Leliwa.
Opis herbu.
Juliusz Karol Ostrowski blazonuje odmianę następująco:
"Na tarczy ściętej w polach błękitnych w I-szym krzyż czarny równoramienny z kliniasto wciętymi końcami ramion, w II-gim – nad złotym półksiężycem srebrna gwiazda. Nad hełmem w koronie pięć piór strusich."
Według Uruskiego I pole miało być białe, gwiazda – złota, a w klejnocie miało być siedem piór strusich. Wariant ten wspominany jest także w rękopisie o szlachcie pruskiej z 1671 opracowanym przez Adama Amilkara Kosińskiego (ale nie mówi on jakiej barwy ma być górne pole).
Najwcześniejsze wzmianki.
Podług Ostrowskiego odmiana przysługiwała rodzinie Kronickich z Dorpowa w Prusach Zachodnich i na Kujawach. Uruski dodaje, że w XVI w. Andrzej Kronicki miał zaślubić Dorpowską herbu Junosza, ostatnią dziedziczkę na Dorposzu, miał wtedy wziąć jej nazwisko zachowawszy swój herb. Dorpowscy herbu Leliwa odm. (a właściwie Kroniccy) mieli być wspólnego pochodzenia z Wojanowskimi, Dąbrowskimi i Czapskimi. Podług Adama Amilkara Kosińskiego (na podstawie rękopisu o szlachcie pruskiej z 1671) Dorpowscy (von Dorpow, von Dorpau) mieli być familią pomorsko-kaszubską, a pisali się ze Skłodzewa, wsi dziedzicznej w województwie chełmińskim.
Herbowni.
Dwie rodziny herbownych:
Dorpowski (Dorpusch-Dorpowski, von Dorpow, von Dorpau) oraz Kronicki.

</doc>
<doc id="1824579" url="https://pl.wikipedia.org/wiki?curid=1824579" title="Chudy beton">
Chudy beton



</doc>
<doc id="1824582" url="https://pl.wikipedia.org/wiki?curid=1824582" title="Mistrzostwa Świata w Zapasach 1973">
Mistrzostwa Świata w Zapasach 1973

Mistrzostwa Świata w Zapasach 1973 odbyły się w mieście Teheran (Iran).

</doc>
<doc id="1824583" url="https://pl.wikipedia.org/wiki?curid=1824583" title="Olivera Jevtic">
Olivera Jevtic



</doc>
<doc id="1824585" url="https://pl.wikipedia.org/wiki?curid=1824585" title="Związek Polaków na Łotwie">
Związek Polaków na Łotwie

Związek Polaków na Łotwie (ZPŁ; łot. "Latvijas Poļu savienība") – stowarzyszenie Polaków na Łotwie założone w 1990 w Rydze, kontynuator Związku Polaków w Łotwie.
Historia.
Związek powstał 14 stycznia 1990 na Zjeździe Polaków z Łotwy z przekształcenia Towarzystwa Kultury Polskiej istniejącego od 1988. Określił się jako prawny spadkobierca polskich organizacji działających na Łotwie, przede wszystkim Związku Polaków w Łotwie (1922–1934; 1939–1940). Pierwszym prezesem ZPŁ została Ita Kozakiewicz.
Celem działania organizacji jest ochrona tożsamości Polaków na Łotwie, pielęgnowanie języka polskiego oraz dziedzictwa kulturowego związanego z polskością na Łotwie.
Obecnie Związek ma oddziały w następujących ośrodkach: Ryga, Dyneburg, Rzeżyca, Krasław, Jēkabpils, Jełgawa, Jurmała, Lipawa, Tukums, Lucyn i Malta. Wcześniej istniały także oddziały w Windawie, Iłukszcie, Kiesiu i Bausce, jednak nie udało się ich utrzymać.
Od 2012 roku prezesem organizacji jest Ryszard Stankiewicz. We wrześniu 2022 Związek Polaków obchodził uroczyście stulecie działalności. Z tej okazji została otwarta wystawa w Dyneburgu.

</doc>
<doc id="1824591" url="https://pl.wikipedia.org/wiki?curid=1824591" title="Rakoń (dopływ Kokny)">
Rakoń (dopływ Kokny)

Rakoń ("Rakon") – struga dorzecza Warty, lewostronny dopływ Kokny o długości 24,02 km.

</doc>
<doc id="1824594" url="https://pl.wikipedia.org/wiki?curid=1824594" title="Mała Kaplica">
Mała Kaplica

Mała Kaplica (słow. "Vežička Veľkého Kostola") – wzniesienie znajdujące się zaraz na północny zachód od Wielkiego Kościoła, w masywie Kościołów (fragment Zimnowodzkiej Grani) w słowackiej części Tatr Wysokich. Z Małą Kaplicą sąsiaduje od północnego zachodu z Wielką Kaplicą, od której jest oddzielona Wrotami między Kaplicami. Z kolei od Wielkiego Kościoła oddziela ją siodło Wrótek przed Kaplicami. Na wierzchołek Małej Kaplicy nie prowadzą żadne znakowane szlaki turystyczne, przez taterników bywa najczęściej zwiedzana przy okazji przejścia grani Kościołów.
Blok szczytowy Małej Kaplicy składa się z dwóch niewielkich igieł skalnych, a na obie strony opadają spod niego niewielkie żebra skalne. Nazwa Małej Kaplicy pochodzi od grani Kościołów i stanowi jeden z elementów okolicznego „kościelnego” nazewnictwa.
Historia.
Pierwsze wejścia turystyczne:

</doc>
<doc id="1824595" url="https://pl.wikipedia.org/wiki?curid=1824595" title="Platforma kontynentalna">
Platforma kontynentalna



</doc>
<doc id="1824597" url="https://pl.wikipedia.org/wiki?curid=1824597" title="Stanisław Bonifacy Wierzbowski">
Stanisław Bonifacy Wierzbowski

Stanisław Bonifacy Wierzbowski herbu Jastrzębiec (ur. 14 maja 1659 na Zamku Królewskim na Wawelu w Krakowie, zm. 8 sierpnia 1728 w Łasku) – kanonik gnieźnieński, infułat łaski, dziekan pułtuski, starosta łęczycki w latach 1704-1725, chorąży większy łęczycki w latach 1687-1704.
Życiorys.
Praktycznie od najmłodszych lat Stanisław pozostawał pod opieką stryja, biskupa poznańskiego Stefana Wierzbowskiego, którego był ulubieńcem, gdyż jego ojciec – Hieronim zmarł gdy Stanisław miał 6 lat. Duchowny kształcił Stanisława na swój koszt w kolegium Pijarów w Warszawie, oraz u O.O. Jezuitów w Poznaniu. W wieku 19 lat Stanisław Wierzbowski odbył pierwszą podróż zagraniczną poprzez ówczesne kraje niemieckie, Holandię, Niderlandy austriackie oraz Francję. Podróż zakończyła się 2-letnim pobytem w Paryżu.
Stryj Stefan starał się wykreować Stanisława na dworzanina u boku rodziny Sobieskich, jednak ten coraz częściej zamyślał o obraniu stanu duchownego. Mimo zakupionych ku temu zamysłowi szat kościelnych ostatecznie Stanisław Wierzbowski nie rozpoczął posługi Bożej. W 1685 r. przejął od matki dość duży majątek rodzinny składający się z Łasku i kilkunastu wsi przystępując do wykupu niektórych z nich z zastawów. Za namową przyjaciół i stryja rezygnując z kariery duchownej poślubił ostatecznie w 1687 r. hrabiankę Urszulę Tarnowską herbu Leliwa, córkę starosty krzepickiego Kazimierza Tarnowskiego. W tymże roku także Stanisław otrzymał awans na chorążego mniejszego łęczyckiego.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. 
Jeszcze w końcu XVII wieku otrzymał kolejny awans – na starostwo łęczyckie. Przez krótki czas był także wzmiankowany jako starosta barwałdzki. Kariera Stanisław nie szła jednak w parze ze szczęściem osobistym. Praktycznie wszystkie dzieci Stanisława zmarły w wieku młodzieńczym, a ok. 1705 śmierć dosięgła samą żonę Stanisława – Urszulę. Przechodząc załamanie po stracie rodziny Stanisław powrócił do dawnego pomysłu obrania kariery duchownej. Rezygnując z piastowanych godności chorążego mniejszego i starosty łęczyckiego oraz starosty barwałdziego Stanisław Wierzbowski rozpoczął karierę duchowną osiągając godności kanonika łukowskiego, płockiego, gnieźnieńskiego i dziekana pułtuskiego.
Pod koniec życia Stanisław Wierzbowski pełnił rolę infułata w swoim dziedzicznym mieście – Łasku. Na krótko przed śmiercią, w 1727 r. wystarał się u króla Augusta II Sasa o przywilej lokacyjny dla wsi Jasienica Jasienica Rosielna w Małopolsce, którą to w posagu wraz z okolicznymi wsiami wniosła jego żona, Urszula. Stanisław zmarł w 1728 r. i został pochowany w krypcie ufundowanej przez siebie w 1708 r. kaplicy pw. Matki Boskiej (obecnie Najświętszego Sakramentu) w kolegiacie łaskiej. Jest tam również pochowana jego żona Urszula, oraz dzieci, pośród których zidentyfikowano najstarszego - Stanisława Kostkę, odzianego w żółty żupan. W 1854 r. dr. Leon Rosenzweig przeprowadził rewizję w kaplicy i zeznał, że w jednej z licznych trumien „"leży także pochowany infułat Wierzbowski w tunicelli fioletowej, z pastorałem drewnianym przy boku prawym"”.
Stanisław Wierzbowski jest autorem pamiętnika, pod tytułem „"Konnotata wypadków w domu i kraju zaszłych od 1634 do 1689 r."”. Staropolski pamiętnik ujrzał światło dzienne głównie dzięki staraniom hr. Jana Konrada Załuskiego, który z archiwum rodzinnego oddał go do druku dodając od siebie liczne komentarze. Dzieło ostatecznie wydano drukiem w 1858 r. Daje ono obok historii rodziny Wierzbowskich doskonały obraz dziejów Rzeczypospolitej z okresu panowania czterech królów: Władysława IV Wazy, Jana II Kazimierza Wazy, Michała Korybuta Wiśniowieckiego i Jana III Sobieskiego.
Zobacz też: Wierzbowscy herbu Jastrzębiec, Łask, Kolegiata Nawiedzenia Najświętszej Maryi Panny i św. Michała Archanioła w Łasku

</doc>
<doc id="1824598" url="https://pl.wikipedia.org/wiki?curid=1824598" title="Chronologia starożytnego Bliskiego Wschodu">
Chronologia starożytnego Bliskiego Wschodu

Chronologia starożytnego Bliskiego Wschodu – kolejność następowania po sobie wydarzeń, lat panowania władców i dynastii Bliskiego Wschodu na przestrzeni ok. 3 tysięcy lat p.n.e.
Periodyzacja.
W chronologii starożytnego Bliskiego Wschodu wyróżnia się następujące okresy:
Okres panowania władców i dynastii, który został określony na podstawie "Sumeryjskiej listy królów", poza kilkoma przypadkami potwierdzonymi epigraficznie (np. Enmebaragesi). Dla tego okresu przypisanie dat absolutnych możliwe jest z dokładnością nie większą niż stulecie.
Począwszy od imperium akadyjskiego ok. 2300 p.n.e., dane chronologiczne stają się wewnętrznie bardziej spójne. W tym okresie dosyć dokładnie można prześledzić kolejność panowania władców oraz pojawiają się pierwsze możliwości synchronizacji dat pomiędzy dziejami Mezopotamią, Lewantem oraz chronologią starożytnego Egiptu. Przypisanie dat absolutnych wydarzeniom z tego okresu jest nadal problematyczne – konwencjonalna „średnia chronologia” datuje zdobycie Babilonu przez Hetytów na 1595 p.n.e., zaś w „chronologii krótkiej” tą datą jest 1531 rok p.n.e.
Końcowy etap epoki brązu na Bliskim Wschodzie określa się „wiekami ciemnymi”, które rozpoczęły się wraz z upadkiem babilońskiej III dynastii (kasyckiej) ok. 1200 p.n.e., inwazją Ludów Morza i upadkiem państwa Hetytów.
Początek tego okresu datuje się na ok. 900 p.n.e. Dzięki działalności władców imperium nowoasyryjskiego na Bliskim Wschodzie zachowała się duża liczba źródeł historycznych, co pozwala na ustalanie dat absolutnych z dużo większą dokładnością. Klasyczne źródła takie jak Kanon Ptolemeusza, prace Berossosa i hebrajska Biblia stanowią chronologiczne wsparcie i dostarczają dodatkowych synchronizmów. Zaćmienie Słońca w 763 p.n.e. pozwala zakotwiczyć "Asyryjską listę eponimów".
Warianty chronologii epoki brązu.
Mała liczba źródeł chronologicznych w „wiekach ciemnych” sprawia, że chronologia epoki brązu na Bliskim Wschodzie w czasach przed III dynastią babilońską jest niepewna – można dla tych czasów określić chronologię względną (tzn. ile lat mijało między różnymi wydarzeniami), ale niemożliwa do ustalenia jest chronologia absolutna, a więc precyzyjne daty.
Różnice w ocenie długości trwania „wieków ciemnych” wynoszą od 56 do 64 lat. Dzieje się tak dlatego, że głównym źródłem dla tych dat jest tabliczka Wenus z czasów Ammi-saduqi, a z kolei Wenus jest widoczna w cyklu 56/65 lat. Nowsze prace sugerują przyjęcie podstawowego cyklu ośmioletniego jako lepszej miary. Inne próby zakotwiczenia chronologii przy użyciu zapisów o zaćmieniach i innych metod nie zyskały większego poparcia. Alternatywne chronologie są konstruowane w oparciu o datę 8. roku panowania Ammisaduqi, króla Babilonu. Ten wybór z kolei określa daty panowania Hammurabiego
Statusem bardziej prawdopodobnej cieszy się krótka chronologia (według której zdobycie Babilonu przez Hetytów miało miejsce w 1531 p.n.e.), użyta również w tym artykule, choć zmieniało się to na przestrzeni lat. W starszej literaturze najczęściej spotykana jest chronologia średnia (zdobycie Babilonu datowane na 1595 p.n.e.). Niektórzy naukowcy całkowicie dyskredytują wartość chronologiczną Wenusowej tabliczki Ammi-saduqi.
Poniższa tabela przedstawia zarys rywalizujących propozycji. Zawiera kilka kluczowych dat i ich względne odchylenie od krótkiej chronologii:
Chronologie Mezopotamii, Lewantu i Anatolii w dużej mierze opierają się na chronologii starożytnego Egiptu. Tym samym wszystkie problemy egipskiej chronologii mają przełożenie na chronologie bazujące na synchronizmach ze starożytnym Egiptem.
Źródła danych chronologicznych.
Inskrypcje.
Na obszarze od Anatolii po Egipt odnaleziono tysiące tabliczek z pismem klinowym. Choć wiele z nich ma charakter czysto użytkowych spisów i obliczeń, tabliczki te, wraz z inskrypcjami na budowlach i monumentach, stanowią główne źródło informacji chronologicznej dla starożytnego Bliskiego Wschodu.
Mezopotamskie listy królów.
Tradycją na starożytnym Bliskim Wschodzie było przechowywanie historycznych list panujących.
Obejmuje okres od władców Mezopotamii „sprzed potopu” aż do upadku Dynastii z Isin. To jedyne źródło danych chronologicznych w przypadku wczesnych państw-miast. Problem sprawia to, iż lista przypisuje wielu wczesnym władcom fantastyczne i nieprawdopodobne długości rządów. Pojawiła się koncepcja, że jest to wynik błędu skryby przy przepisywaniu z systemu 60-tkowego jakim posługiwali się Sumerowie na system dziesiętny którego używali późniejsi Akadyjczycy.
Odnaleziona w kilku kopiach, wymienia wszystkich władców Asyrii i długości ich panowania wstecz aż do „mgieł czasu”. Racjonalne długości panowania pojawiają się ok. XIV wieku p.n.e. W połączeniu z różnymi asyryjskimi kronikami "Asyryjska lista królów" osadza w datach bezwzględnych chronologię 1. tysiąclecia p.n.e.
Kroniki.
Wiele kronik zostało odnalezionych na Bliskim Wschodzie. Większość z nich jest fragmentaryczna, ale w połączeniu z innymi źródłami, dostarczają bogatych danych chronologicznych.
Inskrypcje królewskie.
Ważne osobistości z kręgu władzy na starożytnym Bliskim Wschodzie chętnie informowały o swej działalności publicznej. Świątynie, budowle i statuy wzniesione przez władcę często posiadały jakiś rodzaj inskrypcji wymieniających imię króla. Dokumentowano również ważne osiągnięcia, takie jak wygrane bitwy, zdobyte tytuły lub przychylność bóstw, za pomocą inskrypcji publicznych, które dzięki temu są pomocne w śledzeniu przebiegu rządów władcy.
Listy nazw rocznych.
W odróżnieniu od nowożytnych, większość starożytnych kalendarzy bazowała na długości panowania władcy.
Dany rok mógł być np.: „5 rokiem panowania Hammurabiego”. W ten sposób każdy rok panowania mógł mieć również nadaną nazwę, np.: „rok w którym zostało pokonane Ur”. Najczęściej nazwa opiewała dokonania władcy. Kompilacja tych nazw to lista nazw rocznych.
Asyryjskie listy i kroniki eponimów.
W Asyrii w każdym roku panowania władcy mianowano urzędnika królewskiego nazywanego limmu. Odnaleziono wiele kopii list zawierających spis kolejnych limmu. Niektóre szczegóły pozostają jednak niejasne – niekiedy na okres panowania danego władcy przypada zbyt wiele lub zbyt mało limmu lub różne wersje list eponimów podają imiona różnych limmu dla tych samych lat.
Zapiski handlowe, dyplomatyczne, księgowe.
Treść zachowanych tabliczek klinowych jest niezmiernie różnorodna – niektóre z nich to dokumenty dyplomatyczne, inne pełniły funkcję dokumentacji handlowej (np. listy przewozowe towarów). Większość z nich była wyrzucana gdy była już niepotrzebna, lecz wiele z nich zachowało się w dobrym stanie, nawet jeśli posłużyły jako materiał wtórny – np. jako wypełnisko ściany w nowej konstrukcji. Przykładem są tzw. Listy z Amarna – tabliczki klinowe znalezione w Amarnie w Egipcie, mieście faraona Echnatona. Były one zapisane głównie po akadyjsku – języku ówczesnej dyplomacji. W tekstach wymienionych jest kilku władców bliskowschodnich, w tym królowie Asyrii i Babilonu. Przy założeniu, że władcy zostali poprawnie zidentyfikowani, pozwala to na połączenie chronologii starożytnego Bliskiego Wschodu i Egiptu, przynajmniej od połowy 2 tysiąclecia p.n.e.
Źródła klasyczne.
Mamy do dyspozycji kilka źródeł z okresu klasycznego
Berossos był Babilońskim astronomem żyjącym w okresie hellenistycznym. Spisał on historię Babilonu. Jego dzieło nie dotrwało do naszych czasów. Na szczęście fragmenty jego pracy zachowały się w pracach innych klasycznych autorów.
Ta księga dostarcza na listę władców od okresu ok. 750 p.n.e. i dalej przez okres perski i rzymski w kontekście astronomicznym. Jest ona używana przy określaniu chronologii 1. tysiąclecia.
Pomimo iż jej tekst nie był wyryty w glinie, a sama Biblia nie musiała być odkopywana przez archeologów, ma ona długą tradycję wykorzystywania jako źródło chronologiczne. Ponadto Hebrajczycy żyli na terytorium dokładnie na szlakach pomiędzy Babilonią, Asyrią, Egiptem i Hetytami. Biblia głównie używana jest w badaniach nad 1. tysiącleciem p.n.e. oraz nad Imperium neo-asyryjskim.
Źródła astronomiczne.
Zapiski na temat wędrówki Wenus po nieboskłonie w czasie panowania króla z Pierwszej Dynastii Babilońskiej. Na tej podstawie różni badacze zaproponowali daty upadku Babilonu na podstawie 56/64 letniego cyklu Wenus. Wspominana niedawne badania sugerują, że podstawowy 8-letni cykl Wenus byłby lepszą metryką, co z kolei prowadzi do propozycji „ultra-krótkiej” chronologii.
Pewna liczba zaćmień księżyca i słońca było proponowanych jako wsparcie dla datowania starożytnego Bliskiego Wschodu. W wielu przypadkach nie jest pewne czy tekst faktycznie referuje do aktualnego rzeczywistego zjawiska zaćmienia. W tym punkcie jest tylko kwestią stworzenia komputerowego modelu, aby stwierdzić kiedy w danym miejscu zaćmienie było widoczne. Dodatkowym problemem mogą tu być problemy w modelowaniu spowolnionej rotacji Ziemi, Delta T. Ważnym wydarzeniem było asyryjskie zaćmienie słońca (tzw. zaćmienie Bur-Sagale), które możemy znaleźć w asyryjskich kronikach eponimów – „Bur-Sagale z Guzany, zamieszki w mieście Aszur, w miesiącu "simānu" miało miejsce zaćmienie słońca”. Wydaje się, że to zaćmienie możemy solidnie datować na 15 czerwca 763 BC. Innym ważnym wydarzeniem jest Zaćmienie podwójne Słońca/Księżyca z okresu III dynastii z Ur za panowania Szulgiego. Większość wyliczeń i datowania na podstawie zaćmień zakłada, że tabliczka Wenusowa Ammi-saduqi jest pewnym źródłem.
Dendrochronologia.
Dendrochronologia wykorzystuje zmienne wzorce wzrostu drzew, widoczne w słojach, dla budowy chronologicznej linii czasu. W chwili obecnej nie istnieje ciągła chronologia oparta na dendrochronologii dla starożytnego Bliskiego Wschodu. Na podstawie drzew z Anatolii stworzono nieskorelowaną chronologię dla epok brązu i żelaza. Dopóki nie uda się stworzyć ciągłej sekwencji, zastosowanie dendrochronologii w chronologii starożytnego Bliskiego Wschodu pozostanie ograniczone Problem w połączeniu tej chronologii z czasami współczesnymi leży głównie w okresie rzymskim, dla którego wprawdzie znaleziono kilka dobrych próbek drewna, natomiast niektóre z nich okazały się być importowane spoza terenu Bliskiego Wschodu.
Datowanie radiowęglowe.
Podobnie jak dla Egiptu, tak i dla wschodniej części basenu Morza Śródziemnego, daty radiowęglowe są o jedno lub dwa stulecia wcześniejsze od tych proponowanych przez archeologów. Nie wiadomo które wskazania są poprawne, jeśli w ogóle którekolwiek są. Były proponowane różne mechanizmy dla wyjaśnienia możliwych odchyleń datowania radiowęglowego. Pojawiła się teoria, że daty opierające się na źródłach archeologicznych są za późne. Na razie jest to kwestia nierozstrzygnięta. Rozrzut z akceleratora cząstek bazujący na technikach datowania radiowęglowego może pomóc wyjaśnić sprawę. Innym obiecującym frontem badań jest metoda datowania tynku wapiennego z budowli.
Synchronizmy.
Egipt.
Co najmniej od czasów Totmesa III, Egipt przejawiał zainteresowanie starożytnym Bliskim Wschodem. Egipt w niektórych okresach okupował część tego terytorium, a w późniejszym okresie dostał się pod okupację asyryjską. Kilka kluczowych synchronizmów:
Dolina Indusu.
Jest wiele dowodów na to, że cywilizacja doliny Indusu utrzymywała kontakty handlowe z regionem Bliskiego Wschodu. Przedstawienia możemy odnaleźć na pieczęciach glinianych z okresu III dynastii z Ur oraz innych znalezionych w rejonie Zatoki Perskiej. Ponadto jeśli uznamy, że kraj Meluhha znany nam z tekstów rzeczywiście odpowiada dolinie Indusu, to będziemy dysponowali dużą liczbą zapisów handlowych począwszy od imperium akadyjskiego aż do I dynastii babilońskiej.
Thera i wschodni basen Morza Śródziemnego.
Dobra eksportowane z Grecji znalazły swoją drogę na Bliski Wschód i do Egipt, czy bezpośrednio przez Anatolię lub via wyspę Cypr
Hetycki król, Tudhalija IV zajął nawet Cypr w ramach blokady gospodarczej Asyryjczyków.
Erupcja wulkanu na Therze być może stanowi cezurę czasową dla regionu. Przy tak dużej erupcji, bezpośrednio warstwy popiołu zaległy na terenie Anatolii, w okolicy na morzu pojawił się pumeks. Pumeks ten pojawił się w Egipcie, z pewnością na skutek handlu co pośrednio pozwala ustalać datowanie. Bieżące wykopaliska w Lewancie mogą również dać możliwość powiązań z tym wydarzeniem. Niestety, dokładna data erupcji wulkanu pozostaje kwestią zażartego sporu pomiędzy ekspertami od datowania radiowęglowego, datującymi wybuch na 1610 p.n.e., a archeologami proponującymi datę 1470 p.n.e.

</doc>
<doc id="1824599" url="https://pl.wikipedia.org/wiki?curid=1824599" title="Mistrzostwa Świata w Zapasach 1974">
Mistrzostwa Świata w Zapasach 1974

Mistrzostwa Świata w Zapasach 1974 w stylu klasycznym odbyły się w mieście Katowice (Polska), a w stylu wolnym w mieście Stambuł (Turcja).

</doc>
<doc id="1824600" url="https://pl.wikipedia.org/wiki?curid=1824600" title="42 (album)">
42 (album)

42 – czwarty album łódzkiego zespołu wykonującego muzykę hip-hop o nazwie Familia H.P. Ukazał się 30 października 2009. Na płycie, obok siedemnastu premierowych utworów, pojawiają się cztery, które wcześniej ukazały się na EP pt. "Mam To We Krwi" ("42", "Mamy To We Krwi", "Za Wcześnie, By Umierać" i "Za Zamkniętymi Drzwiami"). Gościnnie pojawiają się O.S.T.R., Zeus, zespół Afront, amerykańscy raperzy - Masta Ace i Emilio Rojas oraz Francuz Al Peco. Za muzykę odpowiadają polscy producenci - Bob Air, O.S.T.R. i Zeus. Za skrecze odpowiadają DJ Haem, DJ Cube, DJ Ease oraz DJ Pray One.

</doc>
<doc id="1824601" url="https://pl.wikipedia.org/wiki?curid=1824601" title="Rozejm w Compiègne">
Rozejm w Compiègne



</doc>
<doc id="1824602" url="https://pl.wikipedia.org/wiki?curid=1824602" title="Kod Aikena">
Kod Aikena

Kod Aikena – kod służący do przesyłania komunikatów cyfrowych, np. wzywania pomocy, w którym cyfry dziesiętne występują z jednakowym prawdopodobieństwem. Poszczególne cyfry dziesiętne przedstawione są za pomocą ciągów bitowych o jednakowej długości. Długość słowa kodowego wynosi 4 bity (należy zakodować 10 cyfr dziesiętnych). Wagi kolejnych bitów w kodzie Aikena wynoszą 2421.

</doc>
<doc id="1824603" url="https://pl.wikipedia.org/wiki?curid=1824603" title="Wąsowa (rzeka)">
Wąsowa (rzeka)

Wąsowa – rzeka, lewy dopływ Drawy o długości 4,49 km. 
Rzeka wypływa z jeziora Wąsosze i płynie na zachód. W Złocieńcu wpada do Drawy.
Nazwę Wąsowa wprowadzono urzędowo w 1949 roku, zastępując poprzednią niemiecką nazwę rzeki – "Vansow-Fluss".

</doc>
<doc id="1824604" url="https://pl.wikipedia.org/wiki?curid=1824604" title="Raceway Laguna Seca">
Raceway Laguna Seca



</doc>
<doc id="1824611" url="https://pl.wikipedia.org/wiki?curid=1824611" title="Almería (prowincja)">
Almería (prowincja)

Almería – jedna z 50 hiszpańskich prowincji, część wspólnoty autonomicznej Andaluzja. Stolicą prowincji jest Almería.
Leży na południowym wschodzie półwyspu Iberyjskiego, nad Morzem Śródziemnym, graniczy z prowincją Grenada na zachodzie i prowincją Murcja na wschodzie. 

</doc>
<doc id="1824612" url="https://pl.wikipedia.org/wiki?curid=1824612" title="Alfred Piper">
Alfred Piper

Alfred Friedrich Ludwig Albert Piper (ur. 20 stycznia 1814 w Damgarten, zm. 18 października 1892 w Rostocku) – pruski polityk, właściciel majątku Wettinhöhe w Zitzschewig (obecnie dzielnica saksońskiego miasta Radebeul).
Nadburmistrz Frankfurtu nad Odrą od 15 maja 1852 (wybrany już 20 stycznia) do 15 maja 1864. W 1855 wprowadził oświetlenie gazowe w mieście.
W latach 1864-1875 wysoki urzędnik ("Oberstiftshauptmann") w pruskim Ministerstwie Spraw Wewnętrznych w Berlinie.

</doc>
<doc id="1824614" url="https://pl.wikipedia.org/wiki?curid=1824614" title="Droga wojewódzka nr 520">
Droga wojewódzka nr 520

Droga wojewódzka nr 520 (DW520) – droga wojewódzka w północnej Polsce w województwie pomorskim i warmińsko-mazurskim przebiegająca przez teren powiatów kwidzyńskiego i iławskiego, w gminach Prabuty i Susz. Droga ma długość 13 km. Łączy Prabuty z miejscowością Kamieniec.
Przebieg drogi.
Droga rozpoczyna się w Prabutach, gdzie odchodzi od drogi wojewódzkiej nr 522. Następnie kieruje się w stronę wschodnią i po 15 km dociera do miejscowości Kamieniec, gdzie dołącza się do drogi wojewódzkiej nr 515. 

</doc>
<doc id="1824615" url="https://pl.wikipedia.org/wiki?curid=1824615" title="Maciej Gąsiorek">
Maciej Gąsiorek

Maciej Gąsiorek (ur. 6 lipca 1965 w Sopocie) – polski aktor teatralny, filmowy i dubbingowy.
Życiorys.
W 1992 roku ukończył studia na Wydziale Aktorskim we Wrocławiu Państwowej Wyższej Szkoły Teatralnej im. Ludwika Solskiego w Krakowie.
Przez 3 lata (1992–1995) występował w Teatrze Miejskim w Gdyni, w latach 1995–2007 zatrudniony był w Teatrze Nowym w Warszawie. W 2007 został aktorem stołecznego Teatru Rampa na Targówku. Doświadczenie uzyskał także w Teatrze Polskiego Radia i Teatrze Telewizji, w filmach i serialach. Dzieciom znany z programu telewizyjnego Budzik.
W 1999 roku Maciej Gąsiorek był jednym z reżyserów i konferansjerem czasu oczekiwania na przyjazd papieża Jana Pawła II na Sopockim Hipodromie.

</doc>
<doc id="1824616" url="https://pl.wikipedia.org/wiki?curid=1824616" title="Przełączka pod Żółtą Ścianą">
Przełączka pod Żółtą Ścianą

Przełączka pod Żółtą Ścianą () – wąska przełączka znajdująca się w północno-wschodnim ramieniu Pośredniej Grani (odchodzącym od Filara Komarnickich) w słowackiej części Tatr Wysokich. Przełączka pod Żółtą Ścianą oddziela północno-wschodnie stoki Pośredniej Grani od popularnej wśród taterników Żółtej Ściany. Na przełęcz tą nie prowadzą żadne znakowane szlaki turystyczne, dla wspinaczy stanowi ona dogodny dostęp do Pośredniej Grani i na wierzchołek Żółtej Ściany.
Nazwa Przełączki pod Żółtą Ścianą wywodzi się bezpośrednio od Żółtej Ściany.
Historia.
Pierwsze wejścia turystyczne:

</doc>
<doc id="1824617" url="https://pl.wikipedia.org/wiki?curid=1824617" title="Feliks Szeparowycz">
Feliks Szeparowycz

Feliks Szeparowycz (ur. 1865 k. Stryja, zm. 1917 na Syberii) – Ukrainiec, podpułkownik cesarsko-królewskiej Obrony Krajowej.
Życiorys.
Na stopień majora został mianowany ze starszeństwem z 1 maja 1910, a na stopień podpułkownika ze starszeństwem z 1 listopada 1913. Pełnił służbę w 22 Pułku Piechoty Obrony Krajowej w Czerniowcach na stanowisku komendanta 3. batalionu w Radowcach, a od 1912 na stanowisku komendanta Komendy Okręgu Pospolitego Ruszenia Nr 22.
Był dowódcą brygady w Twierdzy Przemyśl w czasie II oblężenia. Po kapitulacji twierdzy trafił do niewoli rosyjskiej. Zmarł w obozie jenieckim na Syberii.
Jego dwaj synowie: Edmund i Albert Feliks, byli oficerami armii austro-węgierskiej, a później Armii Halickiej.

</doc>
<doc id="1824619" url="https://pl.wikipedia.org/wiki?curid=1824619" title="Autostrada A26 (Włochy)">
Autostrada A26 (Włochy)

Autostrada A26, Autostrada Tunelowa (wł. "Autostrada dei Trafori") – autostrada we Włoszech łącząca Genuę z miastem Gravellona Toce. Przydomek „autostrada tunelowa” droga A26 zawdzięcza licznym tunelom na swej trasie.
Rozpoczyna się w okolicach Genui i przebiega m.in. przez Nizinę Padańską, Apeniny i jezioro Maggiore. A26 posiada także połączenie z innymi włoskimi autostradami, w tym m.in. A7, A4 i A8.
Operatorem Autostrady A26 jest korporacja Autostrade per l’Italia
Łączna długość Autostrady A26 wynosi około 197 kilometrów. Autostrada dei Trafori przebiega przez dwa włoskie regiony – Piemont i Ligurię.
Historia.
Pierwszy odcinek A26 został oddany do użytku w 1977 roku. W ciągu następnych lat była stopniowo wydłużana m.in. o odcinki Alessandria – Stroppiana oraz Romagnano Sesia – Arona. Ostatni odcinek, prowadzący do miasta Gravellona Toce, został ukończony w 1994 roku.

</doc>
<doc id="1824624" url="https://pl.wikipedia.org/wiki?curid=1824624" title="Rozejm w Compiègne (1918)">
Rozejm w Compiègne (1918)

Rozejm w Compiègne – kończący I wojnę światową układ rozejmowy pomiędzy Ententą i Cesarstwem Niemieckim, uzgodniony w poniedziałek 11 listopada 1918 o godzinie 5:12 i podpisany o 5:20 rano w wagonie kolejowym w lesie Compiègne. Zgodnie z propozycją marszałka Focha obie strony przyjęły jako godzinę złożenia podpisów 5:00. Rozejm wszedł w życie tego samego dnia o godzinie 11:00 czasu paryskiego, to jest po 6 godzinach od zakomunikowanej godziny podpisania.
Przewodniczącym strony Sprzymierzonych był wódz naczelny wojsk, marszałek Ferdinand Foch, zaś przewodniczącym delegacji niemieckiej Matthias Erzberger. Pozostałymi członkami niemieckiej delegacji rozejmowej byli Alfred von Oberndorff (dyplomata z Ministerstwa Spraw Zagranicznych), komandor Ernst Vanselow i generał major Detlof von Winterfeldt.
Rozejm wg art. XXXIV obwiązywać miał przez 36 dni - do 17 grudnia, 13 grudnia przedłużono go do 17 stycznia 1919, 16 stycznia do 17 lutego, wreszcie 16 lutego na czas nieokreślony z możliwością wypowiedzenia z trzydniowym wyprzedzeniem.
Na konferencji pokojowej w Paryżu potwierdzono warunki rozejmu traktatem wersalskim z 28 czerwca 1919, który wszedł w życie 10 stycznia 1920.
Rozejm w Compiègne a sprawa Polski.
Artykuł XII rozejmu w Compiègne przewidywał ewakuację wojsk niemieckich z Austro-Węgier, Rumunii, Turcji oraz byłego już Imperium Rosyjskiego, a więc również ziem polskich. W tym ostatnim przypadku, po interwencji m.in. Romana Dmowskiego zmieniono tekst dotyczący wycofania wojsk niemieckich na „gdy alianci uznają moment ewakuacji za właściwy biorąc pod uwagę sytuację wewnętrzną tych obszarów”. Z kolei artykuł XVI głosił, że „Alianci będą mieli wolny dostęp do terytoriów ewakuowanych przez Niemców na Wschodzie już to przez Gdańsk, już to Wisłą, aby móc zaopatrywać ludność i w celu utrzymania porządku”.
Upamiętnienie.
Dzień 11 listopada obchodzony jest jako Dzień Pamięci bądź Dzień Weteranów, w Polsce Narodowe Święto Niepodległości.
Dodatkowe informacje.
W trakcie inwazji na Francję w 1940 Niemcy odnaleźli wagon z Compiègne. Zmusili Francuzów do podpisania w nim nowego rozejmu w Compiègne. Miało to uwypuklać jak bardzo odwróciły się role względem poprzedniego.

</doc>
<doc id="1824626" url="https://pl.wikipedia.org/wiki?curid=1824626" title="Słopica (dopływ Drawy koło Konotopu)">
Słopica (dopływ Drawy koło Konotopu)

Słopica ("Młynnik") – rzeka, lewy dopływ Drawy, o długości 15,55 km i powierzchni zlewni 103,25 km². 
Rzeka przepływa przez miejscowości Dominikowo i Niemieńsko.

</doc>
<doc id="1824628" url="https://pl.wikipedia.org/wiki?curid=1824628" title="Maciej Mazur (astronom)">
Maciej Mazur (astronom)

Maciej Miłosz Mazur (ur. 1925, zm. 29 maja 2021) – polski astronom, geofizyk i popularyzator nauki.
Życiorys.
Od 1957 pracownik, a w latach 1972–1990 kierownik Obserwatorium sejsmologicznego Instytutu Geofizyki PAN na Wawelu. Autor jednego z trzech wydanych w Polsce atlasów nieba. W latach 1973–1983 prezes PTMA, a od 1994 członek honorowy PTMA. W latach 1962–1977 współtwórca MOA w Niepołomicach. Organizator i kierownik ekspedycji astronomicznej na wielkie całkowite zaćmienie Słońca na Saharę do Nigru (1973).
Nagrody i odznaczenia.
Odznaczony między innymi Krzyżem Armii Krajowej i Krzyżem Kawalerskim Orderu Odrodzenia Polski. W 1974 z okazji Roku Kopernikańskiego został odznaczony Krakowskim Medalem Kopernikowskim nadanym przez Ogólnopolski Komitet Frontu Jedności Narodu (FJN).

</doc>
<doc id="1824629" url="https://pl.wikipedia.org/wiki?curid=1824629" title="Porochilus">
Porochilus

Porochilus – rodzaj ryb sumokształtnych z rodziny plotosowatych (Plotosidae).
Występowanie.
Zasiedlają wody Nowej Gwinei w rejonie prowincji Papua, Indonezji i północnej Australii.
Klasyfikacja.
Gatunki zaliczane do tego rodzaju:
Gatunkiem typowym jest "Porochilus obbesi".

</doc>
<doc id="1824630" url="https://pl.wikipedia.org/wiki?curid=1824630" title="Paul Trautmann">
Paul Trautmann

Paul Trautmann (ur. 24 lutego 1881 w Staßfurcie, zm. 13 sierpnia 1929 w Brunszwiku) – niemiecki prawnik i polityk, w okresie 1917–1925 nadburmistrz Frankfurtu nad Odrą, w latach 1925–1929 nadburmistrz Brunszwiku.
Życiorys.
Syn deputowanego do Reichstagu Wilhelma Trautmanna. Studiował prawo w Halle, Getyndze i Kilonii. Po uzyskaniu promocji na doktora praw i filozofii ("Dr. jur. et phil.") w 1912 – asesor sądowy w Ministerstwie Spraw Wewnętrznych ("Reichsamt des Innern"). Zatrudniony w IV Wydziale Wojenno-Gospodarczym.
Od 13 lutego 1917 nadburmistrz Frankfurtu nad Odrą (następca Georga Richtera), zaś od 1925 – Brunszwiku (następca Hugo Retemeyera).
W 1929 zmarł w Brunszwiku w wieku 48 lat. Jedną z ulic we Frankfurcie nad Odrą nazwano jego imieniem (dzisiejsza "Heinrich-Zille-Straße").

</doc>
<doc id="1824633" url="https://pl.wikipedia.org/wiki?curid=1824633" title="Biuro Edukacji Publicznej">
Biuro Edukacji Publicznej



</doc>
<doc id="1824634" url="https://pl.wikipedia.org/wiki?curid=1824634" title="Aplocheilus lineatus">
Aplocheilus lineatus



</doc>
<doc id="1824635" url="https://pl.wikipedia.org/wiki?curid=1824635" title="Instytut Pamięci Narodowej">
Instytut Pamięci Narodowej

Instytut Pamięci Narodowej – Komisja Ścigania Zbrodni przeciwko Narodowi Polskiemu (IPN) – urząd państwowy o uprawnieniach badawczych, edukacyjnych, archiwalnych, śledczych, lustracyjnych, poszukiwawczych i komemoratywnych. 
Instytut został powołany 19 stycznia 1999 na mocy ustawy z 18 grudnia 1998 o Instytucie Pamięci Narodowej – Komisji Ścigania Zbrodni przeciwko Narodowi Polskiemu, choć historia jego pionu śledczego korzeniami sięga powołanej w 1945 roku Głównej Komisji Badania Zbrodni Niemieckich w Polsce.
Zadania i główne kierunki działalności.
Do zadań Instytutu Pamięci Narodowej należy:
Przedmiotem badań Instytutu są m.in.:
Zgodnie z art. 24 ust. 4 ustawy Prezes IPN przedstawia raz w roku Sejmowi oraz Senatowi informacje o wynikach działalności Instytutu, która jednak w części dotyczącej bezpieczeństwa lub obronności państwa może zostać utajniona. Sprawozdanie jest publikowane na stronach obu izb w postaci druku sejmowego (senackiego).
Kierownictwo.
Prezesi Instytutu.
Instytutem Pamięci Narodowej kieruje Prezes Instytutu Pamięci Narodowej. W pierwotnym stanie prawnym był wybierany na wniosek Kolegium Instytutu Pamięci Narodowej przez Sejm za zgodą Senatu na pięcioletnią kadencję. Do wyboru Prezesa Instytutu przez Sejm niezbędna była większość kwalifikowana, która w tym wypadku wynosiła 3/5. Zgoda Senatu wyrażana była bezwzględną większością głosów. Był to jedyny przypadek w polskim prawodawstwie przewidujący wybór wysokiego urzędnika państwowego większością kwalifikowaną. Natomiast w stanie prawnym do 15 czerwca 2016 r., zgodnie z przyjętą przez Sejm w dniu 29 kwietnia 2010 (podpis Marszałka Sejmu pod ustawą) nowelizacją ustawy, Prezes Instytutu Pamięci Narodowej nadal wybierany był przez Sejm za zgodą Senatu, ale już bezwzględną większością głosów, a nie kwalifikowaną 3/5, na okres 5 lat, na wniosek Rady Instytutu Pamięci, która zgłasza kandydata spoza swojego grona. Od 16 czerwca 2016 r. Prezes Instytutu Pamięci Narodowej wybierany jest wciąż przez Sejm za zgodą Senatu, ale zgodnie z art. 31 ust. 1a Regulaminu Sejmu jest to dokonywane większością zwykłą, na okres 5 lat, na wniosek Kolegium Instytutu Pamięci Narodowej.
Prezes posiada immunitet formalny.
Zastępcy Prezesa IPN:
Kolegium Instytutu Pamięci Narodowej.
Kolegium IPN to organ mający za zadanie m.in. wyłonienie kandydata na Prezesa Instytutu Pamięci Narodowej. Członkowie są wybierani przez Sejm (5 członków), Senat (2 członków) i Prezydenta RP (2 członków), w przeszłości natomiast byli wybierani przez Sejm i Senat, a także wyłaniani przez Krajową Radę Sądownictwa (I kadencja) lub mianowani przez Prezydenta (II kadencja). Kolegium Instytutu Pamięci Narodowej zostało przywrócone ustawą z dniem 16 czerwca 2016.
Rada Instytutu Pamięci Narodowej.
Rada Instytutu Pamięci Narodowej była organem utworzonym w latach 2010-2016 w miejsce zniesionego wówczas Kolegium. Członków Rady wyłaniały Sejm (5), Senat (2) oraz Prezydent RP – po 1 z 2 kandydatów przedstawianych mu przez Krajową Radę Sądownictwa i Krajową Radę Prokuratury. Rada istniała do 16 czerwca 2016, gdy weszła w życie nowelizacja ustawy o Instytucie Pamięci Narodowej, która w art. 10 zniosła Radę Instytutu Pamięci Narodowej, zastąpioną przywróconym Kolegium IPN.
Skład jedynej kadencji Rady Instytutu Pamięci Narodowej
Lokalizacje.
Od 2020 r. siedziba główna Instytutu Pamięci Narodowej mieści się przy ul. Janusza Kurtyki 1 w Warszawie.
Instytut ma jedenaście oddziałów w miastach, które są siedzibami sądów apelacyjnych (Białystok, Gdańsk, Katowice, Kraków, Lublin, Łódź, Poznań, Rzeszów, Szczecin, Warszawa oraz Wrocław). 
W siedmiu miastach utworzono delegatury Instytutu Pamięci Narodowej (Bydgoszcz, Gorzów Wielkopolski, Kielce, Koszalin, Olsztyn, Opole oraz Radom). 
W jednym mieście utworzono punkt zamiejscowy oddziału IPN (Zielona Góra), a ponadto prowadzone są placówki edukacyjno-muzealne również w dalszych trzech miastach: Częstochowie, Bielsku-Białej i Grudziądzu.
Struktury prokuratury w IPN.
Piony śledczy i lustracyjny obejmują jednostki prokuratury działające w strukturach IPN i realizują swe zadania autonomicznie od kierownictwa i prac pozostałych struktur Instytutu. Na ich czele stoją dyrektorzy, z których dyrektor pionu śledczego jest zarazem zastępcą Prokuratora Generalnego, toteż podlegają mu zarówno prokuratorzy kierowanego przez siebie pionu, jak i dyrektor Biura Lustracyjnego.
Pion śledczy.
Pion śledczy realizujące zadania śledcze Instytutu w sprawach, o których mowa w art. 1 ustawy z 18 grudnia 1998. Składa się z jednostki nadrzędnej czyli Głównej Komisji z siedzibą w Warszawie oraz jedenastu oddziałowych komisji i siedmiu referatów śledczych w delegaturach IPN. Komisja zatrudniała w 2020 r. 7 prokuratorów Głównej Komisji i 74 prokuratorów oddziałowych komisji.
Historia.
Pion jest kontynuatorem powołanej w 1945 Głównej Komisji Badania Zbrodni Niemieckich w Polsce, która od chwili powstania aktywnie współpracowała z Komisją Narodów Zjednoczonych do spraw Zbrodni Wojennych (UNWCC) z siedzibą w Londynie. W 1949 zmieniono nazwę na Główną Komisję Badania Zbrodni Hitlerowskich w Polsce i pod tą nazwą Komisja działała do 1984, kiedy po raz kolejny dokonano jej przekształcenia zmieniając nazwę na Główna Komisja Badania Zbrodni Hitlerowskich w Polsce – Instytut Pamięci Narodowej. W 1991 poszerzono zakres badań Komisji, zmieniając jej nazwę na Główna Komisja Badania Zbrodni przeciwko Narodowi Polskiemu – Instytut Pamięci Narodowej. Ta z kolei została postawiona w stan likwidacji wspomnianą wyżej ustawą z 1998, a jej dokumentację przejęła nowo powołana instytucja Instytut Pamięci Narodowej – Komisja Ścigania Zbrodni przeciwko Narodowi Polskiemu.
W kolejnych przekształceniach zachodzących na przestrzeni półwiecza widać zachodzące zmiany nazwy: od badania zbrodni niemieckich, potem hitlerowskich, poprzez dodanie członu „pamięci narodowej”, zastąpienie wyrazu „hitlerowskich” wyrazami „przeciw narodowi polskiemu”, wreszcie zastąpienie wyrazu „badania” wyrazem „ścigania”.
Zadania.
Do wyłącznej kompetencji prokuratorów Komisji należy przestępstw stanowiących zbrodnie komunistyczne, zbrodnie nazistowskie popełnione przez okupanta niemieckiego, zbrodnie nacjonalistów ukraińskich oraz inne czyny stanowiące zbrodnie wojenne i przeciwko ludzkości.
Śledztwa w sprawach zbrodni nazistowskich (w szczególności dotyczące sprawców zamieszkujących na terenie Niemiec), prowadzone są przez IPN we współpracy z Centralą Badania Zbrodni Narodowosocjalistycznych (niem. "Zentrale Stelle der Landesjustizverwaltungen zur Aufklärung Nationalsozialistischer Verbrechen") w Ludwigsburgu, utworzoną w grudniu 1958. Ponadto Komisja kieruje wnioski o udzielenie międzynarodowej pomocy prawnej do Ukrainy, Rosji, USA, Austrii, Wielkiej Brytanii, Francji, Irlandii oraz Kanady. Komisja też otrzymuje wnioski o udzielenie pomocy prawnej wpływające z innych państw
Główna Komisja prowadzi działalność w ramach punktu kontaktowego Europejskiej Sieci Eurojust, który zajmuje się koordynowaniem ścigania sprawców odpowiedzialnych za popełnienie zbrodni ludobójstwa, zbrodni przeciwko ludzkości oraz zbrodni wojennych. Komisja współpracuje ponadto z Platformą Europejską Pamięci i Sumienia (The Platform of European Memory and Conscience)..
Pion lustracyjny.
Pion lustracyjny obejmuje Biuro Lustracyjne oraz podległe mu oddziałowe biura lustracyjne, wykonujące zadania z zakresu lustracji osób pełniących funkcje publiczne, określone w ustawie z dnia 18 października 2006 o ujawnianiu informacji o dokumentach organów bezpieczeństwa państwa z lat 1944–1990 oraz treści tych dokumentów. 
Historia.
Pion lustracyjny utworzono poprzez włączenie do Instytutu dotychczasowego Biura Rzecznika Interesu Publicznego. Ustawa weszła w życie 15 marca 2007 r., tego dnia Biuro rozpoczęło formalnie działalność.
Zadania.
Główne zadania Biura Lustracyjnego to:
Pozostałe struktury IPN.
Archiwum Instytutu Pamięci Narodowej.
Na mocy ustawy z dnia 18 grudnia 1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu powstało Biuro Udostępniania i Archiwizacji Dokumentów (BUiAD), które 16 czerwca 2016 r. (na mocy ustawy z dnia 29 kwietnia 2016 r. o zmianie ustawy o Instytucie Pamięci Narodowej oraz niektórych innych ustaw) zmieniło nazwę na Archiwum Instytutu Pamięci Narodowej. Działalność archiwalna rozpoczęła się w drugiej połowie 2000 r. W Oddziałach Instytutu Pamięci Narodowej powołano Oddziałowe Archiwa, w Delegaturach istnieją Wydziały Archiwalne.
Zadania Archiwum.
Pion archiwalny Instytutu Pamięci Narodowej zajmuje się ewidencjonowaniem, gromadzeniem, przechowywaniem, opracowywaniem, zabezpieczeniem, udostępnianiem i publikowaniem dokumentów organów bezpieczeństwa państwa, wytworzonych oraz gromadzonych od 22 lipca 1944 do 31 lipca 1990, a także organów bezpieczeństwa Rzeszy Wielkoniemieckiej i Związku Socjalistycznych Republik Radzieckich, dotyczących:
Archiwum IPN udostępnia dokumenty (w postaci elektronicznych kopii i oryginałów, o ile ich stan fizyczny na to pozwala) i informacje z zasobu m.in. na podstawie:
Zasób archiwalny.
Zasób archiwalny Instytutu Pamięci Narodowej tworzą głównie dokumenty instytucji prowadzących działania operacyjno-rozpoznawcze i dochodzeniowo-śledcze: Resortu Bezpieczeństwa Publicznego Polskiego Komitetu Wyzwolenia Narodowego, Ministerstwa Bezpieczeństwa Publicznego, Komitetu ds. Bezpieczeństwa Publicznego, Służby Bezpieczeństwa Ministerstwa Spraw Wewnętrznych, Akademii Spraw Wewnętrznych, Zwiadu Wojsk Ochrony Pogranicza, jednostek wojskowych Ministerstwa Spraw Wewnętrznych, Głównego Zarządu Informacji Ministerstwa Obrony Narodowej, Wojskowej Służby Wewnętrznej, Oddziału II Sztabu Generalnego (ludowego) Wojska Polskiego, Zarządu II Sztabu Generalnego Wojska Polskiego.
Do zasobu archiwalnego włączono również dokumenty zgromadzone wcześniej przez Główną Komisję Badania Zbrodni przeciwko Narodowi Polskiemu i odpowiednie komisje okręgowe, akta osób represjonowanych z przyczyn politycznych pochodzące z sądów powszechnych i prokuratur, a także dokumenty jednostek organizacyjnych więziennictwa. Do 31 lipca 2008 r. IPN zgromadził 86 450 metrów bieżących akt, 31 grudnia 2020 r. zasób archiwalny IPN liczył 92 798 metrów bieżących (z czego 1/3 znajduje się w Archiwum w Warszawie), 39 mln fotografii, ponad 800 tys. mikrofilmów i mikrofisz, ponad 2000 jednostek archiwalnych filmów i ponad 1500 nagrań dźwiękowych.
Wydziały.
W skład Archiwum wchodzą Wydziały:
Biuro Poszukiwań i Identyfikacji.
Biuro Poszukiwań i Identyfikacji (BPiI) zostało powołane 16 czerwca 2016 r. na mocy ustawy z dnia 29 kwietnia 2016 r. o zmianie ustawy o Instytucie Pamięci Narodowej oraz niektórych innych ustaw.
Zadania Biura Poszukiwań i Identyfikacji.
W zakresie powierzonych zadań Biuro Poszukiwań i Identyfikacji ma prowadzenie działań mających na celu odszukanie miejsc pochówku osób, które straciły życie od dnia 8 listopada 1917 r. do dnia 31 lipca 1990 r. wskutek walki z narzuconym systemem totalitarnym, na skutek represji totalitarnych lub czystek etnicznych dokonywanych na polskiej ludności. Biuro realizuje też działania badawczo-historyczne, poszukiwawcze oraz identyfikacyjne. W okresie wcześniejszym zadania o podobnym charakterze prowadzili w IPN pracownicy Samodzielnego Wydziału Poszukiwań w ramach projektu „Poszukiwanie nieznanych miejsc pochówku ofiar terroru komunistycznego 1944–1956”. Po powstaniu BPiI poszerzeniu uległ zakres chronologiczny oraz merytoryczny. Od 11 września 2019 roku BPiI współpracuje z Defense Prisoner of War/Missing in Action Accounting Agency (DPAA), która zajmuje się poszukiwaniem zaginionych podczas wojen i konfliktów zbrojnych żołnierzy-jeńców wojennych (POW) lub zaginionych w walce (MIA). W ramach współpracy przedstawiciele BPiI zapoznali się ze specyfiką działalności DPAA w zakresie poszukiwań, techniki prac archeologicznych oraz metodologii badań identyfikacyjnych. Strona amerykańska uczestniczy w pracach BPiI jeśli dotyczą one poszukiwania szczątków żołnierzy armii USA na terenie Polski.
Wydziały.
W skład BPiI wchodzą Wydziały:
Struktura Biura ma swe odwzorowanie w oddziałach IPN w całej Polsce. W oddziale lubelskim IPN stworzono Oddziałowe Biuro Poszukiwań i Identyfikacji, w pozostałych oddziałach i delegaturach IPN działania poszukiwawcze i identyfikacyjne są prowadzone w ramach Wieloosobowych Stanowisk ds. Poszukiwań i Identyfikacji.
Baza Materiału Genetycznego.
Biuro prowadzi Bazę Materiału Genetycznego, w której przechowywane są dane DNA krewnych osób, które straciły życie w wyniku represji ze strony systemów totalitarnych lub czystek etnicznych. Pozwala to na identyfikację szczątek ludzkich odnalezionych w wyniku prowadzonych prac poszukiwawczych poprzez analizę porównawczą zgromadzonych profili genetycznych. Baza jest oparta o system CODIS wykorzystywany przez Federalne Biuro Śledcze (FBI). Instytut Pamięci Narodowej jest drugą w Polsce instytucją, po Centralnym Laboratorium Kryminalistycznym Policji, korzystającą z tego systemu. Umowa na wykorzystanie systemu CODIS została podpisana pomiędzy IPN a FBI w 2019 r. Pracownicy BPiI współpracują również z naukowcami z Komisji Genetyki Sądowej przy Polskim Towarzystwie Medycyny Sądowej i Kryminologii. Baza ma charakter otwarty, każdy krewny ofiar reżimów totalitarnych może przekazać do niej swój materiał genetyczny.
Osoby zidentyfikowane w trakcie prac BPiI są upamiętniane w Polskiej Bazie Genetycznej Ofiar Totalitaryzmów, która została powołana 28 września 2012 roku.
Prace poszukiwawcze.
Do września 2021 roku w ramach prac prowadzonych przez BPiI przebadano ok. 250 potencjalnych miejsc pochówku. Wykopaliska są prowadzone na wytypowanych w wyniku kwerend terenach, tj.: cmentarze, tereny leśne, więzienia, siedziby Powiatowych Urzędów Bezpieczeństwa Publicznego i in. Najbardziej znanym miejscem prowadzenia prac przez BPiI jest tzw. kwatera na Łączce – miejscu pochówku przy murze cmentarnym Cmentarza Wojskowego na Powązkach w Warszawie pomordowanych przez organy bezpieczeństwa publicznego. Biuro prowadzi również prace poszukiwawcze poza granicami Polski, współpracuje z instytucjami na terenie Litwy (Centrum Badania Ludobójstwa i Ruchu Oporu Mieszkańców Litwy), Niemiec, Gruzji (Ministerstwem Spraw Wewnętrznych Gruzji), Białorusi oraz Ukrainy (Państwowa Międzywydziałowa Komisji ds. Upamiętniania Uczestników Antyterrorystycznych Operacji, Ofiar Wojny i Politycznych Represji). Dotychczas odnaleziono szczątki ponad 1500 osób, z których ok. 10 proc. zostało już zidentyfikowanych. Wśród nich są ofiary zarówno zbrodni komunistycznych, niemieckiego terroru II wojny światowej, jak i żołnierze września 1939 r. Są to zarówno ofiary masowych mordów, jak i pojedynczych egzekucji. Biuro Poszukiwań i Identyfikacji w swej pracy wykorzystuje dane zgromadzone w Bazie Materiału Genetycznego IPN.
Prace poszukiwawcze prowadzone są we współpracy z prokuratorami Komisji Ścigania Zbrodni przeciwko Narodowi Polskiemu, którzy czuwają nad prawidłowością zabezpieczenia materiału genetycznego i uzyskania opinii pozwalających na identyfikację odnalezionych osób.
Rodzinom zidentyfikowanych ofiar komunistycznego i niemieckiego terroru wręczane są noty identyfikacyjne potwierdzające tożsamość zidentyfikowanych osób.
Działalność informacyjna BPiI.
Biuro Poszukiwań i Identyfikacji prowadzi również działania o charakterze popularyzatorskim i edukacyjnym, na które składają się:
Biuro Upamiętniania Walk i Męczeństwa.
IPN został upoważniony do upamiętniania historycznych wydarzeń, miejsc i postaci w dziejach walk i męczeństwa narodu polskiego w kraju i za granicą oraz miejsc walki i męczeństwa innych narodów na terytorium Rzeczypospolitej Polskiej w okresie od 8 listopada 1917 do 31 lipca 1990 r. Z uwagi na to, że IPN nie jest organem administracji rządowej, w sprawach, które mogą mieć wpływ na realizację polityki państwa oraz umów międzynarodowych dotyczących miejsc pamięci narodowej oraz grobów i cmentarzy wojennych, podejmuje działania w porozumieniu z ministrem kultury i dziedzictwa narodowego.
Historia.
Biuro Upamiętniania Walk i Męczeństwa (BUWiM) powstało 1 sierpnia 2016 r. na mocy ustawy z 29 kwietnia 2016 r. o zmianie ustawy o IPN – Komisji Ścigania Zbrodni przeciwko Narodowi Polskiemu. Wówczas uległa likwidacji działająca od 1988 r. Rada Ochrony Pamięci Walk i Męczeństwa.
Zadania Biura Upamiętniania Walk i Męczeństwa.
Do zadań Biura należy:
Wydziały.
W skład Biura wchodzą Wydziały:
W Oddziałach Instytutu Pamięci Narodowej powołano Oddziałowe Biura Upamiętniania Walk i Męczeństwa.
Działalność.
Opieka nad grobami i miejscami pamięci.
W kompetencjach Biura znajduje się tworzenie i prowadzenie ewidencji grobów weteranów walk o wolność i niepodległość Polski, przyznawanie świadczeń dla osób fizycznych sprawujących opiekę nad grobem weterana na pokrycie całości lub części kosztów sprawowanej opieki oraz dotacji dla osób prawnych na wykonywanie czynności związanych z budową, remontem, przeniesieniem lub utrzymaniem tych grobów. Do zadań Biura należy również ocena stanu opieki nad grobami i cmentarzami wojennymi oraz walk narodowowyzwoleńczych, cmentarzami ofiar totalitarnego terroru – grobami osób, które straciły życie wskutek walk z narzuconym systemem totalitarnym i represji reżimu komunistycznego, a więc grobami ofiar Czerwca ʼ56, Grudnia ʼ70 i Grudnia ʼ81. Aby wypełnić obowiązek oceny stanu opieki nad grobami wojennymi w kraju i za granicą w BUWiM prowadzone są prace nad stworzeniem ewidencji obiektów grobownictwa wojennego znajdujących się na terytorium Polski. Baza danych o tych miejscach jest tworzona we współpracy z organami administracji rządowej, jednostkami samorządowymi, instytucjami naukowymi, organizacjami społecznymi i osobami prywatnymi. BUWiM również ewidencjonuje groby żołnierzy armii obcych (np. Armii Czerwonej) znajdujące się na terenie Polski. W przypadku poszukiwania grobów znajdujących się poza granicami Polski nawiązano kontakt z polskimi placówkami dyplomatycznymi w celu zebrania danych i potwierdzenia stanu utrzymania zewidencjonowanych obiektów.
Biuro Upamiętniania współpracę zagraniczną prowadzi w ramach umów międzynarodowych, dotyczących wzajemnego sprawowania opieki nad grobami ofiar wojen i przemocy totalitarnej, podpisanych przez Państwo Polskie z Białorusią, Kirgistannem, Litwą, Niemcami, Rosją, Uzbekistanem, Ukrainą, Włochami i Węgrami. Z tymi państwami Biuro prowadzi również współpracę w zakresie opieki nad grobami ich obywateli, którzy zostali pochowani na cmentarzach w Polsce.
BUWiM prowadzi również postępowania administracyjne wynikające z kompetencji Prezesa IPN dotyczącej wydawania decyzji zezwalających na ekshumację szczątków z grobów wojennych. Potrzeby przeprowadzenia prac ekshumacyjnych wynikają z konieczności przeniesienia mogił wojennych związanej z rozbudową sieci dróg krajowych oraz dotyczą przypadków odkrycia w wyniku prowadzonych prac ziemnych nieznanych dotychczas miejsc pochówku.
Dekomunizacja.
Na mocy ustawa z 1 kwietnia 2016 r. o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej Instytut Pamięci Narodowej jest zobowiązany do przygotowania na wniosek uprawnionych podmiotów opinii, czy używane nazwy podlegają rygorom ww. ustawy oraz do opiniowania zgłaszanych inicjatyw zmian nazewnictwa propagującego ideologię totalitarną. Pozwala to na usuwanie z przestrzeni publicznej wszelkiego rodzaju nazw, upamiętnień, znaków i symboli propagujących ideologie totalitarne.
Dekomunizacją objęte są obiekty: pomniki braterstwa broni ew. czynu rewolucyjnego, pomniki postaci lub wydarzeń związanych z historią ruchu komunistycznego, elementy zdobnicze prezentujące symbolikę komunistyczną znajdujące się na miejscach pamięci lub cmentarzach wojennych z okresu II wojny światowej oraz nazwy ulic, którym patronują działacze ruchu komunistycznego lub które nawiązują do rozwoju tego ruchu.
Upamiętnienie ofiar systemów totalitarnych.
W ramach trwałego upamiętniania faktów, wydarzeń i postaci związanych z miejscami walk i męczeństwa BUWiM przeprowadza i finansuje zadania obejmujące realizację nowych bądź remont istniejących miejsc pamięci.
Na Cmentarzu Wojskowym na Powązkach w Warszawie znajduje się Panteon – Mauzoleum Wyklętych-Niezłomnych, gdzie pochowane są odnalezione szczątki ofiar stalinowskich represji w Polsce zamordowanych przez komunistyczne władze w więzieniu mokotowskim w Warszawie. Planowane jest dalsze rozbudowywanie tego miejsca upamiętnienia ofiar represji.
Miejsca upamiętnienia ofiar reżimów totalitarnych powstają również w innych miejscach w Polsce. Jednym z nich jest krypta Żołnierzy Niezłomnych w Radecznicy, gdzie we wrześniu 2019 r. złożono szczątki trzech żołnierzy zamojskiego II Inspektoratu AK: Józefa Pysia ps. „Ostry”, Pawła Kalinowskiego ps. „Francuz” i Mieczysława Szewczuka ps. „Włoch”.
Biuro Badań Historycznych.
Utworzenie i zadania.
Biuro Badań Historycznych (BBH) zostało utworzone 16 czerwca 2016 r. na mocy ustawy z dnia 29 kwietnia 2016 r. o zmianie ustawy o Instytucie Pamięci Narodowej oraz niektórych innych ustaw.
Zadaniem Biura jest prowadzenie badań naukowych nad historią Polski od 1918 r. W obszarze zainteresowań badawczych BBH znajdują się również dzieje polskiej emigracji oraz historia polskiego spuścizny kulturowej na Wschodzie. BBH realizuje swoje zadania w ramach w ramach centralnych i oddziałowych projektów badawczych. Pracownicy Biura opracowują monografie, wydawnictwa źródłowe i periodyki Instytutu Pamięci Narodowej oraz organizują konferencję naukowych związane z obszarem badawczym BBH. W zakresie zadań BBH jest również przygotowywanie opinii i ekspertyz na rzecz prowadzonych postępowań przez sądy, dla organów administracji publicznej oraz organizacji pozarządowych w zakresie problematyki związanej z ustawą o IPN. Pracownicy BBH przygotowują recenzje wydawnictw naukowych i edukacyjnych oraz wystaw opracowanych w IPN oraz biorą udział w popularyzacji wyników badań naukowych w mediach.
Wydziały.
W skład Centrali BBH wchodzą:
Struktura Biura ma swe odwzorowanie w całej Polsce, w miastach będących siedzibami oddziałów IPN powołano oddziałowe biura badań historycznych.
Działalność.
BBH prowadzi działalność naukową w ramach Centralnych Projektów Badawczych i Oddziałowych Projektów Badawczych. Ogólnopolska struktura organizacyjna Biura stwarza możliwość prowadzenia ogólnopolskich badań o charakterze przekrojowym i porównawczym. Projekty są prowadzone przez koordynatorów zatwierdzonych przez Prezesa IPN. Do współpracy w ramach tych projektów zapraszani są badacze zatrudnieni w innych ośrodkach naukowych (uczelnie wyższe, instytuty PAN itp.).
W ramach działalności BBH organizuje konferencje naukowe i popularnonaukowe. Organizowanej tradycyjnej formie konferencji towarzyszyły również transmisje w mediach elektronicznych i społecznościowych prowadzane przez portal IPNtv, co pozwalało znacznie rozszerzyć krąg potencjalnych odbiorców.
BBH kontynuuje działalność "Letniej Szkoły Historii Najnowszej" – cyklicznych spotkań w Palczewie k. Warki. Są to zajęcia skierowane do studentów i doktorantów wydziałów politologicznych i historycznych, którzy przygotowują prace magisterskie i rozprawy doktorskie z zakresu historii najnowszej Polski. Prowadzone w ramach Szkoły zajęcia mają charakter wykładów i warsztatów.
W 2019 r. w ramach BBH powołano zespół historyków, którego celem jest zbadanie, przeanalizowania i opisania terroru i represji stosowanych przez niemieckie i sowieckie wojska oraz władze podczas II wojny światowej na terenach II Rzeczypospolitej Polskiej. Zespół prowadzi badania mające pozwolić na stworzenie imiennej listy Polaków-ofiar II wojny światowej oraz sprawców represji jakich oni doznali. Uzupełnieniem badań będzie cyfrowe kalendarium represji z okresu II wojny światowej obejmujące wszystkie powiaty przedwojennej Polski.
Centralne Projekty Badawcze.
W 2020 r. Biuro Badań Historycznych prowadziło następujcie Centralne Projekty Badawcze:
Oddziałowe Projekty Badawcze.
W 2020 r. oddziałowe biura historyczne prowadziły następujcie projekty badawcze:
Instytut jest współorganizatorem Konkursu „Książka Historyczna Roku”.
Biuro Edukacji Narodowej.
Utworzenie i zadania.
Biuro Edukacji Narodowej (BEN) zostało powołane 16 czerwca 2016 r. na mocy ustawy z dnia 29 kwietnia 2016 r. o zmianie ustawy o Instytucie Pamięci Narodowej oraz niektórych innych ustaw.
Głównym zadaniem Biura jest wspieranie kształcenia Polaków z zakresu historii najnowszej oraz upowszechnianie tej wiedzy w kraju i za granicą. BEN popularyzuje historię Polski od 1918 r., promuje wiedzę o udziale Polaków w II wojnie światowej, informuje o metodach, miejscach i sprawcach zbrodni popełnionych na obywatelach polskich, wspiera lokalne inicjatyw o charakterze patriotycznym i upamiętnieniowym.
Wydziały.
W skład BEN wchodzą:
Działalność.
W swej pracy BEN współpracuje ze szkołami, uczelniami, innymi instytucjami oświatowymi lub kulturalnymi, stowarzyszeniami, fundacjami i innymi organizacjami pozarządowymi, mediami, polskimi organizacjami i instytucjami emigracyjnymi oraz organami władzy publicznej. Działania te mają charakter cykliczny i są prowadzone w ramach kalendarza najważniejszych rocznic historycznych i kalendarza szkolnego. Pracownicy Biura przygotowują i prowadzą lekcje, wykłady, warsztaty, debaty, konwersatoria, seminaria i rajdy i gry miejskie związane z miejscami pamięci. Przygotowywane są wystawy, projekty edukacyjne i konkursy o tematyce historycznej.m
Periodyki Instytutu Pamięci Narodowej.
Czasopisma wydawane aktualnie:
Czasopisma nieistniejące:
Odznaczenia i nagrody przyznawane przez IPN.
Instytut Pamięci Narodowej przyznaje:
W 2010 z okazji 10-lecia powstania Instytutu Pamięci Narodowej uhonorowno grupę ok. 100 historyków, nauczycieli, dziennikarzy oraz innych osób, których działalność przyczyniła się do upowszechnienia dorobku placówki jubileuszowym medalem „10 lat Instytutu Pamięci Narodowej”.
Budżet i zatrudnienie.
Wydatki i dochody Instytutu Pamięci Narodowej są realizowane w części 13 budżetu państwa. Poniższe zestawienie prezentuje informacje o budżecie i zatrudnieniu w Instytucie Pamięci Narodowej w latach 2000–2020:
Przeciętne średnie miesięczne wynagrodzenie brutto w 2017 roku wyniosło 6186 zł (w tym prokuratorów 16 735 zł).

</doc>
<doc id="1824638" url="https://pl.wikipedia.org/wiki?curid=1824638" title="Frank London">
Frank London

Frank London (ur. 1958 w Nowym Jorku) – amerykański trębacz i kompozytor, jeden z najważniejszych muzyków amerykańskiej muzyki klezmerskiej. Prócz trąbki gra też na innych instrumentach dętych. Wraz z zespołem The Klezmatics zdobył nagrodę Grammy w kategorii Contemporary World Music za album "Wonder Wheel (lyrics by Woody Guthrie)".
Projekty muzyczne.
Frank London jest najbardziej znany jako członek zespołu The Klezmatics, w którym gra na trąbce. Oprócz tego jest członkiem zespołu Hasidic New Wave, liderem i założycielem Frank London's Klezmer Brass Allstars oraz współzałożycielem Les Miserables Brass Band i Klezmer Conservatory Band.
London jest również często zapraszany do współpracy przez rozmaitych artystów, nie tylko z kręgu muzyki klezmerskiej. Dotychczas występował między innymi z takimi wykonawcami i zespołami, jak John Zorn, John Cale, Itzhak Perlman, Allen Ginsberg, LL Cool J, Mel Tormé, David Murray, Lester Bowie's Brass Fantasy, La Monte Young, Natalie Merchant, They Might Be Giants, Jane Siberry, Ben Folds Five, Marc Ribot, Reggie Workman, Chawa Alberstein, Anne LeBaron, Jon Spencer Blues Explosion, Luna, Maurice El Medioni, Gal Costa, Ljova (Lev Zhurbin), Aaron Alexander's Midrash Mish Mosh, Avraham Fried, Simon Shaheen czy Iggy Pop.
Frank London był również dyrygentem w operze Davida Byrne’a i Roberta Wilsona "The Knee Plays".
Nagrania.
Frank London pojawia się na ponad 300 albumach. Poniżej wymienione są jedynie jego własne nagrania.
Frank London:
Frank London i Lorin Sklamberg:
Frank London's Klezmer Brass Allstars:
The Shekhina Big Band:
Muzyka filmowa i teatralna:
Soundtracki:
Hasidic New Wave:

</doc>
<doc id="1824640" url="https://pl.wikipedia.org/wiki?curid=1824640" title="Droga wojewódzka nr 523">
Droga wojewódzka nr 523

Droga wojewódzka nr 523 (DW523) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 16 km. Łączy Gardeję z miejscowością Trumieje.
Przebieg drogi.
Droga rozpoczyna się w miejscowości Gardeja, gdzie odchodzi od drogi krajowej nr 55. Następnie kieruje się w stronę wschodnią i po 16 km dociera do miejscowości Trumieje, gdzie dołącza się do drogi wojewódzkiej nr 522. 

</doc>
<doc id="1824641" url="https://pl.wikipedia.org/wiki?curid=1824641" title="Andrzej Nowak (psycholog)">
Andrzej Nowak (psycholog)

Andrzej Nowak (ur. 12 czerwca 1953 w Warszawie) – polski psycholog i jeden z twórców tzw. dynamicznej psychologii społecznej, a w szczególności, wraz z Bibem Latane tzw. dynamicznej teorii wpływu społecznego. Pionier i ekspert w dziedzinie stosowania symulacji komputerowych w naukach społecznych.
Życiorys.
Jest profesorem Uniwersytetu Warszawskiego, Szkoły Wyższej Psychologii Społecznej (SWPS) i Florida Atlantic University. Jest także jednym z założycieli Instytutu Studiów Społecznych Uniwersytetu Warszawskiego, gdzie kieruje Ośrodkiem Badania Układów Złożonych oraz jest twórcą i dyrektorem Instytutu Społecznej Psychologii Informatyki i Komunikacji (SPIK SWPS).
Studiował psychologię w Instytucie Psychologii Uniwersytetu Warszawskiego, gdzie obronił pracę magisterską w (1978). Pracę doktorską obronił w (1987) już na Wydziale Psychologii UW. Habilitował się w (1996), a profesurę otrzymał w 2003. Zajmuje się głównie układami złożonymi w psychologii i innych naukach społecznych. Jest autorem kilku książek i autorem oraz współautorem kilkudziesięciu artykułów naukowych w tym w tak prestiżowych pismach naukowych jak Psychological Review i Physica A.

</doc>
<doc id="1824648" url="https://pl.wikipedia.org/wiki?curid=1824648" title="Rozejm w Compiègne (1940)">
Rozejm w Compiègne (1940)

Rozejm w Compiègne – układ zawarty między Niemcami a Francją podpisany 22 czerwca 1940 o godzinie 18:50 w lesie Compiègne.
Historia.
Układ został podpisany przez szefa sztabu Oberkommando der Wehrmacht, generała pułkownika Wilhelma Keitela, posiadającego upoważnienie Führera Rzeszy Niemieckiej i Wodza Naczelnego niemieckich sił zbrojnych oraz generała armii Charlesa Huntzigera, przewodniczącego delegacji wyposażonego w należyte pełnomocnictwa rządu francuskiego.
W składzie delegacji francuskiej znajdowali się: ambasador Leon Noël, wiceadmirał eskadry Maurice Le Luc, generał lotnictwa Jean Bergeret i generał korpusu armijnego Georges Parisot.
Na żądanie Adolfa Hitlera układ został podpisany w tym samym miejscu i w tym samym wagonie salonowym (wagon z Compiègne), w którym 11 listopada 1918 Cesarstwo Niemieckie podpisało rozejm kończący I wojnę światową. Wspomniany wagon został później przewieziony do Berlina jako zdobycz wojenna, a w 1944 został przebazowany do Crawinkel, a następnie zniszczony przez bombardowanie lub SS. Rama wagonu prawdopodobnie przetrwała pożar i wagon został odbudowany pod koniec lat czterdziestych jako wagon roboczy. Został ponownie przebudowany w 1970 i używany jako wagon zakładowy w Weichenwerk Gotha. Był nazywany kanapą ze względu na jego miękkie zawieszenie. Jedynym wskazaniem pochodzenia były odlane litery na maźnicach wagonu. Po wypadku został zezłomowany w 1986 r.
Układ wszedł w życie w dniu 25 czerwca 1940, po zawarciu porozumienia między rządem francuskim a rządem włoskim w sprawie przerwania działań wojennych (Włoska inwazja na Francję 1940).
Rząd francuski przeniósł się do Vichy. Niemcy zdobyli ekwipunek mogący wyposażyć 55 dywizji. Alzacja i Lotaryngia zostały "de facto" choć nieoficjalnie anektowane do III Rzeszy, poddane niemieckiej administracji cywilnej oraz objęte zaciągiem do Wehrmachtu.

</doc>
<doc id="1824650" url="https://pl.wikipedia.org/wiki?curid=1824650" title="Piotruś Pan. Wielki powrót">
Piotruś Pan. Wielki powrót



</doc>
<doc id="1824651" url="https://pl.wikipedia.org/wiki?curid=1824651" title="Joseph Partsch">
Joseph Partsch

Joseph Partsch (ur. 4 lipca 1851 w Szklarskiej Porębie, zm. 22 lipca 1925 w Bad Brambach) – niemiecki geograf.
Kariera zawodowa.
Studiował na uniwersytecie we Wrocławiu gdzie uzyskał doktorat w 1874 i rozpoczął karierę uniwersytecką. Początkowo nauczał geografii, by w końcu uzyskać tytuł profesora na tej uczelni. Publikował wiele prac naukowych na temat geografii - głównie Śląska.

</doc>
<doc id="1824652" url="https://pl.wikipedia.org/wiki?curid=1824652" title="Lilo i Stich 2. Mały feler Sticha">
Lilo i Stich 2. Mały feler Sticha



</doc>
<doc id="1824654" url="https://pl.wikipedia.org/wiki?curid=1824654" title="Kopciuszek 3. Co by było gdyby...">
Kopciuszek 3. Co by było gdyby...



</doc>
<doc id="1824658" url="https://pl.wikipedia.org/wiki?curid=1824658" title="Kopciuszek 2. Spełnione Marzenia">
Kopciuszek 2. Spełnione Marzenia



</doc>
<doc id="1824662" url="https://pl.wikipedia.org/wiki?curid=1824662" title="Tarzan 2. Początek legendy">
Tarzan 2. Początek legendy



</doc>
<doc id="1824663" url="https://pl.wikipedia.org/wiki?curid=1824663" title="Eliahu Erlich">
Eliahu Erlich

Eliahu Erlich, także Ehrlich, ps. "Elek" (zm. 27 września 1944 w Warszawie) – żydowski działacz ruchu oporu podczas II wojny światowej, działacz Poalej Syjon-Lewicy i członek Żydowskiej Organizacji Bojowej, uczestnik powstania w getcie warszawskim i powstania warszawskiego, podczas którego zginął.
Pochowany w alei głównej cmentarza żydowskiego przy ulicy Okopowej w Warszawie (kwatera 39).
W 1948 został pośmiertnie odznaczony Srebrnym Medalem „Zasłużonym na Polu Chwały”.

</doc>
<doc id="1824665" url="https://pl.wikipedia.org/wiki?curid=1824665" title="Zakochany kundel II. Przygody Chapsa">
Zakochany kundel II. Przygody Chapsa



</doc>
<doc id="1824666" url="https://pl.wikipedia.org/wiki?curid=1824666" title="Stróżka">
Stróżka



</doc>
<doc id="1824669" url="https://pl.wikipedia.org/wiki?curid=1824669" title="Cimafiej Dranczuk">
Cimafiej Dranczuk

Cimafiej Walerjewicz Dranczuk (biał. Цімафей Валер'евіч Дранчук; ur. 5 sierpnia 1981 roku w Zasławiu) – białoruski polityk opozycyjny, przewodniczący niezarejestrowanego Białoruskiego Komitetu Obrony Praw Więźniów „Ponad Barierą”
Życiorys.
W latach 1996–1997 studiował w Białoruskim Liceum Humanistycznym (Liceum Narodowy im. Jakuba Kołasa). W roku 1998 przed terminem ukończył szkołę średnią N33 i w roku 1999 został studentem wydziału dziennikarstwa Białoruskiego Uniwersytetu Państwowego, skąd został wyrzucony w roku 2001 ze względu na aktywną działalność polityczną.
Od 1996 do 2000 roku Cimafiej Dranczuk zajmował się komunikatywnym zabezpieczeniem gazety „Bieławieżskaja Puszcza”, w tym samym czasie w latach 1997–1998 pracował jako rzecznik prasowy miejskiego związku zawodowego przedsiębiorców «Sadrużnaść», kierownikiem którego był Arnold Piaczerski. Od 2000 r. Dranczuk brał aktywny udział w działalności Młody Front – był redaktorem naczelnym niezarejestrowanego czasopisma Młodego Frontu „Maładziowy Wieśnik”.
W 1999 r. był rzecznikiem prasowym kandydata w zorganizowanych przez opozycję alternatywnych wyborach na prezydenta Białorusi Michaiła Czyhira.
W latach 2000–2001 Dranczuk był przewodniczącym organizacji młodzieżowej Solidarność Młodzieżowa, a w latach 2001–2004 był koordynatorem młodzieżowego ruchu oporu „Żubr”.
Od roku 2004 Cimafiej Dranczuk był aktywnym uczestnikiem ruchu utworzonego przez Andreja Klimaua, był jednym z organizatorów akcji „Rewolucja!” 25 marca 2005 roku. Współpracował z inicjatywą obywatelską „Partnerstwo”.
W roku 2005 Dranczuk został studentem Europejskiego Uniwersytetu Humanistycznego, wydział prawa międzynarodowego, zlikwidowanego przez władze białoruskie w Mińsku, i odnowionego w Wilnie.
21 lutego 2006 roku został aresztowany wraz z kolegami w sprawie działalności Inicjatywy Obywatelskiej „Partnerstwa” Mikałajem Astrejką, Enirą Branicką oraz Alaksandrem Szałajką oraz umieszczony w więzieniu KGB. Dranczuk, Astrejka, Branicka oraz Szałajka dostali zarzut z artykułu 193 cz.2 Kodeksu Karnego Republiki Białoruś.
Organizacja „Amnesty International” uznała go za więźnia sumienia.
26 grudnia 2007 roku był zwolniony przedterminowo z więzienia N1 w Mińsku.
22 maja 2007 roku wspólnie z byłym więźniem politycznym Źmicierem Kaśpiarowiczem oraz innymi aktywistami ogłosili utworzenie Białoruskiego Komitetu Obrony Praw Więźniów „Ponad Barierą”.
28 września 2008 roku Cimafiej Dranczuk wspólnie z Arturem Fińkiewiczem oraz Źmicierem Kaśpiarowiczem ogłosili utworzenie ruchu młodzieżowego Młoda Białoruś.

</doc>
<doc id="1824671" url="https://pl.wikipedia.org/wiki?curid=1824671" title="Słopica">
Słopica



</doc>
<doc id="1824674" url="https://pl.wikipedia.org/wiki?curid=1824674" title="Ruda (dopływ Narwi)">
Ruda (dopływ Narwi)

Ruda – struga, prawy dopływ Narwi o długości 10,69 km. Wypływa w okolicach wsi Hoźna i płynie na południe. Mija miejscowości: Ogrodniki, Iwanki i Rohozy. Następnie przepływa pod drogą wojewódzką nr 685 i naprzeciwko wsi Narew wpada do Narwi.
Do Rudy wpływa rzeka Zabłoczanka.
Linki zewnętrzne.
Przebieg rzeki na podstawie portalu http://www.zumi.pl

</doc>
<doc id="1824675" url="https://pl.wikipedia.org/wiki?curid=1824675" title="Eliahu Ehrlich">
Eliahu Ehrlich



</doc>
<doc id="1824681" url="https://pl.wikipedia.org/wiki?curid=1824681" title="Droga wojewódzka nr 526">
Droga wojewódzka nr 526

Droga wojewódzka nr 526 (DW526) – droga wojewódzka w północnej Polsce w województwie warmińsko-mazurskim i pomorskim przebiegająca przez teren powiatów elbląskiego (gminy: Pasłęk i Rychliki), ostródzkiego (gmina Małdyty) i sztumskiego (gmina Stary Dzierzgoń). Droga ma długość 32 km. Łączy Pasłęk z miejscowością Przezmark.
Przebieg drogi.
Droga rozpoczyna się w Pasłęku, gdzie odchodzi od drogi wojewódzkiej nr 527. Następnie kieruje się w stronę południową i po 34 km dociera do miejscowości Przezmark, gdzie dołącza się do drogi wojewódzkiej nr 519.

</doc>
<doc id="1824682" url="https://pl.wikipedia.org/wiki?curid=1824682" title="SFF First Division">
SFF First Division

SFF First Division jest najwyższą piłkarską klasą rozgrywkową w Somalii. Została założona w 1960, lecz pierwszy mistrz Somalii został wyłoniony dopiero w 1967.

</doc>
<doc id="1824683" url="https://pl.wikipedia.org/wiki?curid=1824683" title="Shannon Brown">
Shannon Brown

Shannon Brown (ur. 29 listopada 1985 w Maywood) – amerykański koszykarz, występujący na pozycji rzucającego obrońcy, dwukrotny mistrz NBA, obecnie zawodnik Delaware 87ers.
W 2003 wystąpił w meczu gwiazd amerykańskich szkół średnich - McDonald’s All-American.
Jest starszym bratem gracza NBA – Sterlinga Browna.
Kariera.
Karierę koszykarskiej rozpoczynał w barwach drużyny koszykarskiej uniwersytetu stanowego Michigan. W swoim ostatnim roku tam zdobywał średnio 17,2 punktów i 4,4 zbiórki na mecz. Został też wybrany do drugiej piątki konferencji Big Ten Conference i do pierwszej piątki najlepszych obrońców. Po trzech latach studiów zgłosił się do draftu NBA, w którym został wybrany z 25 numerem przez Cleveland Cavaliers. W pierwszym sezonie na parkietach NBA wystąpił jedynie w 23 meczach (5 w pierwszej piątce). 2 marca 2007 został oddany do zespołu występującego w NBA D-League, Albuquerque Thunderbirds. W jedynym meczu w jakim tam wystąpił zdobył 14 punktów, 4 zbiórki i 6 asyst. Następnego dnia Brown ponownie wrócił do Cleveland. 11 stycznia 2008 Brown ponownie trafił do D-League, tym razem do drużyny Rio Grande Valley Vipers. W czterech meczach zdobywał średnio 23,8 punktów, w tym, w spotkaniu przeciwko Dakota Wizards zdobył 37 punktów. 17 stycznia został ponownie wezwany do Cleveland. W sezonie 2007/08 NBA Brown wystąpił 15 meczach, w tym 4 w pierwszej piątce zdobywając średnio 7,0 punktów na mecz. 21 lutego 2008 roku w ramach wymiany trzech klubów został zawodnikiem Chicago Bulls. 6 sierpnia podpisał kontrakt z Charlotte Bobcats. 7 lutego 2009 r., razem z Adamem Morrisonem zostali wymienieni do Los Angeles Lakers w zamian za Vladimira Radmanovicia. Z tym zespołem Brown dwukrotnie wywalczył mistrzostwo ligi NBA w latach 2009 i 2010. Wziął udział w konkursie wsadów podczas Weekendu Gwiazd NBA 2010. 16 lutego 2010, przeciwko Golden State Warriors, Brown poprawił rekord kariery, notując 27 punktów i 10 zbiórek, co było jego pierwszym double-double w NBA.
10 grudnia 2011 podpisał kontrakt z Phoenix Suns. 27 marca 2012, w meczu z San Antonio Spurs poprawił rekord kariery w punktach, zdobywając ich 32. 22 lipca 2012 Brown przedłużył kontrakt z Suns na kolejne dwa lata. 25 października 2013 Brown, razem z Marcinem Gortatem, Malcolmem Lee i Kendallem Marshall został wytransferowany do Washington Wizards w zamian za Emekę Okafora i wybór w pierwszej rundzie draftu 2014. Trzy dni później, Brown, Lee i Marshall zostali zwolnieni przez Wizards.
1 lutego 2014, Brown podpisał 10-dniowy kontrakt z San Antonio Spurs. Po jego wygaśnięciu, 12 lutego, podpisał kolejny. Spurs nie podpisali z nim jednak kontraktu na resztę sezonu. W barwach drużyny z Teksasu rozegrał 10 spotkań, w których przez 10,3 minuty zdobywał średnio 2,3 punktu i 1,3 zbiórki na mecz.
27 lutego 2014 Brown podpisał 10-dniowy kontrakt z New York Knicks. 10 marca podpisał kolejny, a 20 marca podpisał kontrakt z Knicks do końca sezonu 2013/14. W całym sezonie 2013/14 Brown wystąpił 29 razy (w tym raz w wyjściowej piątce) i zdobywał średnio 2,2 punktu i 1,0 zbiórki na mecz. 27 sierpnia 2014 jako wolny agent podpisał kontrakt z Miami Heat. 24 listopada 2014, po wystąpieniu w 5 meczach w barwach Heat, został przez nich zwolniony.
Statystyki w NBA.
Na podstawie Basketball-Reference.com 

</doc>
<doc id="1824684" url="https://pl.wikipedia.org/wiki?curid=1824684" title="Pinczer karłowaty">
Pinczer karłowaty



</doc>
<doc id="1824690" url="https://pl.wikipedia.org/wiki?curid=1824690" title="Scaphiopodidae">
Scaphiopodidae

Scaphiopodidae – rodzina płazów z rzędu płazów bezogonowych (Anura).
Zasięg występowania.
Rodzina obejmuje gatunki występujące współcześnie od południowej Kanady, Stanów Zjednoczonych na południe do umiarkowanego południowego Meksyku; wymarły przedstawiciel rodziny, paleoceński "Prospea holoserisca", jest znany ze skamieniałości odkrytych na obszarze Mongolii. 
Morfologia i ekologia.
Ich ciało przystosowało się kształtem do rycia w glebie. Ich zaokrąglony tułów podpierają krótkie łapy. Oczy są wystające. Płazy te potrafią kopać w ziemi do tyłu. Poza tym prowadzą lądowy tryb życia, zakamuflowane dzięki stonowanemu szaremu lub brązowemu czy zielonkawemu ubarwieniu.
Systematyka.
Taksonomia.
W przeszłości zaliczano je do rodziny Pelobatidae, z których je wyłączono, pozostawiając tam jedynie rodzaj "Pelobates".
Podział systematyczny.
Do rodziny należą następujące występujące współcześnie rodzaje:
oraz rodzaj wymarły: 

</doc>
<doc id="1824693" url="https://pl.wikipedia.org/wiki?curid=1824693" title="Chcę inaczej">
Chcę inaczej

Chcę inaczej – album Izabeli Trojanowskiej, wydany w 1996 nakładem wydawnictwa Starling.
W 1997 album doczekał się reedycji wydanej przez wydawnictwo Roxy Music, w której znalazł się dodatkowy utwór „Jestem twoim grzechem”.

</doc>
<doc id="1824696" url="https://pl.wikipedia.org/wiki?curid=1824696" title="Autostrada A10 (Holandia)">
Autostrada A10 (Holandia)

Autostrada A10 - autostradowa obwodnica Amsterdamu. Droga liczy 32 km długości i znajduje się w całości w prowincji Holandia Północna.
Trasy europejskie.
Na różnych odcinkach Autostrady A10 biegną dwie trasy europejskie:

</doc>
<doc id="1824697" url="https://pl.wikipedia.org/wiki?curid=1824697" title="Frederic Apcar">
Frederic Apcar

Frederic Stephen Apcar (ur. 16 września 1914 w Paryżu, zm. 2 sierpnia 2008 w Las Vegas) – francusko-amerykański impresario, twórca spektakli rewiowych, reżyser i producent teatru rewiowego przy hotelu Dunes w Las Vegas, do którego osobiście zaangażował francuską piosenkarkę Line Renaud, a później Polkę, Violettę Villas. Miał żonę Olgę, córkę Elisabeth oraz syna Frederica juniora.

</doc>
<doc id="1824698" url="https://pl.wikipedia.org/wiki?curid=1824698" title="Monticellit">
Monticellit

Monticellity – grupa minerałów z gromady krzemianów wyspowych Ca, Mg, Fe i Mn. Ogniwami tego szeregu są:
Minerały te krystalizują podobnie jak oliwiny. Zwykle pojawiają się w ziarnach nieforemnych o ledwo dostrzegalnej łupliwości. Znaczenie skałotwórcze mają tylko ogniwa magnezowe i żelazowe tego szeregu. Glaukochroit jest bardzo rzadkim minerałem, i zwykle występuje jako podstawienia w sieci pozostałych ogniw.
Monticellit teoretycznie może zawierać 38,39% SiO2, 25,77% MgO, 35,84% CaO oraz domieszki FeO do 7,6%. Zdarzają się także niewielkie podstawienia MnO. Minerał ten występuje w termicznie zmienionych skałach węglanowych i skarnach oraz skrajnie niedosyconych krzemionką skałach magmowych jak melilityty i nefelinity zasobne w CaO. Może powstawać także w wyniku metamorfizmu progresywnego z forsterytu i diopsydu zgodnie z reakcją:
CaMg[Si2O6] (diopsyd) + Mg2[SiO4] (forsteryt) + 2(CaCO3) (kalcyt) → 3(CaMg[SiO4]) (monticellit) + 2(CO2) (dwutlenek węgla)
Minerały te znane są z Magnet Cove (Arkansas, USA), Monte Somma (Włochy). Kirschsteinit stwierdzono w lawie melilitowo-nefelinowej Mount Shaheru (Zair), a najsłabiej rozpowszechniony glaukochroit poznano w złożu Franklin (New Jersey, USA). Są także składnikami żużli hutnicznych.

</doc>
<doc id="1824699" url="https://pl.wikipedia.org/wiki?curid=1824699" title="Nyamko Sabuni">
Nyamko Sabuni

Nyamko Ana Sabuni (ur. 31 marca 1969 w Bużumburze) – szwedzka polityk burundyjskiego pochodzenia, posłanka, od 2006 do 2013 minister ds. równouprawnienia płci, do 2010 również minister ds. integracji, od 2019 do 2022 przewodnicząca Liberałów.
Życiorys.
Urodziła się w Burundi w rodzinie zairskiego imigranta, więzionego w rodzinnym kraju z powodów politycznych. Rodzina uzyskała azyl w Szwecji w 1981 i osiedliła się w Sztokholmie. Nyamko Sabuni kształciła się m.in. na Uniwersytecie w Uppsali w zakresie prawa oraz w Mälardalens högskola w zakresie polityki migracyjnej.
W połowie lat 90. zaangażowała się w działalność polityczną w ramach Ludowej Partii Liberałów. Była członkinią władz krajowych organizacji młodzieżowej tego ugrupowania. W wyborach do szwedzkiego parlamentu w 2002 z ramienia liberałów zdobyła mandat poselski i do 2006 zasiadała w Riksdagu. Publicznie występowała za wprowadzeniem obowiązkowych badań ginekologicznych celem przeciwdziałaniu obrzezaniom kobiet. Postulowała także zakaz noszenia hidżabu przez dziewczęta poniżej piętnastego roku życia, jak też wyodrębnienie tzw. zbrodni honorowych (pozbawiania przez muzułmanów życia kobiet i dziewcząt przez członków własnych rodzin „w obronie czci rodu”) jako osobne przestępstwo.
Po zwycięstwie centroprawicowej koalicji w wyborach w 2006 została powołana w skład gabinetu Fredrika Reinfeldta, w którym objęła urząd ministra ds. równouprawnienia płci i integracji (mniejszości narodowych). Stała się tym samym pierwszym pochodzącym z Afryki ministrem w szwedzkim rządzie.
Jej nominacja spotkała się jednocześnie z protestami szwedzkich środowisk muzułmańskich, zarzucających jej populizm i islamofobię. Szwedzkie stowarzyszenie muzułmanów, największa tego typu organizacja w kraju, zorganizowało akcję zbierania podpisów pod petycją przeciwko jej powołaniu.
1 stycznia 2007 stanęła na czele nowo powołanego resortu – Ministerstwa Integracji i Równouprawnienia Płci. Po wyborach w 2010, w których uzyskała reelekcję do Riksdagu, pozostała w rządzie jako minister ds. równouprawnienia płci w ramach Ministerstwa Edukacji i Badań Naukowych. Z rządu odeszła 21 stycznia 2013.
W czerwcu 2019 została nową przewodniczącą swojej partii (od 2015 działającej pod nazwą Liberałowie); zastąpiła na tej funkcji Jana Björklunda. Zrezygnował z tego stanowiska w kwietniu 2022.

</doc>
<doc id="1824700" url="https://pl.wikipedia.org/wiki?curid=1824700" title="Sitówkowate">
Sitówkowate

Sitówkowate (Hyperoliidae) – rodzina płazów z rzędu płazów bezogonowych (Anura). 
Zasięg występowania.
Rodzina obejmuje gatunki występujące w Afryce i pobliskie wyspach na południe od Sahary; na Madagaskarze i Seszelach.
Charakterystyka.
Członkowie rodziny to płazy niewielkie lub średniej wielkości (mierzą od 0,5 do 8 cm długości), jasno zabarwione, o skórze sprawiającej wrażenie szklistej. .
Podział systematyczny.
Do rodziny należą następujące podrodziny:

</doc>
<doc id="1824701" url="https://pl.wikipedia.org/wiki?curid=1824701" title="David Krakauer">
David Krakauer

David Krakauer (ur. 22 września 1956) – amerykański klarnecista, grający głównie muzykę klezmerską. Jego kariera w tym gatunku rozpoczęła się, gdy pod koniec lat osiemdziesiątych został członkiem zespołu The Klezmatics. Wcześniej Krakauer pracował jako klarnecista w orkiestrze, a także eksperymentował z muzyką współczesną.
Klezmer Madness!, zespół Davida Krakauera, miesza tradycyjną muzykę klezmerską z współczesnymi gatunkami. Jego członkami są: Michael Sarin (perkusja), Sheryl Bailey (gitara), Nicki Parrot (gitara basowa) oraz Will Holshouser (akordeon). Współpracuje z nim również kanadyjski raper Socalled. Krakauer realizował również projekt Abraham Inc. z Fredem Wesleyem i Pee Wee Ellisem, mieszając muzykę klezmerską z funkiem.
Muzyk współpracował też z zespołem Kronos Quartet.

</doc>
<doc id="1824702" url="https://pl.wikipedia.org/wiki?curid=1824702" title="Droga wojewódzka nr 531">
Droga wojewódzka nr 531

Droga wojewódzka nr 531 (DW531) – droga wojewódzka w północnej Polsce w województwie warmińsko-mazurskim przebiegająca przez teren powiatów ostródzkiego i olsztyńskiego. Droga ma długość 12 km. Łączy Łuktę z miejscowością Podlejki.
Przebieg drogi.
Droga rozpoczyna się w miejscowości Łukta, gdzie odchodzi od drogi wojewódzkiej nr 530. Następnie kieruje się w stronę południowo - wschodnią i po 12 km dociera do miejscowości Podlejki, gdzie dołącza się do drogi krajowej nr 16. Droga posiada walory widokowe ze względu na położenie na malowniczych terenach Pojezierza Olsztyńskiego. Przebiega wzdłuż brzegów jezior Isąg i Łęguty.

</doc>
<doc id="1824703" url="https://pl.wikipedia.org/wiki?curid=1824703" title="Neustadt am Rübenberge">
Neustadt am Rübenberge

Neustadt am Rübenberge, Neustadt a. Rbge. – miasto w Niemczech, w kraju związkowym Dolna Saksonia, w związku komunalnym Region Hanower. Pod względem powierzchni (357 km²) jest siódmym skupiskiem ludności w Niemczech (zaraz po Berlinie, Hamburgu i Kolonii), mimo że mieszka tu zaledwie około 45 tys. mieszkańców. Miasto leży w regionie zwanym popularnie "Hannoversche Moorgeest".
Dzielnice.
W skład miasta wchodzą 34 dzielnice:

</doc>
<doc id="1824704" url="https://pl.wikipedia.org/wiki?curid=1824704" title="Roberto López Ufarte">
Roberto López Ufarte

Roberto López Ufarte (ur. 19 kwietnia 1958 w Fezie) – hiszpański piłkarz grający na pozycji napastnika.
Kariera klubowa.
Karierę piłkarską López Ufarte rozpoczął w zespole Real Unión Irún. W jego barwach grał w lidze regionalnej, a w 1974 roku awansował do Tercera División. W 1975 roku odszedł do Realu Sociedad. W Primera División zadebiutował 30 lipca 1975 w przegranym 0:2 wyjazdowym spotkaniu z Athletikiem Bilbao. Od sezonu 1976/1977 był podstawowym zawodnikiem Realu. 25 września 1976 w meczu z Atlético Madryt (2:0) strzelił pierwszego gola w lidze. Swój pierwszy sukces w karierze osiągnął w 1980 roku, gdy wywalczył wicemistrzostwo Hiszpanii. Z kolei w sezonie 1980/1981 został z Realem Sociedad mistrzem kraju. Z kolei w 1982 roku obronił tytuł mistrzowski, a latem tamtego roku zdobył Superpuchar Hiszpanii. W 1987 roku wystąpił w wygranym finale Pucharu Króla z Atlético Madryt (2:2, k. 4:2). W Realu Sociedad od 1975 do 1987 roku rozegrał 363 mecze i strzelił 101 bramek.
Latem 1987 roku López Ufarte przeszedł z Realu Sociedad do Atlético Madryt. W zespole tym swój debiut zaliczył 30 sierpnia 1987 w domowym meczu z CE Sabadell FC (1:0). W debiucie zdobył gola. W ataku Atlético grał przez rok tworząc go wraz z Portugalczykiem Paulo Futre.
W 1988 roku López Ufarte został piłkarzem innego zespołu Primera División, Realu Betis. W nim zadebiutował 4 września 1988 roku w przegranym 0:1 domowym meczu ze Sportingiem Gijón. W Betisie stworzył linię ataku z Hipólito Rincónem. Po zakończeniu sezonu 1988/1989 zakończył karierę piłkarską.
Kariera reprezentacyjna.
W reprezentacji Hiszpanii López Ufarte zadebiutował 21 września 1977 roku w wygranym 2:1 towarzyskim spotkaniu ze Szwajcarią i w debiucie zdobył gola. W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w 4 spotkaniach: z Hondurasem (1:1 i gol z rzutu karnego w 65. minucie), z Jugosławią (2:1), z Irlandią Północną (0:1) i z RFN (1:2). Od 1977 do 1982 roku rozegrał w kadrze narodowej 15 meczów i zdobył 5 goli.

</doc>
<doc id="1824705" url="https://pl.wikipedia.org/wiki?curid=1824705" title="Roberto Lopez Ufarte">
Roberto Lopez Ufarte



</doc>
<doc id="1824708" url="https://pl.wikipedia.org/wiki?curid=1824708" title="Stara Jaworzynka">
Stara Jaworzynka

Stara Jaworzynka lub po prostu Jaworzynka (słow. "Javorinka") – zalesione reglowe wzniesienie w grani głównej Tatr, po północnej stronie Tatr Bielskich. Administracyjnie położone jest na terenie słowackiej miejscowości Zdziar. Nazwę "Javorinka" ma również w języku węgierskim i niemieckim. Są dość znaczne różnice w podawanych przez poszczególne źródła wysokościach: większość map podaje 1505 m. "Wielka encyklopedia tatrzańska" 1464 m. Stara Jaworzynka znajduje się prawie na północnym krańcu grani głównej Tatr – od Zdziarskiej Przełęczy, na której grań ta się kończy, oddzielają ją tylko mało wybitne wzniesienia i płytkie przełęcze: Błotne Siodło (1124 m), Mały Przysłop (1135 m), Podspadzkie Siodło (1103 m) i Długi Wierch (1129 m). Grzbiet Jaworzynki jest niemal poziomy, od północno-wschodniej grani Hawrania oddziela go przełęcz Stare Siodło (1472 m).
Stoki zachodnie opadają do Doliny Czarnego Potoku, wschodnie do Strzystarskiego Żlebu, północne do Dolinki Błotnej. W kierunku wschodnim w stoki Jaworzynki wcina się jeszcze krótki Złoty Żleb. Część północno-zachodniego grzbietu Starej Jaworzynki obrywa się ku Dolinie Czarnego Potoku pionowym murem skalnym o długości około 700 m i wysokości dochodzącej do 60 m – jest to Biała Ściana. Od nazwy tego tworu pochodzi popularne wśród taterników powiedzenie: „Tatry ciągną się od Białej Ściany do Białej Skały”. Główna grań Tatr przebiega jedynie przez kulminację tego muru, skręcając następnie na północny wschód do Błotnego Siodła, grzbiet Białej Ściany zbiega natomiast w stronę Zadniej Polanki w Dolinie Czarnego Potoku. Na południowych stokach i pod przełęczą Stare Siodło znajduje się duża Stara Polana, a na północno-wschodnim ramieniu niewielka Złota Polanka. Szczytowa grańka ma charakter lesisto-trawiasto-kosówkowy. Od 1954 r. wypas w całych Tatrach Bielskich został zniesiony i stanowią one obszar ochrony ścisłej TANAP-u. Stara Jaworzynka jest turystycznie niedostępna.

</doc>
<doc id="1824710" url="https://pl.wikipedia.org/wiki?curid=1824710" title="Liopelmowate">
Liopelmowate

Liopelmowate (Leiopelmatidae) – rodzina płazów z rzędu bezogonowych (Anura). Ich względnie prosta budowa wskazuje na pradawne pochodzenie.
Zasięg występowania.
Rodzaj obejmuje gatunki występujące na Nowej Zelandii.
Charakterystyka.
Jaja składa w jednym kłębie pod różnymi przedmiotami w okolicy mokradeł, źródeł lub potoków (głazy, korzenie, zmurszałe pnie). Larwy nie mają aparatów gębowych i otworów oddechowych – tlen pobierają silnie ukrwioną siecią naczyń w fałdach ogona i na brzuchu, zaś żywią się zawartością żółtka.
Dorosły osobnik ma ok. 3 cm (maksymalnie 5), barwę żółtoszarą. Żyje w jamach, skalnych szczelinach, pod korzeniami krzewów, gdzie chroni się przed wiatrami. Prowadzi naziemny tryb życia. Długość życia tej jednej z najprymitywniejszych żab wynosi nawet 30 lat.
Systematyka.
Taksonomia.
Najbliższymi żyjącymi krewnymi liopelmowatych są przedstawiciele północnoamerykańskiego rodzaju "Ascaphus", przy czym ostatni wspólny przodek rodzajów "Ascaphus" i "Leiopelma" żył jeszcze w mezozoiku. Na tej podstawie niektórzy autorzy zaliczają także rodzaj "Ascaphus" do liopelmowatych, inni natomiast wydzielają go do osobnej rodziny ogończakowatych (Ascaphidae), uznając jednocześnie liopelmowate i ogończakowate za taksony siostrzane.
Podział systematyczny.
Do rodzaju należą następujące występujące współcześnie gatunki:
oraz gatunki wymarłe:
Znacznie starsze skamieniałości, datowane na okres jury, również należące do tej rodziny znaleziono w Argentynie.

</doc>
<doc id="1824712" url="https://pl.wikipedia.org/wiki?curid=1824712" title="Ligi kuu Bara">
Ligi kuu Bara

Ligi kuu Bara jest najwyższą klasą rozgrywek piłkarskich w Tanzanii. Jej pierwsza edycja miała miejsce w 1965.

</doc>
<doc id="1824713" url="https://pl.wikipedia.org/wiki?curid=1824713" title="Mistrzostwa Świata w Podnoszeniu Ciężarów 2009">
Mistrzostwa Świata w Podnoszeniu Ciężarów 2009

77. Mistrzostwa świata w podnoszeniu ciężarów odbyły się od 19 do 29 listopada 2009 w południowokoreańskim mieście Goyang. Kobiety wystąpiły w mistrzostwach po raz dwudziesty.

</doc>
<doc id="1824715" url="https://pl.wikipedia.org/wiki?curid=1824715" title="Dunes (hotel i kasyno)">
Dunes (hotel i kasyno)

Dunes – hotel i kasyno, położony w przeszłości przy bulwarze Las Vegas Strip w Paradise, w stanie Nevada, otwarty 23 maja 1955 roku. W 1993 roku Steve Wynn wykupił kompleks Dunes oraz podjął decyzję o jego wyburzeniu. Na jego terenie wybudowano hotel Bellagio.
Kompleks Dunes mieścił hotel, kasyno z teatrem rewiowym, inspirowane kulturą arabską, baseny, park oraz inne miejsca rekreacji. 
Teatr rewiowy przy kasynie znajdował się pod opieką impresario Frederica Apcara. Od 27 grudnia 1963 do 16 czerwca 1981 wystawiany był w nim revue show, "Casino de Paris" (nawiązujący do paryskiego kabaretu), którego pierwszymi vedettami były Line Renaud i Violetta Villas. Gościnnie występowali w m.in. Frank Sinatra, Eartha Kitt, Sammy Davis Jr. 

</doc>
<doc id="1824716" url="https://pl.wikipedia.org/wiki?curid=1824716" title="Niszczyciele typu Restigouche">
Niszczyciele typu Restigouche

Niszczyciele typu Restigouche – typ siedmiu kanadyjskich niszczycieli eskortowych (fregat), zbudowanych w latach 50. XX wieku dla Royal Canadian Navy.
Cztery spośród siedmiu okrętów (HMCS "Restigouche", HMCS "Gatineau", HMCS "Kootenay" i HMCS "Terra Nova") zostały pod koniec lat 60. poddane modernizacji IRE (ang. "Improved Restigouche"), a pozostałe trzy (HMCS "Chaudiere", HMCS "St. Croix" i HMCS "Columbia"), ze względu na cięcia w budżecie Kanadyjskich Sił Zbrojnych, zostały w 1974 roku przeniesione do rezerwy. Pod koniec lat 70. okręty pozostające w aktywnej służbie ponownie zmodernizowano w ramach programu DELEX ("Destroyer Life Extension Project"). Okręty zakończyły służbę w latach 90. XX wieku. 

</doc>
<doc id="1824718" url="https://pl.wikipedia.org/wiki?curid=1824718" title="Yang Quan">
Yang Quan

Yang Quan (; ur. 8 grudnia 1986) – chiński lekkoatleta, tyczkarz.

</doc>
<doc id="1824720" url="https://pl.wikipedia.org/wiki?curid=1824720" title="Honda Civic Type R">
Honda Civic Type R



</doc>
<doc id="1824725" url="https://pl.wikipedia.org/wiki?curid=1824725" title="Droga wojewódzka nr 524">
Droga wojewódzka nr 524

Droga wojewódzka nr 524 (DW524) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 13 km. Łączy miejscowość Brachlewo z miejscowością Licze.
Przebieg drogi.
Droga rozpoczyna się w miejscowości Brachlewo, gdzie odchodzi od drogi krajowej nr 55. Następnie kieruje się w stronę południowo - wschodnią i po 13 km dociera do miejscowości Licze, gdzie dołącza się do drogi wojewódzkiej nr 521. 

</doc>
<doc id="1824728" url="https://pl.wikipedia.org/wiki?curid=1824728" title="Nowele przykładne">
Nowele przykładne

Nowele przykładne (org. "Novelas ejemplares") – zbiór nowel autorstwa Miguela Cervantesa. Ukończony został w 1612 roku i wtedy oddany do cenzury, natomiast dedykacja, skierowana do hrabiego de Lemos, wicekróla Neapolu, datowana jest na rok 1613. Zbiorek wydrukowano w 1613 roku, nakładem Juana de la Cuesta. 
Zbiór zawierał 12 utworów:

</doc>
<doc id="1824731" url="https://pl.wikipedia.org/wiki?curid=1824731" title="Ambasada Stanów Zjednoczonych w Bagdadzie">
Ambasada Stanów Zjednoczonych w Bagdadzie

Ambasada Stanów Zjednoczonych w Bagdadzie – misja dyplomatyczna Stanów Zjednoczonych w Iraku, położona na terenie tzw. Zielonej strefy, w centrum Bagdadu. Oficjalne otwarcie placówki miało miejsce 5 stycznia 2009. Jest to największa placówka dyplomatyczna Stanów Zjednoczonych na świecie, jej powierzchnia, obejmująca kompleks budynków, odpowiada wielkością powierzchni Watykanu. Koszt wybudowania placówki to 700 milionów dolarów. W otwarciu ambasady udział wzięli m.in. ówczesny ambasador Stanów Zjednoczonych Ryan Crocker, Sekretarz Stanu John Negroponte oraz iracki prezydent Dżalal Talabani. 9 miesięcy po otwarciu konieczne stały się prace remontowe, których wartość oszacowano na 130 mln dolarów.
Nowa placówka zastąpiła ambasadę otworzoną 1 lipca 2004 roku, w dawnym Pałacu Republikańskim Saddama Husajna.
Stara ambasada.
Stany Zjednoczone zmieniły status poselstwa w Bagdadzie na ambasadę Stanów Zjednoczonych w Bagdadzie w 1946 roku. Budynek ówczesnej ambasady został zaprojektowany przez Josepa Lluisa Serta, budowę ukończono w 1957. Budynek pełnił funkcję ambasady do 1967 roku (do czasu wojny sześciodniowej). Przedstawicielstwo dyplomatyczne Stanów Zjednoczonych zostało przeniesione do ambasady belgijskiej w 1972 roku. Stopień dyplomatyczny przedstawicielstwa USA w Iraku został ponownie podniesiony do rangi ambasady w 1984, po wznowieniu stosunków iracko-amerykańskich. Ambasada została zamknięta przed wybuchem I wojny w Zatoce Perskiej.
Nowa ambasada.
Kompleks budynków wchodzących w skład ambasady obejmuje 21 budynków, zajmujących łącznie powierzchnię 104 akrów (42 hektary), co czyni ją największą placówką dyplomatyczną Stanów Zjednoczonych na świecie. Wykonanie ambasady powierzono kuwejckiemu wykonawcy, firmie First Kuwaiti Trading &amp; Contracting.
W skład kompleksu wchodzą:

</doc>
<doc id="1824734" url="https://pl.wikipedia.org/wiki?curid=1824734" title="Gawriił Trojepolski">
Gawriił Trojepolski

Gawriił Nikołajewicz Trojepolski (ros. Гавриил Николаевич Троепольский, ur. we wsi Nowo-Spasskoje na Jełani, gubernia tambowska, obecnie Nowospasowka w obwodzie woroneskim, zm. 30 czerwca 1995 w Woroneżu) – radziecki i rosyjski prozaik, publicysta, satyryk i dramaturg. Zadebiutował w 1937 roku opowiadaniem "Dieduszka". Jego główną domeną była proza o tematyce wiejskiej, satyryczne szkice oraz reportaże. Rozgłos zyskał dzięki lirycznej powieści "Biały Bim Czarne Ucho". Laureat Nagrody Państwowej ZSRR z 1975 roku.

</doc>
<doc id="1824735" url="https://pl.wikipedia.org/wiki?curid=1824735" title="Ugięcie fali">
Ugięcie fali



</doc>
<doc id="1824738" url="https://pl.wikipedia.org/wiki?curid=1824738" title="SSQ (zespół muzyczny)">
SSQ (zespół muzyczny)

SSQ – amerykański zespół synth popowy założony w 1983 roku.
Zespół został założony przez członków zespołu Q, grającego w latach 1982-83, który rozpadł się z powodu odejścia Rossa Wooda i problemów prawnych, związanych z wykorzystaniem znaku towarowego Quincy Jonesa, jakim była litera 'Q'. Dołączono także nowych członków zespołu. Grupę SSQ formowali:
Torengen wspomagał grupę Q już wcześniej, zaś trzech nowych członków zwerbowała liderka zespołu, Stacey Swain. Także litery 'SS' w nazwie grupy pochodzą od akronimu jej imienia i nazwiska.
Jedynym albumem grupy był "Playback" z 1983 roku, który wydała wytwórnia Enigma. Płyta nie osiągnęła sukcesu komercyjnego, natomiast kilka ich piosenek znalazło się w soundtrackach popularnych filmów, mianowicie "Synthicide", "Big Electronic Beat" i "Clockword" w filmie "Laski" (ang. "Hardbodies") z 1984 roku, a "Synthicide" i "Anonymous" w filmie "Cavegirl" z 1985 roku. "Anonymous" wykorzystano też w filmie Beyond the Black Rainbow z 2010 roku (w napisach).
Utwory "Synthicide", "Big Electronic Beat", "Screaming in My Pillow" nagrano w 1983 roku jako single. Do soundtracku filmu "Powrót żywych trupów", w 1985 roku nagrali utwory "Trash's Theme" i "Tonight (We'll Make Love Until We Die)", które przyniosły zespołowi rozgłos, ale nie uchyliły od rozpadu w 1988 roku. Po rozpadzie grupy Stacey Swain, liderka i wokalista zespołu, zaczęła karierę pod pseudonimem Stacey Q i wydała jeszcze 6 albumów.

</doc>
<doc id="1824739" url="https://pl.wikipedia.org/wiki?curid=1824739" title="Mistrzostwa Świata w Zapasach 1975">
Mistrzostwa Świata w Zapasach 1975

Mistrzostwa Świata w Zapasach 1975 odbyły się w mieście Mińsk (Związek Radziecki).

</doc>
<doc id="1824740" url="https://pl.wikipedia.org/wiki?curid=1824740" title="Stara Polana (Tatry Bielskie)">
Stara Polana (Tatry Bielskie)

Stara Polana (słow. "Stará poľana") – położona na wysokości 1340–1411 m polana reglowa o długości ok. 700 m po północnej stronie słowackich Tatr Bielskich. Znajduje się na dnie środkowej części Doliny Czarnego Potoku, południowo-zachodnich stokach reglowego wzniesienia Starej Jaworzynki (1505 m) i na przełęczy Stare Siodło. Od południa ograniczają ją stoki Hawrania, z których spadają na nią cztery płytkie żlebki. Dwa następne mają wylot w lesie po zachodniej stronie polany. W północno-zachodnim kącie stoi chatka myśliwska. Poniżej polany znajduje się miejsce zwane Żłóbki, gdzie dawniej pojono bydło.
Polana składa się z kilku części oddzielonych od siebie wąskimi pasami lasu i jest miejscem, w którym krzyżuje się z sobą kilka ścieżek. Pasterstwo w Tatrach Bielskich zostało zniesione w 1954 r. Od tego czasu Stara Polana i całe jej otoczenie stanowią obszar ochrony ścisłej TANAP-u i są dla turystów niedostępne. 

</doc>
<doc id="1824746" url="https://pl.wikipedia.org/wiki?curid=1824746" title="I liga wenezuelska">
I liga wenezuelska



</doc>
<doc id="1824748" url="https://pl.wikipedia.org/wiki?curid=1824748" title="Liu Xiaosheng">
Liu Xiaosheng

Liu Xiaosheng (; ur. 5 stycznia 1988 w Shantou) – chiński lekkoatleta, sprinter.
Osiągnięcia.
W 2008 reprezentował swój kraj podczas igrzysk olimpijskich w Pekinie, gdzie odpadł w biegach eliminacyjnych na 400 metrów.
Rekordy życiowe.
Liu Xiaosheng, razem z kolegami z reprezentacji, jest aktualnym rekordzistą Chin w sztafecie 4 x 400 metrów (3:03,66 w 2010).

</doc>
<doc id="1824750" url="https://pl.wikipedia.org/wiki?curid=1824750" title="Eldorado (Mato Grosso do Sul)">
Eldorado (Mato Grosso do Sul)

Eldorado − miasto w stanie Mato Grosso do Sul w Brazylii.
Liczy 11 934 mieszkańców (2007). Znajduje się na wysokości 342 m n.p.m., a jego powierzchnia to 1018 km2.

</doc>
<doc id="1824751" url="https://pl.wikipedia.org/wiki?curid=1824751" title="Mistrzostwa Świata w Zapasach 1977">
Mistrzostwa Świata w Zapasach 1977

Mistrzostwa Świata w Zapasach 1977 w stylu klasycznym odbyły się w mieście Göteborg (Szwecja), a w stylu wolnym w mieście Lozanna (Szwajcaria).

</doc>
<doc id="1824752" url="https://pl.wikipedia.org/wiki?curid=1824752" title="Arcybiskupstwo Szwajcarii">
Arcybiskupstwo Szwajcarii

Arcybiskupstwo Szwajcarii – arcybiskupstwo prawosławne podległe jurysdykcji patriarchy Konstantynopola. 
W 1982 Święty Synod Patriarchatu Konstantynopolitańskiego zdecydował o wydzieleniu odrębnej jednostki terytorialnej obejmującej terytorium Szwajcarii i Liechtensteinu z Arcybiskupstwa Austrii, w miejsce Egzarchatu Szwajcarii. Decyzję Synodu potwierdził tomos patriarszy z 2 października 1982. Arcybiskupstwo zostało erygowane z myślą o Grekach zamieszkujących Szwajcarię, którzy byli w niej obecni od XVIII wieku. Wiernymi parafii należących do arcybiskupstwa są jednak również przedstawiciele innych narodowości, jacy w XX wieku z różnych powodów (politycznych, ekonomicznych) znaleźli się w Szwajcarii. Arcybiskup Szwajcarii rezyduje w Genewie. Parafie w jurysdykcji jednostki posługują się różnymi językami liturgicznymi, przy czym od początku jej istnienia promowane jest użycie języka francuskiego w celu integracji wiernych różnej narodowości. Pierwszą parafią, która została zorganizowana w oparciu o język francuski, była działająca do dziś parafia Opieki Matki Bożej i św. Sylwana z Atosu we Fryburgu. W porozumieniu z patriarchatem antiocheńskim Arcybiskupstwo Szwajcarskie powołało również parafię arabskojęzyczną z myślą o nowej fali emigracji do Szwajcarii z Libanu i krajów Bliskiego Wschodu. 
Pierwszym metropolitą szwajcarskim był metropolita Damaskin (Papandreu), intronizowany w Zurychu 21 listopada 1982. Obecnym zwierzchnikiem arcybiskupstwa jest metropolita Maksym (Potos). 

</doc>
<doc id="1824753" url="https://pl.wikipedia.org/wiki?curid=1824753" title="Wilhelm von Jülich">
Wilhelm von Jülich

Wilhelm von Jülich (ur. ok. 1275, zm. 18 sierpnia 1304) – członek rodu Jülich, do 1302 roku prepozyt w Maastricht, przywódca powstania mieszczan flamandzkich (1302–1304), przeciwnik polityczny króla Francji Filipa IV Pięknego. Mimo że dowodził armią to formalnie był jedynie giermkiem.
Rodzina.
Po mieczu był potomkiem nadreńskich feudałów. Jego pradziadek Wilhelm III poległ pod Damiettą w czasie piątej wyprawy krzyżowej, dziadek Wilhelm IV, pełniący funkcję zarządcy Akwizgranu i ojciec, także o imieniu Wilhelm, zginęli zamordowani przez zbuntowanych przeciwko nałożonym na nich opłatom mieszczan. Wilhelm i jego starszy brat, również Wilhelm zostali odsunięci od dziedziczenia przez stryjów Walrama, a następnie Gerarda V. Starszy brat, a zarazem imiennik Wilhelma poświęcił się rycerskiej karierze.
Po matce Marii był wnukiem Gwidona I de Dampierre, hrabiego Flandrii. Gwidon po kądzieli był wnukiem Baldwina IX, który został cesarzem łacińskim Baldwinem I. Baldwin pozostawił po sobie dwie córki Joannę i Małgorzatę, która była matką Gwidona, a więc prababką Wilhelma von Jülich.
Tło historyczne działalności Wilhelma.
Matka Gwidona I de Dampierre, Małgorzata miała dzieci z dwoma swoimi mężami: Bouchardem d’Avesnes oraz z feudałem z Szampanii Wilhelmem II de Dampierre. Potomstwo z tym drugim mężem na mocy wcześniejszych postanowień posiadało prawo do dziedziczenia. Po śmierci swojej siostry Małgorzata przejęła władzę nad Flandrią i wtedy jej syn z rodziny d’Avesnes Jan I upomniał się o ziemię. Ówczesny król Francji Ludwik IX Święty podzielając jego zdanie wymusił podział spadku przyznając mu Hainaut. Moment ten stał się początkiem długotrwałych nienawistnych sporów i wojen między rodzinami de Dampierre i d’Avesnes, wywodzącymi się od tej samej kobiety – Małgorzaty. Nienawiść podsyciła śmierć współrządzącego z nią syna, Wilhelma III de Dampierre, w czasie pojedynku w 1351 roku. Wilhelm III zmarł w wyniku ran zadanych przez stronników rodziny d’Avesnes. Rządzący po nim dziadek Wilhelma von Jülich, Gwidon I de Dampierre kontynuował spór rodów, rozszerzając go na coraz większe terytorium. Toczył wojnę z antykrólem Niemiec Wilhelmem z Holandii, którego siostra była żoną hrabiego Hainaut. Wojnę przegrał, dostał się do niewoli i musiał zapłacić za siebie rujnujący okup. W 1263 roku rozszerzył swoje włości o hrabstwo Namur, odkupione od Baldwina II, cesarza łacińskiego. Oba rody w tym czasie zawierały liczne sojusze i zawierały korzystne mariaże. W 1294 roku Gwidon popełnił błąd zaręczając swoją córkę z następcą tronu angielskiego, pomimo że trwała wojna między Anglią a Francją. Za ten czyn został wezwany przez króla francuskiego Filipa IV Pięknego i zmuszony do oddania mu swojej córki i zerwania zaręczyn. W 1297 roku na skutek odmówienia mu prawa do sądu, Gwidon I zgodnie z prawem zerwał więź łączącą go z suwerenem – królem francuskim. Przy zawarciu pokoju w 1300 roku Flandria została pominięta jako jedna ze stron. Miasta wierne Gwidonowi zostały zdobyte lub poddały się, a on sam wraz z synem Robertem III flandryjskim i częścią rycerstwa flandryjskiego został wzięty do niewoli.
Życie Wilhelma von Jülich.
Stan duchowny.
Po dziadku Wilhelma władzę w Akwizgranie oraz posiadłości rodu Jülich przejęli stryjowie Wilhelma, a on sam został przeznaczony do stanu duchownego. Otrzymał wcześniej niezbędne wykształcenie i w 1300 roku został prepozytem w Maastrichcie. Otrzymał później ekspektatywę objęcia urzędu, na archidiecezję kolońską, co byłoby posunięciem bardzo korzystnym do rządzącego w Akwizgranie stryja Wilhelma, który do tej pory był skłócony z arcybiskupami Kolonii. Młody prepozyt musiał być nie do końca zadowolony z przynależności do stanu duchownego, co dowodzi fakt, że bardzo szybko porzucił służbę kościelną kiedy w niebezpieczeństwie znalazła się jego rodzina. Do czynu tego mogła go skłonić, poza uwięzieniem dziadka po kądzieli, śmierć brata Wilhelma starszego i stryja Walrama, którzy walczyli przeciwko Francji po stronie Gwidona I de Dampierre. Pierwszy umarł na skutek ran zadanych mu w czasie walki, a drugi został zamordowany przez zwycięzców. W tym samym czasie brat Jana II d’Avesnes, Gwidon d’Avesnes został biskupem Utrechtu, a brat hrabiego Baru, sojusznika Kapetyngów, Tybald, został biskupem Liège, a w związku z tym był zwierzchnikiem Wilhelma.
Nawiązywanie sojuszów.
Po opuszczeniu Maastricht Gwidon udał się do Namur, które było ostatnią posiadłością, którą realnie władała osłabiona rodzina de Dampierre. Hrabią Namur był Jan I de Namur, najstarszy syn Gwidona de Dampierre z drugiego małżeństwa. Wilhelm poznał tutaj Gwidona de Namur – młodszego brata Jana I. Gwidon de Namur był osławiony dzięki bohaterskiej obrony Ypres przed wojskami francuskimi w 1300 roku. Tych dwóch szlachetnie urodzonych młodych ludzi wraz z hrabią Namur postanowili odzyskać włości rodziny de Dampierre i pomścić doznane krzywdy oraz zrewanżować się na rodzinie d’Avesnes. Tymczasem część rycerstwa flandryjskiego została uwięziona przez Filipa IV Pięknego, a część podporządkowała się mu. Sojusznicy postanowili poszukać więc pomocy wśród mieszczan, którzy w tym czasie dzielili się na "leliaarts" (przyjaciele lilii – herbu Kapetyngów) i "liebaarts" (przyjaciele lwa – herbu hrabiów Flandrii). Ze względu na to, że większość patrycjuszy należało do "leliaarts" Wilhelm zmuszony był poszukać pomocy wśród rzemieślników. Jesienią 1301 roku Wilhelm, Gwidon i Jan za pośrednictwem tajnych pośredników nawiązali kontakt z Piotrem de Coninc, prostym rzemieślnikiem, tkaczem z Brugii, który okazał się być zręcznym przywódcą i politykiem.
Krajobraz przed i po jutrzni brugijskiej.
Napięcie wśród brugijskich mieszczan sięgało zenitu, a Piotr de Coninc był kolejno wygnany, a później przywrócony do miasta przez patrycjat, wspomagany przez wojska namiestnika Flandrii Jakuba de Châtillon. Pod koniec kwietnia 1302 Wilhelm uznał, że sytuacja jest już dobra, by rozpocząć przewrót i udał się do miasta, jako wysłannik hrabiego Namur. Pod nieobecność francuskich wojsk przybył zbrojnie zyskując sympatie ludności Brugii. Mieszczanie szybko zdobyli zamki Sijsele, oraz Male, w którym wymordowali francuski garnizon. Do miasta wrócił jednak z wojskiem Jakub de Châtillon, co skłoniło mieszczan do poddania się. Wilhelm i dopiero co przybyły do miasta hrabia Jan zmuszeni byli uciekać z Brugii. Wejście namiestnika Flandrii wraz z armią wywołało panikę ludności, która spodziewała się, że rankiem 18 maja zostanie ukarana przez francuską armię za bunt. Nastroje były napięte do tego stopnia, że w nocy wśród mieszczan zapadła decyzja o zaatakowaniu francuskiego garnizonu. Niczego się nie spodziewający i niemający złych zamiarów Francuzi zostali wymordowani zanim dzwony wybiły na jutrznie. Wydarzenie te jest nazywane jutrznią brugijską albo Dobrym Piątkiem. Mieszczanie zorientowali się, że znajdują się w bardzo niebezpiecznej sytuacji i pilnie potrzebują sojuszników.
Drugi wjazd do Brugii.
Wilhelm szybko dowiedział się o tym co się wydarzyło w Brugii. Zabrał należącą do Gwidona I de Dampierre zbroję i miecz, którą przechowywał senior zamku Moerzeke. Wkraczając 23 maja do miasta kazał je nieść przed sobą jako znak, że jego celem jest uwolnienie i przywrócenie władzy prawowitego hrabiego Flandrii. Niedługo po nim do miasta przybył również Gwidon de Namur. Wilhelm mianował siebie gubernatorem Brugii, co powiększyło jeszcze sympatię mieszkańców miasta do niego. Był on hojnie przez nich obdarowywany przez co ze średnio majętnego człowieka stał się w ciągu kilkunastu dni bogaczem. Jako że nie walczył o posiadłości dla siebie uznawano go za szlachetnego mściciela krzywd, jakie dotknęły rodzinę de Dampierre. Wilhelm, Gwidon de Namur i Piotr de Coninc szybko przystąpili do wyzwalania Flandrii. W czerwcu prawie cała Flandria była już wolna od francuskich garnizonów z wyjątkiem Cassel i Courtrai, gdzie armie skryły się w zamkach czekając na odsiecz. Wilhelm oblegał Cassel podczas gdy został wezwany przez Gwidona na pomoc w oblężeniu Courtrai, gdzie wyruszył.
Bitwa złotych ostróg.
W kierunku Courtrai zmierzała francuska armia prowadzona przez Roberta II Szlachetnego, hrabiego Artois. Wilhelm i Gwidon zdawali sobie sprawę z faktu, że ich oddziały składają się głównie z plebejuszy, a w armii przeciwnika dużą część stanowi ciężkozbrojne rycerstwo. Wodzowie postanowili zrezygnować z formowania jakichkolwiek oddziałów konnych i nakazali tym nielicznym szlachetnie urodzonym, którzy stali po ich stronie, by walczyli pieszo wśród plebejuszy. Wilhelm miał pod sobą 10 tysięcy pieszych mieszczan, głównie miejskich milicji i mniej niż 500 rycerzy. W armii Roberta II było 3 tysiące rycerzy i 6 tysięcy piechoty oraz łuczników. Po nieudanych próbach zdobycia Courtrai przez Roberta, wojska stanęły naprzeciw siebie pod miastem. Wilhelm dowodził prawym skrzydłem, składającym się z mieszkańców Brugii. Przed walką Wilhelm i Gwidon nakazali przede wszystkim ranić i zabijać konie, bez których rycerze będą zmuszeni walczyć pieszo. Zakazali również okazywać litości i brać jeńców, co spodobało się plebejuszom, wobec których normalnie w bitwach rycerze również nie okazywali litości. Przed bitwą Wilhelm formalnie nie będąc rycerzem, lecz jedynie giermkiem, wraz z Gwidonem pasował na rycerzy trzystu przyszłych uczestników walk.
Bitwa odbyła się 11 lipca 1302 roku. Na herbie Wilhelma widniało złote pole wspięte czarnym lwem ze srebrną lilią na ramieniu. Herb ten przypominał godło hrabiów Flandrii. W czasie bitwy liczne natarcia kierowały się właśnie na sztandar Wilhelma, ponieważ przeciwnicy zdawali sobie sprawę z tego, że jeśli zabiją wodza rebeliantów, to zniszczą ich morale. Wilhelm więc przez dużą część bitwy zajmował się nie dowodzeniem, lecz odpieraniem ciosów. Wilhelma oraz jego chorążego Jana Ferranta zdołał obalić rycerz Gotfryd de Brabant, który po chwili został zakłuty pikami miejskiej milicji. Wilhelm nie odniósł jednak żadnej rany poza rozbitym nosem. Nieprzyzwyczajony do warunków bitewnych były duchowny musiał jednak odpocząć i wycofać się na tyły. Podobno w jego strój przebrał się wtedy przyboczny Wilhelma – Jan Vlamnic. Jego obecność wśród plebejuszy miała podtrzymywać w nich ducha walki. W czasie bitwy zginął dowódca rycerstwa francuskiego Robert II Szlachetny, jak i wielu znanych i szanowanych we Francji rycerzy. Mieszczanie nie okazywali nikomu litości, a wielu szlachetnie urodzonych przeciwników właśnie licząc na litość poddawało się, po czym traciło życie. Spore straty poniosła również rodzina d’Avesnes. Hrabia Hainaut, a i od pewnego czasu również Holandii stracił dwóch zięciów oraz swego pierworodnego syna. Garnizon Courtrai skapitulował drugiego dnia po bitwie. Wilhelm umieścił w kościele Najświętszej Marii Panny w Courtrai jako wotum chorągwie oraz ponad pięćset złotych ostróg z nóg zabitych rycerzy, dzięki czemu bitwa przeszła do historii jako bitwa złotych ostróg. Z rachunków dworu Wilhelma wynika, że 12 i 13 lipca w jego finansach panował wielki bałagan, co wiąże się najpewniej z wielkim świętowaniem po wygranej bitwie.
Kolejne zmagania.
Zwycięstwo obudziło jeszcze większy zapał do walki w miastach Flandrii. Wieść o Wilhelmie i Gwidonie rozeszła się po prawie całej Europie. Mieszczanie traktowali ich jako bohaterów, powstawały nawet pieśni o bitwie pod Courtrai, biorące wyraźnie stronę armii Wilhelma. Wróg jednak nie próżnował – już w sierpniu Filip Piękny wyruszył ukarać powstańców. Wilhelm, Jan I de Namur oraz jego młodszy brat Gwidon de Namur postanowili przyjąć postawę defensywną. We wrześniu Wilhelm miał już zamiar wydać wielką bitwę, lecz w tym czasie król francuski postanowił się wycofać. Po tym zdarzeniu dwaj młodzi dowódcy wojsk flandryjskich namówili mieszczan, by ci uznali hrabiego Namuru, Jana I za regenta Flandrii na czas nieobecności Gwidona I Dampierre. Kiedy król Francji się wycofał, Gwidon i Wilhelm obrali sobie na cel Jana II d’Avesnes, hrabiego Hainaut i Holandii. Gwidon wyruszył do Zelandii zaś Wilhelm rozpoczął pustoszenie hrabstwa Hainaut. Działania te miały być podobno bardzo brutalne, co wiązało się z długotrwałą nieskrywaną nienawiścią panującą między rodami. W miejscowości Thérouanne w hrabstwie Artois ludzie z armii Wilhelma dokonali na rynku dekapitacji figury świętego Ludwika IX, dziadka Filipa IV Pięknego. Było to kontrowersyjne wydarzenie, ponieważ pomijając akty wandalizmu, niszczenie figur świętych nie było w owych czasach normą.
Wiosną 1303 roku Wilhelm zaatakował Tournai. Udało mu się jedynie zniszczyć podgrodzie, po czym wyruszył na Lessines. Tam armia Wilhelma została zmuszona do odwrotu po przegranej potyczce z wojskami prowadzonymi przez imiennika Wilhelma, brata hrabiego Hainaut i Holandii, znanego później jako Wilhelm I Dobry z rodu d’Avesnes. Dowiadując się jednak o sukcesach Gwidona de Namur w Zelandii, Wilhelm von Jülich postanowił ponowić działania wojenne i 2 kwietnia zdobył Lessines. Stamtąd wyruszył na Saint-Omer, gdzie wcześniej rozbity został flandryjski oddział. Była to jedyna porażka w czasie wojny, a Wilhelm pragnął ją pomścić.
4 kwietnia doszło do bitwy pod Arques. Wpierw Wilhelm poniósł duże straty, kiedy awangarda jego armii natknęła się na rycerzy pod wodzą Gauchera de Châtillon, który postanowił nie czekać, aż Wilhelm zjawi się pod Saint-Omer. Z pomocą nadszedł jednak sam Wilhelm, który odparł wojska przeciwnika i zmusił je do ucieczki. Po bitwie obie strony ogłosiły się zwycięzcami. Z jednej strony Francuzi zadali Flandryjczykom dotkliwe straty i obronili Saint-Omer, a z drugiej Wilhelm odparł wszystkie szarże rycerstwa i pozostał na polu bitwy zmuszając przeciwnika do ucieczki.
Latem 1303 roku Filip Piękny podjął kolejną wyprawę, jednak obyło się bez żadnych bitew i król 10 lipca postanowił się wycofać. Wilhelm wykorzystując okazję, przeszedł do ofensywy i zajął się pustoszeniem pogranicza, lecz nie zagłębiał się w terytorium wroga, chcąc uniknąć niebezpieczeństwa. Przygotowania do następnego ataku zajęły królowi Francji prawie rok.
Lato 1304 roku.
Latem licząca 3 tysiące rycerzy i 10 tysięcy piechoty armia, dowodzona przez Filipa IV Pięknego wkroczyła do Flandrii. W tym samym czasie 10 i 11 sierpnia w bitwie morskiej flota francuska pokonała Flandryjczyków oblegających Zierikzee pod wodzą Gwidona de Namur, zaś sam Gwidon dostał się do francuskiej niewoli. Filip zatrzymał się ze swoją armią w Mons-en-Pévèle, gdzie po zajęciu odpowiednich pozycji postanowił oczekiwać na armię Wilhelma von Jülich. Flandryjczycy przybyli pod wodzą Wilhelma oraz Jana I de Namur, od razu przystępując do drobnych potyczek. 13 sierpnia udało im się zmusić nieprzyjaciela do cofnięcia się z wcześniej zajętych pozycji, po czym zniszczyli jego trebusze i inne machiny miotające. Wilhelm oraz hrabia Namur przystąpili do negocjacji pokojowych, które zostały jednak przerwane. Bitwa pod Mons-en-Pévèle rozpoczęła się 18 sierpnia. Wpierw sukces odnieśli Flandryjczycy i kiedy wydawało się, że bitwa jest przesądzona, po naradzie między Wilhelmem i hrabią, ten drugi postanowił wycofać się w stronę Lile, zaś ten pierwszy przystąpił do kontrataku, w którym zagroził nawet życiu samego króla Francji. Flandryjczycy zdobyli obóz Francuzów i zaczęli go grabić zapominając o ściganiu wycofującego się przeciwnika. Sam Wilhelm zdołał podobno nawet napić się z kielicha króla, w czasie przeszukiwania jego kwatery. W tym właśnie czasie Filip przegrupował swoje wojska i ruszył do ponownego natarcia, dokonując rzezi oszołomionych pierwszymi sukcesami Flandryjczyków. W tej właśnie bitwie w niewyjaśnionych okolicznościach zginął, a raczej zaginął Wilhelm von Jülich.
Teorie o śmierci Wilhelma.
Nie wszyscy dawali wiarę śmierci Wilhelma, a relacje kronikarzy są zgoła różne. Zdaniem "Kroniki królów Francji" Wilhelm świadomy swojej nadchodzącej śmierci w ostatniej chwili jadł jabłka, w czasie gdy okrążyli go Francuzi. Według "Dawnych kronik Flandrii" Wilhelm zginął z ręki Reginalda de Trie, który pomścił śmierć swojego ojca w bitwie złotych ostróg. W pochodzących z około 1370 roku "Opowieści mieszczanina z Valenciennes" Wilhelm zginął z rąk brata króla Francji, Karola de Valois. Pojawiały się również wersje o obcięciu głowy zabitemu wodzowi Flandryjczyków i przedstawieniu jej królowi Francji, który nie docenił daru i odmówił jego przyjęcia. Wszystkie te wersje wydają się jednak nieprawdopodobne, ponieważ nigdy nie odnaleziono ciała Wilhelma, co zresztą stało się kanwą dla późniejszych pogłosek, jakoby Wilhelm miał przeżyć bitwę i wrócić, kiedy Flandria znajdzie się w potrzebie. Dokonania Wilhelma skłoniły króla Francji do rozpoczęcia negocjacji z Flandryjczykami i zakończenia wojny.

</doc>
<doc id="1824754" url="https://pl.wikipedia.org/wiki?curid=1824754" title="Ligi kuu Bara (2009/2010)">
Ligi kuu Bara (2009/2010)

Sezon (2009/2010) jest 46. sezonem o mistrzostwo Tanzanii. Tytułu nie obroniła drużyna Young Africans Dar es Salaam. Nowym mistrzem Tanzanii został zespół Simba SC Dar es Salaam. Tytuł króla strzelców zdobył Musa Hassan Mgosi, który w barwach klubu Simba SC Dar es Salaam strzelił 18 goli. 

</doc>
<doc id="1824758" url="https://pl.wikipedia.org/wiki?curid=1824758" title="Niemiecka Socjaldemokratyczna Partia Robotnicza">
Niemiecka Socjaldemokratyczna Partia Robotnicza



</doc>
<doc id="1824762" url="https://pl.wikipedia.org/wiki?curid=1824762" title="Playback (album)">
Playback (album)

Playback – debiutancki album zespołu SSQ, wydany w 1993 roku przez wytwórnie Enigma Records i EMI America Records 
Lista utworów.
Utwory „Big Electronic Beat” i „Clockword” zostały użyte w filmie "Laski" (ang. "Hardbodies") z 1984 roku, „Anonymous” w filmie "Cavegirl" z 1985 roku, a „Synthicide” w obu tych filmach.

</doc>
<doc id="1824763" url="https://pl.wikipedia.org/wiki?curid=1824763" title="Joanna Górniak">
Joanna Górniak

Joanna Górniak (ur. w 1966) – polska aktorka teatralna, filmowa i głosowa.
Życiorys.
W 1991 roku ukończyła studia na Wydziale Aktorskim we Wrocławiu Państwowej Wyższej Szkoły Teatralnej im. Ludwika Solskiego w Krakowie. Na scenie teatralnej zadebiutowała 15 września 1991 roku w roli Ali w "Tangu" Sławomira Mrożka. Była aktorką teatru Współczesnego we Wrocławiu w latach 1991–1994, teatru C.K. Norwida w Jeleniej Górze. Od roku 1998 jest aktorką Teatru Nowego w Warszawie.
W roku 2008 podłożyła głos pod Izzy w serialu animowanym "Wyspa totalnej porażki".

</doc>
<doc id="1824765" url="https://pl.wikipedia.org/wiki?curid=1824765" title="Zhang Jun">
Zhang Jun

Zhang Jun (; ur. 11 kwietnia 1983) – chiński lekkoatleta, kulomiot.

</doc>
<doc id="1824766" url="https://pl.wikipedia.org/wiki?curid=1824766" title="Melilit">
Melilit

Melilit – minerał z gromady krzemianów grupowych. Nazwa pochodzi z gr. "meli" czyli "miód" oraz "lithos" czyli "skała/kamień".
Melility to krzemiany grupowe Ca2Mg i Ca2Al oraz ich analogon strukturalny Ca2Zn (hardystonit). Skrajnymi ogniwami szeregu melilitów są:
Melililty często zawierają także na pozycji wapnia kationy Na+, co można wyrazić wzorem (Ca,Na)2(Al,Mg)[(Si,Al)2O7]. Znany jest także ferroakermanit Ca2Fe2+[Si2O7] i ferrogehlenit Ca2Fe3+[Si2O7] otrzymany syntetycznie. Melility występujące w przyrodzie zawierają tylko nieznaczne ilości Fe2+ i Fe3+.
Charakterystyka.
Kryształy melilitów maja pokrój tabliczkowy, są rozwinięte według (001). Zgodnie z tym kierunkiem zaznacza się słaba łupliwość. Twardość od 5 do 6 w skali Mohsa. Gęstość 2,95 (akermanit) do 3,04 (gehlenit). Melility łatwo reagują z HCl[, wydzielając przy tym galaretowatą krzemionkę.
Krystalochemia.
W strukturze melilitów wyróżnia się warstwy utworzone z podwójnych tetraedrów [Si2O7]6-, wykazujących symetrię względem płaszczyzny (001), powiązane tetraedrami [MgO4]6-. Ca2+ pojawia się natomiast w koordynacji oktaedrycznej (LK 8). Obie warstwy złożone z [MgO4]6- i Ca2+ oraz [Si2O7]6- leżą w płaszczyźnie (001) czyli prostopadłej do osi krystalograficznej Z, co częściowo upodabnia je do krzemianów warstwowych.
Geneza i występowanie.
Melility powstają w wysokiej temperaturze. Akermanit, melilit i gehlenit są minerałami skał wapienno-krzemianowych i wapiennych zasobnych w kwarc lub składniki ilaste przeobrażonych kontaktowo w facji sanidynitowej. Najczystsze odmiany rozpoznano w porwakach wapieni w zasadowych lawach Wezuwiusza oraz wśród zmienionych wapieni w Monzoni, Fassatal, a także Valaedena (Meksyk). Melility są bardziej rozpowszechnione, zwłaszcza w strefach kontaktowych skał węglanowych z gabrem, dolerytem i innymi skałami niedosyconymi krzemionką. Są też głównymi składnikami melilitytów oraz bazaltów melilitowych i skał pokrewnych, tj. niektórych zasadowych skał magmowych, które dziś dość rzadko napotyka się w przyrodzie.

</doc>
<doc id="1824767" url="https://pl.wikipedia.org/wiki?curid=1824767" title="Melility">
Melility



</doc>
<doc id="1824768" url="https://pl.wikipedia.org/wiki?curid=1824768" title="Akermanit">
Akermanit



</doc>
<doc id="1824769" url="https://pl.wikipedia.org/wiki?curid=1824769" title="Gehlenit">
Gehlenit



</doc>
<doc id="1824771" url="https://pl.wikipedia.org/wiki?curid=1824771" title="Mistrzostwa Świata w Zapasach 1978">
Mistrzostwa Świata w Zapasach 1978

Mistrzostwa Świata w Zapasach 1978 odbyły się w mieście Meksyk (Meksyk).

</doc>
<doc id="1824773" url="https://pl.wikipedia.org/wiki?curid=1824773" title="Chen Yanqing">
Chen Yanqing

Chen Yanqing (; ur. 5 kwietnia 1979 w Suzhou) – chińska sztangistka, dwukrotna mistrzyni olimpijska, dwukrotna mistrzyni świata.
Kariera sportowa.
Startuje w kategorii do 58 kg. Mistrzyni olimpijska z 2004 i 2008 roku. Czterokrotna mistrzyni świata (dwukrotnie w dwuboju).

</doc>
<doc id="1824776" url="https://pl.wikipedia.org/wiki?curid=1824776" title="Yanqing Chen">
Yanqing Chen



</doc>
<doc id="1824778" url="https://pl.wikipedia.org/wiki?curid=1824778" title="Parafia Świętej Rodziny w Gostkowie">
Parafia Świętej Rodziny w Gostkowie

Parafia Świętej Rodziny w Gostkowie – znajdująca się w dekanacie Kamienna Góra Wschód w diecezji legnickiej. Jej proboszczem jest ks. Andrzej Wilczyński. Obsługiwana przez księży diecezjalnych.

</doc>
<doc id="1824779" url="https://pl.wikipedia.org/wiki?curid=1824779" title="Wielkoduszny kochanek">
Wielkoduszny kochanek

Wielkoduszny kochanek (org. "El amante liberal") – nowela Miguela de Cervantes, zamieszczona w zbiorku "Nowele przykładne", opublikowanym w 1613 roku. Nowela ta stanowi pierwszy w literaturze wyraz hiszpańskiego ideału nazywanego "caballeria" i charakteryzującego się połączeniem odwagi i śmiałości w stosunku do mężczyzn z wspaniałomyślnością i uczynnością w stosunku do kobiet. Nowela Cervantesa spopularyzowała "caballerię", która pojawiała się odtąd licznie w literaturze hiszpańskiej, a także później – we francuskiej. Utwór opowiada o losach Ricarda, walczącego o uczucie sycylijki Leonisy. Konstrukcją przypomina typową włoską nowelę przygód.
Zarys fabuły.
Akcja noweli rozgrywa się na Sycylii. Hiszpan Ricardo zakochuje się w miejscowej dziewczynie, Leonisie. Ona jednak kieruje swoje uczucia w stronę zniewieściałego Cornelia. Bohaterowie stają się ofiarami pirackiego napadu. Ricardo i Leonisa dostają się do niewoli, natomiast Cornelio ucieka. Ricardo dostaje się do niewoli wicekróla Cypru, a Leonisa staje się obiektem rywalizacji dwóch wicekrólów. Ostatecznie zdobywa ją pewien kadi i przeznacza dziewczynę na prezent dla Wielkiego Turka. Dowiedziawszy się o tym, Ricardo pod postacią niewolnika dostaje się do orszaku wiozącego Leonisę do Konstantynopola. Po drodze statek, którym podróżują staje się obiektem napaści wicekrólów, wciąż próbujących zdobyć dziewczynę. W czasie ataku Ricardo odbija Leonisę i zawozi ją na Sycylię. Nie chcąc stawać na przekór jej pragnieniu oferuje ją Corneliowi. Leonisa jednak, będąc pod wrażeniem wielkoduszności Ricarda, zakochuje się w nim i poślubia go.

</doc>
<doc id="1824780" url="https://pl.wikipedia.org/wiki?curid=1824780" title="Mistrzostwa Świata w Zapasach 2001">
Mistrzostwa Świata w Zapasach 2001

Mistrzostwa Świata w Zapasach 2001 odbyły się w dwóch miastach: zawody w stylu wolnym rozegrano w stolicy Bułgarii – Sofii (22–25 listopada w Pałacu Sportów Zimowych), zaś w stylu klasycznym w greckim mieście Patras (6–9 grudnia w hali Dimitris Tofalos Arena). W zapasach w stylu wolnym najwięcej medali zdobyli Rosjanie, w stylu klasycznym Kubańczycy, a w zapasach kobiet Chinki. Była to 35. edycja mistrzostw w zapasach w stylu wolnym oraz 14. edycja mistrzostw świata kobiet. 

</doc>
<doc id="1824783" url="https://pl.wikipedia.org/wiki?curid=1824783" title="Alan Judge">
Alan Judge

Alan Christopher Judge (ur. 11 listopada 1988 w Dublinie) – irlandzki piłkarz występujący na pozycji pomocnika w Brentford.
Kariera klubowa.
Judge karierę piłkarską rozpoczął w Blackburn Rovers, gdzie od 2006 roku grał w zespołach juniorskich. W 2008 roku włączono go do pierwszej drużyny. Zadebiutował w niej 27 sierpnia w spotkaniu Pucharu Ligi z Grimsby Town&lt;ref name="08/09"&gt;&lt;/ref&gt;. 29 stycznia 2009 roku został wypożyczony do Plymouth Argyle. W zespole tym po raz pierwszy wystąpił 31 stycznia w ligowym meczu z Ipswich Town (0:0). 21 marca w przegranym 1:2 meczu z Burnley zdobył pierwszą bramkę w zawodowej karierze. Do końca sezonu 2008/2009 w zespole Plymouth zagrał 17 razy.
Z początkiem nowego sezonu, 4 sierpnia 2009 roku Judge został ponownie wysłany do Plymouth. W sezonie 2009/2010 rozegrał 37 ligowych meczów i zdobył cztery gole w lidze. Następnie powrócił do Blackburn. W styczniu 2011 roku po półrocznym wypożyczeniu do Notts County podpisał dwuletni kontrakt z drużyną z Nottingham.
Kariera reprezentacyjna.
W latach 2006–2007 Judge zagrał 10-krotnie w reprezentacji Irlandii U-19. W kadrze do lat 21 zagrał również 10 razy i strzelił dwa gole.

</doc>
<doc id="1824793" url="https://pl.wikipedia.org/wiki?curid=1824793" title="Tricholoma flavovirens">
Tricholoma flavovirens



</doc>
<doc id="1824794" url="https://pl.wikipedia.org/wiki?curid=1824794" title="Traktat w Compiègne (1624)">
Traktat w Compiègne (1624)

Traktat w Compiègne – traktat zawarty 10 czerwca 1624 roku pomiędzy Królestwem Francji oraz Królestwem Anglii i Republiką Zjednoczonych Prowincji, jako porozumienie skierowane przeciwko Habsburgom.
Powstało w efekcie przewagi koalicji habsbursko–katolickiej w pierwszych fazach wojna trzydziestoletniej, co zagrażało interesom Francji oraz było groźne dla rozwoju protestantyzmu w Europie. Po miesiącu do utworzonego w Compiègne sojuszu dołączyły się Szwecja, Królestwo Danii i Norwegii, Księstwo Sabaudii-Piemontu i Republika Wenecka.

</doc>
<doc id="1824796" url="https://pl.wikipedia.org/wiki?curid=1824796" title="Tragedia na Hillsborough">
Tragedia na Hillsborough

Tragedia na Hillsborough − określenie wydarzeń z 15 kwietnia 1989 roku na Hillsborough, stadionie należącym do klubu Sheffield Wednesday FC w Sheffield podczas meczu półfinału Pucharu Anglii pomiędzy Liverpool FC a Nottingham Forest FC, które pochłonęły 97 ofiar śmiertelnych. Wszyscy byli fanami Liverpool FC. To największa stadionowa katastrofa w historii Wielkiej Brytanii. Jej przyczyną była niewłaściwa organizacja meczu i złe zachowanie policji, która nie potrafiła zapanować nad wydarzeniami. Mecz został zatrzymany po 6 minutach pierwszej połowy.
Stadion i organizacja meczu.
W 1989 roku miejsca dla kibiców nie były numerowane, a niektóre sektory nie posiadały krzeseł. Podczas oglądania meczu część osób stała przed metalowymi kratami, odgradzającymi ich od murawy. Bilety zostały w całości wyprzedane, dlatego organizatorzy spodziewali się ponad 53 000 kibiców obu drużyn. Stadion posiadał dwie trybuny: większą Spion Kop i mniejszą Leppings Lane. Zgodnie z ówczesnymi praktykami kibiców kierowano do osobnych wejść w taki sposób, aby ich trasa nie przecinała się i wiodła bezpośrednio do trybuny przewidzianej dla fanów danej drużyny.
W 1981 roku, podczas meczu drużyn Tottenham i Wolverhampton, doszło do incydentu, w którym trzydziestu ośmiu kibiców zostało rannych. Przyczyną był niewłaściwy przydział trybun. Liczniejszą grupę kibiców Tottenhamu skierowano do mniejszej trybuny, co wywołało tłok i obrażenia. Decyzją Angielskiej Federacji Piłkarskiej przez kolejne 6 lat na stadionie Sheffield Wednesday nie odbywały się duże spotkania piłkarskie. W tym czasie nie podjęto decyzji o jego przebudowie, jak również nie wykonano żadnych działań mogących zwiększyć bezpieczeństwo kibiców.
15 kwietnia 1989 roku powtórzono błąd z 1981 roku. Do katastrofy przyczyniła się decyzja o umieszczeniu kibiców Liverpoolu na mniejszej trybunie, Leppings Lane. Większą, Spion Kop, zajęli kibice Nottingham Forest, mimo że spodziewano się, iż grupa fanów Liverpoolu będzie liczniejsza. Dodatkowo władze The Football Association nie zgodziły się na udostępnienie kibicom Liverpoolu całej trybuny, o co wnioskowały władze klubu. 
Stadion Hillsborough od 10 lat nie miał ważnego certyfikatu bezpieczeństwa. 
Nad bezpieczeństwem kibiców mieli czuwać funkcjonariusze policji, którymi dowodził David Duckenfield, oficer policji hrabstwa South Yorkshire. Objął stanowisko kierownika dziewiętnaście dni przed tragedią. Nie posiadał doświadczenia w zarządzaniu pracą funkcjonariuszy podczas imprez masowych i nie znał się na procedurach związanych z ochroną meczów.
Przebieg tragedii.
Około południa na stadion przybyli pierwsi kibice. Mecz miał rozpocząć się o 15:00. Na trybunę Leppings Lane kierowano kibiców Liverpoolu. Wejście do obiektu zostało zabezpieczone przez obrotowe bramki. Dla 10 100 osób przeznaczono jedynie 7 z 25 bramek. Trybuna była podzielona na sektory. Najbardziej atrakcyjne, oznaczone numerami 3 i 4, znajdowały się tuż za bramką Liverpoolu. Wejście do nich wiodło przez tunel.
O 14:30, pół godziny przed rozpoczęciem meczu, 5 531 kibiców wciąż przebywało na zewnątrz stadionu i nie mogło dostać się na trybunę Leppings Lane. Przy obrotowych bramkach utworzył się zator. Dodatkową przeszkodę stanowiły kolejki przed kasami. Z niewyjaśnionych powodów tylko dwie były czynne.
Około godziny 14:45 policjanci, pracujący przy obrotowych bramkach, zdali sobie sprawę z tego, że nie dadzą rady wpuścić wszystkich kibiców na czas. Ludzie niepokoili się opóźnieniem i napierali na wejścia. Policjant Roger Marshall skontaktował się przez krótkofalówkę z oficerem Davidem Duckenfieldem. Chciał poprosić o możliwość otwarcia bramy ewakuacyjnej, oznaczonej literą C. To pozwoliłoby rozładować zator przy bramkach obrotowych. David Duckenfield nie odpowiedział. Marshal czterokrotnie próbował nawiązać kontakt z oficerem.
O 14:52 Roger Marshall rozmawiał z przełożonym. David Duckenfield wydał polecenie otwarcia bramy C. W kilka minut ponad 2000 osób dostało się do obiektu. W tym momencie sektory 3 i 4 były już pełne. Powinny zostać zamknięte, podobnie jak prowadzący do nich tunel. Jednak policjanci nie zagrodzili ich i nie pokierowali ludzi do luźniejszych sektorów. Wpuścili kibiców do obiektu bez wskazania drogi. Tłum przesunął się do tunelu najbliżej bramy C, wiodącego do sektorów 3 i 4, w których nie było już miejsca. W tunelu utworzył się zator. Ludzie napierający od bramy C, przepchnęli stojących przed nimi do zatłoczonych sektorów. Z uwagi na korki drogowe część kibiców dotarła na stadion tuż przed meczem. Dostali się do środka przez bramę C i skierowali do tunelu, napierając na poprzednich.
O 14:54 piłkarze wyszli na murawę. Owacje spowodowały, że ludzie uwięzieni w zatłoczonym tunelu chcieli jak najszybciej dostać się do sektorów, aby nie przegapić początku meczu. Krzyki z sektorów 3 i 4 policja uznała za wiwaty na cześć piłkarzy. Tunel wciąż był otwarty i wchodzili do niego kolejni kibice, pchani przez stojących za nimi i napierający na tratujących się ludzi.
Punktualnie o 15:00 rozpoczął się mecz. Na dźwięk gwizdka kibice uwięzieni w tunelu próbowali dostać się do sektorów 3 i 4. Ludzie stojący najbliżej murawy, przy metalowej kracie, zostali przyciśnięci przez napierający tłum. Niektórzy próbowali uciec z sektorów 3 i 4 przeskakując płot, dzielący trybunę od murawy. Policjanci nie rozumieli zagrożenia i potraktowali to jak chuligański wybryk. Kibice znajdujący się na piętrze, nad sektorami 3 i 4 zdali sobie sprawę z tego, że ludzie na dole duszą się od naporu tłumu. Starali się ratować poszkodowanych i wciągali ich za ręce na wyższą kondygnację.
Od 15:00 do 15:06 na murawie rozgrywano mecz. Piłkarze nie zdawali sobie sprawy, że w tym czasie na trybunie Leppings Lane ginęli ludzie. W zatłoczonych sektorach wybuchła panika. Tratowani ludzie z trzech stron ogrodzeni byli wysoką kratą. Tunel wciąż był otwarty i wchodziły do niego kolejne osoby. W związku z utrudnieniami drogowymi wielu kibiców pojawiło się przed kasami, gdy mecz już się rozpoczynał. Jako że otwarte zostały tylko dwie bramy prowadzące na trybunę Leppings Lane, tłum po rozpoczęciu spotkania zaczął napierać na bramy. 
O godzinie 15:04 Peter Beardsley, piłkarz Liverpoolu, trafił w poprzeczkę bramki po drugiej stronie boiska. Krzyki kibiców z innych części stadionu zagłuszyły wołanie o pomoc. Ludzie forsowali kraty, aby wydostać się na murawę. Policjanci zdali sobie sprawę z tego, co się dzieje w sektorach 3 i 4. Piłkarze zauważyli ludzi przechodzących przez kraty na boisko i zaniepokoili się.
O 15:06 policjant Roger Greenwood wbiegł na murawę i nakazał sędziemu przerwanie gry. Między policjantami doszło do nieporozumień. Część nie wiedziała, co robić, gdyż David Duckenfield nie wydawał żadnych rozkazów. Pod wpływem napierającej masy ludzi runęła jedna z barier odgradzających trybunę od boiska. Większość ofiar została zaduszona lub zadeptana. 
O 15:15 na murawę wjechał ambulans. Łącznie do boiska przy Leppings Lane dotarły tylko dwie karetki. Jedynie 14 z 96 ofiar śmiertelnych trafiło do szpitala. Większość kibiców nie wiedziała, co dzieje się za bramką Liverpoolu i z jakiego powodu mecz został przerwany. 
Do godziny 16:00 zwłoki ofiar ułożono w miejscu, które wcześniej służyło jako baza funkcjonariuszy policji.
Ofiary.
W wyniku tragedii, w 1989 roku, zginęło 95 osób, a 766 zostało rannych. Większość miała połamane żebra i inne urazy w obrębie klatki piersiowej. Ostatnia ofiara tragedii zmarła w marcu 1993 roku, w wieku 22 lat. Był to Tony Bland, przebywający od czterech lat w stanie wegetatywnym, na skutek urazu mózgu.
Dokładny czas śmierci większości ofiar nie został ustalony z uwagi na chaos panujący na stadionie. Zakłada się, że część zginęła jeszcze przed rozpoczęciem meczu, po otwarciu bramy C i dotarciu tłumu do tunelu, to jest od 14:57 do 15:00. Większość ofiar zmarła tego samego dnia. Wyjątek stanowią: Lee Nicol (lat 14), który zmarł 17 kwietnia w szpitalu, oraz Tony Bland (lat 22), który zmarł cztery lata po tragedii.
Za przyczynę śmierci 94 ofiar uznano asfiksję. John Alfred Anderson (lat 62) zmarł dwie minuty po przerwaniu meczu, na skutek pęknięcia aorty brzusznej, Tony Bland (lat 22) na skutek urazu mózgu.
38 ofiar miało mniej niż 19 lat, 40 było w wieku od 20 do 29 lat. Najmłodszą ofiarą katastrofy na Hillsborough był 10-letni Jon-Paul Gilhooley, kuzyn wieloletniego kapitana the Reds, Stevena Gerrarda. Najstarszą Gerard Bernard Patrick Baron (lat 67), emerytowany pracownik pocztowy, którego brat Kevin Baron był piłkarzem Liverpoolu.
Stephen Whittle nazywany był dziewięćdziesiątą siódmą ofiarą tragedii (przed śmiercią w 2021 roku okaleczonego Andrew Devine'a, 32 lata po tragedii). Nie mógł pojechać na mecz, a swój bilet odsprzedał przyjacielowi, który zginął na trybunie Leppings Lane. Stephen Whittle obwiniał się za jego śmierć i 22 lutego 2011 roku popełnił samobójstwo. Uprzednio przeznaczył 61 tysięcy funtów na budowę pomnika „Hillsborough memorial Trust”.
Śledztwa w sprawie tragedii.
16 kwietnia 1989 roku do Hillsborough przyjechali Margaret Thatcher i Douglas Hurd, minister spraw wewnętrznych. 17 kwietnia Peter Murray Taylor otrzymał polecenie przeprowadzenia dochodzenia. Z wydarzeniem wiązał się chaos informacyjny. Duckenfield zaprzeczył, że wydał polecenie otwarcia bramy C i sugerował, że została wyłamana siłą przez kibiców. Relacje policjantów były odmienne od relacji świadków i poszkodowanych.
Efektem tragedii na Hillsborough oraz Heysel był Raport Taylora, ministra sprawiedliwości Zjednoczonego Królestwa. Miał on przedstawić przyczyny tragedii oraz pomysły rozwiązań koniecznych do poprawy bezpieczeństwa na angielskich stadionach. Raport ten nakazywał wprowadzenie numerowanych krzesełek w każdym sektorze, zakaz udostępniania miejsc stojących i wiele innych. Peter Taylor w swoim raporcie po katastrofie skrytykował zarówno wybór przez angielski Związek Piłkarski na mecz półfinałowy stadionu Hillsborough, jak i stan trybuny Leppings Lane, ale nie obwinił za katastrofę związku, co jest często krytykowane przez organizacje walczące o sprawiedliwość dla ofiar. Częściowy raport Taylora został ogłoszony w sierpniu 1989 roku, końcowy w styczniu 1990 roku. Taylor wskazał na zaniedbania, jednak nie znalazł dowodów pozwalających postawić zarzuty karne.
W sierpniu 1998 roku rodziny ofiar wystosowały pozew przeciwko przełożonym policji. Sprawa trafiła do sądu w 2000 roku. 
Od 2009 do 2012 roku tragedię analizowała niezależna komisja badawcza o nazwie „Hillsborough Independent Panel”. We wrześniu 2012 roku opublikowała ustalenia, wedle których odpowiedzialność za wypadek spoczywała na organizatorach meczu i policji. Stwierdzono ponadto, że 41 ofiar śmiertelnych mogło zostać uratowanych, gdyby szybciej zareagowano na sytuację kryzysową. Do raportu odniósł się między innymi David Cameron, który skierował słowa przeprosin do rodzin ofiar. 
W grudniu 2012 roku uchylono poprzedni wyrok, uznający że śmierć ofiar była nieszczęśliwym wypadkiem. 
W 2014 rozpoczęło się nowe dochodzenie, mające na celu ustalić między innymi to, czy oficer Duckenfield zaniedbał obowiązki. W 2015 roku Duckenfield przyznał, że wydał polecenie otwarcia bramy C, a tunel prowadzący do sektorów 3 i 4 nie został zamknięty. 26 kwietnia 2016 roku w sprawie zapadł wyrok. Uznano, że działania Duckenfielda były zaniedbaniem, a śmierć ofiar wynikała z wpuszczenia przez bramę C zbyt dużej liczby ludzi i wadliwą budowę stadionu. 
W styczniu 2019 roku rozpoczął się kolejny proces w tej sprawie. W listopadzie 2019 roku Duckenfield został uznany za niewinnego spowodowania śmierci 95 osób (z postępowania wyłączono ofiarę, która zmarła cztery lata po tragedii).
Przyczyny tragedii.
W toku prowadzonych od 1989 roku analiz ustalono, że do tragedii i śmierci ofiar doprowadziły następujące błędy:
Pamięć o ofiarach.
Pamięci ofiar tragedii poświęcono kilka pomników, między innymi „The Hillsborough Memorial Anfield”, na którym znajdują się nazwiska zmarłych oraz monument z brązu na Old Haymarket, wykonany przez artystę Toma Murphy'ego. 15 kwietnia 1999 roku, w dziesiątą rocznice tragedii, odsłonięto pomnik ku czci ofiar na stadionie. 
W ratuszu w Liverpoolu znajduje się zegar wykonany przez Johna Cliftona, upamiętniający wypadek. Jego wskazówki zatrzymały się na godzinie 15:06. 
Rodziny ofiar założyły organizację „Family Support Group”. Kieruje nią Trevor Hicks, którego dwie córki (Victoria Jane Hicks, lat 15 i Sarah Louise Hicks, lat 19) oglądały mecz z trybuny Leppings Lane i zmarły w wyniku odniesionych obrażeń. W 2014 roku Steven Gerrard, kapitan zespołu FC Liverpool przekazał 96 tysięcy funtów na pomoc ofiarom tragedii, w której zginął jego kuzyn (wówczas dziesięcioletni). 
Liverpool Football Club nigdy później nie rozegrał żadnego meczu 15 kwietnia. Co roku na wiosnę piłkarze FC Liverpool grają w koszulkach z numerem 96, symbolizującym ofiary tragedii.
Publikacje książkowe.
Tragedii zostały poświęcone następujące książki:
Filmy i teatr.
5 grudnia 1996 roku miała miejsce premiera pierwszego filmu, poświęconego tragedii, zatytułowanego „Hillsborough”, w reżyserii Charles’a McDougalla. W filmie wystąpił między innymi Christopher Eccleston, który wcielił się w rolę Trevora Hicksa, ojca dwóch córek, które zginęły w wyniku wydarzeń na stadionie.
8 maja 2016 roku miała miejsce premiera filmu dokumentalnego „Hillsborough”, w reżyserii Daniela Gordona. Wystąpili w nim świadkowie wydarzeń oraz krewni ofiar.
Tragedia została również przedstawiona w sztuce teatralnej z 1999 roku zatytułowanej „Waiting For Hillsborough”, której autorem jest Lance Nielsen.

</doc>
<doc id="1824798" url="https://pl.wikipedia.org/wiki?curid=1824798" title="Wędrowiec z tundry">
Wędrowiec z tundry

Wędrowiec z tundry - zbiór nowel komiksowych autorstwa Jirō Taniguchiego. W Polsce wydany przez wydawnictwo Hanami. Zawiera sześć samodzielnych nowelek mangowych, skupiających się głównie na ludziach i ich życiu codziennych, a także na interakcjach ludzi z otaczającym ich światem, w szczególności z przyrodą.
W jednej z nowel, której akcja rozgrywa się na dalekiej północy, występuje znany pisarz i podróżnik Jack London. W jednym z opowiadań, którego bohaterem jest młody twórca komiksów, pojawiają się elementy autobiograficzne (podobnie jest z mangą Zoo zimą, której główny bohater w wielu aspektach przypomina Taniguchiego).
Zbiór był nominowany do Nagrody Eisnera w 2008 roku.

</doc>
<doc id="1824804" url="https://pl.wikipedia.org/wiki?curid=1824804" title="Mistrzostwa Unii Europejskiej w Boksie 2004">
Mistrzostwa Unii Europejskiej w Boksie 2004

Mistrzostwa Unii Europejskiej w Boksie 2004 – 2. Mistrzostwa Unii Europejskiej w boksie, które odbyły się w stolicy Hiszpanii – Madrycie w dniach 20 – 27 czerwca 2004.

</doc>
<doc id="1824806" url="https://pl.wikipedia.org/wiki?curid=1824806" title="Monaster Trójcy Świętej w Dompierre">
Monaster Trójcy Świętej w Dompierre

Monaster Trójcy Świętej – męski monaster w Dompierre, w eparchii chersoneskiej Rosyjskiego Kościoła Prawosławnego. Pierwszy i jedyny klasztor prawosławny na terytorium Szwajcarii, powstały w 1995. 
Twórcą wspólnoty monastycznej był biskup zuryski Serafin (Rodionow). Monaster mieści się w budynku mieszkalnym zaadaptowanym dla potrzeb życia mniszego. W 2001 została poświęcona znajdująca się przy nim cerkiew z wykonanym rok wcześniej ikonostasem, dziełem ikonopisarki Heleny Chachmatowej i rzeźbiarza Sergiusza Besarabskiego. 
Obecnie przełożonym monasteru jest archimandryta Martin (de Caflisch). Poza nim w klasztorze przebywa czterech mnichów. W cerkwi monasterskiej odprawiane są otwarte nabożeństwa w językach cerkiewnosłowiańskim oraz francuskim.

</doc>
<doc id="1824810" url="https://pl.wikipedia.org/wiki?curid=1824810" title="Inocelliidae">
Inocelliidae

Inocelliidae – nieliczna w gatunki, słabo poznana rodzina drapieżnych owadów z rzędu wielbłądek (Raphidioptera) związanych ze środowiskiem leśnym. Występują na obszarze Holarktyki. Większość gatunków występuje w Azji, głównie wschodniej. Rodzina obejmuje ponad 20 gatunków współcześnie żyjących oraz 6 wymarłych. W Polsce stwierdzono jeden gatunek – "Inocelia crassicornis". 
Wielbłądki z tej rodziny różnią się od pozostałych głową szerszą w przedniej części, dłuższymi czułkami, użyłkowaniem skrzydła oraz brakiem przyoczek. Larwy większości Inocelliidae żyją pod korą drzew lub krzewów. W 3-letnim (lub dłuższym) cyklu rozwojowym wymagają okresu niskich temperatur, w okolicach 0 °C lub poniżej, który indukuje przepoczwarczenie lub przeobrażenie w imago. Preferencje pokarmowe postaci dorosłych pozostają słabo zbadane. Larwy są aktywne o zmierzchu i w nocy, co utrudnia ich obserwację.
Wyróżniane rodzaje:

</doc>
<doc id="1824811" url="https://pl.wikipedia.org/wiki?curid=1824811" title="Linda Brivule">
Linda Brivule



</doc>
<doc id="1824813" url="https://pl.wikipedia.org/wiki?curid=1824813" title="Tomasz Torgowski">
Tomasz Torgowski

Tomasz Torgowski (ur. 11 kwietnia 1961 w Inowrocławiu) – polski koszykarz, występujący na pozycji obrońcy, reprezentant kraju.
Kariera sportowa.
Legenda klubu Lech Poznań, z którym sięgał wielokrotnie po medale Mistrzostw Polski. Był jednym z czołowych zawodników ligi. Wraz z reprezentacją Polski zajął siódmą lokatę, podczas Mistrzostw Europy w koszykówce mężczyzn. Pięciokrotnie plasował się w pierwszej dziesiątce najskuteczniejszych strzelców polskiej ligi. W trakcie ostatniego sezonu spędzonego w poznańskim zespole zdobył tytuł "króla strzelców", notując 28 punktów w każdym spotkaniu. Po zakończeniu rozgrywek rozpoczął występy z III-ligową Notecią Inowrocław, pomagając jej uzyskać najpierw awans do II ligi (1994), a następnie, dwa lata później do najwyższej klasy rozgrywkowej. Karierę zawodniczą zakończył w 1996.

</doc>
<doc id="1824814" url="https://pl.wikipedia.org/wiki?curid=1824814" title="KKS Piast Białystok">
KKS Piast Białystok



</doc>
<doc id="1824817" url="https://pl.wikipedia.org/wiki?curid=1824817" title="Mistrzostwa Ameryki Środkowej i Karaibów w Lekkoatletyce 1967">
Mistrzostwa Ameryki Środkowej i Karaibów w Lekkoatletyce 1967

1. Mistrzostwa Ameryki Środkowej i Karaibów w Lekkoatletyce – zawody sportowe, które odbyły się w roku 1967 w Xalapa-Enríquez w Meksyku.

</doc>
<doc id="1824819" url="https://pl.wikipedia.org/wiki?curid=1824819" title="Honda Ballade">
Honda Ballade

Honda Ballade – czterodrzwiowy kompaktowy samochód osobowy w wersji sedan, produkowany pod marką Honda w latach 1979-1983. Produkcję auta rozpoczęto wraz z Triumphem Acclaimem, z którym Ballade dzieliła budowę silnika. W 1984, kiedy do produkcji wprowadzono Hondę CRX I, wykorzystano wiele części z Hondy Ballade i Civic. W 1987 jako następcę wprowadzono Hondę Concerto. 
II generacja.
Druga generacja Hondy Ballade powstawała w latach 1983-1987. Pojazd wciąż dostępny był jako 4-drzwiowy sedan klasyfikowany w segmencie C. Do napędu służyły silniki R4 1.3 i 1.5 o mocy 80 i 100 KM.

</doc>
<doc id="1824821" url="https://pl.wikipedia.org/wiki?curid=1824821" title="Brat Cyprian z Czerwonego Klasztoru">
Brat Cyprian z Czerwonego Klasztoru

Brat Cyprian z Czerwonego Klasztoru, właśc. Franz Ignatz Jäschke (ur. 28 lipca 1724 w Polkowicach, zm. 1775 w Czerwonym Klasztorze) – mnich z zakonu kamedułów z Czerwonego Klasztoru, w którym to pełnił funkcję aptekarza, botanika, cyrulika i kucharza. Twórca jednego z najstarszych zachowanych zielników z roślinami tatrzańskimi.
Był synem polkowickiego mieszczanina i mistrza krawieckiego Josepha Jäschke. Ukończył studia medyczne we Wrocławiu. Po krótszych pobytach w klasztorach w Częstochowie, Brnie i Nitrze ok. 1756 r. przybył do Czerwonego Klasztoru, znajdującego się u podnóża Pienin. W Czerwonym Klasztorze pełnił różnorakie funkcje – oprócz swoich klasztornych zajęć malował i wyrabiał zwierciadła, a także najprawdopodobniej zajmował się alchemią. Z zamiłowania był botanikiem, czego owocem jest najstarszy zachowany zielnik opisujący lecznicze rośliny tatrzańskie i pienińskie, pochodzący z 1766 r. Zawiera on łącznie 288 okazów (z czego 63 okazy roślin tatrzańskich) 274 różnych gatunków roślin. Zielnik ten w późniejszych latach stał się własnością Muzeum Karpackiego w Popradzie, następnie Muzeum TANAP-u w Tatrzańskiej Łomnicy, a obecnie znajduje się on w zbiorach Muzeum Narodowego w Bratysławie.
Kolekcjonując rośliny do zielnika, brat Cyprian dość dobrze poznał wschodnią część Tatr Wysokich i Tatry Bielskie. Był m.in. nad Żabim Stawem Jaworowym w górnej części Doliny Jaworowej, nad Czarnym Stawem Jaworowym w Dolinie Czarnej Jaworowej, na Szerokiej Przełęczy Bielskiej i Przełęczy pod Kopą. Przypisuje mu się nieprawidłowo wejście na wierzchołek Hawrania w Tatrach Bielskich. Bardzo dobrze znał Pieniny i ich okolice.
Według legend był także mechanikiem i skonstruował skrzydła, dzięki którym mógł wzbijać się w powietrze. Legendy podają, że dzięki tym skrzydłom sfrunął z wierzchołka Trzech Koron na dziedziniec Czerwonego Klasztoru. Inne wersje mówią, że z wierzchołka Trzech Koron doleciał aż nad Morskie Oko, gdzie anioł, oburzony jego pychą, poraził go piorunem. Cyprian miał wówczas spaść na wysoką turnię, którą na pamiątkę tego wydarzenia do dziś zwą Mnichem. Przeciwko prawdziwości tych legend przemawia (oprócz praw fizyki) brak jakichkolwiek wzmianek o tych rzekomych dokonaniach mnicha w kronikach i innych zapiskach zakonu kamedułów. Zbeletryzowaną wersję tych opowieści przedstawił Jan Wiktor w opowiadaniu "Zapomniany lotnik" (1937), a następnie w powieści "Skrzydlaty Mnich" (1947). W 2008 roku w koprodukcji czterech państw (Czechy, Polska, Słowacja, Węgry) został nakręcony film nawiązujący do legendy o bracie Cyprianie pod tytułem "Latający mnich i tajemnica Da Vinci" (słow. "Legenda o Lietajúcom Cypriánovi"). Film w kinach pojawił się 29 lipca 2010 r.

</doc>
<doc id="1824822" url="https://pl.wikipedia.org/wiki?curid=1824822" title="Droga wojewódzka nr 525">
Droga wojewódzka nr 525

Droga wojewódzka nr 525 (DW525) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 10 km. Łączy miejscowość Ryjewo z miejscowością Janowo.
Przebieg drogi.
Droga rozpoczyna się w miejscowości Ryjewo, gdzie odchodzi od drogi wojewódzkiej nr 607. Następnie kieruje się w stronę południowo – zachodnią i po 10 km dociera do miejscowości Janowo, gdzie dołącza się do drogi wojewódzkiej nr 518.

</doc>
<doc id="1824825" url="https://pl.wikipedia.org/wiki?curid=1824825" title="Mistrzostwa Unii Europejskiej w boksie">
Mistrzostwa Unii Europejskiej w boksie

Mistrzostwa Unii Europejskiej w boksie są to doroczne zawody w boksie amatorskim w Europie. Organizuje je "European Boxing Confederation" (EUBC). Pierwsza edycja odbyła się w 2003 roku. W 2009 roku zawieszono zawody, by w 2014 je reaktywować. Obecnie nie są rozgrywane w systemie corocznym. Zawody kobiet odbyły się po raz pierwszy w 2006 roku, natomiast ostatnia rywalizacja miała miejsce w 2017 roku.

</doc>
<doc id="1824826" url="https://pl.wikipedia.org/wiki?curid=1824826" title="Cucujiformia">
Cucujiformia

Cucujiformia – infrarząd lub seria chrząszczy z podrzędu wielożernych (Polyphaga), obejmujący większość roślinożernych przedstawicieli taksonu.
Systematyka.
W systematyce chrząszczy zastosowanej przez Bouchard i innych z 2011 roku Cucujiformia dzielone były na 97 rodzin zgrupowanych w 6 nadrodzin. W 2015 roku Robertson i współpracownicy opublikowali wyniki analiz molekularnych całego infrarzędu. Na ich podstawie wyróżnili nową nadrodzinę i kilka nowych rodzin. Po uwzględnieniu tych zmian systematyka tej grupy przedstawia się następująco:

</doc>
<doc id="1824828" url="https://pl.wikipedia.org/wiki?curid=1824828" title="Triumph Acclaim">
Triumph Acclaim

Triumph Acclaim – czterodrzwiowy sedan, konstrukcyjnie oparty na Hondzie Ballade.
Triumph Acclaim to ostatni model produkowany pod marką Triumph. Proces rozwoju projektu rozpoczął się w 1978 roku, kiedy to British Leyland rozpoczęło współpracę z Hondą na temat skonstruowania rodzinnego auta. 18 miesięcy później auto weszło do produkcji. Łącznie wyprodukowano 133 625 modeli.

</doc>
<doc id="1824829" url="https://pl.wikipedia.org/wiki?curid=1824829" title="Królestwo Francji (987–1791)">
Królestwo Francji (987–1791)

Królestwo Francji () do 1204 Królestwo Franków () – państwo historyczne w Europie, na terenie obecnej Francji, jedno z jej prawno-historycznych poprzedników. Istniało w latach 987–1791.
Historia.
Powstanie.
Państwo powstało umownie w momencie wygaśnięcia w państwie zachodniofrankijskim dynastii Karolingów i koronacji Hugo Kapeta na króla. Początkowo w jego bezpośrednim posiadaniu było niewielkie terytorium wokół Paryża. Reszta ziem należała do wasali królewskich. Za czasów panowania Kapetyngów postępował proces wzmacniania władzy królewskiej i scalania ziem francuskich. Król Filip II August jako pierwszy w 1190, a oficjalnie od 1204 tytułował się "królem Francji", w miejsce dotychczasowego "króla Franków". Kapetyngowie przeprowadzili także inne liczne reformy administracyjne i ustrojowe (między innymi w roku 1302 utworzono Stany Generalne).
W 1328 roku zmarł ostatni z synów Filipa IV Pięknego, król Karol IV. Jego śmierć zakończyła ponad trzystuletnie rządy dynastii Kapetyngów. Do tronu po zmarłym władcy zgłosiło roszczenia aż trzech pretendentów: dwaj bratankowie Filipa Pięknego i jego wnuk ze strony córki Izabeli, król Anglii Edward III, co stało się przyczyną najdłuższej w historii Europy wojny o sukcesję (wojna stuletnia).
Absolutyzm.
Proces scalania ziem francuskich kontynuowali Walezjusze, którzy w 1328 roku, po wygaśnięciu głównej linii Kapetyngów, zasiedli na tronie Francji. Na przełomie XV i XVI wieku w zjednoczonej i scentralizowanej Francji władza królewska zaczęła przybierać formę absolutyzmu. Główni konkurenci monarchii, wielcy feudałowie, utracili dotychczasowe znaczenie, ponieważ miasta, w których pojawiały się już formy produkcji wczesnokapitalistycznej, były sojusznikami monarchii. W latach 1480–1536 przyłączono do Francji Prowansję, Burgundię, Bretanię i Sabaudię. Szczyt pierwszej fazy absolutyzmu przypadł na panowanie Franciszka I. Za jego rządów wprowadzono urzędowy język francuski oraz stałe podatki.
Kolejny okres wojen wewnętrznych rozpoczął się w dobie reformacji. W 1562 roku uzyskali od regentki Katarzyny Medycejskiej częściową swobodę kultu. Wzajemna wrogość i rywalizacja o wpływy polityczne między obozem katolickich Gwizjuszów i Ligi Katolickiej i protestantów doprowadziła do krwawych wojen religijnych w latach 1562–1598. Kres wojnom położyła śmierć Henryka III i zakończenie panowania dynastii Walezjuszów.
Dynastia Burbonów umocniła francuski absolutyzm. Henryk IV sam decydował o wszystkich sprawach państwa, łamał opór możnych i odbudował autorytet królewski. Jego polityka wewnętrzna doprowadziła do rozkwitu gospodarki zrujnowanej wojną domową. Za jego panowania powstały także pierwsze kolonie francuskie w Ameryce. Osłabioną przejściowo po jego śmierci władzę centralną sprawował kardynał Richelieu, pełniący 1624–1642 stanowisko pierwszego ministra; zwalczał on bezlitośnie opozycję arystokratów i hugenotów. Po zdobyciu w 1628 twierdzy La Rochelle pozbawił ich przywilejów politycznych i wojskowych.
Długie panowanie Ludwika XIV stało się szczytowym osiągnięciem francuskiej monarchii absolutnej, a jej symbolem było przypisywane królowi stwierdzenie: "państwo to ja", uchylenie edyktu nantejskiego i wywołana tym emigracja hugenotów zlikwidowały ostatnie zorganizowane środowisko potencjalnej opozycji. Na arenie międzynarodowej Francja Ludwika XIV odgrywała czołową rolę. Pod hasłem zapewnienia jej naturalnych granic dokonywano zaborów ziem sąsiednich, prowadzono zwycięskie wojny z Habsburgami i z Anglią. Nastąpił wzrost francuskiej potęgi morskiej i rozkwit handlu kolonialnego (między innymi posiadłości w Kanadzie, Luizjanie, na Antylach, w Indiach i Afryce).
Przyczyny upadku monarchii.
Sukcesy Ludwika XIV, osiągnięte za cenę wielkiego wysiłku finansowego, doprowadziły Francję do kryzysu. Za panowania Ludwika XV rozrzutność dworu i niepomyślne wojny zrujnowały skarb. Po objęciu tronu przez Ludwika XVI deficyt państwa powiększał się, a próby reform skarbowych były zwalczane przez środowiska dworskie i nie wyszły poza stadium wstępne. Jednocześnie udzielenie przez Francję poparcia rewolucji amerykańskiej (1778-1783) wzmocniło w społeczeństwie nastroje wolnościowe.
Ludwik XVI został zmuszony do zwołania 5 maja 1789 roku Stanów Generalnych, które 17 czerwca uznały się za Zgromadzenie Narodowe, a 9 lipca przekształciły się w Konstytuantę dając początek Rewolucji Francuskiej. 3 września 1791 uchwalona została Konstytucja 1791 roku.

</doc>
<doc id="1824830" url="https://pl.wikipedia.org/wiki?curid=1824830" title="Microthoracius">
Microthoracius

Microthoracius – rodzaj wszy należący do rodziny Microthoraciidae, pasożytujących na wielbłądowatych i powodujących chorobę zwaną wszawicą.
Gatunki należące do tego rodzaju nie posiadają oczu. Antena składa się z 5 segmentów bez wyraźnego dymorfizmu płciowego. Głowa w bardzo duża i wydłużona, której wielkość osiąga połowę długości ciała. 
Microthoracius stanowią rodzaj składający się obecnie z 4 gatunków:

</doc>
<doc id="1824834" url="https://pl.wikipedia.org/wiki?curid=1824834" title="Przekraski">
Przekraski

Przekraski (Cleroidea) – nadrodzina chrząszczy z podrzędu wielożernych i infrarzędu Cucujiformia.
Takson ten w klasyfikacji z pracy Patrice Bouchard i innych z 2011 roku obejmuje 11 rodzin. W 2015 roku James A. Robertson i współpracownicy, na podstawie wielkoskalowej analizy molekularnej całego infrarzędu Cucujiformia, redefiniowali nadrodzinę przekrasków, włączając do niej kistnikowate i Biphyllidae. 
Chrząszcze te są różnorodnie zbudowane. Zwykle mają miękki oskórek. Stopy mają z wyraźnie widocznym między pazurkami empodium. U obu płci siódmy tergit nie zasłania ósmego. W większość dorosłych i larw ma żuwaczki pozbawione moli. U większości grup biodra tylnej pary są rozszerzone tak, że stykają się z epipleurami pokryw. Samce mają w edeagusie obok rozpórki przedniej jeszcze dwie tegminalne.
Biologia i ekologia są w tej grupie zróżnicowane. Wiele gatunków to drapieżniki, ale zdarzają się też polifagi, fitofagi i nieliczne mykofagi. Wiele imagines to pyłkożercy.
Należy tu ponad 10 tysięcy gatunków, zgrupowanych w 13 rodzinach:

</doc>
<doc id="1824837" url="https://pl.wikipedia.org/wiki?curid=1824837" title="Królestwo Francji">
Królestwo Francji



</doc>
<doc id="1824838" url="https://pl.wikipedia.org/wiki?curid=1824838" title="Martin Clunes">
Martin Clunes

Alexander Martin Clunes, OBE (ur. 28 listopada 1961 w Londynie) – brytyjski aktor, reżyser filmowy, komik.
Jego ojcem był aktor Alec Clunes, a matką – Daphne Acott. Karierę aktorską rozpoczął w 1980 roku, grając gościnnie w serialu telewizyjnym pt. "Doktor Who" ("Doctor Who") jako Lon. Jest działaczem organizacji, która pomaga chorym na AIDS oraz mieszkańcom Afryki.
W 2015 został odznaczony Orderem Imperium Brytyjskiego IV klasy (OBE).

</doc>
<doc id="1824841" url="https://pl.wikipedia.org/wiki?curid=1824841" title="Królestwo Francuzów">
Królestwo Francuzów



</doc>
<doc id="1824843" url="https://pl.wikipedia.org/wiki?curid=1824843" title="Demnia (obwód lwowski)">
Demnia (obwód lwowski)

Demnia (ukr. Демня, przejściowo do 1989 Dymówka – Димівка) – wieś na Ukrainie. Należy do rejonu mikołajowskiego w obwodzie lwowskim i liczy 1602 mieszkańców.
We wsi znajduje się lościół pod wezwaniem Matki Boskiej Częstochowskiej, wzniesiony w latach 1912–1914.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824845" url="https://pl.wikipedia.org/wiki?curid=1824845" title="Droga wojewódzka nr 518">
Droga wojewódzka nr 518

Droga wojewódzka nr 518 (DW518) – droga wojewódzka w północnej Polsce w województwie pomorskim przebiegająca przez teren powiatów tczewskiego i kwidzyńskiego. Droga ma długość 18 km. Łączy Gniew z miejscowością Mareza (przedmieścia Kwidzyna).
Przebieg drogi.
Droga rozpoczyna się w mieście Gniew, gdzie odchodzi od drogi krajowej DK91 (dawniej oznaczanej jako DK1). Następnie kieruje się w stronę południowo – wschodnią i po 15 km dociera do miejscowości Mareza (1 km na zachód od Kwidzyna), gdzie dołącza się do drogi krajowej nr 90. W ciągu drogi nie wybudowano mostu na Wiśle. Do czasu zlikwidowania przeprawy (2013 r.) należało korzystać z przeprawy promowej. Przeprawa została zlikwidowana po otwarciu nowego odcinka drogi nr 90, wraz z nowym mostem nad Wisłą w Korzeniewie. Obecnie droga nr 518 składa się z dwóch niepołączonych ze sobą części.

</doc>
<doc id="1824846" url="https://pl.wikipedia.org/wiki?curid=1824846" title="Nadiatycze">
Nadiatycze

Nadiatycze (ukr. Надітичі, "Nadityczi") – wieś na Ukrainie. Należy do rejonu mikołajowskiego w obwodzie lwowskim i liczy 499 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824853" url="https://pl.wikipedia.org/wiki?curid=1824853" title="Rozwadów (Ukraina)">
Rozwadów (Ukraina)

Rozwadów (, "Rozwadiw") – wieś na Ukrainie, w obwodzie lwowskim, w rejonie mikołajowskim, nad Dniestrem. W 2001 roku liczyła 3210 mieszkańców.
Znajduje tu się stacja kolejowa Mikołajów Dniestrzański, położona na linii Lwów – Stryj – Batiowo.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824854" url="https://pl.wikipedia.org/wiki?curid=1824854" title="The Neverhood Chronicles">
The Neverhood Chronicles



</doc>
<doc id="1824858" url="https://pl.wikipedia.org/wiki?curid=1824858" title="Chorągwie Kmitów">
Chorągwie Kmitów



</doc>
<doc id="1824859" url="https://pl.wikipedia.org/wiki?curid=1824859" title="Rudniki (obwód lwowski)">
Rudniki (obwód lwowski)

Rudniki (ukr. Рудники) – wieś na Ukrainie. Należy do rejonu mikołajowskiego w obwodzie lwowskim i liczy 1650 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś została odłączona od Polski i włączona do Ukraińskiej SRR.

</doc>
<doc id="1824860" url="https://pl.wikipedia.org/wiki?curid=1824860" title="Goplana">
Goplana



</doc>
<doc id="1824861" url="https://pl.wikipedia.org/wiki?curid=1824861" title="Jesús María Satrústegui">
Jesús María Satrústegui

Jesús María Satrústegui Azpiroz (ur. 12 stycznia 1954 w Pampelunie) – piłkarz hiszpański grający na pozycji napastnika.
Kariera klubowa.
Przez całą karierę piłkarską Satrústegui związany był z zespołem Realu Sociedad. W latach 1971–1973 występował w rezerwach klubu w rozgrywkach Tercera División. W 1973 roku awansował do kadry pierwszego zespołu Realu. W Primera División zadebiutował 8 września 1973 roku w zremisowanym 1:1 wyjazdowym spotkaniu z Realem Murcia. 17 marca 1974 w meczu z Valencią (2:1) strzelił pierwszego gola w lidze. Od sezonu 1974/1975 był podstawowym zawodnikiem Realu. Swój pierwszy sukces w karierze osiągnął w 1980 roku, gdy wywalczył wicemistrzostwo Hiszpanii. Z kolei w sezonie 1980/1981 został z Realem Sociedad mistrzem kraju. Natomiast w 1982 roku obronił tytuł mistrzowski, a latem tamtego roku zdobył Superpuchar Hiszpanii. W 1986 roku w wieku 32 lat zakończył karierę piłkarską. W Realu Sociedad od 1973 do 1986 roku rozegrał 297 meczów i strzelił 133 bramki.
Kariera reprezentacyjna.
W reprezentacji Hiszpanii Satrústegui zadebiutował 16 listopada 1975 roku w zremisowanym 2:2 spotkaniu eliminacji do Euro 76 z Rumunią. W 1980 roku na Euro 80 zagrał we dwóch meczach: z Włochami (0:0) i z Belgią (1:2). W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w 4 spotkaniach: z Hondurasem (1:1), z Jugosławią (2:1), z Irlandią Północną (0:1) i z Anglią (0:0). Od 1975 do 1982 roku rozegrał w kadrze narodowej 32 mecze i zdobył 8 goli.

</doc>
<doc id="1824862" url="https://pl.wikipedia.org/wiki?curid=1824862" title="Trościaniec">
Trościaniec

Ukraina:

</doc>
<doc id="1824863" url="https://pl.wikipedia.org/wiki?curid=1824863" title="Jesus Maria Satrustegui">
Jesus Maria Satrustegui



</doc>
<doc id="1824864" url="https://pl.wikipedia.org/wiki?curid=1824864" title="Trościaniec (rejon mikołajowski)">
Trościaniec (rejon mikołajowski)

Trościaniec (ukr. Тростянець) – wieś na Ukrainie. Należy do rejonu mikołajowskiego w obwodzie lwowskim i liczy 547 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824865" url="https://pl.wikipedia.org/wiki?curid=1824865" title="Droga wojewódzka nr 532">
Droga wojewódzka nr 532

Droga wojewódzka nr 532 (DW532) - droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 21 km. Łączy Kwidzyn z miejscowością Gardeja.
Przebieg drogi.
Droga rozpoczyna się w Kwidzynie, gdzie odchodzi od drogi wojewódzkiej nr 588. Następnie kieruje się w stronę południową i po 21 km dociera do miejscowości Gardeja, gdzie dołącza się do drogi krajowej nr 55.

</doc>
<doc id="1824866" url="https://pl.wikipedia.org/wiki?curid=1824866" title="Uście (obwód lwowski)">
Uście (obwód lwowski)

Uście (ukr. Устя) – wieś na Ukrainie w rejonie mikołajowskim obwodu lwowskiego, nad Dniestrem; liczy 1120 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824867" url="https://pl.wikipedia.org/wiki?curid=1824867" title="Maria Larsson">
Maria Larsson

Ingrid Maria Larsson (ur. 20 stycznia 1956 w Långasjö w gminie Emmaboda) – szwedzka polityk, wiceprzewodnicząca Chrześcijańskich Demokratów, posłanka i minister w resorcie zdrowia.
Życiorys.
Z zawodu nauczycielka nauczania początkowo, do 1978 kształciła się w Wyższej Szkole Pedagogicznej w Växjö.
Pracowała jako pomoc pielęgniarska, korektorka, nauczycielka w szkole średniej w miejscowości Mariestad. W latach 90. była zatrudniona na różnych stanowiskach w administracji gminy Gnosjö. W 1998 z ramienia partii chadeckiej uzyskała mandat deputowanej do Riksdagu w okręgu wyborczym Jönköping. Od 1997 była wiceprzewodniczącą Kristdemokraterny w tym regionie, w 2003 została pierwszym zastępcą przewodniczącego ugrupowania na szczeblu krajowym. W 2002 i 2006 z powodzeniem ubiegała się o reelekcję w wyborach parlamentarnych. Zasiadała we władzach Szwedzkiego Banku Narodowego i Uniwersytetu w Jönköping.
W 2006, w nowo powołanym rządzie Fredrika Reinfeldta, objęła urząd ministra ds. osób starszych i zdrowia publicznego w Ministerstwie Zdrowia i Spraw Społecznych. Utrzymała to stanowisko także po wyborach w 2010, w których również uzyskała reelekcję do Riksdagu. W 2014 zakończyła urzędowanie na stanowisku ministra. W 2015 został gubernatorem regionu administracyjnego Örebro.

</doc>
<doc id="1824869" url="https://pl.wikipedia.org/wiki?curid=1824869" title="Maniacy z Dniepropetrowska">
Maniacy z Dniepropetrowska

Maniacy z Dniepropetrowska – medialne określenie dwóch 19-latków odpowiedzialnych za serię morderstw dokonanych w Dniepropetrowsku na Ukrainie w czerwcu i lipcu 2007 roku.
Sprawa została okryta złą sławą ze względu na fakt, że niektóre zbrodnie zostały przez morderców nagrane na wideo, a jeden z filmów wyciekł do internetu. Dwaj 19-letni mieszkańcy Dniepropetrowska, Wiktor Sajenko oraz Igor Supruniuk, zostali oskarżeni o 21 morderstw. Trzeciemu oskarżonemu, Ołeksandrowi Hanży, postawiono zarzut dwóch napadów z bronią, które miały miejsce przed morderstwami. 11 lutego 2009, wszyscy trzej zostali uznani za winnych. Supruniuk i Sajenko otrzymali karę dożywotniego pozbawienia wolności, a Hanża został skazany na 9 lat pozbawienia wolności. Supruniuk i Sajenko złożyli apelację, która została oddalona przez Sąd Najwyższy Ukrainy w listopadzie 2009 roku.

</doc>
<doc id="1824870" url="https://pl.wikipedia.org/wiki?curid=1824870" title="Weryń">
Weryń

Weryń (ukr. Верин, "Weryn") – wieś na Ukrainie. Należy do rejonu mikołajowskiego w obwodzie lwowskim, nad starorzeczem Dniestru, liczy 1680 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824871" url="https://pl.wikipedia.org/wiki?curid=1824871" title="Wálter Roque">
Wálter Roque

José Wálter Roque Méndez (6 marca 1937, zm. 30 grudnia 2014) – piłkarz urugwajski noszący przydomek "Cata", napastnik (lewoskrzydłowy). W późniejszym okresie, po zakończeniu kariery zawodniczej, trener.
Roque karierę piłkarską rozpoczął w 1950 roku w klubie CA Bella Vista, gdzie grał do 1953 roku. W 1954 roku został graczem klubu Rampla Juniors.
Jako piłkarz klubu Rampla Juniors wziął udział w turnieju Copa América 1956, gdzie Urugwaj zdobył tytuł mistrza Ameryki Południowej. Roque zagrał we wszystkich pięciu meczach – z Paragwajem (zdobył bramkę), Peru, Chile, Brazylią i Argentyną.
Nadal jako piłkarz klubu Rampla Juniors wziął udział w turnieju Copa América 1957, gdzie Urugwaj zajął czwarte miejsce. Roque zagrał we wszystkich sześciu meczach – z Ekwadorem, Kolumbią, Argentyną, Peru, Brazylią i Chile (zdobył bramkę).
W Rampla Juniors Roque grał do 1957 roku, po czym w 1958 roku przeniósł się do Argentyny, by grać w drużynie Atlanta Buenos Aires.
W 1963 roku wrócił do ojczyzny i został graczem klubu Club Nacional de Football, a następnie grał w drużynie w Danubio FC. Na zakończenie kariery piłkarskiej występował w kolumbijskim klubie Cúcuta Deportivo. Roque miał opinię gracza szybkiego i ostro strzelającego z każdej pozycji.
Od 21 stycznia 1956 roku do 14 lipca 1957 roku Roque rozegrał w reprezentacji Urugwaju 15 meczów i zdobył 2 bramki.
Po zakończeniu kariery piłkarskiej Roque przeniósł się do Wenezueli, gdzie został trenerem klubu Club Aragua w mieście Maracay. W 1971 roku doprowadził klub Valencia FC do tytułu mistrza Wenezueli. W 1973 ponownie prowadzony przez niego zespół zdobył mistrzostwo Wenezueli – tym razem był to klub Portuguesa Acarigua.
Później pracował w wielu innych klubach wenezuelskich, jak Galicia Caracas, Estudiantes Mérida, Atlético San Cristóbal, Táchira San Cristóbal, UA Maracaibo i Carabobo Valencia. Jako trener zdobył 5 tytułów mistrza Wenezueli – do dziś tylko Orlando Fantoni może pochwalić się takim samym osiągnięciem.
Był trenerem reprezentacji Wenezueli, kierując zespołem podczas turniejów Copa América 1975 i Copa América 1983, w eliminacjach do finałów mistrzostw świata w 1982 roku, w Igrzyskach Olimpijskich w 1980 i eliminacjach do Igrzysk Olimpijskich w 1984 roku. Był także trenerem reprezentacji Boliwii oraz boliwijskich klubów – Club Blooming i Oriente Petrolero.

</doc>
<doc id="1824873" url="https://pl.wikipedia.org/wiki?curid=1824873" title="Janusz Kułaga">
Janusz Kułaga

Janusz Kułaga (ur. 28 lipca 1983) – polski strongman.
Mistrz Polski Strongman w Parach 2009.
Życiorys.
Janusz Kułaga uczestniczył w Pucharze Polski Strongman 2008. Wziął udział w Mistrzostwach Polski Strongman 2008, rozgrywanych w Częstochowie.
Reprezentował również w 2010 Polskę na Mistrzostwach świata w Południowej Afryce. 14 maja 2011 wygrał zawody z cyklu "Puchar Polski Strongman Harlem 2011" w Olsztynie.
Także zawodnik formuły K-1.
Mieszka w Złotowie.
Warunki fizyczne.
Rekordy życiowe:

</doc>
<doc id="1824874" url="https://pl.wikipedia.org/wiki?curid=1824874" title="Wola Wielka (Ukraina)">
Wola Wielka (Ukraina)

Wola Wielka (ukr. Велика Воля) – wieś na Ukrainie. Należy do rejonu mikołajowskiego w obwodzie lwowskim i liczy 332 mieszkańców.
Pod koniec XIX w. częścią wsi była Wola Mała w powiecie żydaczowskim. W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów nad Dniestrem w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824875" url="https://pl.wikipedia.org/wiki?curid=1824875" title="Cyganeczka">
Cyganeczka

Cyganeczka (hiszp. "La gitanilla") – nowela Miguela Cervantesa, opublikowana w zbiorku "Nowele przykładne" w 1613 roku. 
Utwór przedstawia życie Cyganów w konwencji utopii, przedstawiając ich jako społeczność żyjącą zgodnie z prawami natury, dumnych, wolnych, dyskretnych i dotrzymujących obietnic. Chociaż autor rysuje również wady bohaterów (np. skłonność do kradzieży), to jednak przedstawione są one dyskretnie, a na plan pierwszy wysuwają się zalety. Z kolei życie ówczesnych Hiszpanów przedstawione jest negatywnie – urzędnicy są przekupni, a wymiar sprawiedliwości – nieskuteczny.
Fabuła nie była oryginalnym pomysłem Cervantesa – autor wzorował się na anonimowej hiszpańskiej powieści "Libro de Apolonio", gdzie występuje wędrowna księżniczka Tarsiana. Źródłem dla utworu było też "Patrañuelo" Juana de Timonedy z 1578. Z kolei "Cyganczeka" posłużyła Wiktorowi Hugo do stworzenia postaci Esmeraldy z "Katedry Marii Panny w Paryżu". 
Zarys fabuły.
Akcja noweli rozgrywa się w Madrycie. Bohaterką jest piętnastoletnia Cyganka, Preciosa. To dziewczyna śmiała, rezolutna i inteligentna, doskonała tancerka i śpiewaczka. Zakochuje się w niej bogaty szlachcic hiszpański i wyznaje jej uczucie występując pod fałszywym imieniem Andrés. Preciosa obiecuje wyjść za niego, jeśli spędzi on z nią dwa lata w obozie cygańskim, gdzie będą żyli jak brat i siostra. Andrés wyrusza więc w drogę z Cyganami, wyrzeka się ponadto swojego szlachetnego pochodzenia i przyjmuje zwyczaje tej społeczności. Jednak pewna zakochana w nim bez wzajemności kobieta podrzuca mu swoją biżuterię i zgłasza kradzież. Andrés zostaje ujęty i poddany rewizji, znieważony zabija jednego z żołnierzy i trafia do więzienia. Tymczasem jedna z Cyganek przyznaje, że Preciosa jest szlachcianką, ukradzioną w dzieciństwie z domu miejscowego korregidora. Rodzice rozpoznają córkę, ujawnia się też szlacheckie pochodzenie Andrésa, a kobieta, która podrzuciła mu biżuterię przyznaje się do winy. Ponieważ okazuje się, że oboje zakochani pochodzą ze szlachty, ich rodziny nie sprzeciwiają się ich małżeństwu. Młodzi pobierają się.

</doc>
<doc id="1824877" url="https://pl.wikipedia.org/wiki?curid=1824877" title="Rząd Ferdinanda Beusta">
Rząd Ferdinanda Beusta

Rząd Ferdinanda Beusta – tymczasowy rząd, rządzący Cesarstwem Austriackim od 7 lutego do 23 grudnia 1867.
Premierem rządu był Friedrich Ferdinand Graf Beust, jednak faktyczną władzę sprawował Eduard Taaffe. 
Za tego rządu Austria przekształciła się w Austro-Węgry. Stało się to 17 lutego 1867, kiedy to uznano odrębność państwową Węgier i wyrażono zgodę na utworzenie odrębnego rządu węgierskiego. 

</doc>
<doc id="1824878" url="https://pl.wikipedia.org/wiki?curid=1824878" title="Brzezina (rejon mikołajowski)">
Brzezina (rejon mikołajowski)

Brzezina (ukr. Березина) – wieś na Ukrainie. Należy do rejonu mikołajowskiego w obwodzie lwowskim i liczy 2127 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824879" url="https://pl.wikipedia.org/wiki?curid=1824879" title="Naoya Ogawa">
Naoya Ogawa

 – utytułowany japoński judoka, także wrestler i zawodnik mieszanych sztuk walki (MMA). Czterokrotny mistrz świata i wicemistrz olimpijski w judo.
Kariera.
Judo.
Trenować judo zaczął w szkole średniej. W 1987 roku w wieku 19 lat zdobył złoty medal na mistrzostwach świata w Essen w kategorii open, zostając tym samym najmłodszym mistrzem świata w historii judo. W sumie w latach 1987–1995 na pięciu kolejnych mistrzostwach świata zdobył 7 medali (w tym 4 złote) w kategoriach powyżej 95 kg i open. W 1988 roku został również mistrzem Azji (kat. open).
Dwukrotnie reprezentował Japonię na igrzyskach olimpijskich. W 1992 roku w Barcelonie zdobył srebrny medal w kategorii powyżej 95 kg, przegrywając jedynie z Gruzinem Dawitem Chachaleiszwilim. Cztery lata później w Atlancie zajął 5. miejsce.
Wrestling.
Po zakończeniu startów w judo w 1997 roku, namówiony przez Antonio Inokiego, rozpoczął karierę wrestlera. Występował m.in. dla organizacji NJPW, UFO i HUSTLE, zdobywając sobie pozycję jednej z gwiazd japońskiego wrestlingu. Rozgłos przyniosła mu w szczególności rywalizacja z innym popularnym zapaśnikiem, Shinyą Hashimoto. Od 2007 roku jest związany z organizacją IGF.
Mieszane sztuki walki.
Swój pierwszy oficjalny pojedynek na zasadach MMA zanotował w 1997. W latach 1999–2005 stoczył 6 walk dla największej ówcześnie organizacji MMA na świecie, PRIDE FC. W swoich pierwszych występach pokonał przez poddanie Gary’ego Goodridga i Masaakiego Satake.
W 2004 roku wziął udział w turnieju "PRIDE Heavyweight Grand Prix Final". Odpadł w półfinale, przegrawszy przez poddanie (dźwignia prosta na staw łokciowy) z mistrzem PRIDE w wadze ciężkiej, Fiodorem Jemieljanienko.
Swoją ostatnią walkę w MMA stoczył na gali "PRIDE Shockwave 2005" przeciwko innemu wybitnemu japońskiemu judoce, Hidehiko Yoshidzie; przegrał przez poddanie na skutek dźwigni na staw łokciowy.

</doc>
<doc id="1824880" url="https://pl.wikipedia.org/wiki?curid=1824880" title="Czernica (rejon mikołajowski)">
Czernica (rejon mikołajowski)

Czernica (ukr. Черниця) – wieś na Ukrainie. Należy do rejonu mikołajowskiego w obwodzie lwowskim i liczy 991 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. 
W okresie II RP rząd polski założył na terenie dworu szkołę rolniczą. Po wojnie wieś weszła w struktury administracyjne Związku Radzieckiego.

</doc>
<doc id="1824881" url="https://pl.wikipedia.org/wiki?curid=1824881" title="Derżów">
Derżów

Derżów (ukr. Держів) – wieś na Ukrainie. Należy do rejonu mikołajowskiego w obwodzie lwowskim i liczy 1204 mieszkańców.
W pobliżu znajduje się stacja kolejowa Bilcze, położona na linii Lwów – Stryj – Batiowo.
Historia.
W latach 1895 - 1897 zbudowano w Derżowie kościół p.w. bł. Jana z Dukli. 
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego. 
W nocy z 9 na 10 maja 1944 w Derżowie oddziały Ukraińskiej Powstańczej Armii (UPA) dokonały rzezi ludności polskiej. Zamordowano ok. 100 osób, w tym 3 siostry szarytki i znaczną liczbę dzieci. Po napadzie Polacy, którym udało się ujść zagładzie, znaleźli schronienie w Stryju, a następnie udali się koleją w okolice Rzeszowa i Krakowa. Po wojnie kościół w Derżowie został zamieniony na magazyn. 

</doc>
<doc id="1824883" url="https://pl.wikipedia.org/wiki?curid=1824883" title="Iłów (Ukraina)">
Iłów (Ukraina)

Iłów (ukr. Ілів) – wieś na Ukrainie. Należy do rejonu mikołajowskiego w obwodzie lwowskim i liczy 271 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824884" url="https://pl.wikipedia.org/wiki?curid=1824884" title="Królestwo Francuzów (1791–1792)">
Królestwo Francuzów (1791–1792)

Królestwo Francuzów () – krótkotrwałe państwo francuskie, istniało w latach 1791–1792.
Królestwo Francuzów to organizm przejściowy istniejący jako monarchia konstytucyjna pomiędzy zniesieniem absolutyzmu a wprowadzeniem republiki.
Uchwalona 3 września 1791 roku Konstytucji Francji przekształciła Francję w monarchię konstytucyjną. Na przemiany polityczne lat 1789–1791 wielki wpływ wywarła działalność klubów, zwłaszcza takich jak jakobini i żyrondyści oraz ich przywódcy Maksymilian Robespierre, Georges Danton, Camille Desmoulins, Jean Paul Marat, Jacques Brissot, Pierre Vergniaud, Jérôme Pétion de Villeneuve. W wybranej w październiku 1791 Legislatywie przewagę zdobyli żyrondyści. W kwietniu 1792 Francja wypowiedziała wojnę Austrii, następnie Prusom. Niepowodzenia wojsk francuskich, chaos gospodarczy, głód i nędza spowodowały wrzenie ludności Paryża. Po próbie ucieczki Ludwik XVI został 10 sierpnia 1792 roku uwięziony, a nowo wybrany Konwent Narodowy 1792–1795, z przewagą żyrondystów, 22 września proklamował powstanie Republiki Francuskiej. Królowi wytoczono proces o zdradę, skazano na śmierć i 21 stycznia 1793 roku stracono.

</doc>
<doc id="1824888" url="https://pl.wikipedia.org/wiki?curid=1824888" title="Kijowiec (Ukraina)">
Kijowiec (Ukraina)

Kijowiec (ukr. Київець) – wieś na Ukrainie. Należy do rejonu mikołajowskiego w obwodzie lwowskim, nad starorzeczem Dniestru, liczy 1220 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824890" url="https://pl.wikipedia.org/wiki?curid=1824890" title="Krupsko">
Krupsko

Krupsko (ukr. Крупське) – wieś na Ukrainie. Należy do rejonu mikołajowskiego w obwodzie lwowskim, nad Dniestrem; liczy 1494 mieszkańców.
Historia.
Stanisław Beydo Rzewuski herbu Krzywda przez pewien czas posiadał wieś Krupsko w powiecie żydaczowskim za I Rzeczypospolitej.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego.
W Krupsku urodziła się Tekla Juniewicz, superstulatka.

</doc>
<doc id="1824892" url="https://pl.wikipedia.org/wiki?curid=1824892" title="Irene Kharisma Sukandar">
Irene Kharisma Sukandar

Irene Kharisma Sukandar (ur. 7 kwietnia 1992 w Dżakarcie) – indonezyjska szachistka, arcymistrzyni od 2009 roku.
Kariera szachowa.
Wielokrotnie reprezentowała Indonezję na mistrzostwach świata juniorek w różnych kategoriach wiekowych, najlepszy wynik osiągając w 2005 r. w Belfort, gdzie w kategorii do 14 lat zajęła IV miejsce. Czterokrotnie (2004, 2006, 2008, 2010) uczestniczyła również w szachowych olimpiadach, w 2004 r. zdobywając srebrny medal za indywidualny wynik na III szachownicy. Poza tym, w 2007 r. brała udział w olimpiadzie juniorów do 16 lat, rozegranej w Singapurze.
W 2005 r. zajęła III m. (za Janą Krivec i Naną Aleksandrią) w kołowym turnieju w Dżakarcie, natomiast w 2007 r. w kolejnym turnieju rozegranym w tym mieście podzieliła II m. (za Reginą Pokorną, wspólnie z Janą Krivec). W 2008 r. wypełniła trzy arcymistrzowskie normy (w Dżakarcie – III m. za Li Ruofan i Reginą Pokorną, w otwartym turnieju w Kuala Lumpur oraz podczas olimpiady w Dreźnie), dzięki czemu w marcu 2009 r. została pierwszą w historii indonezyjską szachistką, której Międzynarodowa Federacja Szachowa przyznała tytuł arcymistrzyni. W 2010 r. podzieliła I m. w Bandar Seri Begawan. W 2012 r. zdobyła w Ho Chi Minh tytuł indywidualnej mistrzyni Azji, sukces ten powtarzając w 2014 r. w Szardży. W 2015 r. zwyciężyła w kołowym turnieju "Moscow-Open 2015 G" w Moskwie.
Najwyższy ranking w dotychczasowej karierze osiągnęła 1 września 2014 r., z wynikiem 2407 punktów zajmowała wówczas 63. miejsce na światowej liście FIDE, jednocześnie zajmując 1. miejsce wśród indonezyjskich szachistek.

</doc>
<doc id="1824894" url="https://pl.wikipedia.org/wiki?curid=1824894" title="Adwis Chmielnicki">
Adwis Chmielnicki

Adwis Chmielnicki (ukr. ФК «Адвіс» Хмельницький) – ukraiński klub piłkarski, mający siedzibę w mieście Chmielnicki, na zachodzie kraju, grający w sezonie 1995/96 w rozgrywkach ukraińskiej Drugiej ligi.
Historia.
Chronologia nazw:
Klub piłkarski Traktor został założony w Chmielnickim w 1972 roku, po tym jak miejscowy zakład naprawczy "Traktorodetal" został reorganizowany na Zakład Agregatów do Traktorów (ukr. завод тракторних агрегатів). Zespół prezentował zakład i wkrótce stał się czołowym klubem w mieście. Już w 1973 zajął trzecie miejsce w mistrzostwach obwodu chmielnickiego. W następnym 1974 roku został wicemistrzem obwodu. Ale na mistrzostwo trzeba było zaczekać do roku 1986.
W 1990 roku zakład został reorganizowany w przedsiębiorstwo budowy maszyn, które otrzymało nazwę - "ADWIS" (tj. Agregaty, Silniki (ukr. "DWyhuny"), Narzędzia (ukr. "Instrumenty"), Serwis). Klub również został przemianowany na Adwis i kontynuowała występy w rozgrywkach mistrzostw i Pucharu obwodu chmielnickiego.
W 1994 zespół został mistrzem obwodu i zdobył awans do Trzeciej Ligi Mistrzostw Ukrainy, w której zajął 11. miejsce w sezonie 1994/95. W związku z reorganizacją systemu lig otrzymał prawo występować w Drugiej Lidze.
W sierpniu 1995 roku nastąpiła fuzja z bankrutującym klubem Temp Szepietówka w wyniku czego powstał klub Temp-Adwis. Pierwszy zespół reprezentował Chmielnicki, zajmując miejsce drużyny z Szepetówki, i występował w Pierwszej lidze (D2), a miejsce drużyny z Chmielnickiego zajął drugi zespół Temp-Adwis-2, który rozgrywał swoje mecze domowe Drugiej ligi w Szepetówce.
Jednak Temp-Adwis Chmielnicki rozgrywał swoje mecze tylko do 6 listopada 1995, a potem został rozwiązany po 7 kolejkach sezonu 1995/96 został rozwiązany, a przeciwnikom zaliczono zwycięstwa techniczne +:-. W rundzie wiosennej sezonu 1995/96 Temp-Adwis przekazał swoje miejsce w lidze dla klubu Ratusza Kamieniec Podolski.
Klub z Chmielnickiego powrócił do poziomu amatorskiego. W Pucharze Ukrainy wśród amatorów 1996/97 drużyna grała pod nazwą Adwis-Chutrowyk i dotarła do 1/16 finału.
W 1997 i 1998 został mistrzem obwodu pod potoczną nazwą Adwis-Chutrowyk. W 1999 roku po raz ostatni wziął udział w mistrzostwach obwodu, gdzie zajął 5. miejsce. Trudności finansowe zmusiły zakład do rozstania się z drużyną piłkarską, a ADVIS został rozwiązany.

</doc>
<doc id="1824895" url="https://pl.wikipedia.org/wiki?curid=1824895" title="Anders Borg">
Anders Borg

Anders Erik Borg (ur. 11 stycznia 1968 w Sztokholmie) – szwedzki polityk i ekonomista, od 2006 do 2014 minister finansów w rządzie Fredrika Reinfeldta.
Życiorys.
W szkole średniej przystąpił do organizacji młodzieżowej przy Umiarkowanej Partii Koalicyjnej. Studiował nauki polityczne, historię gospodarczą i filozofię na Uniwersytecie w Uppsali. Uzyskał licencjat z ekonomii, rozpoczął (ostatecznie nieukończone) studia doktoranckie na Uniwersytecie w Sztokholmie. Był w tym czasie przewodniczącym związku studenckiego w Uppsali i wiceprzewodniczącym krajowej konfederacji konserwatywnych i liberalnych studentów ("Fria moderata studentförbundet").
Na początku lat 90. pracował jako dziennikarz pisma "Svenska Dagbladet". Po utworzeniu w 1991 rządu Carla Bildta objął stanowisko doradcy politycznego w biurze premiera. Od 1994 pracował w sektorze bankowym, m.in. jako dyrektor departamentu analiz gospodarczych w Skandinaviska Enskilda Banken. Od 2001 do 2002 pełnił funkcję doradcy ds. polityki monetarnej w Szwedzkim Banku Narodowym. Następnie został etatowym pracownikiem partii koalicyjnej jako główny ekonomista i dyrektor administracyjny tego ugrupowania.
Po wygranych przez centroprawicową koalicję wyborach parlamentarnych w 2006 objął stanowisko ministra finansów w gabinecie Fredrika Reinfeldta. Utrzymał tę funkcję również po rekonstrukcji dokonanej po wyborach w 2010. Zakończył urzędowanie w 2014.

</doc>
<doc id="1824897" url="https://pl.wikipedia.org/wiki?curid=1824897" title="Piaseczna (Ukraina)">
Piaseczna (Ukraina)

Piaseczna lub Pisoczna (ukr. Пісочна) – wieś na Ukrainie. Należy do rejonu mikołajowskiego w obwodzie lwowskim i liczy 2554 mieszkańców. Pierwsza wzmianka o wsi pochodzi z XVI wieku.
Wieś leży przy drodze Mikołajów-Stryj. Znajduje tu się stacja kolejowa Piaseczna, położona na linii Lwów – Stryj – Batiowo.
W czasie I wojny światowej we wsi znajdował się obóz Ukraińskich Strzelców Siczowych.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Rozdół w tymże powiecie i województwie. Po wojnie wieś weszła w struktury administracyjne Związku Radzieckiego.
We wsi działa klub sportowy SKK „Pisoczna”.

</doc>
<doc id="1824898" url="https://pl.wikipedia.org/wiki?curid=1824898" title="Temp-Adwis Chmielnicki">
Temp-Adwis Chmielnicki



</doc>
<doc id="1824899" url="https://pl.wikipedia.org/wiki?curid=1824899" title="Emily Brooke Hands">
Emily Brooke Hands

Emily Brooke Hands – amerykańska aktorka, znana także jako Emily Stiles.
Występuje w projektach o tematyce LGBT, najbardziej kojarzona jest z postacią Gwen Anderson, w którą wcieliła się w filmach "Eating Out" (2004) oraz "" ("Eating Out 2: Slopy Seconds", 2006). Za główną rolę Carley w dramacie "East of Sunset" (2004) odebrała w 2005 roku nagrodę dla najlepszej aktorki podczas Method Fest.

</doc>
<doc id="1824900" url="https://pl.wikipedia.org/wiki?curid=1824900" title="Temp-Adwis-2 Szepietówka">
Temp-Adwis-2 Szepietówka



</doc>
<doc id="1824901" url="https://pl.wikipedia.org/wiki?curid=1824901" title="Rząd Alfreda Potockiego">
Rząd Alfreda Potockiego

Rząd Alfreda Potockiego – rząd austriacki, rządzący Cesarstwem Austriackim w latach 1870-1871.
Rząd działał od 12 kwietnia 1870 do 4 lutego 1871. 
21 listopada 1870 Rada Państwa uchwaliła votum nieufności dla rządu. 24 listopada premier wniósł dymisję, którą cesarz Franciszek Józef I przyjął 4 lutego 1871.

</doc>
<doc id="1824904" url="https://pl.wikipedia.org/wiki?curid=1824904" title="Kotoryny">
Kotoryny

Kotoryny (ukr. Которини) – wieś na Ukrainie. Należy do rejonu żydaczowskiego w obwodzie lwowskim i liczy 299 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.
Zdzisław Trześniowski ps. „Tatar” (ur. 19 lutego 1868, zm. 25 czerwca 1921 w Krakowie) – major piechoty Wojska Polskiego, kawaler Orderu Virtuti Militari.

</doc>
<doc id="1824905" url="https://pl.wikipedia.org/wiki?curid=1824905" title="Hiam Abbass">
Hiam Abbass

Hiam Abbass (arabski: هيام عباس; ur. 30 listopada 1960 w Nazarecie) − palestyńska aktorka i reżyserka filmowa pochodzenia arabskiego. Dwukrotnie nominowana do Europejskich Nagród Filmowych.
Życiorys.
Urodziła się w Nazarecie w rodzinie tradycyjnych muzułmanów palestyńskich, dorastała w wiosce przy granicy libańskiej. 
Zasłynęła na arenie międzynarodowej poprzez film "Czerwony jedwab" w reżyserii Raja Amari. Zagrała tunezyjską wdowę w średnim wieku, odkrywającą własne pragnienia i seksualność. W 2004 zagrała w filmie "Syryjska narzeczona", gdzie wcieliła się w postać Druzyjki. Za tę rolę otrzymała pierwszą nominację do Europejskich Nagród Filmowych i Izraelskiej Akademii Filmowej. 
W 2005 wystąpiła w filmie Stevena Spielberga "Monachium", przedstawiającym ściganie terrorystów z organizacji Czarny Wrzesień odpowiedzialnych za śmierć izraelskich olimpijczyków w Monachium. Na planie Abbass pracowała też jako konsultantka językowa i trener aktorski. 
Później zagrała w filmach "Free Zone" Amosa Gitai u boku Natalie Portman i Hanny Laslo oraz "Narodzenie" u boku Keishy Castle-Hughes. 
W 2007 w filmie "Spotkanie" wcieliła się w postać matki nielegalnego imigranta z Syrii. Rok później Hiam Abbass wystąpiła w filmie "Drzewo cytrynowe". Film opowiadał o spokojnej palestyńskiej kobiecie, uparcie i heroicznie walczącej w obronie swojego sadu, któremu zagrażał nowy sąsiad - minister obrony Izraela. Rola w filmie przyniosła jej drugą nominację do Europejskich Nagród Filmowych i trzecią do nagród Izraelskiej Akademii Filmowej. 
W 2010 na ekrany wszedł film "Miral" w reżyserii Juliana Schnabela.
Zasiadała w jury konkursu głównego na 65. MFF w Cannes (2012).

</doc>
<doc id="1824907" url="https://pl.wikipedia.org/wiki?curid=1824907" title="Intel P55">
Intel P55

P55 - chipset, a właściwie układ logiki współpracujący z procesorami Intel Core i5 i Intel Core i7 serii 800. W procesorach Core i5 i Core i7 serii 800 intel umieścił kontroler magistrali PCI-Express i znany już z procesorów Core i7 serii 900 kontroler pamięci RAM DDR 3 (ale w przypadku nowych procesorów jedynie dwukanałowy. W takim stanie rzeczy istnienie oddzielnego mostka północnego i południowego przestało być potrzebne i Intel zastosował nowy układ - Platform Controller Hub – centrum kontroli urządzeń peryferyjnych. Realizuje on funkcje dotychczasowego mostka południowego (komunikacja z dyskami, obsługa urządzeń interfejsu USB 2.0, komunikacja z urządzeniami magistrali PCI-Express x1 itp.). P55 komunikuje się z procesorem za pomocą magistrali DMI o przepustowości 2 
GB/s.
Kwestie ekonomiczne.
Nowy układ jest prostszy i tańszy w produkcji niż chipset X58, a platforma P55 wraz z procesorami Core i5 i Core i7 serii 800 przeznaczona jest na niższy segment rynku.

</doc>
<doc id="1824910" url="https://pl.wikipedia.org/wiki?curid=1824910" title="Bujanów">
Bujanów

Bujanów (ukr. Буянів) – wieś na Ukrainie. Należy do rejonu żydaczowskiego w obwodzie lwowskim i liczy 419 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824911" url="https://pl.wikipedia.org/wiki?curid=1824911" title="Wkupne do bab">
Wkupne do bab

Wkupne do bab – dawny zwyczaj ludowy obchodzony w Popielec i związany z symbolicznym wejściem młodych mężatek do grona starszych kobiet. Znany na Kujawach, w Kaliskiem i Poznańskiem, na Mazowszu, w Krakowskiem, Kieleckiem i Lubelskiem.
Na Kujawach starsze kobiety przyjeżdżały po młodą mężatkę półwoziem przystrojonym w barwne chusty i przy wesołych śpiewach wiozły ją do karczmy. Po drodze groziły młodej wywróceniem pojazdu, od czego musiała się ona wykupić datkiem pieniężnym.
W innych regionach do zwożenia mężatek używano innych pojazdów m.in. taczek popychanych przez "niedźwiedzia" (przebranego chłopca). Po przybyciu do gospody rozpoczynała się zabawa, w której z początku uczestniczyły wyłącznie kobiety; mężczyźni byli odganiani ożogami i woreczkami z popiołem.
Nowo zaślubione mężatki spotykały się z grupą gospodyń w karczmach, gdzie nowi małżonkowie stawiali "fundy" gospodyniom. Młode mężatki gnane były słomianymi batami do karczem. Jednocześnie panny i kawalerowie zaprzęgani byli osobno do drewnianych kłód i piętnowani do czasu wykupienia .

</doc>
<doc id="1824913" url="https://pl.wikipedia.org/wiki?curid=1824913" title="Czerteż (obwód lwowski)">
Czerteż (obwód lwowski)

Czerteż (ukr. Чертіж) – wieś na Ukrainie. Należy do rejonu żydaczowskiego w obwodzie lwowskim i liczy 638 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824914" url="https://pl.wikipedia.org/wiki?curid=1824914" title="Aspire Dome">
Aspire Dome

Aspire Dome – wielofunkcyjny kompleks hal sportowych mieszczący się w stolicy Kataru – Dosze. Jest częścią kompleksu sportowego Aspire Zone.
Kompleks został otwarty w roku 2005. Mieści 13 różnych hal sportowych z przeznaczeniem m.in. do lekkiej atletyki, piłki nożnej, tenisa stołowego, pływania, siatkówki, koszykówki i sportów walki. Łączna pojemność wszystkich hal wynosi 15 500 widzów, a powierzchnia kompleksu to 120 000 m2. Hala została zaprojektowana przez Francuza Rogera Tailliberta. W roku 2006 odbywały się tutaj zawody w ramach igrzysk azjatyckich, a w 2008 halowe mistrzostwa Azji w lekkoatletyce. Od 12 do 14 marca 2010 roku rozgrywane były tutaj lekkoatletyczne halowe mistrzostwa świata.

</doc>
<doc id="1824916" url="https://pl.wikipedia.org/wiki?curid=1824916" title="Hammershus">
Hammershus

Hammershus – zamek i kompleks fortyfikacji znajdujący się na północnym krańcu duńskiej wyspy Bornholm. Jest największym tego typu obiektem w północnej Europie.
Zamek został zbudowany przez Duńczyków około 1255 roku na polecenie arcybiskupa Lund (dzisiejsza Szwecja), który walczył o hegemonię na wyspie z królem duńskim. Zbudowany na masywie Hammeren zamek miał być przeciwwagą dla znajdującego się w lesie Almindingen w centralnej części wyspy królewskiego zamku Lilleborg. W 1259 r. wojska arcybiskupie zniszczyły Lilleborg i Hammershus stał się głównym zamkiem wyspy.
Istnieje również konkurencyjna teoria Kjelda Borcha Westha, superintendenta Duńskiego Muzeum Narodowego, mówiąca, iż Hammershus został zbudowany na początku XIII wieku jako rezydencja króla Danii Waldemara II i miał służyć jako baza dla duńskich wypraw krzyżowych. Przyczyną powstania tej teorii są najnowsze odkrycia na terenie zamku.
Fortyfikacje znajdują się na wysokości 75 m n.p.m. na skalnym klifie. Składa się na nie mur, niekiedy podwójny, o długości 750 m, szańce oraz fosa. W centralnym punkcie zamku znajduje się baszta Mantel (duń. Mantletårnet) – najstarszy obiekt z początku XIII wieku, niegdyś sześciokondygnacyjna, jednak do naszych czasów zachowały się tylko trzy.
Historia.
W początkowym okresie istnienia zamek wielokrotnie przechodził z rąk arcybiskupa w królewskie i odwrotnie. W roku 1522 całą wyspę, a wraz z nią zamek, przejęła na 50 lat w ramach spłaty długu Danii Lubeka. Lubeczanie wybudowali nowe umocnienia i nadali zamkowi kształt, który dziś jest rozpoznawalny w ruinach. W 1576 Bornholm wrócił do korony duńskiej.
Od początku XVII wieku Hammershus zaczął tracić znaczenie militarne w związku z rozwojem broni palnej i artylerii. W 1645 wraz z całą wyspą został przejściowo zdobyty przez Szwedów, wrócił jednak do Danii na mocy traktatu pokojowego. W 1658 Bornholm został oddany Szwecji na mocy traktatu w Roskilde. W tym samym roku na wyspie wybuchło chłopskie powstanie, a zamek został podstępem zdobyty (korzystając z munduru zastrzelonego w Rønne kapitana garnizonu szwedzkiego).
Od 1743 roku siedzibą namiestnika królewskiego stało się Rønne, a zamek zaczął popadać w ruinę, stanowiąc jednocześnie cenne źródło materiałów budowlanych dla mieszkańców pobliskich wsi. Również twierdza na wyspie Christiansø powstała częściowo z cegieł pozyskanych w rozbiórce Hammershus. W 1822 władze duńskie nadały ruinom status zabytku. Od początku XX wieku prowadzone są też prace renowacyjne.

</doc>
<doc id="1824919" url="https://pl.wikipedia.org/wiki?curid=1824919" title="Dubrawka">
Dubrawka

Dubrawka (ukr. Дубравка) – wieś na Ukrainie. Należy do rejonu żydaczowskiego w obwodzie lwowskim i liczy 439 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824921" url="https://pl.wikipedia.org/wiki?curid=1824921" title="Toni Braxton (album)">
Toni Braxton (album)

Toni Braxton - debiutancki album amerykańskiej wokalistki Toni Braxton, wydany w 1993 roku nakładem LaFace Records. Album przez dwa tygodnie utrzymywał się na szczycie zestawienia Billboard 200 i sprzedał się w ponad 8 milionowym nakładzie w samych Stanach Zjednoczonych.

</doc>
<doc id="1824922" url="https://pl.wikipedia.org/wiki?curid=1824922" title="Korczówka (rejon żydaczowski)">
Korczówka (rejon żydaczowski)

Korczówka (ukr. Корчівка) – wieś na Ukrainie. Należy do rejonu żydaczowskiego w obwodzie lwowskim i liczy 244 mieszkańców.
Historia.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.
W 1867 we wsi urodził się Ludomił Korczyński – polski lekarz, profesor balneologii i klimatoterapii Uniwersytetu Jagiellońskiego, współzałożyciel i prezes Towarzystwa Balneologicznego (1905–1936)

</doc>
<doc id="1824923" url="https://pl.wikipedia.org/wiki?curid=1824923" title="Lachowice Podróżne">
Lachowice Podróżne

Lachowice Podróżne (ukr. "Подорожнє") – wieś na Ukrainie. Należy do rejonu żydaczowskiego w obwodzie lwowskim i liczy 476 mieszkańców.
Historia.
Właścicielem dóbr ziemskich Lachowice Podróżne był m.in. hrabia Włodzimierz Dzieduszycki.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824926" url="https://pl.wikipedia.org/wiki?curid=1824926" title="Rząd Karla Hohenwarta">
Rząd Karla Hohenwarta

Rząd Karla Hohenwarta – rząd austriacki, rządzący Cesarstwem Austriackim w roku 1871.
Premierem rządu był Karl Sigmund von Hohenwart. Rząd działał od 6 lutego do 26 października 1871. 
Rząd ten był ostatnim rządem-zwolennikiem federalizacji Austro-Węgier. Planował dopuszczenie Czech, jako Krajów Korony Świętego Wacława, do rządów w dotychczas dualistycznych Austro-Węgrzech. Zasługą tego rządu dla Galicji było zupełne spolszczenie galicyjskiego szkolnictwa. Namiestnikiem Galicji został Agenor Romuald Gołuchowski, i od tej pory aż do roku 1915 namiestnikiem (a więc szefem administracji galicyjskiej) zawsze był Polak. Również za tego rządu wprowadzono stanowisko ministra do spraw Galicji (formalnie bez teki) - pierwszym został Kazimierz Grocholski. Sam Hohenwart słynął z niechęci do Prus i sympatii do Czechów, których języka się uczył.

</doc>
<doc id="1824927" url="https://pl.wikipedia.org/wiki?curid=1824927" title="Lachowice Zarzeczne">
Lachowice Zarzeczne

Lachowice Zarzeczne (ukr. Зарічне) – wieś na Ukrainie. Należy do rejonu żydaczowskiego w obwodzie lwowskim i liczy 740 mieszkańców.
Historia.
Właścicielem dóbr ziemskich Lachowice Zarzeczne był m.in. hrabia Włodzimierz Dzieduszycki.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. 
Pod okupacją istniała gmina Lachowice Zarzeczne. Po wojnie wieś weszła w struktury administracyjne Związku Radzieckiego.

</doc>
<doc id="1824930" url="https://pl.wikipedia.org/wiki?curid=1824930" title="Lutynka (Ukraina)">
Lutynka (Ukraina)

Lutynka (ukr. Лютинка) – wieś na Ukrainie. Należy do rejonu żydaczowskiego w obwodzie lwowskim i liczy 250 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824931" url="https://pl.wikipedia.org/wiki?curid=1824931" title="Apristurus macrorhynchus">
Apristurus macrorhynchus

Apristurus macrorhynchus – gatunek ryby chrzęstnoszkieletowej z rodziny Pentanchidae, występujący w wodach północnego Pacyfiku u wybrzeży południowych Wysp Japońskich (Honsiu, Kiusiu i Sikoku), Tajwany i Chin. Zamieszkuje strefy przydenne głębszych mórz. Dorosłe osobniki osiągają około 66 cm. Podobnie jak inne Pentanchidae, jest jajorodny.

</doc>
<doc id="1824933" url="https://pl.wikipedia.org/wiki?curid=1824933" title="Łysków (Ukraina)">
Łysków (Ukraina)

Łysków (ukr. Лисків) – wieś na Ukrainie. Należy do rejonu żydaczowskiego w obwodzie lwowskim i liczy 684 mieszkańców.
Historia.
Właścicielem dóbr ziemskich Łysków był m.in. hrabia Włodzimierz Dzieduszycki.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824934" url="https://pl.wikipedia.org/wiki?curid=1824934" title="Monasterzec (rejon żydaczowski)">
Monasterzec (rejon żydaczowski)

Monasterzec (ukr. Монастирець), hist. Manasterzec – wieś na Ukrainie. Należy do rejonu żydaczowskiego w obwodzie lwowskim i liczy 1036 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żurawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824935" url="https://pl.wikipedia.org/wiki?curid=1824935" title="270 Dywizja Piechoty ’42 (III Rzesza)">
270 Dywizja Piechoty ’42 (III Rzesza)

270 Dywizja Piechoty - niemiecka dywizja z czasów II wojny światowej, sformowana w Tromsø na mocy rozkazu z 21 kwietnia 1942 roku, poza falą mobilizacyjną przez X Okręg Wojskowy.
Struktura organizacyjna.
341. pułk grenadierów, 856. forteczny pułk grenadierów, 270. oddział artylerii, 270. kompania pionierów, 270. kompania przeciwpancerna;
341. pułk grenadierów, 501. forteczny pułk grenadierów (643. i 648. batalion forteczny), 270. oddział artylerii, 270. kompania pionierów, 270. kompania przeciwpancerna;

</doc>
<doc id="1824937" url="https://pl.wikipedia.org/wiki?curid=1824937" title="Manasterzec (ujednoznacznienie)">
Manasterzec (ujednoznacznienie)

Polska:
Ukraina:

</doc>
<doc id="1824938" url="https://pl.wikipedia.org/wiki?curid=1824938" title="Snežana Samardžić-Marković">
Snežana Samardžić-Marković

Snežana Samardžić-Marković, cyr. Снежана Самарџић-Марковић (ur. 10 marca 1966 w Belgradzie) – serbska polityk i urzędniczka państwowa, w latach 2007–2012 minister młodzieży i sportu.
Życiorys.
Ukończyła studia na Wydziale Filologicznym Uniwersytetu w Belgradzie. Magisterium uzyskała na Wydziale Sztuk Dramatycznych. W 2001 rozpoczęła pracę w federalnym ministerstwie spraw zagranicznych jako wicedyrektor wydziału ds. krajów sąsiednich. Następnie była zatrudniona w ambasadzie Serbii i Czarnogóry w Norwegii. W latach 2005–2007 pracowała w ministerstwie obrony, zajmując się problematyką planowania strategicznego i współpracą wojskową z innymi krajami. Była także wiceprzewodniczącą grupy roboczej, zajmującej się współpracą Serbii z NATO.
W 2006 wstąpiła do ugrupowania G17 Plus. 15 maja 2007 objęła stanowisko ministra młodzieży i sportu drugim gabinecie premiera Vojislava Koštunicy. Po wcześniejszych wyborach parlamentarnych w Serbii w 2008 rząd ten podał się do dymisji. 7 lipca 2008 w nowym gabinecie z Mirkiem Cvetkoviciem na czele Snežana Samardžić-Marković zachowała dotychczasowe stanowisko, które sprawowała do 8 lutego 2012. W międzyczasie od lutego do marca 2011 pełniła również obowiązki ministra ds. narodowego planu inwestycji. Z rządu odeszła w związku z nominacją w strukturach Rady Europy na stanowisko dyrektora generalnego ds. demokracji.
Snežana Samardžić-Marković jest mężatką, ma dwoje dzieci.

</doc>
<doc id="1824939" url="https://pl.wikipedia.org/wiki?curid=1824939" title="Lilie wodne">
Lilie wodne

Lilie Wodne (Nenufary) – cykl ok. 250 obrazów Claude’a Moneta. Przedstawiają one ogród malarza w Giverny; powstawały przez 30 ostatnich lat życia artysty. 
Dzieła z cyklu "Lilie Wodne" są eksponowane w muzeach w różnych krajach: Muzeum Marmottan w Paryżu, Metropolitan Museum of Art w Nowym Jorku, w Instytucie Sztuki w Chicago, Saint Louis Art Museum, Carnegie Museum of Art i Portland Art Museum. W latach 20. XX wieku władze Francji wzniosły dwa owalne pomieszczenia w muzeum w Oranżerii jako miejsce stałej wystawy ośmiu fresków Moneta przedstawiających nenufary. Wystawa została otwarta 16 maja 1927. 
19 czerwca 2007 jeden z obrazów z serii został sprzedany za 18,5 mln funtów szterlingów na licytacji w domu aukcyjnym Sotheby’s w Londynie. Inne dzieło z cyklu, "Le Bassin Aux Nymphéas", osiągnęło cenę 41 milionów funtów w domu aukcyjnym Christie’s 24 czerwca 2008.
Wszystkie dzieła z cyklu przedstawiają staw w ogrodzie malarza w Giverny i rosnące w nim grzybienie białe; namalowane zostały techniką impresjonistyczną.

</doc>
<doc id="1824940" url="https://pl.wikipedia.org/wiki?curid=1824940" title="270 Dywizja Piechoty ’40 (III Rzesza)">
270 Dywizja Piechoty ’40 (III Rzesza)

270 Dywizja Piechoty – niemiecka dywizja z czasów II wojny światowej, sformowana w Hamburgu na mocy rozkazu z 22 maja 1940 roku, w 10. fali mobilizacyjnej w X Okręgu Wojskowym.
Struktura organizacyjna.
565., 566. i 567. pułk piechoty, 270. oddział artylerii, 270. kompania pionierów, 270. kompania przeciwpancerny, 270. kompania łączności;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu w lipcu 1940 roku.

</doc>
<doc id="1824941" url="https://pl.wikipedia.org/wiki?curid=1824941" title="Mielnicz">
Mielnicz

Mielnicz (ukr. Мельнич) – wieś na Ukrainie. Należy do rejonu żydaczowskiego w obwodzie lwowskim i liczy 471 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824943" url="https://pl.wikipedia.org/wiki?curid=1824943" title="Grobowiec Agamemnona">
Grobowiec Agamemnona



</doc>
<doc id="1824944" url="https://pl.wikipedia.org/wiki?curid=1824944" title="Siergiej Kwoczkin">
Siergiej Kwoczkin

Siergiej Kwoczkin, kaz. Сергей Прокофьевич Квочкин (ur. 6 października 1938 w Ust-Kamienogorsku, zm. 29 grudnia 2007 w Ałmaty) – kazachski piłkarz i trener.
Kariera piłkarska.
Kwoczkin urodził się w Ust-Kamienogorsku, w ówczesnej Kazachskiej SRR. Przygodę z futbolem rozpoczął w 1959 w zespole Kajrat Ałmaty. W pierwszym sezonie rozegranym w barwach Kajratu zagrał w 18 spotkaniach i strzelił 4 bramki, dzięki czemu miał udział w awansie zespołu do Wyższej liga ZSRR. Kajrat z Kwoczkinem w składzie spędził 5 sezonów w najwyższej klasie rozgrywkowym, po czym spadł do Pierwaja liga ZSRR w 1964. W sezonie 1965 Kajrat zajął drugie w Pierwajej lidze. W tamtym sezonie Kwoczkim zagrał w 42 spotkaniach, w których dziewięciokrotnie wpisał się na listę strzelców. Piłkarzem Kajratu był do 1969, przez 9 sezonów grając na najwyższym szczeblu rozgrywek w Związku Radzieckim. Łącznie przez 10 lat w Kajracie zagrał 307 spotkaniach, w których strzelił 82 bramki.
Od 1970 reprezentował barwy zespołu z rodzinnego miasta Wostok Ust-Kamienogorsk. Drużyna ta grała na trzecim stopniu rozgrywkowym w ZSRR. Kwoczkin w pierwszym sezonie w barwach tej drużyny zagrał w 36 spotkaniach, strzelając 12 bramek. W 1971 zakończył karierę piłkarską.
W 2003 został uznany najlepszym piłkarzem Kazachstanu z okazji jubileuszu 50-lecia UEFA.
Kariera trenerska.
Podczas swojej pracy trenerskiej trzykrotnie, w latach 1972–1975, 1976–1978 oraz 1984–1986 pracował w drużynie Wostok Ust-Kamienogorsk. W sezonie 1979 prowadził Okżetpes Kokczetaw. W 1980 objął powstały rok wcześniej zespół Ekibastuziec Ekibastuz. W zespole Ekibastuzieca pracował przez 3 lata. W 1986, po odejściu z Wostoku, zakończył karierę trenerską.

</doc>
<doc id="1824947" url="https://pl.wikipedia.org/wiki?curid=1824947" title="Tobias Billström">
Tobias Billström

Tobias Lennart Billström (ur. 27 grudnia 1973 w Malmö) – szwedzki polityk, parlamentarzysta, w latach 2006–2014 minister ds. migracji i polityki azylowej, w 2010 także minister zatrudnienia, od 2022 minister spraw zagranicznych.
Życiorys.
Ukończył studia z zakresu historii i nauk politycznych na Uniwersytecie w Lund. W 2002 uzyskał magisterium z filozofii na University of Cambridge.
Od 1998 do 2002 był radnym Malmö i wiceprzewodniczącym miejskiej komisji edukacji. Pracował m.in. jako dziennikarz w redakcji pisma „Nordvästra Skånes Tidningar”. W 2002 z ramienia Umiarkowanej Partii Koalicyjnej został wybrany w skład Riksdagu. Cztery lata później z powodzeniem ubiegał się o reelekcję, zrezygnował jednak z zasiadania w parlamencie w związku z objęciem w październiku 2006 urzędu ministra ds. migracji i polityki azylowej w gabinecie Fredrika Reinfeldta.
Stał się pierwszym otwartym biseksualistą w szwedzkim rządzie. Kilka dni po nominacji ujawniono, iż podobnie jak dwóch innych członków nowego gabinetu przez lata nie opłacał abonamentu telewizyjnego. W przeciwieństwie do Cecilii Stegö Chilò i Marii Borelius (które dodatkowo zatrudniały nielegalnie opiekunki do dzieci) Tobias Billström pozostał na swoim stanowisku. 7 lipca 2010 został także ministrem zatrudnienia. Po wyborach w 2010, w których również dostał się do Riksdagu, powrócił do pełnienia wyłącznie funkcji ministra ds. migracji i polityki azylowej. Zakończył urzędowanie w 2014, pozostając członkiem parlamentu na kolejną kadencję.
Również w 2018 i 2022 z powodzeniem ubiegał się o poselską reelekcję w wyborach krajowych. W październiku 2022 objął stanowisko ministra spraw zagranicznych w nowo powołanym gabinecie Ulfa Kristerssona.

</doc>
<doc id="1824948" url="https://pl.wikipedia.org/wiki?curid=1824948" title="Lo Bosworth">
Lo Bosworth



</doc>
<doc id="1824976" url="https://pl.wikipedia.org/wiki?curid=1824976" title="Nowoszyny">
Nowoszyny

Nowoszyny (ukr. Новошини) – wieś na Ukrainie. Należy do rejonu żydaczowskiego w obwodzie lwowskim i liczy 516 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824988" url="https://pl.wikipedia.org/wiki?curid=1824988" title="Protesy">
Protesy

Protesy (ukr. Протеси) – wieś na Ukrainie. Należy do rejonu żydaczowskiego w obwodzie lwowskim i liczy 643 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1824989" url="https://pl.wikipedia.org/wiki?curid=1824989" title="Tarnawka (rejon żydaczowski)">
Tarnawka (rejon żydaczowski)

Tarnawka (ukr. Тернавка) – wieś na Ukrainie. Należy do rejonu żydaczowskiego w obwodzie lwowskim i liczy 183 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825015" url="https://pl.wikipedia.org/wiki?curid=1825015" title="Włodzimierce">
Włodzimierce

Włodzimierce (ukr. Володимирці) – wieś na Ukrainie. Należy do rejonu żydaczowskiego w obwodzie lwowskim i liczy 973 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żórawno w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825016" url="https://pl.wikipedia.org/wiki?curid=1825016" title="Go (język programowania)">
Go (język programowania)

Go (często nazywany także golang) – wieloparadygmatowy język programowania opracowany przez pracowników firmy Google: Roberta Griesemera, Roba Pike’a oraz Kena Thompsona. Łączy w sobie łatwość pisania aplikacji charakterystyczną dla języków dynamicznych (np. Python, Lisp), jak również wydajność języków kompilowanych (np. C, C++).
Dostępny jest kompilator na platformę x86, x64 i ARM o nazwie "go". Został również stworzony kompilator na bazie GNU Compiler Collection – gccgo.
Przykłady.
Hello World.
Przykładowy program (Hello world) napisany w Go:
package main
import "fmt"
func main() {
 fmt.Println("Hello, World")
Współbieżność.
package main
import (
 "fmt"
 "time"
func readword(ch chan string) {
 fmt.Println("Wprowadź słowo i zatwierdź klawiszem Enter.")
 var word string
 fmt.Scanf("%s", &amp;word)
 ch &lt;- word
func timeout(t chan bool) {
 time.Sleep(5 * time.Second)
 t &lt;- true
func main() {
 t := make(chan bool)
 go timeout(t)
 ch := make(chan string)
 go readword(ch)
 select {
 case word := &lt;-ch:
 fmt.Println("Otrzymano ", word)
 case &lt;-t:
 fmt.Println("Upłynięcie limitu czasu.")
Funkcje "timeout" i "readword" zostaną wywołane niezależnie od swojej zawartości. Następnie, jeżeli w ciągu 5 sekund nie zostanie wpisane słowo to wyświetli się powiadomienie o upłynięciu limitu czasu, w przeciwnym razie zostanie wyświetlone dane słowo.

</doc>
<doc id="1825019" url="https://pl.wikipedia.org/wiki?curid=1825019" title="Licencjat Vidriera">
Licencjat Vidriera

Licencjat Vidriera (org. "El licenciado Vidriera") – nowela Miguela de Cervantes, opublikowana w 1613 roku w zbiorze "Nowele przykładne". Bohaterem utworu jest człowiek cierpiący na obłęd. Krytycy zwracali uwagę, że zastosowana w noweli analiza psychiki osoby szalonej zbliża ją znacznie do "Kichota". Bohaterowie różnią się rodzajem obłędu – Don Kichot poszukuje aktywności i uczestnictwa w świecie, Vidriera natomiast ucieka od świata i jest bierny. Podobni są natomiast w swej bezkompromisowości i dążeniu do wewnętrznego ideału. Obaj przez swe szaleństwo obnażają słabości i wady ludzi "normalnych". Vidriera nie waha się wypowiadać gorzkich prawd i pod maską obłędu ukazywać bolączki współczesnej mu Hiszpanii.
Nowela zbliżona jest formą i zawartością do "Demonaxa" Lukiana z Samosaty. Jednak bohater Cervantesa posiada znacznie bardziej złożoną psychikę, pokazany jest też w większej ilości różnorodnych sytuacji, posługuje się zróżnicowanym językiem, dostosowanym do pytającego.
Zarys treści.
Bohaterem utworu jest licencjat Tomasz Rueda, któremu pewna kobieta podaje truciznę. Trucizna ta nie zabija go, ale wprowadza w stan ciężkiej choroby. Po wyzdrowieniu bohater wpada w obłęd – wydaje mu się, że jest zbudowany ze szkła i że może stłuc się przy najlżejszym potrąceniu. Obawa przed tym sprawia, że nie chce on bliskości innych ludzi. Aby ich do siebie zniechęcić mówi im więc wprost wszelkie nieprzyjemne prawdy, krytykuje instytucje społeczne i zawody. Jego postawa przysparza mu sławy. Nazywany Vidrierą (od hiszp. "vidrio" - szkło), przyciąga ciekawskich, traktujących go jak błazna. Kiedy bohater odzyskuje zdrowie psychiczne, ludzie są rozczarowani – nie cieszą się z pomyślnego zwrotu w jego życiu, ubolewają, że stracili okazję do zabawy jego kosztem. Vidriera nie może znaleźć pracy, musi więc wyemigrować z Hiszpanii. Zaciąga się do wojsk królewskich walczących we Flandrii i ginie w jednej z bitew.

</doc>
<doc id="1825020" url="https://pl.wikipedia.org/wiki?curid=1825020" title="271 Dywizja Piechoty ’40 (III Rzesza)">
271 Dywizja Piechoty ’40 (III Rzesza)

271 Dywizja Piechoty – niemiecka dywizja z czasów II wojny światowej, sformowana w Wiedniu na mocy rozkazu z 22 maja 1940 roku, w 10. fali mobilizacyjnej w XVII. Okręgu Wojskowym.
Struktura organizacyjna.
562., 563. i 564. pułk piechoty, 271. oddział artylerii, 271. kompania pionierów, 271. kompania przeciwpancerny, 271. kompania łączności;
Szlak bojowy.
Dywizja cały czas przebywała w swoim macierzystym okręgu wojskowym. Po zakończeniu działań bojowych na zachodzie, jednostkę rozwiązano na mocy rozkazu z 22 lipca 1940 roku. 

</doc>
<doc id="1825021" url="https://pl.wikipedia.org/wiki?curid=1825021" title="Walter Roque">
Walter Roque



</doc>
<doc id="1825022" url="https://pl.wikipedia.org/wiki?curid=1825022" title="Wilchiwci (obwód lwowski)">
Wilchiwci (obwód lwowski)

Wilchiwci (ukr. Вільхівці; hist. "Cucułowce") – wieś na Ukrainie, w obwodzie lwowskim, w rejonie żydaczowskim. W 2001 roku liczyła 442 mieszkańców.
Historia.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.
Pałac w Cucułowcach.
W miejscowości znajdował się pałac wybudowany w latach 1706-1710 przez koniuszego wielkiego koronnego Jerzego Stanisława Dzieduszyckiego. Pałac został wzniesiony, wg projektu autora założenia Filipa Pertiego, z drewna sosnowego i w założeniu miał nie przetrwać fundatora, który zniechęcony niepowodzeniami nie uczestniczył w życiu politycznym. Małżeństwo Dzieduszyckich nie doczekało się potomka, a pałac powstał nie w rodzinnym, przekazywanym z pokolenia na pokolenie niedalekim Sokołowie, lecz w Cucułowcach będących jedynie królewszczyzną. Przesądziło to o nietrwałości całego założenia. Parterowy pałac z mezzaninem miał fasadę ozdobioną dekoracjami snycerskimi i stiukowymi. Wśród pokrytych boazeriami wnętrz wyróżniała się sala ozdobiona siedmioma biustami antenatów (na wysokich postumentach) i umieszczonymi na ścianach medalionami. W niektórych pomieszczeniach (gabinety) znajdowały się festony oraz zwierciadła, a pilastry podziałów  wewnętrznych zdobiły złocone konchy z maszkaronami. Dekorację sztukatorską i malarską uzupełniał wyrażony poprzez inskrypcje umieszczane  w poszczególnych pomieszczeniach program literacki, gloryfikujący zarówno postawy heroiczne, jak i w przeważającym stopniu stoickie, głównie z Listów Horacego. Założenie tworzył zespół budynków zgrupowanych wokół głównego pałacu, w skład którego wchodziły bardzo rozbudowane założenia ogrodowe. 
Centrum ideowym założenia była kaplica św. Benedykta usytuowana „na bramie”. Kaplica rzymskiego męczennika była dostępna dla wiernych -  w 1714 r. abp lwowski Jan Skarbek wydał dokument pozwalający na publiczny kult relikwii). Kaplica św. Benedykta miała cztery okna, małą ambonę, dwa klęczniki oraz niewielki pozytyw organowy; oświetlenie zapewniały dwa żyrandole oraz cztery mniejsze lampy. Ściany ozdabiało blisko dwadzieścia obrazów. Pozostałe kaplice nosiły wezwania Krzyża Świętego („Krucyfiksu”), Najświętszej Marii Panny i Najświętszego Salwatora. Być może również znajdowały się w podobnych miejscach (basztach bramnych?). 
W rezydencji znajdowała się biblioteka licząca ponad 3565 tomów. Księgozbiór został podzielony na działy w językach łacińskim, polskim, francuskim, włoskim, dodatkowo znalazły się tam druki hiszpańskie i niemieckie.
Ogród cucułowiecki był kompozycją osiową, złożoną z dwóch wnętrz ogrodowych z fontannami w centrum; przynajmniej jedną z nich otaczało zakomponowane (zapewne na sztucznych tarasach) amfiteatralne obejście.
Po pałacu nie było już śladu w połowie XIX wieku.

</doc>
<doc id="1825024" url="https://pl.wikipedia.org/wiki?curid=1825024" title="Gopło (ujednoznacznienie)">
Gopło (ujednoznacznienie)

2 miejscowości w Polsce:
2 jeziora w Polsce:
3 stawy w Polsce:

</doc>
<doc id="1825025" url="https://pl.wikipedia.org/wiki?curid=1825025" title="Demenka Leśna">
Demenka Leśna

Demenka Leśna (ukr. Дем'янка-Лісна) – wieś na Ukrainie. Należy do rejonu żydaczowskiego w obwodzie lwowskim i liczy 499 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825026" url="https://pl.wikipedia.org/wiki?curid=1825026" title="Komisja śledcza do zbadania sprawy przebiegu procesu legislacyjnego ustaw nowelizujących ustawę z dnia 29 lipca 1992 o grach i zakładach wzajemnych">
Komisja śledcza do zbadania sprawy przebiegu procesu legislacyjnego ustaw nowelizujących ustawę z dnia 29 lipca 1992 o grach i zakładach wzajemnych

Komisja śledcza do zbadania sprawy przebiegu procesu legislacyjnego ustaw nowelizujących ustawę z dnia 29 lipca 1992 o grach i zakładach wzajemnych, skrót KSGZ (Komisja Śledcza ds. Gier i Zakładów) – komisja śledcza powołana uchwałą Sejmu VI kadencji z 4 listopada 2009 do zbadania sprawy przebiegu procesu legislacyjnego ustaw nowelizujących ustawę z dnia 29 lipca 1992 o grach i zakładach wzajemnych i wydanych na ich podstawie przepisów wykonanych w zakresie dotyczącym gier na automatach o niskich wygranych i wideoloterii oraz do zbadania legalności działania organów administracji rządowej badającej ten proces. Powstała w wyniku ujawnienia tzw. afery hazardowej.
Członkowie komisji.
Skład komisji.
Dnia 6 listopada 2009 roku Sejm dokonał wyboru członków komisji:
Eksperci.
"Komisja śledcza do zbadania sprawy przebiegu procesu legislacyjnego ustaw nowelizujących ustawę z dnia 29 lipca 1992 o grach i zakładach wzajemnych" nie powołała żadnej osoby na stanowisko doradcy pełniącego funkcję ekspercką, mimo iż dotychczasowa praktyka funkcjonowania komisji śledczych oraz zalecenia Prezydium Sejmu wskazywały na taką potrzebę. Jedyny powołany przez komisję ekspert – Waldemar Gontarski zrezygnował z prac w komisji hazardowej 18 grudnia 2009 r., w związku z wywołaną przez posła Arłukowicza dyskusją na temat jego kwalifikacji.
Świadkowie.
Przesłuchania świadków rozpoczęły się 4 grudnia 2009, a zakończyły 20 lipca 2010. Lista świadków przesłuchanych przez SKGZ:

</doc>
<doc id="1825030" url="https://pl.wikipedia.org/wiki?curid=1825030" title="Demenka Podniestrzańska">
Demenka Podniestrzańska

Demenka Podniestrzańska (ukr. Дем'янка-Наддністрянська), Demenka Poddniestrzańska – wieś na Ukrainie. Należy do rejonu stryjskiego w obwodzie lwowskim, nad Dniestrem; liczy 224 mieszkańców.
Znajduje tu się towarowa stacja kolejowa Dnistrianśka.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825031" url="https://pl.wikipedia.org/wiki?curid=1825031" title="Guo Fan">
Guo Fan

Guo Fan (; ur. 10 grudnia 1985) – chiński lekkoatleta, sprinter. Olimpijczyk (2012)
Rekordy życiowe.
Wielokrotny rekordzista kraju w sztafeta 4 x 100 metrów (do 38,38 w 2012; w składzie: Guo Fan, Liang Jiahong, Su Bingtian i Zhang Peimeng).

</doc>
<doc id="1825034" url="https://pl.wikipedia.org/wiki?curid=1825034" title="Iwanowce">
Iwanowce

Iwanowce (ukr. Іванівці) – wieś na Ukrainie. Należy do rejonu żydaczowskiego w obwodzie lwowskim i liczy 425 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825037" url="https://pl.wikipedia.org/wiki?curid=1825037" title="Gunilla Carlsson">
Gunilla Carlsson

Anna Gunilla Carlsson (ur. 11 maja 1963 w Lund) – szwedzka polityk, była eurodeputowana, od 2006 do 2013 minister ds. międzynarodowej współpracy i rozwoju.
Życiorys.
Ukończyła w pierwszej połowie lat 80. kursy z zakresu audytu i księgowości na Uniwersytecie w Linköping. Pracowała przez kilka lat w zawodzie księgowej, była też radną Vadsteny. W latach 90. zaangażowała się w działalność polityczną, zasiadała we władzach międzynarodowych konserwatywnych organizacjach młodzieżowych. Zatrudniona w administracji sekretariatu klubu poselskiego Umiarkowanej Partii Koalicyjnej, pełniła też funkcję wiceprzewodniczącej Ligi Młodych. W 1999 została drugim zastępcą, a w 2003 pierwszym wiceprzewodniczącym swojego ugrupowania.
W 1995 i 1999 uzyskiwała mandat posłanki z Parlamentu Europejskiego. Zasiadała w grupie Europejskiej Partii Ludowej oraz w komisjach gospodarczych. Z Europarlamentu odeszła w 2002 w związku z wyborem do Riksdagu, w którym od 2004 pełniła funkcję wiceprzewodniczącej komisji spraw zagranicznych oraz komisji ds. Unii Europejskiej.
W 2006 z powodzeniem ubiegała się o reelekcję, została w tym samym roku powołana na stanowisko ministra ds. międzynarodowej współpracy i rozwoju w Ministerstwie Spraw Zagranicznych w nowo utworzonym rządzie Fredrika Reinfeldta. Utrzymała tę funkcję także po wyborach w 2010, w których również uzyskała reelekcję do Riksdagu. Z rządu i z parlamentu odeszła w 2013.

</doc>
<doc id="1825038" url="https://pl.wikipedia.org/wiki?curid=1825038" title="José Wálter Roque">
José Wálter Roque



</doc>
<doc id="1825040" url="https://pl.wikipedia.org/wiki?curid=1825040" title="Pczany">
Pczany

Pczany (ukr. Пчани) – wieś na Ukrainie. Należy do rejonu żydaczowskiego w obwodzie lwowskim i liczy 663 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825042" url="https://pl.wikipedia.org/wiki?curid=1825042" title="271 Dywizja Piechoty ’43 (III Rzesza)">
271 Dywizja Piechoty ’43 (III Rzesza)

271 Dywizja Piechoty – niemiecka dywizja z czasów II wojny światowej, sformowana w Besançon na mocy rozkazu z 17 listopada 1943 roku, w 22. fali mobilizacyjnej przez XIII. Okręg Wojskowy.
Struktura organizacyjna.
977., 978. i 979. pułk grenadierów, 271. pułk artylerii, 271. batalion pionierów, 271. batalion fizylierów, 271. oddział przeciwpancerny, 271. oddział łączności, 271. polowy batalion zapasowy;
977., 978. i 979. pułk grenadierów, 271. pułk artylerii, 271. batalion pionierów, 271. dywizyjna kompania fizylierów, 271. oddział przeciwpancerny, 271. oddział łączności, 271. polowy batalion zapasowy;

</doc>
<doc id="1825043" url="https://pl.wikipedia.org/wiki?curid=1825043" title="Autostrada A29 (Włochy)">
Autostrada A29 (Włochy)

Autostrada A29 (Autostrada Soli) (wł. "Autostrada del Sale") – autostrada na Sycylii we Włoszech, łącząca Palermo z miastem Mazara del Vallo.
Historia.
Budowa autostrady rozpoczęła się w 1971 r. W 1975 oddano do użytku odcinek A29 łączący Trapani z Alcamo. Do 1980 roku Autostrada A29 ostatecznie połączyła Palermo z Mazara del Vallo.
Łączna długość autostrady wynosi około 119 kilometrów. 
Ciekawostka.
23 maja 1992 na Autostradzie A29 w okolicach Capaci mafia sycylijska (cosa nostra) podłożyła bombę, która zabiła Giovanniego Falcone, sędziego śledczego. Wraz z nim w zamachu zginęła jego żona i cała ochrona, która przebywała w jego pojeździe.

</doc>
<doc id="1825045" url="https://pl.wikipedia.org/wiki?curid=1825045" title="Rogóźno (rejon żydaczowski)">
Rogóźno (rejon żydaczowski)

Rogóźno (ukr. Рогізно), Rogóżno – wieś na Ukrainie. Należy do rejonu żydaczowskiego w obwodzie lwowskim i liczy 703 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825046" url="https://pl.wikipedia.org/wiki?curid=1825046" title="José Walter Roque">
José Walter Roque



</doc>
<doc id="1825047" url="https://pl.wikipedia.org/wiki?curid=1825047" title="Tejsarów">
Tejsarów

Tejsarów (ukr. Тейсарів) – wieś na Ukrainie. Należy do rejonu żydaczowskiego w obwodzie lwowskim i liczy 863 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825048" url="https://pl.wikipedia.org/wiki?curid=1825048" title="Zahme Sau">
Zahme Sau

Zahme Sau – taktyka walki powietrznej, używana przez Luftwaffe przeciwko nocnym nalotom bombowym w 1943 roku. Podobnie jak Wildsäu oparta była na zasadzie wolnych polowań, która przewidywała całkowite uniezależnienie nocnych myśliwców od naprowadzania na cel za pomocą naziemnych urządzeń radiolokacyjnych. Myśliwce miały poszukiwać swoich celów kierując się w stronę strumienia bombowców dzięki wskazówkom radiowym pochodzącym od personelu naziemnego.
Zarys.
Niewielkie grupy nocnych myśliwców dwusilnikowych, posługując się systemem nawigacyjnym Y, powinny jak najwcześniej dołączać do nieprzyjacielskiej wyprawy bombowej. Przesyłane przez kolejne grupy dane pozwoliłoby dowództwu obrony przeciwlotniczej określić kurs strumienia bombowców i ułatwić włączanie do walki kolejnych samolotów, które dzięki pokładowej aparaturze radarowej mogłyby przechwytywać konkretne bombowce. 
Zahme Sau stanowiła odejście od taktyki Himmelbett, opartej na działaniach bliskiego zasięgu. Wymagała od załogi doskonałego wyszkolenia nawigacyjnego, ponieważ loty odbywały w sporych odległościach od macierzystej bazy, bez widoczności ziemi.

</doc>
<doc id="1825051" url="https://pl.wikipedia.org/wiki?curid=1825051" title="Turady">
Turady

Turady (ukr. Туради) – wieś na Ukrainie. Należy do rejonu żydaczowskiego w obwodzie lwowskim i liczy 563 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825053" url="https://pl.wikipedia.org/wiki?curid=1825053" title="José Roque">
José Roque



</doc>
<doc id="1825054" url="https://pl.wikipedia.org/wiki?curid=1825054" title="Liu Chunhong">
Liu Chunhong

Liu Chunhong (; ur. 29 stycznia 1985 w Yantai) – chińska sztangistka, dwukrotna mistrzyni olimpijska, dwukrotna mistrzyni świata.
Startuje w kategorii do 69 kg. Mistrzyni olimpijska z 2004 i 2008 roku (medal z 2008 roku został jej odebrany za stosowanie dopingu). Mistrzyni Igrzysk Azjatyckich 2002 i wielokrotna rekordzistka świata w kategorii do 69 kg.

</doc>
<doc id="1825055" url="https://pl.wikipedia.org/wiki?curid=1825055" title="Chunhong Liu">
Chunhong Liu



</doc>
<doc id="1825056" url="https://pl.wikipedia.org/wiki?curid=1825056" title="272 Dywizja Piechoty ’40 (III Rzesza)">
272 Dywizja Piechoty ’40 (III Rzesza)

272 Dywizja Piechoty – niemiecka dywizja z czasów II wojny światowej, sformowana na poligonie Borne Sulinowo na mocy rozkazu z 22 maja 1940 roku, w 10. fali mobilizacyjnej w II Okręgu Wojskowym.
Struktura organizacyjna.
541., 542. i 543. pułk piechoty, 272. oddział artylerii, 272. kompania pionierów, 272. kompania przeciwpancerna, 272. kompania łączności;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą zakończenia działań na zachodzie Europy, jednostkę rozwiązano na mocy rozkazu z 19 lipca 1940.

</doc>
<doc id="1825058" url="https://pl.wikipedia.org/wiki?curid=1825058" title="Jose Roque">
Jose Roque



</doc>
<doc id="1825059" url="https://pl.wikipedia.org/wiki?curid=1825059" title="Wola Lubomirska">
Wola Lubomirska

Wola Lubomirska – dawna wieś na Ukrainie, na terenie obecnego rejonu żydaczowskiego w obwodzie lwowskim, niedaleko Pczan.
W II Rzeczypospolitej w latach 1927-1934 wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825060" url="https://pl.wikipedia.org/wiki?curid=1825060" title="The City (reality show)">
The City (reality show)

Światła Manhattanu - amerykański program typu reality show, wyprodukowany przez telewizję MTV. Jest to spin-off innego popularnego programu stacji MTV - "Wzgórza Hollywood (The Hills)". Program opowiada o życiu Whitney Port, która przeprowadziła się do Nowego Jorku, aby pracować dla projektantki mody Diane von Fürstenberg. Premiera programu miała miejsce 29 grudnia 2008 roku.

</doc>
<doc id="1825061" url="https://pl.wikipedia.org/wiki?curid=1825061" title="Wolica Hnizdyczowska">
Wolica Hnizdyczowska

Wolica Hnizdyczowska (ukr. Волиця-Гніздичівська) – wieś na Ukrainie. Należy do rejonu żydaczowskiego w obwodzie lwowskim i liczy 382 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825064" url="https://pl.wikipedia.org/wiki?curid=1825064" title="Wołcniów">
Wołcniów

Wołcniów (ukr. Заріччя, "Zarzecze") – wieś na Ukrainie. Należy do rejonu żydaczowskiego w obwodzie lwowskim i liczy 670 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825065" url="https://pl.wikipedia.org/wiki?curid=1825065" title="Miroslav Gajdůšek">
Miroslav Gajdůšek

Miroslav Gajdůšek (ur. 20 września 1951 w Otrokovicach) – czechosłowacki piłkarz, reprezentant kraju grający na pozycji napastnika.
Kariera klubowa.
Gajdůšek przygodę z piłką rozpoczął w Jiskra Otrokovice, z której w 1969 został wykupiony przez TJ Gottwaldov. Udany pierwszy sezon w nowym zespole, zakończony zdobyciem Pucharu Czechosłowacji, zaowocował transferem do Dukli Praga. 
Z klubem tym był związany przez jedenaście lat. Dwukrotnie zdobył z Duklą mistrzostwo Czechosłowacji w sezonach 1976/77 i 1978/79. Podczas gry w stołecznej drużynie sięgnął po swój drugi w karierze Puchar Czechosłowacji w sezonie 1980/81. Przez 11 lat gry w Dukli wystąpił w 297 spotkaniach, w których strzelił 71 bramek. 
W 1981 przeszedł do MFK Vítkovice. Przez 3 sezony gry w MFK 58 razy zagrał na boiskach Československá futbalovej ligi, 6 razy pokonując bramkarzy rywali. W 1984 zakończył karierę piłkarską.
Kariera reprezentacyjna.
Gajdůšek w reprezentacji Czechosłowacji debiutował 25 sierpnia 1971 w meczu przeciwko reprezentacji NRD, zremisowanym 1:1. Występował w meczach eliminacyjnych do Mistrzostw Świata 1974, Mistrzostw Europy 1976 oraz Mistrzostw Świata 1978. 
Zagrał także w sześciu meczach eliminacyjnych do Mistrzostw Europy 1980. Na turniej finałowy został powołany przez trenera Jozefa Vengloša. Podczas Euro 1980 zagrał w trzech meczach z RFN, Grecją oraz Włochami, podczas którego zdobył jedną z bramek w serii rzutów karnych. Turniej zakończył wraz z kadrą na 3. miejscu. Mecz z Włochami był jego ostatnim w koszulce reprezentacji Czechosłowacji. Łącznie w latach 1971–1980 wystąpił dla Czechosłowacji w 48 spotkaniach, w których strzelił 4 bramki.
Sukcesy.
Czechosłowacja
TJ Gottwaldov
Dukla Praga

</doc>
<doc id="1825066" url="https://pl.wikipedia.org/wiki?curid=1825066" title="Jan Gabryś (pułkownik)">
Jan Gabryś (pułkownik)



</doc>
<doc id="1825067" url="https://pl.wikipedia.org/wiki?curid=1825067" title="Folwarki Żydaczowskie">
Folwarki Żydaczowskie

Folwarki Żydaczowskie – dawna wieś na Ukrainie, na terenie obecnego rejonu żydaczowskiego w obwodzie lwowskim, od 1925 część Żydaczowa.
Za II Rzeczypospolitej do 1924 roku wieś stanowiła samodzielną gminę jednostkową w powiecie żydaczowskim w woj. stanisławowskim. 1 stycznia 1925 roku gmina została zniesiona, a jej obszar włączony do Żydaczowa. Po wojnie obszar ten wszedł w struktury administracyjne Związku Radzieckiego.

</doc>
<doc id="1825070" url="https://pl.wikipedia.org/wiki?curid=1825070" title="Oswaldo Hernandez">
Oswaldo Hernandez



</doc>
<doc id="1825076" url="https://pl.wikipedia.org/wiki?curid=1825076" title="Zębiełek japoński">
Zębiełek japoński

Zębiełek japoński ("Crocidura dsinezumi") – gatunek owadożernego ssaka z rodziny ryjówkowatych (Soricidae). Występuje w Japonii. Na Hokkaido i Czedżu należącej do Korei Południowej zostały introdukowane. Niewielki ssak o długości ciała 65-80 mm i masie ciała 8,3-9,7 g (samce nieco cięższe od samic). Ogon stanowi 70% długości ciała. Kolor sierści jest zmienny, zimą koloru szarego lub brązowego natomiast latem zwykle ciemnobrązowa. Spód ciała jest zwykle jaśniejszy. Gatunek ten zamieszkuje brzegi rzek oraz zbocza z gęstą roślinnością do wysokości 1000 m n.p.m.. Żywią się owadami i pająkami. Niewiele wiadomo o ekologii tych ssaków w ich naturalnym środowisku. W niewoli para przebywała ze sobą przez 2-3 tygodnie, po czym samiec został oddzielony od samicy na czas porodu i laktacji. Okres ciąży oszacowano na 28-30 dni. Wielkość miotów wynosiła od 1 do 4 młodych. Młode rosły bardzo szybko osiągając masę dorosłych i dojrzałość płciową w 6-8 tygodniu życia. Długość życia wynosiła około 2 lat. Niewiele wiadomo na temat wrogów tego ssaka, lecz znaleziono pojedynczego osobnika w żołądku węża z gatunku "Elaphe quadrivirgata". Na "C. dsinezumi" pasożytuje wsza z gatunku "Polyplax reclinata". W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Nie ma większych zagrożeń dla populacji tego gatunku.

</doc>
<doc id="1825077" url="https://pl.wikipedia.org/wiki?curid=1825077" title="Obłaźnica">
Obłaźnica

Obłaźnica (ukr. Облазниця), Obłażnica – wieś na Ukrainie. Należy do rejonu żydaczowskiego w obwodzie lwowskim i liczy 288 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825078" url="https://pl.wikipedia.org/wiki?curid=1825078" title="Pokrowce">
Pokrowce

Pokrowce (ukr. Покрівці) – wieś na Ukrainie. Należy do rejonu żydaczowskiego w obwodzie lwowskim i liczy 658 mieszkańców.
Znajduje tu się przystanek kolejowy Pokrowce, położony na linii Tarnopol – Stryj.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825079" url="https://pl.wikipedia.org/wiki?curid=1825079" title="Sulatycze (Ukraina)">
Sulatycze (Ukraina)

Sulatycze (ukr. Сулятичі) – wieś na Ukrainie. Należy do rejonu żydaczowskiego w obwodzie lwowskim i liczy 593 mieszkańców.
Gniazdo rodziny Sulatyckich herbu Sas.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825082" url="https://pl.wikipedia.org/wiki?curid=1825082" title="Żyriwśke">
Żyriwśke

Żyriwśke (ukr. Жирівське; hist. "Żyrawa, Żerawa") – wieś na Ukrainie. Należy do rejonu żydaczowskiego w obwodzie lwowskim i liczy 391 mieszkańców. Środkiem wsi płynie Lubeszka, dopływ Dniestru.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825083" url="https://pl.wikipedia.org/wiki?curid=1825083" title="Krzyż Wojenny (Luksemburg)">
Krzyż Wojenny (Luksemburg)

Krzyż Wojenny (fr. "Croix de Guerre", nl. "Oorlogskruis", niem. "Kriegskreuz") – odznaczenie wojenne Wielkiego Księstwa Luksemburga.
II wojna światowa.
Luksemburski Krzyż Wojenny został ustanowiony 17 kwietnia 1945 przez wielką księżnę Luksemburga Charlottę w analogii do francuskiego i belgijskiego odznaczenia o tej samej nazwie. Nadawany był on personelowi wojskowemu lub członkom organizacji paramilitarnych, którzy szczególnie wyróżnili się, walcząc o wyzwolenie kraju, w czasie II wojny światowej. W szczególnych przypadkach mógł być nadany cudzoziemcom.
Oznaka odznaczenia to wykonany w brązie krzyż maltański z mieczami między ramionami. W medalionie środkowym na awersie znajduje się ukoronowana litera „C” – monogram księżnej Charlotty, a na rewersie: data „1940”.
Krzyż noszony jest na piersi na ciemnoniebieskiej wstążce z dwoma szerokimi obustronnymi żółtymi bordiurami i z trzema wąskimi paskami tego samego koloru pośrodku wstążki. Zawieszką jest korona książęca.
Od roku 1951.
Decyzją księżnej Charlotty, 9 maja 1951, "Croix de Guerre" został ponownie wprowadzony do luksemburskiego systemu odznaczeń. Tym razem mógł być on nadawany personelowi wojskowemu lub członkom organizacji paramilitarnych, którzy w czasie wojny, szczególnie wyróżnili się aktami waleczności i odwagi. Krzyż może być nadawany również pośmiertnie. Oznaka odznaczenia różni się od poprzedniej jedynie rewersem – w miejscu daty „1940” widnieje wieniec dębowy (awers i wstążka pozostały bez zmian).
Nie wiadomo, czy nowy krzyż został komukolwiek nadany.

</doc>
<doc id="1825085" url="https://pl.wikipedia.org/wiki?curid=1825085" title="Okres półtrwania (farmakokinetyka)">
Okres półtrwania (farmakokinetyka)



</doc>
<doc id="1825086" url="https://pl.wikipedia.org/wiki?curid=1825086" title="Łowczyce (rejon żydaczowski)">
Łowczyce (rejon żydaczowski)

Łowczyce (ukr. Лівчиці, "Liwczyci"), Łówczyce – wieś na Ukrainie, w obwodzie lwowskim, w rejonie żydaczowskim. W 2001 roku liczyła ok. 1,2 tys. mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825088" url="https://pl.wikipedia.org/wiki?curid=1825088" title="Parafia Wszystkich Świętych w Sieradzu">
Parafia Wszystkich Świętych w Sieradzu

Parafia Wszystkich Świętych w Sieradzu – rzymskokatolicka parafia w Sieradzu, należąca do diecezji włocławskiej i dekanatu sieradzkiego I. Powołana w XI wieku. Obsługiwana przez księży diecezjalnych.

</doc>
<doc id="1825090" url="https://pl.wikipedia.org/wiki?curid=1825090" title="Machliniec">
Machliniec

Machliniec (ukr. Махлинець) – wieś na Ukrainie. Należy do rejonu żydaczowskiego w obwodzie lwowskim i liczy 122 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825092" url="https://pl.wikipedia.org/wiki?curid=1825092" title="Krechów (rejon stryjski)">
Krechów (rejon stryjski)

Krechów (, "Krechiw") – wieś na Ukrainie, w obwodzie lwowskim, w rejonie stryjskim, w hromadzie Żurawno. W 2001 roku liczyła 194 mieszkańców.
Historia.
Właścicielem dóbr ziemskich Krechów był m.in. hrabia Włodzimierz Dzieduszycki.
Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825093" url="https://pl.wikipedia.org/wiki?curid=1825093" title="Krechów">
Krechów



</doc>
<doc id="1825094" url="https://pl.wikipedia.org/wiki?curid=1825094" title="273 Dywizja Piechoty (III Rzesza)">
273 Dywizja Piechoty (III Rzesza)

273 Dywizja Piechoty – niemiecka dywizja z czasów II wojny światowej, sformowana w Berlinie na mocy rozkazu z 22 maja 1940 roku, w 10. fali mobilizacyjnej w III Okręgu Wojskowym. Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.
W ostatnich miesiącach wojny powstała druga 273 Dywizja Piechoty. Była to słaba jednostka, walczyła na froncie wschodnim, gdzie przyłączono do niej resztki węgierskiej 16 Dywizji Piechoty. Poddała się Armii Czerwonej w Czechosłowacji. 
Struktura organizacyjna.
544., 545. i 546. pułk piechoty, 273. oddział artylerii, 273. kompania pionierów, 273. kompania przeciwpancerna, 273. kompania łączności;

</doc>
<doc id="1825095" url="https://pl.wikipedia.org/wiki?curid=1825095" title="Nowe Sioło (rejon stryjski)">
Nowe Sioło (rejon stryjski)

Nowe Sioło (, "Nowe Seło") – wieś na Ukrainie, w obwodzie lwowskim, rejonie stryjskim, w hromadzie Hnizdyczów. W 2001 roku liczyła 420 mieszkańców.
Historia.
Pod koniec XIX w. część wsi Machliniec w powiecie stryjskim. Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Ruda w tymże powiecie i województwie.
Pod okupacją istniała gmina Nowe Sioło. Po II wojnie światowej wieś została włączona do Ukraińskiej Socjalistycznej Republiki Radzieckiej.

</doc>
<doc id="1825096" url="https://pl.wikipedia.org/wiki?curid=1825096" title="Parafia Najświętszej Maryi Panny Królowej Polski w Sieradzu">
Parafia Najświętszej Maryi Panny Królowej Polski w Sieradzu

Parafia Najświętszej Maryi Panny Królowej Polski w Sieradzu – rzymskokatolicka parafia w Sieradzu, należąca do diecezji włocławskiej i dekanatu sieradzkiego I. Powołana w 1981 roku. Obsługiwana przez księży diecezjalnych.

</doc>
<doc id="1825097" url="https://pl.wikipedia.org/wiki?curid=1825097" title="Komitet Narodowy Polski i Ziem Zabranych">
Komitet Narodowy Polski i Ziem Zabranych

Komitet Narodowy Polski i Ziem Zabranych, Komitet Emigracji Polskiej, Komitet Dwernickiego – organizacja polityczna Wielkiej Emigracji, grupująca postępowe żywioły umiarkowane, istniejąca w latach 1832-1834. Prezesem jej był Józef Dwernicki, członkami m.in. Aleksander Jełowicki, Kamil Mochnacki. 
Pozostawał w opozycji do Komitetu Narodowego Polskiego Joachima Lelewela.

</doc>
<doc id="1825098" url="https://pl.wikipedia.org/wiki?curid=1825098" title="Andrej Rybakou">
Andrej Rybakou

Andrej Anatolewicz Rybakou (białorus. Андрэй Анатолевіч Рыбакоў; ur. 4 marca 1982 w Mohylewie) – białoruski sztangista, wicemistrz olimpijski, dwukrotny mistrz świata, a także mistrz Europy.
Kariera.
Pierwszy sukces w karierze osiągnął w 2004 roku, kiedy na igrzyskach olimpijskich w Atenach zdobył srebrny medal w wadze lekkociężkiej (do 85 kg). W zawodach tych rozdzielił na podium Gruzina Giorgiego Asanidze i Pirosa Dimasa z Grecji. Na rozgrywanych dwa lata później mistrzostwach Europy we Władysławowie zdobył złoty medal, pokonując dwóch Rosjan: Jurija Myszkowca i Zaura Tachuszewa. W 2006 roku zwyciężył także podczas mistrzostw świata w Santo Domingo, wyprzedzając Rosjanina Asłambieka Edijewa i Tigrana Martirosjana z Armenii. Kolejne zwycięstwo odniósł na mistrzostwach świata w Chiang Mai w 2007 roku, ustanawiając jednocześnie rekordy świata w rwaniu (187 kg) i dwuboju (393 kg). Pozostałe miejsca na podium zajęli Edijew i kolejny Białorusin, Wadzim Stralcou. Ostatni medal zdobył w 2008 roku, zajmując drugie miejsce podczas igrzysk olimpijskich w Pekinie. Musiał tam uznać wyższość ważącego mniej reprezentanta Chin Lu Yonga, który zaliczył w dwuboju również 394 kg. Brał też udział w igrzyskach w Londynie w 2012 roku, jednak spalił wszystkie próby w rwaniu i ostatecznie nie był klasyfikowany.
W 2016 roku, po przebadaniu próbki krwi Białorusina z IO 2008 wykryto u niego zabroniony środek – turinabol. W związku z powyższym Rybakou został zdyskwalifikowany oraz zobowiązany do zwrotu medalu olimpijskiego.
Łącznie ustanowił 7 rekordów świata.

</doc>
<doc id="1825099" url="https://pl.wikipedia.org/wiki?curid=1825099" title="Andriej Rybakow">
Andriej Rybakow



</doc>
<doc id="1825100" url="https://pl.wikipedia.org/wiki?curid=1825100" title="Komitet Emigracji Polskiej">
Komitet Emigracji Polskiej



</doc>
<doc id="1825101" url="https://pl.wikipedia.org/wiki?curid=1825101" title="Komitet Dwernickiego">
Komitet Dwernickiego



</doc>
<doc id="1825102" url="https://pl.wikipedia.org/wiki?curid=1825102" title="Hanowce (obwód lwowski)">
Hanowce (obwód lwowski)

Hanowce (ukr. Ганнівці) – wieś na Ukrainie. Należy do rejonu żydaczowskiego w obwodzie lwowskim i liczy 297 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1825104" url="https://pl.wikipedia.org/wiki?curid=1825104" title="Lars Leijonborg">
Lars Leijonborg

Lars Erik Ansgar Leijonborg (ur. 21 listopada 1949 w Täby) – szwedzki polityk, były przewodniczący Ludowej Partii Liberałów i były minister edukacji oraz minister szkolnictwa wyższego i badań naukowych, wieloletni deputowany.
Życiorys.
Z wykształcenia pracownik socjalny, ukończył w 1974 studia na Uniwersytecie w Sztokholmie. Trzy lata wcześniej stanął na czele młodzieżówki liberalnej, którą kierował do 1973. Był zatrudniony w administracji miejskiej Sztokholmu, aparacie partyjnym i klubie poselskim. W pierwszej połowie lat 80. pełnił funkcję sekretarza generalnego Ludowej Partii Liberałów, w 1990 został drugim zastępcą przewodniczącego tego ugrupowania. Od 1983 do 1984 był redaktorem naczelnym partyjnej gazety „NU”, później do 1990 kierował spółką prawa handlowego.
W 1985 po raz pierwszy uzyskał mandat deputowanego do Riksdagu, w szwedzkim parlamencie zasiadał nieprzerwanie przez ponad 20 lat. Od 1991 był przewodniczącym frakcji deputowanych swojej formacji. W 1997 stanął na czele Ludowej Partii Liberałów. Rok później ugrupowanie to uzyskało 4,7% w wyborach krajowych, co stanowiło najsłabszy wynik od kilkudziesięciu lat. Cztery lata później proponował w kampanii wyborczej wprowadzenie obowiązkowych testów z języka szwedzkiego przy ubieganiu się o obywatelstwo. W 2002 liberałowie pod jego przywództwem znacząco poprawili notowania wyborcze (13,3%), w dalszym ciągu pozostawali jednak w opozycji. Wprowadził następnie swoje ugrupowanie do Sojuszu dla Szwecji, który wygrał wybory w 2006, partia zdobyła w tym głosowaniu jednak zdecydowanie niższe poparcie niż poprzednio (na poziomie 7,5%).
6 października 2006 Lars Leijonborg objął urząd ministra edukacji i badań naukowych w nowo utworzonym koalicyjnym gabinecie Fredrika Reinfeldta. Od 16 do 24 października tego samego roku tymczasowo pełnił obowiązki ministra kultury po dymisji Cecilii Stegö Chilò. 12 września 2007 zrezygnował z kierowania partią i ze stanowiska ministra (co zapowiedział już w kwietniu tego samego roku), na obu tych funkcjach zastąpił go Jan Björklund, dotychczasowy minister szkolnictwa w tym samym resorcie. Lars Leijonborg pozostał w rządzie jako minister szkolnictwa wyższego i badań naukowych. Ostatecznie odszedł z administracji państwowej w czerwcu 2009 (urząd ten przejął Tobias Krantz).
Jego żoną była polityk Lotta Edholm, małżeństwo zakończyło się rozwodem.

</doc>
<doc id="1825105" url="https://pl.wikipedia.org/wiki?curid=1825105" title="Łapcie tę dziewczynę">
Łapcie tę dziewczynę

Łapcie tę dziewczynę ("Catch That Kid") – niemiecko-amerykański film komediowo-przygodowy dla młodzieży z 2004 w reżyserii Barta Freundlicha.
Obsada.
i inni.

</doc>
<doc id="1825107" url="https://pl.wikipedia.org/wiki?curid=1825107" title="Hanowce">
Hanowce

Ukraina:

</doc>
<doc id="1825110" url="https://pl.wikipedia.org/wiki?curid=1825110" title="Izydorówka">
Izydorówka

Izydorówka (ukr. Сидорівка) – wieś na Ukrainie. Należy do rejonu żydaczowskiego w obwodzie lwowskim i liczy 296 mieszkańców.
Historia.
Pod koniec XIX w. część wsi Machliniec w powiecie stryjskim. Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Ruda w tymże powiecie i województwie. Po wojnie wieś weszła w struktury administracyjne Związku Radzieckiego.
Urodził się tu Konstanty Dzieduszycki (ur. 4 lipca 1884, zm. 29 maja 1964 w Darenth) – polski ziemianin, polityk, poseł na Sejm i senator w II Rzeczypospolitej. Doktor praw. Adiutant Józefa Piłsudskiego.

</doc>
<doc id="1825113" url="https://pl.wikipedia.org/wiki?curid=1825113" title="Dušan Kéketi">
Dušan Kéketi

Dušan Kéketi (ur. 24 marca 1951 w Bratysławie) – czechosłowacki piłkarz, reprezentant kraju grający na pozycji bramkarza.
Kariera klubowa.
Karierę piłkarską rozpoczął w 1969 w klubie Spartak Trnawa. Grał w nim przez siedem lat. W 1976 przeszedł do klubu Dukla Bańska Bystrzyca. W 1977 powrócił do Spartaka Trnawa. W 1983 przeszedł do austriackiego FC Kärnten. W 1986 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1973. W 1980 został powołany przez trenera Jozefa Vengloša na Euro 1980. W 1980 zakończył karierę reprezentacyjną, w której wystąpił w 7 spotkaniach.

</doc>
<doc id="1825114" url="https://pl.wikipedia.org/wiki?curid=1825114" title="Droga wojewódzka nr 607">
Droga wojewódzka nr 607

Droga wojewódzka nr 607 (DW607) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego (gminy: Kwidzyn i Ryjewo) i powiatu sztumskiego (gmina Sztum). Droga ma długość 13 km. Łączy miejscowość Gurcz z miejscowością Sztumska Wieś.
Przebieg drogi.
Droga rozpoczyna się w miejscowości Gurcz, gdzie odchodzi od drogi wojewódzkiej nr 518. Następnie kieruje się w stronę północną i po 13 km dociera do miejscowości Sztumska Wieś, gdzie dołącza się do drogi krajowej nr 55.

</doc>
<doc id="1825116" url="https://pl.wikipedia.org/wiki?curid=1825116" title="Li Cheng">
Li Cheng

Li Cheng (; ur. 919 – zm. 967) – chiński malarz z Qingzhou (obecnie powiat Weifang w prowincji Shandong), aktywny w okresie Pięciu Dynastii i w początkowym okresie Północnej Dynastii Song. Był dalekim potomkiem cesarskiej rodziny Li (李), która rządziła Chinami jako Dynastia Tang do 907 r.
Starannie wykształcony w zakresie konfucjańskich klasyków, był ideałem artysty-uczonego, żyjącego skromnie i godnie, oddanego studiowaniu przyrody przez swoje prace malarskie. Unikał wysokich stanowisk, a tworzył dla własnej przyjemności
Li Cheng, aktywny w latach 940-967, należy do najwybitniejszych malarzy chińskich; za życia uważany był za najlepszego pejzażystę swoich czasów. Jego prace wywarły znaczny wpływ na późniejszych malarzy, m.in. na jego ucznia Guo Xi. Wraz ze współczesnymi mu konkurentami Fan Kuanem i Guan Tongiem w dużej mierze ukształtował malarstwo pejzażowe okresu Song. Prawdopodobnie nie zachowało się żadne jego oryginalne dzieło; jest w zamian za to wiele kopii wysokiej jakości. 
Li Cheng posługiwał się głównie czarnym tuszem, ostrymi pociągnięciami pędzla tworząc mocne kontury gór, skał, budynków itp. Te kształty wypełniał plamami rozwodnionego tuszu, a następnie delikatnymi kreseczkami, zwanymi "cun", nadawał im niezbędną fakturę, aczkolwiek wykraczał poza jej typowe użycie.
Li Cheng tworzył głównie monochromatyczne pejzaże, zwłaszcza jesienne i zimowe, w formie pionowych zwojów. Wybór zimowej, "pustej" scenerii wynika z typowego dla sztuki chińskich uczonych niedopowiedzenia – ważne jest nie to, co widoczne, ale to co zasugerowane (a więc np. następująca po zimie wiosna). Li Cheng pozostawał pod wpływem filozofii neokonfucjańskiej; jego pejzaże są "realistyczne" nie w znaczeniu przedstawiania prawdziwych miejsc jego rodzimej prowincji Shandong, z których czerpał inspirację, lecz w sensie przedstawiania "natury rzeczy", "idei", abstrakcyjnej zasady kształtującej rzeczy (chiń. "li" – 理), stanowiącej podstawę zjawisk i kształtów naturalnych. 
Idee malarstwa pejzażowego dynastii Song opisał współczesny Li Chengowi Jing Hao w eseju "Zapiski o sztuce pędzla" (tłum. polskie w A. Zemanek, "op.cit").

</doc>
<doc id="1825117" url="https://pl.wikipedia.org/wiki?curid=1825117" title="Parafia św. Urszuli Ledóchowskiej w Sieradzu">
Parafia św. Urszuli Ledóchowskiej w Sieradzu

Parafia Świętej Urszuli Ledóchowskiej w Sieradzu – rzymskokatolicka parafia w Sieradzu, należąca do diecezji włocławskiej i dekanatu sieradzkiego I. Powołana w 1990 roku. Obsługiwana przez księży diecezjalnych.

</doc>
<doc id="1825122" url="https://pl.wikipedia.org/wiki?curid=1825122" title="Do mroku naglisz mnie">
Do mroku naglisz mnie

Do mroku naglisz mnie - szósty album grupy Bez Jacka, wydany w 2003 roku. Na płycie pojawiają się piosenki z tekstami głównie Bolesława Leśmiana i Zbigniewa Stefańskiego, lidera zespołu.

</doc>
<doc id="1825124" url="https://pl.wikipedia.org/wiki?curid=1825124" title="Parafia św. Wojciecha BM w Sieradzu">
Parafia św. Wojciecha BM w Sieradzu

Parafia Świętego Wojciecha Biskupa i Męczennika w Sieradzu – rzymskokatolicka parafia w Sieradzu, należąca do diecezji włocławskiej i dekanatu zduńskowolskiego. Powołana w 1410 roku. Obsługiwana przez księży diecezjalnych.

</doc>
<doc id="1825125" url="https://pl.wikipedia.org/wiki?curid=1825125" title="Cold Creek Manor">
Cold Creek Manor

Cold Creek Manor – kanadyjsko-amerykańsko-angielski thriller w reżyserii Mike’a Figgisa z 2003.
Fabuła.
Malżeństwo z dwójką dzieci, zmęczone dużym miastem, wyprowadza się z Nowego Jorku. Okazyjnie kupują wiejską posiadłość „Cold Creek Manor”. Niespodziewanie pojawia się Dale Massie, dawny właściciel nieruchomości, który stracił ją w wyniku zaległości w spłacaniu bankowi kredytu hipotecznego. Dale właśnie opuścił więzienie, gdzie odbywał karę trzech lat pozbawienia wolności za wypadek drogowy, którego skutkiem była śmierć człowieka. Twierdzi, że był niewinny, poza tym wydaje się być sympatycznym człowiekiem. Jest bez pracy, a „Cold Creek Manor” wymaga dużego remontu. Dale prosi o pracę przy remoncie posiadłości, którą zna „na wylot”, a Cooper zatrudnia go. Po tym zaczynają się kłopoty, różne niebezpieczne zdarzenia. Okazuje się, że Dale ma jednak żal o odebranie mu jego nieruchomości. Cooper odkrywa, że Dale zabił swoją żonę i dzieci, a zwłoki ukrył w ogrodzie, gdzie odnajdują je Cooper i Leah. Dochodzi do konfrontacji w deszczu małzeństwa z Dalem. Teraz, po odkryciu jego tajemnicy i ciał, Dale chce ich zabić, by pozbyć się świadków. Ostatecznie to Cooper i Leah pozbawiają życia Dale'a, zrzucając go z dachu willi.

</doc>
<doc id="1825127" url="https://pl.wikipedia.org/wiki?curid=1825127" title="Sara Pereira">
Sara Pereira

Sara Pereira (ur. 3 sierpnia 1990) – brazylijska lekkoatletka, tyczkarka.
Podczas rozegranych w sierpniu 2009 w São Paulo młodzieżowych mistrzostw kraju Pereira zdobyła złoty medal ustanawiając juniorski rekord Ameryki Południowej – 4,07 m. Złota medalistka mistrzostw Ameryki Południowej w kategorii juniorów oraz młodzieżowców.

</doc>
