<doc id="1825130" url="https://pl.wikipedia.org/wiki?curid=1825130" title="Rozstrzelanie cesarza Maksymiliana">
Rozstrzelanie cesarza Maksymiliana

Rozstrzelanie cesarza Maksymiliana () – obraz olejny autorstwa Édouarda Maneta namalowany w 1868–1869.
Obraz przedstawia rozstrzelanie cesarza Meksyku Maksymiliana I 19 czerwca 1867, które położyło kres francuskiej interwencji w Meksyku i próbie budowy w tym kraju katolickiego cesarstwa. Dodatkową inspiracją dla Maneta był obraz Goi "Rozstrzelanie powstańców madryckich".
Manet rozpoczął prace nad obrazem natychmiast po tym, gdy do Paryża dotarła wiadomość o rozstrzelaniu Maksymiliana I. Malarz opierał się na relacjach ustnych oraz ilustracjach, jakie publikowała prasa francuska w związku z tym wydarzeniem. Łącznie wykonał trzy obrazy olejne, litografię i szkic olejny przedstawiające egzekucję. Mimo dużego materiału dokumentalnego, jakim dysponował Manet, przedstawiona scena nie oddaje wiernie wydarzenia historycznego (postać cesarza w ograniczonym stopniu przypomina Maksymiliana). Artysta uczynił również przedstawianą scenę maksymalnie statyczną. Pluton egzekucyjny znajduje się nienaturalnie blisko skazańców, dynamika postaci zarówno wykonujących wyrok, jak i ginących jest ograniczona, co odbiera scenie dramatyczny patos i odziera ją z wszelkiej brutalności. Większy ładunek emocjonalny zawarty został jedynie w przedstawionej na drugim planie grupie gapiów, oglądającej zza muru egzekucję, ukazanych w szarej tonacji barwnej i przez to wyraźnie odcinającej się od meksykańskiego krajobrazu z charakterystyczną roślinnością, jaki stanowi tło sceny.
Polityczne przesłanie obrazu, jak również republikańskie poglądy Maneta uniemożliwiły wystawienie dzieł natychmiast po ich wykonaniu, za rządów Napoleona III. Przyjaciele Maneta zabrali jeden z obrazów do Nowego Jorku, wystawiając go w tym mieście oraz Bostonie – tym samym stał się on jedynym dziełem poświęconym Maksymilianowi, jaki został wystawiony za życia malarza. W Stanach Zjednoczonych, mimo reklamy obrazu, nie wzbudził on większego zainteresowania. Dopiero w XX wieku dzieło zyskało wyższe oceny krytyków sztuki.
Nad tematem Manet pracował w latach 1868–1869. W tym czasie stworzył jedną litografię i cztery płótna, które obecnie znajdują się w Bostonie, w Kopenhadze i zachowane w kilku częściach w National Gallery w Londynie. Wersja ostateczna znajduje się w Mannheimie.

</doc>
<doc id="1825132" url="https://pl.wikipedia.org/wiki?curid=1825132" title="Henryk Paszkiewicz">
Henryk Paszkiewicz

Henryk Paszkiewicz (ur. 10 marca 1897 w Łodzi, zm. 8 grudnia 1979 w Londynie) – polski historyk, mediewista, analityk najstarszych źródeł ruskich.
Życiorys.
Studia historyczne odbył w latach 1915-1920 na Uniwersytecie Warszawskim. Należał wówczas do Związku Młodzieży Demokratycznej i Polskiej Organizacji Wojskowej (POW). W roku 1920 odbywał służbę w Warszawskim Pułku Piechoty podczas wojny polsko-bolszewickiej w stopniu podporucznika. Był uczniem m.in. Kazimierza Tymienieckiego, Marcelego Handelsmana i Oskara Haleckiego. Doktorat zrobił w 1920 pod kierunkiem Oskara Haleckiego. Już jako nauczyciel historii habilitował się w 1927 na swoim macierzystym uniwersytecie, na którym w 1928 podjął wykłady jako docent w Katedrze Historii Europy Wschodniej. W 1934 został profesorem Wolnej Wszechnicy Polskiej, a w 1939 uzyskał profesurę nadzwyczajną UW. Członek korespondent TNW od 1936, PAU od 1945. Jako oficer rezerwy uczestniczył w kampanii wrześniowej, bronił Warszawy. Wzięty przez Niemców do niewoli, wojnę spędził w Oflagu VII A Murnau, skąd po wyzwoleniu obozu udał się do Włoch. Początkowo znalazł się wśród założycieli Polskiego Instytutu Historycznego w Rzymie. Został kuratorem żołnierzy 2 Korpusu, odkomenderowanych na studia na włoskich uniwersytetach. W roku 1957 przybył do Londynu i osiedlił się tu na stałe. Należał do organizatorów Polskiego Uniwersytetu na Obczyźnie, gdzie uzyskał profesurę. Był wiceprezesem Fundacji z Brzezia Lanckorońskich. W 1945 został członkiem korespondentem Polskiej Akademii Umiejętności. W 1945 był jednym z założycieli Polskiego Instytutu Historycznego w Rzymie. Członek-założyciel Polskiego Towarzystwa Naukowego na Obczyźnie. Wchodził w skład redakcji takich pism jak: „Teki Historyczne” i „Antemurale”. 4 czerwca 1951 został wybrany na członka Głównej Komisji Skarbu Narodowego. W 1960 otrzymał Nagrodę Pisarską Stowarzyszenia Polskich Kombatantów za pracę pt. "The making of Russian Nation". W 1974 otrzymał nagrodę Fundacji Jurzykowskiego.
Zmarł w Londynie w 1979 podczas pracy nad III tomem „trylogii ruskiej”.
Zainteresowania badawcze.
Henryk Paszkiewicz był znawcą dziejów Europy Wschodniej. Wśród jego przedwojennego dorobku naukowego na pierwszy plan wybijają się prace: "Polityka ruska Kazimierza Wielkiego" (1925) i "Jagiellonowie a Moskwa", t. 1, noszący podtytuł "Litwa a Moskwa w XIII i XIV wieku" (1933). W latach powojennych natomiast powstała na emigracji jego trylogia: "The Origin of Russia" (George Allen &amp; Unwin LTD, London 1954), "The Making of the Russian Nation" (Longmann &amp; Todd, London 1963) i "The Rise of Moscow's Power" (niedokończony, wydany pośmiertnie, East European Monographs 1983). Zainteresowanie tą trylogią nauki światowej było ogromne (ponad 50 recenzji naukowych), podczas gdy dzieło to pozostawało w zasadzie poza obiegiem polskich wydawnictw ze względu na ówczesną komunistyczno-doktrynerską interpretację, niejednokrotnie przekłamująca przeszłość historyczną. Wydanie to ukazało się na zachodzie w języku angielskim, natomiast wszystkie tomy zostały napisane pierwotnie przez Paszkiewicza w języku polskim. Staraniem Fundacji z Brzezia Lanckorońskich oraz PAU udało się dotrzeć do manuskryptów i wydać tę trylogię także w języku polskim. Nakładem Polskiej Akademii Umiejętności w Krakowie ukazały się kolejno: "Początki Rusi" w 1996, "Powstanie narodu ruskiego" w 1998 i "Wzrost potęgi Moskwy" w 2000.

</doc>
<doc id="1825136" url="https://pl.wikipedia.org/wiki?curid=1825136" title="Oldřich Rott">
Oldřich Rott

Oldřich Rott (ur. 26 maja 1951 w Opočnie) – czechosłowacki piłkarz, reprezentant kraju grający na pozycji pomocnika.
Kariera klubowa.
Karierę piłkarską rozpoczął w 1970 w klubie FC Hradec Králové. Grał w nim przez trzy lat. W 1973 przeszedł do Dukli Praga. W 1983 grał w cypryjskim EPA Larnaka. W 1984 przeszedł do Slavii Praga. W 1985 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1978. W 1980 został powołany przez trenera Jozefa Vengloša na Euro 1980. W tym samym roku zakończył karierę reprezentacyjną, dla której wystąpił w 3 spotkaniach.

</doc>
<doc id="1825137" url="https://pl.wikipedia.org/wiki?curid=1825137" title="Pascal Bruckner">
Pascal Bruckner

Pascal Bruckner (ur. 15 grudnia 1948 w Paryżu) – francuski powieściopisarz i eseista.
Życiorys.
Wychowywał się w Austrii, Szwajcarii i Francji. Wykładał w USA (w Kalifornii i na uniwersytecie w Nowym Jorku 1987–1995) i Francji. W latach 1990–1994 wykładał w paryskim instytucie badań politycznych (l'Institut d'Etudes Politiques de Paris). Współpracuje z czasopismem „Le Nouvel Observateur” (od 1987) i gazetą „Le Monde"”".
W 1977 roku stał się znany dzięki wydanej razem z Alain Finkielkraut książce "Le nouveau désordre amoureux", w której dyskutował z ideami rewolucji seksualnej. Pisał o tym, że "jednym z największych odkryć obecnego pokolenia jest to, że wyzwolona seksualność też może być represyjna".
Poglądami bliscy mu w latach 70. byli Bernard-Henri Lévy, Alain Finkielkraut i André Glucksmann.
Bruckner prowadził dyskusję z Timothy Garton Ashem, w której bronił poglądu, że muzułmanie w Europie nadmiernie domagają się szczególnych praw i że multikulturalizm osłabia Europę. W eseju z 2006 roku "La Tyrannie de la pénitence: Essai sur le masochisme Occidental" pisał o masochizmie Zachodu, który bije się w pierś za grzechy kolonializmu i ludobójstwa za mało podkreślając zdobycze europejskiego Oświecenia (obrona praw człowieka, laicyzm).

</doc>
<doc id="1825142" url="https://pl.wikipedia.org/wiki?curid=1825142" title="Martin Albrecht">
Martin Albrecht

Martin Albrecht (ur. 26 grudnia 1893 w Ohra (ob. część Gdańska), zm. 30 sierpnia 1952 w Dortmundzie) – polityk niemiecki okresu nazistowskich Niemiec, deputowany do Reichstagu, w latach 1933–1943 nadburmistrz Frankfurtu nad Odrą.
Życiorys.
Wykształcił się w zawodzie przedsiębiorcy ubezpieczeniowego. Jako ochotnik walczył w I wojnie światowej.
Wstąpił do NSDAP i od 1930 był szefem struktur powiatowych ("Kreisleiter") we Frankfurcie nad Odrą, zaś od 1931 – "Gaubetriebszellenleiter" Brandenburgii. W 1932 z listy NSDAP w okręgu wyborczym Frankfurt (Oder) został wybrany na deputowanego do Reichstagu Republiki Weimarskiej.
W 1933 został nadburmistrzem Frankfurtu nad Odrą i pełnił to stanowisko przez 10 lat.

</doc>
<doc id="1825144" url="https://pl.wikipedia.org/wiki?curid=1825144" title="Odlotowy prezent gwiazdkowy">
Odlotowy prezent gwiazdkowy

Odlotowy prezent gwiazdkowy ("Ultimate Christmas Present") – amerykański film obyczajowy reżyserii Grega Beemana z 2000. Film ten został wyemitowany w Polsce na kanale Disney Channel pod tytułem "„Świąteczna zadyma w Los Angeles”" 13 grudnia 2014 roku.
Wersja polska.
Wersja polska: SDI Media Polska
Reżyseria: Marek Robaczewski
Tekst polski: Małgorzata Kochańska
W wersji polskiej udział wzięli:
i inni
Lektor: Artur Kaczmarski

</doc>
<doc id="1825145" url="https://pl.wikipedia.org/wiki?curid=1825145" title="272 Dywizja Piechoty ’43 (III Rzesza)">
272 Dywizja Piechoty ’43 (III Rzesza)

272 Dywizja Piechoty – niemiecka dywizja z czasów II wojny światowej, sformowana w Antwerpii na mocy rozkazu z 17 listopada 1943 roku, w 22. fali mobilizacyjnej przez XIII Okręg Wojskowy. 17 września 1944 r. została przekształcona w dywizję grenadierów ludowych o tym samym numerze.
Struktura organizacyjna.
980., 981. i 982. pułk grenadierów, 272. pułk artylerii, 272. batalion pionierów, 272. batalion fizylierów, 272. oddział przeciwpancerny, 272. oddział łączności, 272. polowy batalion zapasowy;
980., 981. i 982. pułk grenadierów, 272. pułk artylerii, 272. batalion pionierów, 272. dywizyjna kompania fizylierów, 272. oddział przeciwpancerny, 272. oddział łączności, 272. polowy batalion zapasowy;

</doc>
<doc id="1825147" url="https://pl.wikipedia.org/wiki?curid=1825147" title="Cmentarz wojskowy przy ulicy św. Wojciecha w Szczecinie">
Cmentarz wojskowy przy ulicy św. Wojciecha w Szczecinie

Cmentarz wojskowy (niem. "Militär Kirchhof") – dawny cmentarz wojskowy położony na terenie Szczecina. Zajmował teren pomiędzy obecnymi ulicami św. Wojciecha ("Karkutsch Str."), pl. Zwycięstwa ("Platz der Republik") i Stanisława Więckowskiego ("Alte Falkenwalder Str.").
Historia.
Cmentarz powstał ok. 1750 roku jako pierwszy w mieście cmentarz wojskowy. Jego obszar zajmował ok. połowy obecnego placu gen. Władysława Andersa. Jedną z najznamienitszych osobistości pochowanych na tej nekropolii, był zmarły w 1877 roku w Berlinie pruski marszałek polny Friedrich von Wrangel. Ponadto spoczęło tu 104 francuskich jeńców wziętych do niewoli podczas wojny prusko-francuskiej.
Cmentarz zamknięto dla pochówków w 1900 roku. Zmniejszono wówczas teren nekropolii pod budowę nowej drogi ("Karkutsch str.", późniejsza ul. św. Wojciecha) oraz pod budowę kamienicy. W 1913 ekshumowano i przeniesiono na starszą część cmentarza ciała z 577 grobów, ponieważ teren ten przeznaczono pod budowę kościoła garnizonowego (późniejszy kościół Najświętszego Serca Pana Jezusa).
Po roku 1945 teren cmentarza wojskowego został splantowany i przekomponowany na skwer miejski, nie przeprowadzono ekshumacji. Jedyną pozostałością po dawnej roli tego terenu jest ustawiony na skwerze głaz, który pochodzi z nagrobka jeńców francuskich. W południowej części skweru na tyłach kościoła znajduje się niewielkie wzniesienie, w którym kryje się zbudowany po 1939 roku schron przeciwlotniczy.

</doc>
<doc id="1825149" url="https://pl.wikipedia.org/wiki?curid=1825149" title="Zębiełek kameruński">
Zębiełek kameruński

Zębiełek kameruński ("Crocidura eisentrauti") – gatunek owadożernego ssaka z rodziny ryjówkowatych (Soricidae). Występuje endemicznie w Kamerunie. Gatunek ten ograniczony jest do powierzchni 10 km² na czynnym wulkanie Kamerun pomiędzy wysokością 2000-3000 m n.p.m. Zamieszkuje pasy łąk, powyżej granicy lasu. Gatunek został opisany przez Heim de Balsaca w 1957 na podstawie holotypu SMNS – 5571, znalezionego na wysokości 2900 m. Jest gatunkiem rzadkim, ostatnie okazy zostały znalezione w latach 50.. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (narażony na wyginięcie). Potencjalnym zagrożeniem dla tego gatunku są stochastyczne wydarzenia, takie jak wybuchy wulkanu. Chociaż góra ta nie jest parkiem narodowym, wstęp na ten wulkan jest ograniczony (wejście na szczyt jest płatne).

</doc>
<doc id="1825150" url="https://pl.wikipedia.org/wiki?curid=1825150" title="Kardynałowie z nominacji Jana XXII">
Kardynałowie z nominacji Jana XXII

Papież Jan XXII (1316–1334) mianował 28 nowych kardynałów na 6 konsystorzach:

</doc>
<doc id="1825151" url="https://pl.wikipedia.org/wiki?curid=1825151" title="Parafia św. Andrzeja Apostoła w Olkuszu">
Parafia św. Andrzeja Apostoła w Olkuszu

Parafia św. Andrzeja Apostoła w Olkuszu – rzymskokatolicka parafia, położona w dekanacie olkuskim, diecezji sosnowieckiej, metropolii częstochowskiej w Polsce, erygowana w 1184 roku.

</doc>
<doc id="1825153" url="https://pl.wikipedia.org/wiki?curid=1825153" title="Droga wojewódzka nr 605">
Droga wojewódzka nr 605

Droga wojewódzka nr 605 (DW605) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego (gmina Ryjewo) i powiatu sztumskiego (gmina Sztum). Droga ma długość 9 km. Łączy miejscowość Piekło z miejscowością Jarzębina.
Przebieg drogi.
Droga rozpoczyna się w centrum miejscowości Piekło nad brzegiem Wisły. Następnie kieruje się w stronę południowo – wschodnią i po 9 km dociera do miejscowości Jarzębina, gdzie dołącza się do drogi wojewódzkiej nr 525. 

</doc>
<doc id="1825154" url="https://pl.wikipedia.org/wiki?curid=1825154" title="Aardonyx">
Aardonyx

Aardonyx – rodzaj wczesnego zauropodomorfa należący do grupy anchizaurów (Anchisauria). Jego skamieniałości odkryto w górnych pokładach dolnojurajskiej formacji Elliot w Republice Południowej Afryki. Został opisany w 2010 roku przez Adama Yatesa i współpracowników. Holotypem jest rostralna połowa lewej kości szczękowej (BP/1/6254). Zwietrzałą tylną część lewej kości szczękowej odnaleziono w odległości około metra od holotypu, możliwe więc, że oba fragmenty reprezentują tę samą kość. W pobliżu odkryto liczne szczątki czaszki oraz szkieletu pozaczaszkowego – kręgów, kości kończyn, żeber, szewronów. Wszystkie te kości należą prawdopodobnie do dwóch niedorosłych osobników. Analiza histologiczna żeber oraz łopatek sugeruje, że przebadane osobniki zmarły prawdopodobnie przed ukończeniem dziesięciu lat, kiedy tempo wzrostu spadało. Mierzyły ponad 7 m długości, jednak nie zakończyły one jeszcze wzrostu, co wskazuje, że dorosłe osobniki osiągały większe rozmiary. Do cech charakterystycznych "Aardonyx" należy budowa czaszki, kręgosłupa, przedramienia i dłoni. Miał on pięć zębów przedszczękowych, podobnie jak plateozaur, jednak cecha ta jest wynikiem konwergencji, a nie bliskiego pokrewieństwa. Zaawansowane zauropodomorfy miały szczęki w kształcie litery U, co umożliwiało im pochwycenie większej ilości pożywienia, utraciły również mięsiste policzki. "Aardonyx" miał V-kształtne szczęki, co jest cechą prymitywną, jednak również utracił mięsiste policzki – odwrotnie niż bazalny chiński zauropod "Chinshakiangosaurus", który miał policzki oraz U-kształtne szczęki. "Aardonyx" miał stosunkowo krótkie kończyny przednie – u mniejszego osobnika kość ramienna stanowiła około 72% długości kości udowej, co sugeruje, że "Aardonyx" był co najmniej fakultatywnie, a prawdopodobnie przeważnie dwunożny. Analiza filogenetyczna przeprowadzona przez Yatesa i współpracowników wskazuje, iż "Aardonyx" jest jednym z najbardziej zaawansowanych zauropodomorfów nienależących do zauropodów – taksonem siostrzanym dla kladu "Melanorosaurus" + Sauropoda, obejmującego czworonożne zauropodomorfy, co potwierdza, że stanowi on formę przejściową pomiędzy bazalnymi zauropodomorfami a zauropodami. "Aardonyx" jest także najbardziej zaawansowanym spośród wszystkich znanych dwunożnych bazalnych zauropodomorfów.
Nazwa rodzajowa "Aardonyx" pochodzi od "aard" – słowa z języka afrikaans oznaczającego Ziemię – oraz greckiego słowa "onyx" („szpon”) i odnosi się do grubej otoczki hematytu pokrywającej liczne kości dinozaura, zwłaszcza paliczki. Gatunkiem typowym rodzaju jest "Aardonyx celestae". Nazwa gatunkowa honoruje Celeste Yates, która wypreparowała wiele kości.

</doc>
<doc id="1825155" url="https://pl.wikipedia.org/wiki?curid=1825155" title="Aardonyx celestae">
Aardonyx celestae



</doc>
<doc id="1825157" url="https://pl.wikipedia.org/wiki?curid=1825157" title="Królestwo Niemieckie">
Królestwo Niemieckie

Królestwo Niemieckie (, ) – średniowieczne i nowożytne państwo na terenie dzisiejszych Niemiec, Austrii, Holandii, Belgii, Luksemburga, Słowenii oraz częściowo Szwajcarii i Francji. Instytucjonalnie tożsame z Królestwem wschodniofrankijskim – nazwę "Królestwo Niemieckie" stosuje się dla epoki po wymarciu dynastii Karolingów. Od 962 część składowa i rdzeń terytorialny Świętego Cesarstwa Rzymskiego.
Instytucje polityczne Świętego Cesarstwa Rzymskiego i Królestwa Niemieckiego były po roku 962 w zasadzie tożsame. Ustrój i historia obu organizmów pokrywają się w dużej mierze, choć należy pamiętać, że Święte Cesarstwo obejmowało także Włochy i Burgundię. Władca tytułowany był po koronacji przez papieża "cesarzem rzymskim", a bez niej od XI wieku – "królem Rzymian" ("Rex Romanorum"). Od czasu Maksymiliana I każdy wybrany władca stawał się od razu cesarzem, a wybranego za jego życia następcę tytułowano królem Rzymian.
W epoce nowożytnej nastąpiło utożsamienie Świętego Cesarstwa z państwem niemieckim i nazwa "Królestwo Niemieckie" praktycznie wyszła z użycia, chociaż cesarze używali konsekwentnie obu tytułów. Stąd zamienne stosowanie pojęć "Święte Cesarstwo Rzymskie" i "Rzesza Niemiecka".
Instytucjonalny kres Królestwa Niemieckiego nastąpił w 1806 kiedy, po secesji kilkunastu księstw i klęsce Austriaków w bitwie pod Austerlitz, ostatni cesarz rzymski i król niemiecki Franciszek II ogłosił rozwiązanie Świętego Cesarstwa Rzymskiego.

</doc>
<doc id="1825158" url="https://pl.wikipedia.org/wiki?curid=1825158" title="Jaroslav Netolička">
Jaroslav Netolička

Jaroslav Netolička (ur. 3 marca 1954 w Opawie) – czechosłowacki piłkarz, reprezentant kraju grający na pozycji bramkarza. Jego żoną jest Taťána Kocembová, była czechosłowacka lekkoatletka.
Kariera klubowa.
Karierę piłkarską rozpoczął w 1973 w klubie Dukla Praga. Grał w nim przez dziewięć lat. Potem grał w takich klubach jak TJ Vítkovice, TSV 1860 Monachium, ponownie TJ Vítkovice, KSC Hasselt, ŽD Bohumín, Sabah FA. W 1993 przeszedł do Slavoj Kovkor Bruntál. W 1994 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1979. W 1980 został powołany przez trenera Jozefa Vengloša na Euro 1980. W 1981 zakończył karierę reprezentacyjną, w której wystąpił w 15 spotkaniach.
Kariera trenerska.
Karierę trenerską rozpoczął w Slavoj Kovkor Bruntál w 1993. Potem trenował takie kluby jak FC Karviná, Rapid Muglinov, FC Biocel Vratimov, FK VP Frýdek-Místek, FC Vysočina Jihlava. W 2005 trenował SK Dětmarovice.

</doc>
<doc id="1825159" url="https://pl.wikipedia.org/wiki?curid=1825159" title="Dendrymer">
Dendrymer



</doc>
<doc id="1825161" url="https://pl.wikipedia.org/wiki?curid=1825161" title="Parafia św. Barbary w Olkuszu">
Parafia św. Barbary w Olkuszu

Parafia św. Barbary w Olkuszu - rzymskokatolicka parafia, położona w dekanacie olkuskim, diecezji sosnowieckiej, metropolii częstochowskiej w Polsce, erygowana w 1992 roku.

</doc>
<doc id="1825162" url="https://pl.wikipedia.org/wiki?curid=1825162" title="274 Dywizja Piechoty (III Rzesza)">
274 Dywizja Piechoty (III Rzesza)

274 Dywizja Piechoty – niemiecka dywizja z czasów II wojny światowej, sformowana w Stavanger na mocy rozkazu z 26 maja 1943 roku, poza falą mobilizacyjną przez I Okręg Wojskowy.
Struktura organizacyjna.
862. i 865. pułk grenadierów, 274. pułk artylerii, 274. batalion pionierów, 274. oddział łączności;
Szlak bojowy.
Dywizja przez cały okres od chwili sformowania przebywała w Norwegii i pełniła służbę okupacyjną oraz ochronną w rejonie Stavanger.
W maju 1945 roku kapitulowała przed oddziałami brytyjskimi.

</doc>
<doc id="1825165" url="https://pl.wikipedia.org/wiki?curid=1825165" title="Referendum w Rumunii w 2009 roku">
Referendum w Rumunii w 2009 roku

Referendum w Rumunii w 2009 roku - referendum, zorganizowane z inicjatywy prezydenta Traiana Băsescu na temat propozycji reformy struktur parlamentu, przeprowadzone 22 listopada 2009 razem z I turą wyborów prezydenckich. W referendum obywatele opowiedzieli się za proponowanymi zmianami. 
Geneza i organizacja referendum.
W październiku 2009 urzędujący prezydent Băsescu i jednocześnie kandydat w wyborach prezydenckich wyszedł z inicjatywą reformy struktury parlamentu i przeprowadzenia w tej sprawie referendum o charakterze konsultacyjnym. Prezydent proponował przekształcenie dwuizbowego parlamentu w jednoizbowy (likwidacja Senatu), przy jednoczesnym zmniejszeniu jego liczebności do co najwyżej 300 deputowanych. Według stanu obecnego, Parlament Rumunii składa się z 334-osobowej Izby Deputowanych i 137-osobowego Senatu. Băsescu opowiedział się także za wprowadzeniem większościowej ordynacji wyborczej w miejsce obowiązującej ordynacji mieszanej. Argumentował, że mniejszy i jednoizbowy parlament będzie bardziej efektywny oraz przyniesie państwu znaczące oszczędności (jeden deputowany ma kosztować państwo 10 tys. euro miesięcznie). Powoływał się przy tym na przykład Stanów Zjednoczonych, które, przy ponad 300 mln mieszkańców, posiadają 525 deputowanych i senatorów, podczas gdy w 22-milionowej Rumunii jest ich 471. 
Propozycji organizacji referendum sprzeciwiły się trzy opozycyjne partie: PSD, PNL oraz UDMR. 14 października 2009 negatywną opinię w tej sprawie, głosami 18 do 12, uchwaliła komisja parlamentarna. 21 października 2009 parlament, głosami dysponującej większością opozycji, opowiedział się przeciw organizacji referendum. Jego uchwała miała jednak tylko charakter konsultacyjny. Opozycja zarzuciła prezydentowi zamiar "wypaczenia kampanii prezydenckiej" i wykorzystania antyparlamentarnych nastrojów w społeczeństwie. 
22 października 2009 prezydent podpisał dekret o organizacji referendum 22 listopada 2009, w dniu I tury głosowania w wyborach prezydenckich. Zgodnie z nim, wyborcy odpowiedzieli na dwa pytania, znajdujące się na dwóch oddzielnych kartach:
Wyniki referendum.
Według oficjalnych wyników, 77,8% głosujących poparło plan likwidacji Senatu, a 88,8% opowiedziało się za redukcją liczby parlamentarzystów. Referendum zostało uznane za ważne, jako że wzięło w nim udział ponad 50% uprawnionych do głosowania.

</doc>
<doc id="1825166" url="https://pl.wikipedia.org/wiki?curid=1825166" title="Parafia Dobrego Pasterza w Olkuszu">
Parafia Dobrego Pasterza w Olkuszu

Parafia Dobrego Pasterza w Olkuszu - rzymskokatolicka parafia, położona w dekanacie olkuskim, diecezji sosnowieckiej, metropolii częstochowskiej w Polsce, erygowana w 1990 roku.

</doc>
<doc id="1825170" url="https://pl.wikipedia.org/wiki?curid=1825170" title="Puchar Wielkich Mistrzyń 2009 (składy)">
Puchar Wielkich Mistrzyń 2009 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Pucharze Wielkich Mistrzyń 2009 w Japonii.
Brazylia.
Trener: José Roberto GuimarãesAsystent: Paulo Barros Junior
Do szerokiego składu powołane zostały także:
Dominikana.
Trener: Marcos KwiekAsystent: Wagner Pacheco
Do szerokiego składu powołane zostały także:
Japonia.
Trener: Masayoshi ManabeAsystent: Kiyoshi Abo
Do szerokiego składu powołane zostały także:
Korea Południowa.
Trener: Ryu Hoa-sukAsystent: Park Gi-ju
Do szerokiego składu powołane zostały także:
Tajlandia.
Trener: Kiattipong RadchatagriengkaiAsystent: Nataphon Srisamutnak
Do szerokiego składu powołane zostały także:
Włochy.
Trener: Massimo BarboliniAsystent: Marco Bracci
Do szerokiego składu powołane zostały także:

</doc>
<doc id="1825171" url="https://pl.wikipedia.org/wiki?curid=1825171" title="Bronisław Bozowski">
Bronisław Bozowski

 
Bronisław Bozowski (ur. 12 maja 1908 w Warszawie, zm. 14 lutego 1987 tamże) – rzymskokatolicki prezbiter.
Ukończył Seminarium Duchowne w Warszawie, następnie studiował prawo kanoniczne na Uniwersytecie Warszawskim.
Podczas II wojny światowej był kapelanem Czerwonego Krzyża i duszpasterzem polskiego liceum w Villard-de-Lans oraz francuskiej Ecole de Roches i Sacre Coeur. Do 1947 pracował wśród francuskiej Polonii.
Po powrocie do Polski prowadził pracę duszpasterską w Rabce, w kościele Najświętszego Zbawiciela w Warszawie, a następnie przy kościele Sióstr Wizytek, gdzie do końca życia mieszkał jako rezydent. Przez wiele lat celebrował tam msze święte dla korpusu dyplomatycznego (w języku francuskim).
Cieszył się opinią niezwykle serdecznego, dobrego człowieka, otwartego na innych, żyjącego w przyjaźni z Bogiem i ludźmi. W szczególnym stopniu przestrzegał ubóstwa, zyskując przydomek "biedaczyny z Warszawy".
Został pochowany na Cmentarzu Powązkowskim w Warszawie (kwatera 305-4-22).
Istnieje Stowarzyszenie Przyjaciół ks. Bronisława Bozowskiego, podejmowane są też działania o jego beatyfikację. W parku Kazimierzowskim obok wiaduktu Stanisława Markiewicza poprowadzono ścieżkę księdza Bronka Bozowskiego.

</doc>
<doc id="1825172" url="https://pl.wikipedia.org/wiki?curid=1825172" title="Parafia św. Maksymiliana Marii Kolbego w Olkuszu">
Parafia św. Maksymiliana Marii Kolbego w Olkuszu

Parafia Świętego Maksymiliana Marii Kolbego w Olkuszu - rzymskokatolicka parafia, położona w dekanacie olkuskim, diecezji sosnowieckiej, metropolii częstochowskiej w Polsce, erygowana w 1982 roku.

</doc>
<doc id="1825176" url="https://pl.wikipedia.org/wiki?curid=1825176" title="Ikar (komiks)">
Ikar (komiks)

 – manga autorstwa Moebiusa, zilustrowana przez Jirō Taniguchiego. Przeznaczona dla osób dorosłych. W 2004 roku nominowana do nagrody Harveya. W Polsce wydana przez wydawnictwo Hanami w 2009 roku. Uważana jest za jedną z najważniejszych kooperacji komiksowych między Europą i Japonią.
Treść.
Ikar jest niezwykłym chłopcem – potrafi latać. Tuż po urodzeniu trafił do rządowego laboratorium i spędził tam całe dotychczasowe życie. Nadchodzą właśnie jego 20. urodziny a on zakochuje się w Yukiko, pięknej naukowiec, pracującej w instytucie, który prowadzi badania nad Ikarem. Pod wpływem tego uczucia ucieka na wolność, zabierając swoją ukochaną.

</doc>
<doc id="1825179" url="https://pl.wikipedia.org/wiki?curid=1825179" title="Matiaška">
Matiaška

Matiaška – wieś (obec) na Słowacji, położona w kraju preszowskim w powiecie Vranov nad Topľou. Pierwsza wzmianka pisemna o miejscowości pojawiła się w roku 1363.
Wieś położona jest na północny zachód od zbiornika Veľká Domaša, sąsiaduje z miejscowością Detrík.
Znajdują się w niej greckokatolickie cerkwie. Starsza, pod wezwaniem św. Dymitra, pochodzi z roku 1746. Nowsza, pod tym samym wezwaniem, pełni funkcję kościoła parafialnego, a została wybudowana w roku 2009.
W XVIII wieku miejscowość nazywana była Matyáska oraz Matyáschka, natomiast w dwudziestoleciu międzywojennym Matiašok i Maťaška.
W okresie II wojny światowej, pod koniec 1942 w okolicznych lasach gromadzili się uchodźcy i partyzanci. Za udzieloną przez mieszkańców pomoc partyzantom spalono we wsi 14 domów.

</doc>
<doc id="1825180" url="https://pl.wikipedia.org/wiki?curid=1825180" title="Droga wojewódzka nr 602">
Droga wojewódzka nr 602

Droga wojewódzka nr 602 (DW602) – droga wojewódzka w północnej Polsce w województwie pomorskim przebiegająca przez teren powiatów sztumskiego (gmina Sztum) i kwidzyńskiego (gmina Ryjewo). Droga ma długość 8 km. Łączy miejscowość Mątowskie Pastwiska z drogą wojewódzką 603.
Przebieg drogi.
Droga rozpoczyna się w miejscowości Mątowskie Pastwiska, gdzie odchodzi od drogi wojewódzkiej 525. Następnie kieruje się w stronę północną i po 8 km dołącza się do drogi wojewódzkiej nr 603 w miejscu oddalonym o 6 km na zachód od Sztumu. 

</doc>
<doc id="1825181" url="https://pl.wikipedia.org/wiki?curid=1825181" title="Służba Ochrony Metra">
Służba Ochrony Metra



</doc>
<doc id="1825183" url="https://pl.wikipedia.org/wiki?curid=1825183" title="Cyryl (archimandryta)">
Cyryl (archimandryta)



</doc>
<doc id="1825184" url="https://pl.wikipedia.org/wiki?curid=1825184" title="Anglicanorum coetibus">
Anglicanorum coetibus

Anglicanorum coetibus (z łac. "Grupy anglikanów") – konstytucja apostolska Benedykta XVI wydana 4 listopada 2009 (opublikowana 9 listopada 2009), powołująca ordynariaty personalne dla anglikanów, którzy chcą uznać zwierzchnictwo papieża i zachować jednocześnie elementy dotychczasowej tradycji liturgicznej.
Okoliczności powstania.
Konstytucja jest skutkiem zmian, jakie następowały wewnątrz wspólnot anglikańskich, zwłaszcza wśród reprezentantów tzw. Kościoła wysokiego ("High Church"). Bezpośrednimi przyczynami przyśpieszającymi dialog tych kręgów ze Stolicą Apostolską był sprzeciw części anglikanów wobec wyświęcania kobiet i homoseksualistów na kapłanów oraz brak akceptacji dla związków homoseksualnych. W czasie rozmów Kościół katolicki reprezentował William Levada – prefekt Kongregacji Nauki Wiary, natomiast ówczesny zwierzchnik Kościoła anglikańskiego, Rowan Williams – prymas Kościoła Anglii, ma krytyczny stosunek do dokumentu papieskiego.

</doc>
<doc id="1825185" url="https://pl.wikipedia.org/wiki?curid=1825185" title="Cristina Husmark Pehrsson">
Cristina Husmark Pehrsson

Cristina Maria Husmark Pehrsson (ur. 15 kwietnia 1947 w Uddevalli) – szwedzka polityk i pielęgniarka, parlamentarzystka, od 2006 do 2010 minister ds. ochrony socjalnej.
Życiorys.
Z wykształcenia dyplomowana pielęgniarka, pracowała w tym zawodzie od 1969 do 1997. Od 1992 do 1998 przewodniczyła gminnej komisji ds. opieki nad dziećmi i młodzieżą w Svalöv. Od 1996 jednocześnie zasiadała w radzie regionu Skania, reprezentując Umiarkowaną Partię Koalicyjną.
W 1998 po raz pierwszy uzyskała mandat deputowanej do Riksdagu z listy konserwatystów. Od tego czasu skutecznie ubiegała się o reelekcję na kolejne kadencje. Po wygranych przez centroprawicową koalicję wyborach parlamentarnych w 2006 objęła stanowisko ministra ds. ochrony socjalnej w Ministerstwie Zdrowia i Spraw Społecznych w gabinecie Fredrika Reinfeldta. Urząd ten sprawowała do 5 października 2010. W wyborach w 2010 uzyskała reelekcję do Riksdagu, w którym zasiadała do 2014.

</doc>
<doc id="1825188" url="https://pl.wikipedia.org/wiki?curid=1825188" title="Parafia św. Apostołów Piotra i Pawła w Wylatowie">
Parafia św. Apostołów Piotra i Pawła w Wylatowie

Parafia Świętych Apostołów Piotra i Pawła w Wylatowie jest jedną z 12 parafii leżącą w granicach dekanatu trzemeszeńskiego. Erygowana w XIII wieku.
Dokumenty.
Księgi metrykalne: 

</doc>
<doc id="1825192" url="https://pl.wikipedia.org/wiki?curid=1825192" title="Zębiełek stokowy">
Zębiełek stokowy

Zębiełek stokowy ("Crocidura elgonius") – gatunek owadożernego ssaka z rodziny ryjówkowatych. Występuje w zachodniej Kenii i północno-wschodniej Tanzanii. Obecność w Ugandzie jest niepewna. Zamieszkuje górskie, wilgotne lasy równikowe do wysokości 1000 m n.p.m. Preferuje wszystkie typy roślinności. Niewielki ssak o długości ciała 50-60 mm, ogona 35-45 mm. Osiąga masę ciała wynoszącą 3-10 g. Sierść o krótkich włosach, na grzbiecie brązowa na spodzie jaśniejsza. Długi ogon stanowiący 55% długości ciała, w 2/3 owłosiony. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka).

</doc>
<doc id="1825198" url="https://pl.wikipedia.org/wiki?curid=1825198" title="Collector">
Collector

Collector – niewielka miejscowość w hrabstwie Upper Lachlan w stanie Nowa Południowa Walia w Australii. Liczy niespełna 330 mieszkańców (2006). Przez wiele lat przez centrum wsi przechodziła Federal Highway, jednak po przebudowie z 1988 roku jej trasa przebiega teraz poza miejscowością, choć w jej bezpośrednim sąsiedztwie. Wioska powstała w latach 30. XIX wieku, w 1848 otwarto tam urząd pocztowy.

</doc>
<doc id="1825199" url="https://pl.wikipedia.org/wiki?curid=1825199" title="Zoo zimą">
Zoo zimą

Zoo zimą – obyczajowa manga autorstwa Jirō Taniguchiego. W Polsce wydana przez wydawnictwo Hanami.
Treść.
Hamaguchi, młody chłopak, pracuje w sklepie tekstylnym, jednak jego marzeniem jest zostać artystą. W samotności tworzy szkice zwierząt i ludzi. Wreszcie, także za sprawą problemów związanych z córką właściciela zakładu, porzuca pracę i przenosi się do Tokio, gdzie zostaje asystentem znanego mangaki. Wkrótce poznaje ciemne strony życia i tokijską bohemę artystyczną. Postanawia także stworzyć własny debiut komiksowy, dopingowany silnym uczuciem Mari, chorej dziewczyny.
Elementy biograficzne.
Można przypuszczać, że autor zaczerpnął wiele elementów "Zoo zimą" z własnego doświadczenia. Główny bohater jest asystentem mangaki, ma podobne nazwisko, a także pochodzi (tak samo jak Taniguchi) z Tottori. Dodatkowo akcja rozgrywa się w analogicznym okresie, na który przypadał początek zawodowej kariery Taniguchiego.

</doc>
<doc id="1825204" url="https://pl.wikipedia.org/wiki?curid=1825204" title="Droga wojewódzka nr 601">
Droga wojewódzka nr 601

Droga wojewódzka nr 601 (DW601) – droga wojewódzka w północnej Polsce w województwie warmińsko-mazurskim przebiegająca przez teren powiatu mrągowskiego. Droga ma długość 6 km. Łączy miejscowość Babięta z miejscowością Nawiady.
Przebieg drogi.
Droga rozpoczyna się w miejscowości Babięta, gdzie odchodzi od drogi krajowej nr 58. Następnie kieruje się w stronę północno - wschodnią i po 6 km dociera do miejscowości Nawiady, gdzie dołącza się do drogi krajowej nr 59. Jest wykorzystywana jako skrót na trasie Szczytno - Mrągowo. 

</doc>
<doc id="1825207" url="https://pl.wikipedia.org/wiki?curid=1825207" title="Åsa Torstensson">
Åsa Torstensson

Åsa-Britt Maria Torstensson (ur. 25 marca 1958) – szwedzka polityk i samorządowiec, od 2006 do 2010 minister infrastruktury.
Życiorys.
Z wykształcenia pracownik socjalny, do 1982 kształciła się w Östersund. Pracowała jako pomoc pielęgniarska i asystent ds. młodzieży w administracji gminy Tanum. Później zatrudniona w sekretariacie Partii Centrum. Od 1985 do 2006 była radną gminy Strömstad, w latach 1995–1998 stała na czele miejskiej egzekutywy w Strömstad.
W 1998 po raz pierwszy uzyskała mandat deputowanej do Riksdagu z listy centrystów. Od tego czasu skutecznie ubiegała się o reelekcję na kolejne kadencje.
Po zwycięstwie centroprawicy w wyborach krajowych w 2006 zrezygnowała z zasiadania w parlamencie w związku z powołaniem w skład rządu. W gabinecie Fredrika Reinfeldta została ministrem infrastruktury w Ministerstwie Gospodarki (szw. Näringsdepartamentet), odpowiedzialnym m.in. za transport, pocztę i technologie informacyjne. Urząd ten sprawowała do 5 października 2010. W wyborach w 2010 uzyskała reelekcję do Riksdagu.

</doc>
<doc id="1825208" url="https://pl.wikipedia.org/wiki?curid=1825208" title="Parafia Najświętszego Imienia Jezus, Najświętszej Marii Panny i św. Józefa w Szydłowie">
Parafia Najświętszego Imienia Jezus, Najświętszej Marii Panny i św. Józefa w Szydłowie

Parafia Najświętszego Imienia Jezus, Najświętszej Marii Panny i Św. Józefa w Szydłowie – jest jedną z 12 parafii leżącą w granicach dekanatu trzemeszeńskiego. Erygowana w 1795. Mieści się pod numerem 7.
Dokumenty.
Księgi metrykalne:

</doc>
<doc id="1825212" url="https://pl.wikipedia.org/wiki?curid=1825212" title="Usnea filipendula">
Usnea filipendula



</doc>
<doc id="1825215" url="https://pl.wikipedia.org/wiki?curid=1825215" title="Parafia św. Marcina w Dziekanowicach">
Parafia św. Marcina w Dziekanowicach

Parafia Świętego Marcina w Dziekanowicach jest jedną z 8 parafii leżącą w granicach dekanatu pobiedziskiego. Erygowana w 1404 roku.
Dokumenty.
Księgi metrykalne: 

</doc>
<doc id="1825216" url="https://pl.wikipedia.org/wiki?curid=1825216" title="Ołeniwka (obwód chmielnicki)">
Ołeniwka (obwód chmielnicki)

Ołeniwka (ukr. Оленівка) – wieś na Ukrainie w rejonie kamienieckim obwodu chmielnickiego. Zamieszkuje ją obecnie 447 osoby.

</doc>
<doc id="1825218" url="https://pl.wikipedia.org/wiki?curid=1825218" title="Fairey Spearfish">
Fairey Spearfish

Fairey Spearfish – brytyjski samolot torpedowy z końca II wojny światowej. Był to największy samolot używany na lotniskowcach przez Siły Powietrzne Marynarki Wojennej Wielkiej Brytanii. Wyprodukowano zaledwie 5 maszyn.
Historia.
Spearfish został zaprojektowany przez wytwórnię Fairey Aviation zgodnie z zaleceniami Ministerstwa Sił Powietrznych. Do budowy samolotu wykorzystano doświadczenia z niepowodzeń jakie wniknęły przy pracy z samolotem Fairey Barracuda. Spearfish miał o wiele silniejszy silnik (2585 KM – Bristol Centaurus-57 oraz posiadał radar do zwalczania okrętów podwodnych (w Barracudzie były problemy ze stabilnością pracy z radarem). Komplikacje z budową nowego silnika doprowadziły do opóźnień w lotach pierwszego prototypu. Oblot odbył się 5 lipca 1945 roku. Wojna na Pacyfiku dobiegała końca więc prace nad projektem zostały zaniechane po wybudowaniu zaledwie 5 maszyn.

</doc>
<doc id="1825219" url="https://pl.wikipedia.org/wiki?curid=1825219" title="Malus niedzwietzkyana">
Malus niedzwietzkyana



</doc>
<doc id="1825222" url="https://pl.wikipedia.org/wiki?curid=1825222" title="Carya illinoinensis">
Carya illinoinensis



</doc>
<doc id="1825223" url="https://pl.wikipedia.org/wiki?curid=1825223" title="Droga wojewódzka nr 609">
Droga wojewódzka nr 609

Droga wojewódzka nr 609 (DW609) – droga wojewódzka w północnej Polsce w województwie warmińsko-mazurskim przebiegająca przez teren powiatów mrągowskiego i piskiego. Droga ma długość 16 km. Łączy Mikołajki z miejscowością Ukta.
Przebieg drogi.
Droga rozpoczyna się w Mikołajkach, gdzie odchodzi od drogi krajowej nr 16. Następnie kieruje się w stronę południowo - zachodnią i po 16 km dociera do miejscowości Ukta, gdzie dołącza się do drogi wojewódzkiej nr 610. Droga przebiega przez teren Mazurskiego Parku Krajobrazowego

</doc>
<doc id="1825224" url="https://pl.wikipedia.org/wiki?curid=1825224" title="Nová Kelča">
Nová Kelča

Nová Kelča – wieś (obec) na Słowacji, w kraju preszowskim w powiecie Vranov nad Topľou, położona na północnym wschodzie zbiornika Veľká Domaša.
Pierwsza wzmianka pisemna o miejscowości pojawia się w roku 1404 w liście Zygmunta Luksemburskiego. Z tekstu listu wynika, że miejscowość istniała już w pierwszej połowie XIV wieku.
W miejscowości znajduje się, częściowo zrujnowany, kościół rzymskokatolicki, wzmiankowany w pierwszej połowie XVIII wieku. W latach 60. XX wieku zatopiona została Stará Kelča poprzez budowę zbiornika Veľká Domaša. W latach 90. XX wieku wybudowany został w miejscowości nowy kościół.

</doc>
<doc id="1825225" url="https://pl.wikipedia.org/wiki?curid=1825225" title="Parafia św. Katarzyny Aleksandryjskiej w Węglewie">
Parafia św. Katarzyny Aleksandryjskiej w Węglewie

Parafia Świętej Katarzyny Aleksandryjskiej w Węglewie jest jedną z 8 parafii leżącą w granicach dekanatu pobiedziskiego. Erygowana w 1266 roku.
Dokumenty.
Księgi metrykalne: 

</doc>
<doc id="1825227" url="https://pl.wikipedia.org/wiki?curid=1825227" title="Morela Mume">
Morela Mume



</doc>
<doc id="1825229" url="https://pl.wikipedia.org/wiki?curid=1825229" title="Hedera colchica">
Hedera colchica



</doc>
<doc id="1825230" url="https://pl.wikipedia.org/wiki?curid=1825230" title="Kierownictwo Administracji Pieniężnej Ministerstwa Spraw Wojskowych">
Kierownictwo Administracji Pieniężnej Ministerstwa Spraw Wojskowych

Kierownictwo Administracji Pieniężnej Ministerstwa Spraw Wojskowych (K.A.P. M.S.Wojsk.) - organ asygnujący administracji wojskowej II RP.
Kierownictwo Administracji Pieniężnej Ministerstwa Spraw Wojskowych powołane zostało do zaopatrywania w środki finansowe jednostek administracyjnych, na których zaopatrzeniu pozostawały naczelne władze wojskowe: Generalny Inspektorat Sił Zbrojnych i Ministerstwo Spraw Wojskowych oraz niektóre instytucje bezpośrednio tym władzom podporządkowane i instytucje badawcze. Kierownik Administracji Pieniężnej M.S.Wojsk. podlegał służbowo dowódcy Okręgu Korpusu Nr I w Warszawie, a do realizacji nałożonych zadań miał personel wykonawczy, wojskowy i cywilny. Dowódca OK I był władzą administracyjną dla K.A.P. M.S.Wojsk. w sprawach strat i szkód z wyjątkiem funduszy dyspozycyjnych GISZ, M.S.Wojsk. i szefa Sztabu Głównego WP, a także funduszy specjalnych M.S.Wojsk. oraz zaliczek zwrotnych na uposażenie i zaliczek bezzwrotnych dla personelu naczelnych władz wojskowych.
W latach 1932-1933 w K.A.P. M.S.Wojsk. służbę pełniło pięciu oficerów:
W okręgach korpusów i rejonach intendentury funkcjonowali kierownicji administracji pieniężnej. Na szczeblu okręgu korpusu kierownik administracji pieniężnej był referentem dowódcy OK we wszystkich sprawach gospodarki finansowej i pieniężnej.

</doc>
<doc id="1825232" url="https://pl.wikipedia.org/wiki?curid=1825232" title="Drzewo Montezumy">
Drzewo Montezumy



</doc>
<doc id="1825233" url="https://pl.wikipedia.org/wiki?curid=1825233" title="Rynias (wzgórze)">
Rynias (wzgórze)

Rynias lub Rynias Kieżmarski ("Rynias", "Rinias", "Reniasch", "Renias", "Kempenkaul", "Rinyás", "Réniás") – zalesione wzgórze (1473 m n.p.m.) w słowackich Tatrach Bielskich. Znajduje się w długiej bocznej grani opadającej od Bujaczego Wierchu i oddzielającej Dolinę Kieżmarską od Doliny Czarnej Rakuskiej. Rynias znajduje się w tej grani pomiędzy Przełęczą nad Czerwoną Glinką (1389 m), oddzielającą go od Rakuskiego Grzbietu, a Steżkową Przełęczą (1439 m), oddzielającą go od wyższych i znacznie rozleglejszych Steżek. W północno-wschodnim kierunku od szczytu Ryniasa ciągnie się grzbiet zwany Ryniasowym Działem, który oddziela od siebie dwie odnogi Doliny Czarnej Rakuskiej: Dolinę pod Czerwoną Glinką i Dolinę Czarnej Huczawy.
Rynias i Steżki mają odmienną budowę geologiczną od pozostałej części Tatr Bielskich. Zbudowane są mianowicie z kwarcytowych piaskowców. Wskutek jałowości tego podłoża występują na nich bezleśne obszary.
Przez grzbiet Ryniasa, Steżkową Przełęcz i Steżki biegnie granica obszaru ochrony ścisłej. Należą do niego północno-wschodnie zbocza. Na Ryniasa nie prowadzi żaden szlak turystyczny, brak też jakiejkolwiek ścieżki. Porasta go bujnie mieszanina kosodrzewiny i świerków. Na północno-wschodnich stokach występuje skupisko brzozy omszonej – największe w całych Tatrach.

</doc>
<doc id="1825234" url="https://pl.wikipedia.org/wiki?curid=1825234" title="Walter Tuckermann">
Walter Tuckermann

Walter Tuckermann (ur. 11 marca 1895 w Magdeburgu, zm. 11 lutego
1981 w Arnsbergu) – niemiecki rzeźbiarz tworzący głównie na Górnym Śląsku w stylu realizmu.
Życiorys.
Walter Tuckermann urodził się 11 marca 1895 roku w Magdeburgu, jego rodzicami byli kupiec Wilhelm Otto Rudolf Tuckermann i Anna Marie Luise Cochius. Po śmierci ojca rodzina przeniosła się do Bad Warmbrunn (Cieplic).
Ukończył szkołę w Cieplicach ("Bad Warmbrunn"), gdzie szkolił się pod okiem tyrolskiego artysty Cirilla Dell’Antonio. Brał udział w działaniach na froncie I wojny światowej po których zamieszkał w Bytomiu, gdzie 29 grudnia 1926 roku ożenił się z Charlotte Michler z Lipin. W międzyczasie studiował na Akademii Sztuk Pięknych we Wrocławiu jako uczeń profesora Roberta Bednorza.
W Bytomiu mieszkał przy dzisiejszej ulicy Tadeusza Rejtana, skąd wyjechał z całą rodziną do Lwówka Śląskiego przed II wojną światową. Następnie mieszkał w Heilbad Heiligenstadt oraz Arnsbergu, gdzie zmarł 11 lutego 1981 roku.
Twórczość.
Kilka rzeźb Tuckermanna zachowało się m.in. we Wrocławiu. 
W Bytomiu jest autorem rzeźb znajdujących się na budynku Gimnazjum nr 1 (dziś: Szkoła Podstawowa Mistrzostwa Sportowego) przy ul. Tarnogórskiej. Stworzył także zespół trzech płaskorzeźb przedstawiających pracę górników na budynkach przy ul. Woźniaka oraz podobnych przy ul. Wallisa, a także rzeźbę chłopca na niedźwiedziu przy skrzyżowaniu ulic Kraszewskiego i Fałata. Na terenie Kopalni Węgla Kamiennego Centrum przy ul. Łużyckiej znajdowała się rzeźba stojącego górnika. Ponadto w dzielnicy Rozbark znajduje się zespół płaskorzeźb umieszczonych na budynkach przy ul. Konopnickiej nawiązujących do stylu życia w Karkonoszach.
W kolekcji Muzeum Górnośląskiego w Bytomiu od 2016 roku znajduje się rzeźba "Staruszka" z 1914 roku. 
Jedna z jego rzeźb znajduje się w Munster.

</doc>
<doc id="1825235" url="https://pl.wikipedia.org/wiki?curid=1825235" title="Strumień Halinowski">
Strumień Halinowski

Strumień Halinowski () – struga, dopływ Mlecznej o długości 10,14 km.
Źródła strugi znajdują się pod Sławnem, następnie płynie ona w kierunku północno-wschodnim, w Radomiu przepływa przez dzielnice: Kozia Góra, Halinów i uchodzi do Mlecznej w zachodniej części Radomia na wysokości ul. Maratońskiej. Koło ronda im. Łaskiego na strudze znajduje się niewielki staw. 

</doc>
<doc id="1825236" url="https://pl.wikipedia.org/wiki?curid=1825236" title="Lena Adelsohn Liljeroth">
Lena Adelsohn Liljeroth

Lena Elisabeth Adelsohn Liljeroth (ur. 24 listopada 1955 w Sztokholmie) – szwedzka polityk i dziennikarka, parlamentarzystka, od 2006 do 2014 minister kultury.
Życiorys.
Studiowała politologię i socjologię na Uniwersytecie w Sztokholmie. W 1980 uzyskała dyplom w Szkole Dziennikarstwa w Sztokholmie. Była publicystką w "SAF-tidningen", piśmie szwedzkiej organizacji pracowników ("Svenska Arbetsgivareföreningen"). W latach 1985–2002 jako freelancer współpracowała z federacją prywatnych przedsiębiorców. Wydała kilka prac z zakresu socjologii i działalności wolontariatu.
Od 1998 do 2002 zasiadała w sztokholmskiej radzie miasta. W 2002 i 2006 była wybierana w skład Riksdagu z listy konserwatystów. Pod koniec października 2006 została powołana na urząd ministra kultury w rządzie Fredrika Reinfeldta. Zastąpiła na tym stanowisku Cecilię Stegö Chilò, która zrezygnowała po dziesięciu dniach pełnienia tej funkcji. Utrzymała tę funkcję także po wyborach w 2010, w których również uzyskała reelekcję do Riksdagu. Zakończyła urzędowanie w 2014.
Żona Ulfa Adelsohna, lidera partii koalicyjnej w latach 1981–1986. Od urodzenia jest osobą częściowo niesłyszącą.

</doc>
<doc id="1825237" url="https://pl.wikipedia.org/wiki?curid=1825237" title="Myszoryjki">
Myszoryjki

Myszoryjki (Myosoricinae) – podrodzina owadożernych ssaków z rodziny ryjówkowatych (Soricidae). 
Zasięg występowania.
Podrodzina obejmuje gatunki występujące wyłącznie na południe od Sahary. 
Systematyka.
Do podrodziny należą trzy rodzaje wyodrębnione z podrodziny zębiełków (Crocidurinae):

</doc>
<doc id="1825241" url="https://pl.wikipedia.org/wiki?curid=1825241" title="Leningor">
Leningor



</doc>
<doc id="1825242" url="https://pl.wikipedia.org/wiki?curid=1825242" title="Pyrus elaeagrifolia">
Pyrus elaeagrifolia



</doc>
<doc id="1825243" url="https://pl.wikipedia.org/wiki?curid=1825243" title="Fieseler Fi 166">
Fieseler Fi 166

Fieseler Fi 166 – niemiecki projekt samolotu myśliwskiego o napędzie rakietowym z przełomu 1941/1942, projektu firmy Gerhard Fieseler. Miał operować na dużych wysokościach, poza zasięgiem samolotów wroga.
Historia.
Fieseler Fi 166 I.
Pierwsza wersja "Fi-166 I" miała być połączeniem samolotu (w oparciu o Messerschmitta Bf 109) i rakiety o dwóch silnikach odrzutowych. Rakiety miały wynieść samolot na wysokość 12 000 metrów, a potem samoczynnie oddzielić się od kadłuba i powrócić na ziemię na spadochronach.
Fieseler Fi 166 II.
Drugi projekt "Fi-166 II" miał być rakietą (kształtem przypominającym Messerschmitta Bf 109) posiadającą skrzydła.
Oba samoloty nie wyszły poza stadium projektu.
Dalsze badania.
Wiosną 1944 roku idea samolotu o napędzie rakiety została wznowiona za pomocą Ericha Bachema, który na początku 1942 roku został dyrektorem technicznym fabryki Fieseler. Efektem tych prac pierwszy na świecie samolot pionowego startu - Bachem Ba 349.

</doc>
<doc id="1825244" url="https://pl.wikipedia.org/wiki?curid=1825244" title="Droga wojewódzka nr 643">
Droga wojewódzka nr 643

Droga wojewódzka nr 643 (DW643) – droga wojewódzka w północnej Polsce w województwie warmińsko-mazurskim przebiegająca przez teren powiatu giżyckiego i powiatu mrągowskiego. Droga ma długość 20 km. Łączy miejscowość Wilkasy z miejscowością Olszewo.
Przebieg drogi.
Droga rozpoczyna się w miejscowości Wilkasy, gdzie odchodzi od drogi krajowej nr 59. Następnie kieruje się w stronę południowo - zachodnią i po 20 km dociera do miejscowości Olszewo, gdzie dołącza się do drogi krajowej nr 16. Droga posiada walory trasy widokowej ze względu na położenie na malowniczych terenach Krainy Wielkich Jezior Mazurskich. Przebiega nad brzegami jezior: Niegocin, Jagodnego i Szymoneckiego.

</doc>
<doc id="1825245" url="https://pl.wikipedia.org/wiki?curid=1825245" title="Pyrus caucasica">
Pyrus caucasica



</doc>
<doc id="1825250" url="https://pl.wikipedia.org/wiki?curid=1825250" title="Niezależność zdarzeń">
Niezależność zdarzeń



</doc>
<doc id="1825253" url="https://pl.wikipedia.org/wiki?curid=1825253" title="Things We Like">
Things We Like

Things We Like – jazzowy album Jacka Bruce'a nagrany w 1968 i wydany w 1970 r.
Historia i charakter albumu.
Things We Like był drugim wydanym albumem firmowanym własnym nazwiskiem przez Jacka Bruce'a. Jednak był to jego pierwszy nagrany, jeszcze w sierpniu 1968 r., album. Przeleżał on na półce do 1970 r. Był nagrywany, gdy grupa "Cream" dawała ostatnią serię koncertów.
Główną ideą Bruce'a było więc nagranie płyty z materiałem muzycznym, który byłby całkowicie odmienny od muzyki grupy Cream. Dlatego muzyk zdecydował się na jedyny w swojej karierze album instrumentalny oraz całkowicie jazzowy. Nie był to nawet jazz rock, którego można by oczekiwać, ale jazz wyrosły z bebopu i free jazzu.
Żeby jeszcze bardziej podkreślić odrębność, jako swój instrument wybrał kontrabas, a nie gitarę basową, której był przecież wirtuozem.
Do nagrania albumu wybrał znanych mu już muzyków. Grał z nimi w grupie Graham Bond Organisation i byli nimi: saksofonista Dick Heckstall-Smith, perkusista Jon Hiseman i gitarzysta John McLaughlin. Wszyscy byli przede wszystkim muzykami jazzowymi, więc nagranie jazzowego albumu nie było dla nich problemem. Johna McLaughlina Bruce zobaczył na ulicy i zaprosił do studia.
McLaughlin przyjął ofertę, gdyż właśnie otrzymał zaproszenie do nowej grupy Tony'ego Williamsa Lifetime i nie miał pieniędzy na podróż do Stanów Zjednoczonych. W tej grupie Williamsa pojawił się później także i Jack Bruce.
Prawie cały materiał muzyczny albumu został skomponowany przez Jacka Bruce'a, gdy miał 11 lat.
Ze względu na nagrany materiał muzyczny, album nie miał charakteru komercyjnego, dlatego firma odłożyła go na półkę. Po spóźnionym wydaniu nie wszedł na żadną z list przebojów.

</doc>
<doc id="1825254" url="https://pl.wikipedia.org/wiki?curid=1825254" title="Placido">
Placido

Znane osoby:
Osoby o nazwisku "Placido":

</doc>
<doc id="1825255" url="https://pl.wikipedia.org/wiki?curid=1825255" title="Eskil Erlandsson">
Eskil Erlandsson

Lars Eskil Anders Erlandsson (ur. 25 stycznia 1957 w gminie Ljungby) – szwedzki polityk, od 2006 do 2014 minister rolnictwa.
Życiorys.
Uzyskał wykształcenie rolnicze, kształcił się m.in. w Växjö. Pracował w branży rolnej i leśnej. Od 1983 do 1994 był radnym gminy Ljungby, wchodził w skład władz wykonawczych gminy.
W 1994 po raz pierwszy uzyskał mandat deputowanego do Riksdagu z listy centrystów. Od tego czasu skutecznie ubiegał się o reelekcję na kolejne kadencje. Po zwycięstwie centroprawicy w wyborach krajowych w 2006 zrezygnował z zasiadania w parlamencie w związku z powołaniem w skład rządu. W gabinecie Fredrika Reinfeldta został ministrem rolnictwa. Utrzymał to stanowisko (resort przemianowano na ministerstwo spraw wsi) także po wyborach w 2010, w których również uzyskał reelekcję do Riksdagu.
Urzędowanie jako minister zakończył w 2014, w tym samym roku oraz w 2018 ponownie wybierany do szwedzkiego parlamentu (w 2019 zrezygnował z mandatu).

</doc>
<doc id="1825256" url="https://pl.wikipedia.org/wiki?curid=1825256" title="Herb Boguchwały">
Herb Boguchwały

Herb Boguchwały – jeden z symboli miasta Boguchwała i gminy Boguchwała w postaci herbu.
Wygląd i symbolika.
Herb przedstawia polu w czerwonym Oko Opatrzności srebrne otoczone promieniami złotymi, całość w takimż wieńcu laurowym.
Herb Boguchwały to tzw. herb mówiący, Oko Opatrzności symbolizuje Boga, zaś wieniec laurowy to symbol chwały. 
Historia.
Oko Opatrzności widniało na dawnych pieczęciach gminnych miejscowości z XIX wieku.
 herb, używany najpierw przez gminę, a w latach 2008-2011 przez gminę i miasto przedstawiał czerwoną tarczę, na której widniał złoty monogram litery „B” obok konturu zielonego świerka, zakończonego grotem – symbolem błyskawicy. Poniżej monogramu widniały dwa złote kłosy ułożone w pas. Monogram symbolizować miał nazwę miasta, świerk – miejscową przyrodę, błyskawica – zakład produkcji izolatorów, kłosy – rolnictwo w gminie. Wzór ten był niezgodny z zasadami stylizacji heraldycznej, w związku z tym podjęto prace zmierzające do przyjęcia nowego herbu.
W jednym z odrzuconych projektów widniało dodatkowo godło herbu Szreniawa Teodora Lubomirskiego, założyciela miasta. Obecny herb, po pozytywnym zaopiniowaniu przez Komisję Heraldyczną przyjęto uchwałą nr VI/52/2011 z 17 marca 2011.

</doc>
<doc id="1825261" url="https://pl.wikipedia.org/wiki?curid=1825261" title="Potok Południowy">
Potok Południowy

Potok Południowy – całkowicie skanalizowany ciek wodny przepływający przez Radom. Brał początek prawdopodobnie w okolicach Długojowa Górnego i płynął na zachód przez łąki za dzisiejszym Centrum Handlowym M1 gdzie prowadzi otwartym kanałem i stanowi odprowadzenie wód deszczowych z tego terenu. W jego biegu znajduje się tzw. staw Prędociński, dalej przez os. Ustronie, gdzie wpływa do oczka wodnego w zachodniej części osiedla (dziś w tym miejscu przestaje płynąć otwartym kanałem i wpływa do kolektora). W tych okolicach dawniej przyjmował lewy dopływ płynący z Prędocinka wzdłuż dzisiejszej ul. Młodzianowskiej (dzisiaj ujęty w kanalizację).
Historia.
Dawniej jego koryto prowadziło przez teren folwarku Mariackie (tereny Fabryki Broni oraz os. Planty) oraz śladem dzisiejszego ciągu zieleni Planty i dalej przez teren dzisiejszego szpitala wzdłuż ul. Podwalnej, Kanałowej i Limanowskiego wpływał do Mlecznej na terenie dzisiejszego Starego Ogrodu. Przebieg strumienia widoczny jest na mapach z początku XX wieku. Jego wody zasilały niegdyś fosę Miasta Kazimierzowskiego. Tereny w dolinie Strumienia Południowego były zabagnione, osuszenie spowodowała dopiero budowa kolektora (w którego ciąg dolny odcinek strumienia został ujęty) przy okazji budowy Fabryki Broni w latach dwudziestych XX wieku.

</doc>
<doc id="1825262" url="https://pl.wikipedia.org/wiki?curid=1825262" title="Droga wojewódzka nr 596">
Droga wojewódzka nr 596

Droga wojewódzka nr 596 (DW596) – droga wojewódzka w północnej Polsce w województwie warmińsko-mazurskim przebiegająca przez teren powiatów kętrzyńskiego i olsztyńskiego. Droga ma długość 24 km. Łączy miejscowość Mnichowo z miastem Biskupiec.
Przebieg drogi.
Droga rozpoczyna się w miejscowości Mnichowo (3 km od miasta Reszel), gdzie odchodzi od drogi wojewódzkiej nr 593. Następnie kieruje się w stronę południowo - zachodnią i po 24 km dociera do Biskupca, gdzie dołącza się do drogi krajowej nr 57. Droga posiada walory trasy widokowej, ze względu na położenie na malowniczych terenach Pojezierza Mrągowskiego.

</doc>
<doc id="1825264" url="https://pl.wikipedia.org/wiki?curid=1825264" title="La gazzetta">
La gazzetta

Gazeta (także Gazetka wł. "La gazetta ossia Il matrimonio per concorso", co się tłumaczy: "Gazeta, albo małżeństwo z konkursu") – opera buffa w dwóch aktach skomponowana przez Gioacchina Rossiniego, do której libretto, na podstawie sztuki Carlo Goldoniego napisali Giuseppe Palomba i Andrea Leone Tottola. Premiera miała miejsce w 1816 roku.
Okoliczności powstania opery.
Po powrocie do Neapolu, z Rzymu, gdzie był zatrudniony przy wystawianiu "Cyrulika sewilskiego", Rossini otrzymał zlecenie na napisanie kolejnej opery. Jej powstanie natrafiło na szereg trudności. Najpierw kompozytor otrzymał zamówienie na napisanie kantaty "Wesele Tetydy i Peleusa", na ślub księżniczki Marii Karoliny, wnuczki króla Obojga Sycylii Ferdynanda I. Jej prawykonanie nastąpiło 25 kwietnia w neapolitańskim "Teatro del Fondo". Główny teatr Neapolu "San Carlo" spłonął 13 lutego i Rossini udzielał się przy jego odbudowie. Uwagę kompozytora zaprzątała też w tym czasie,w znacznym stopniu, osoba Izabeli Colbran, której urokowi coraz bardziej ulegał. 
Libretto, przygotowane dla innego kompozytora, napisał Giuseppe Palomba, a ostateczną wersję tekstu opracował Leone Tottola. Muzykę Rossini pisał w pośpiechu i bez szczególnego zaangażowania w ostateczny kształt utworu. Włączył na przykład do partytury kwintet "Ah, guardate che acciddente" z "Turka we Włoszech", nie zmieniając nawet pierwotnego tekstu, zastępując tylko słowo "żona" słowem "siostra". Premiera "Gazety" zapowiedziana na sierpień i kilkakrotnie przekładana, miała miejsce 26 września w "Teatro dei Fiorentini". Opera zawiodła oczekiwania publiczności i po kilkunastu przedstawieniach została bezpowrotnie zdjęta z afisza.
Treść.
Akt I.
W jednym z paryskich zajazdów poruszenie wzbudziło ogłoszenie w lokalnej gazecie. Mówi ono o konkursie, którego stawką jest ręka pięknej, młodej, wykształconej, a do tego jeszcze bogatej panny. Szczególne zainteresowanie wykazuje Albert, młody chłopak szukający właśnie odpowiedniej kandydatki na żonę. Po niedługim czasie w zajeździe pojawia się autor tego ogłoszenia Don Pomponio wraz z córką Lisettą. Lisetta jest jednak zakochana w Filipie, prowadzącym zajazd, w którym toczy się akcja. Podejmującego starania o rękę Lisetty Alberta Filip informuje, że dziewczyna jest jego żoną. Zbity z tropu Albert zauważa Doralice i bierze ją za "dziewczynę z gazety". Między obojgiem młodych rodzi się uczucie. Don Pomponio jest oburzony wieścią o potajemnym ślubie córki z hotelarzem, ten, aby ujść jego gromów, stwierdza, że jest żonaty z Różą. Tymczasem Filip i Lisetta przygotowują maskaradę na rzecz Don Pomponia. Do hotelu ma zjechać bogaty kwakier holenderski, zainteresowany małżeństwem z gazety. Kiedy przebrany za Holendra Filip zjawia się przed Don Pomponiem, Lisetta dowiaduje się od ojca, że jest on żonaty z inną. Sugeruje więc najpierw, że kwakier może być fałszywy, a gdy to nie pomaga bije go po twarzy. Zaatakowany Filip domaga się zadośćuczynienia od ojca panny i tak ogólnym zamieszaniem kończy się akt I
Akt II.
Dwie pary zakochanych muszą przekonać ojców córek do zgody na małżeństwo. Obydwaj chcą bowiem wysoko urodzonych zięciów. Ojciec Doralice, Anzelm przyrzeka jej rękę Traversenowi. Zrozpaczony Albert udaje się po pomoc do Filipa. Ten godzi się z Lisettą. Po czym obydwaj Filip i Albert wyzywają Don Pomponia na pojedynek. Wystraszony Pomponio nadal nie chce się zgodzić na ślub Lisetty z Filipem. Wtedy młodzi urządzają maskaradę, w którą wciągają również Don Pomponia. Przebrany za Turka chce niepostrzeżenie uciec wraz z córką. Nie umie jej jednak rozpoznać wśród Turków i Turczynek w maskach. Tymczasem Fili z Lisettą i Albert z Doralice, korzystając z zamieszani opuszczają gospodę i potajemnie biorą ślub. Ojcowie muszą się z tym pogodzić, co nie przychodzi im zresztą zbyt trudno. Okazuje się, że Albert naprawdę pochodzi ze szlacheckiego rodu, a Lisetta i tak by nie wyszła za nikogo, poza Filipem.
Podsumowanie.
"Gazeta" nie należy dziś do najczęściej grywanych oper Rossiniego. Przede wszystkim niewielką wartość literacką prezentuje, nawiązujące do wcześniejszych fars Rossiniego "Włoszki w Algierze" czy "Turka we Włoszech", libretto. Sporo w nim maskarady, przebieranek, nieporozumień ale i nonsensów. Zawinił też pośpiech w jakim powstała muzyka, choć i w tej operze nie brak wartościowych części, jak na przykład uwertura, wykorzystana później w "Kopciuszku", czy niezawodny finał I aktu.
Nikła popularność sceniczna dzieła powoduje, że szersza publiczność może się zapoznać z operą głównie dzięki nagraniom. Na szczególną uwagę zasługuje nagranie DVD z Barcelony, z Gran Teatre del Liceu w reżyserii Dario Fo, zrealizowane w 2005 roku. Ważnym aspektem tego przedstawienia jest nie tylko dobór odpowiednich artystów, ale stworzenie niezwykle barwnego widowiska, co zresztą jest znakiem firmowym reżysera i przeniesienie akcji w lata dwudzieste XX wieku. Można powiedzieć, że Fo podkreślił w ten sposób ponadczasową wartość opery. Wiele jej wątków jest aktualnych bowiem w każdym czasie, również dziś. Na Rossini Opera Festival w Pesaro, gdzie są też wystawiane nowe inscenizacje zapomnianych oper "La Gazetta" pokazano w 2001, 2005 i 2015 roku.

</doc>
<doc id="1825265" url="https://pl.wikipedia.org/wiki?curid=1825265" title="Szwedzcy posłowie do Parlamentu Europejskiego 2004–2009">
Szwedzcy posłowie do Parlamentu Europejskiego 2004–2009

Szwedzcy posłowie VI kadencji do Parlamentu Europejskiego zostali wybrani w wyborach przeprowadzonych 13 czerwca 2004.

</doc>
<doc id="1825266" url="https://pl.wikipedia.org/wiki?curid=1825266" title="Grzybówka różowawa">
Grzybówka różowawa

Grzybówka różowawa ("Mycena rosella" (Fr.) P. Kumm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus rosellus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Mycena". Synonimy:
Nazwę polską podała Maria Lisiewska w 1987 r. 
Morfologia.
Średnicy 0,5-1,5 cm, za młodu półkulisty, potem stożkowato-dzwonkowaty. Nigdy nie staje się całkowicie rozpostarty. Powierzchnia gładka i matowa, na brzegach prążkowana. Kolor różowy z ciemniejszym środkiem, z wiekiem jaśnieje. Brzeg ostry i pofalowany.
Szerokie i szeroko przyczepione. Pomiędzy głównymi blaszkami występują dodatkowe, krótsze. Kolor od jasnoróżowego przez ciemnoróżowy i czerwony do brązowego lub oliwkowego.
Wysokość 2,5-5 cm, grubość 0,5-2 mm, walcowaty, pusty. Powierzchnia gładka, u podstawy trzonu wyraźnie widoczna filcowata grzybnia. Kolor od brudnobiałego do jasnobrązowego, zazwyczaj z różowym nalotem.
O kolorze bladoróżowym lub białawym, wodnisty. Smak i zapach nieokreślony.
Podstawki 4-zarodnikowe, zgrubiałe. Zarodniki elipsoidalne, o rozmiarach 7,5–10 × 4–5 μm, gładkie, amyloidalne. Cheilocystydy o rozmiarach 25–80 × 4,5–18 μm, zgrubiałe, o kształcie wrzecionowatym, czasami nieregularnym, wypełnione czerwonawą treścią. Mają powierzchnię gładką, lub nieregularnie pokrytą cylindrycznymi, prostymi lub zakrzywionymi naroślami o rozmiarach 1,5–10 × 1,5–5,5 μm. Pleurocystydy wrzecionowate, gładkie z czerwoną zawartością. Trama w odczynniku Melzera wybarwia się na winno-brązowo. Strzępki skórki mają szerokość 2,5–10 μm i pokryte są brodawkami i cylindrycznymi naroślami o rozmiarach 1–2,5 × 1–2 μm. Strzępki warstwy korowej o szerokości 2–4,5 μm, gładkie, lub pokryte cylindrycznymi naroślami, Sprzążki o szerokości 5,5–12,5 μm, pokryte brodawkami lub cylindrycznymi naroślami. Występują we wszystkich strzępkach.
Występowanie i siedlisko.
Występuje w Ameryce Północnej i Europie.
Rośnie w lasach iglastych, gromadnie na glebach kwaśnych, zawsze na ściółce iglastej, wyłącznie pod świerkiem. Owocniki wytwarza od sierpnia do listopada. Jest dość pospolity, szczególnie w lasach górskich.
Znaczenie.
Saprotrof, którego grzybnia rozkłada igliwie, wytwarzając z niego próchnicę. Grzyb niejadalny.
Gatunki podobne.
Bardzo podobna jest "Atheniella adonis". Jest równie drobna, ale ma barwę pomarańczowo-czerwoną. Istnieje wiele grzybówek o różnych odcieniach czerwonego koloru. Podobna jest także grzybówka czerwonoostrzowa ("Mycena rubromarginata)," ale ma kapelusz o bardziej różowofioletowym kolorze i grzybówka krwawiąca ("Mycena sanguinolenta") – rozróżnić ją można po tym, że po uszkodzeniu trzonu wydziela wodnistą, czerwoną ciecz. Grzybówka krwista ("Mycena haematopus") rośnie na obumarłych drzewach i ma gęstsze blaszki, bez dodatkowych wstawek pomiędzy nimi.

</doc>
<doc id="1825267" url="https://pl.wikipedia.org/wiki?curid=1825267" title="Wybory prezydenckie w Gwinei Równikowej w 2009 roku">
Wybory prezydenckie w Gwinei Równikowej w 2009 roku

Wybory prezydenckie w Gwinei Równikowej w 2009 roku – wybory prezydenckie w Gwinei Równikowej przeprowadzone 29 listopada 2009. Głównym faworytem od początku pozostawał prezydent Teodoro Obiang Nguema Mbasogo, który ubiegał się o piątą kadencję z rzędu. Wobec braku realnej opozycji w kraju, prezydent zdobył 95,4% głosów poparcia. Organizacje międzynarodowe, w tym Human Rights Watch, uznały, że wybory nie spełniły standardów demokratycznych.
Organizacja wyborów.
Władzę w Gwinei Równikowej sprawuje od 1979 prezydent Teodoro Obiang Nguema Mbasogo. Do 2009, jako jedyny kandydat bądź przy bojkocie ze strony opozycji, czterokrotnie wygrywał wybory prezydenckie (w 1982, 1989, 1996, 2002), zdobywając za każdym razem ponad 95% głosów. W wyborach prezydenckich z grudnia 2002 zdobył 97,1% głosów. Wybory zostały skrytykowane przez społeczność międzynarodową (w tym UE).
Zgodnie z konstytucją prezydent Gwinei Równikowej wybierany jest na 7-letnią kadencję, z możliwością wielokrotnej reelekcji. Kolejne wybory prezydenckie powinny były odbyć się pod koniec 2009. Jednak 29 lutego 2008 prezydent Obiang zapowiedział przesunięcie terminu wyborów na rok 2010. Po ponad półtora roku zmienił zdanie i dekretem z 15 października 2009 ogłosił ich organizację 29 listopada 2009. Ogłoszenie nowego terminu wyborów, na 45 dni przed głosowaniem, wywołało niezadowolenie w szeregach opozycji, która stwierdziła, że tak krótki okres czas uniemożliwi jej odpowiednie przygotowanie się i organizację kampanii wyborczej. Pomimo tego, lider opozycyjnej partii Zjednoczenie na rzecz Demokracji Społecznej (CPDS, "Convergencia para la Democracia Social"), Plácido Micó Abogo, zapowiedział udział w wyborach, choć oskarżył władze o planowanie fałszerstw wyborczych.
Udział w wyborach zapowiedział również prezydent Obiang, który od początku pozostawał niekwestionowanym faworytem w walce o urząd z powodu braku silnej opozycji politycznej. W sumie do udziału wyborów w wyborach zgłosiło się 5 kandydatów. Listę kandydatów podano do publicznej wiadomości dopiero w połowie listopada.
Kampania wyborcza.
5 listopada 2009 w Gwinei Równikowej rozpoczęła się kampania wyborcza, która trwała do 27 listopada. Zgodnie z wydanym oświadczeniem, władze zobowiązały się do przeprowadzenia uczciwych i demokratycznych wyborów, zapewniając wszystkim kandydatom otwarty dostęp do mediów. Wszystkie partie polityczne biorące udział w wyborach miały również otrzymać fundusze ze środków państwowych na prowadzenie kampanii wyborczych.
Zdaniem obserwatorów, w tym Human Rights Watch, kampania wyborcza nie odbyła się na równych prawach. Opozycja była zastraszana i pozbawiona równego dostępu do mediów. Dodatkowo, na 43 międzynarodowych obserwatorów, wyznaczonych przez Unię Afrykańską i Wspólnotę Gospodarczą Państw Afryki Środkowej, zostało nałożonych szereg ograniczeń, które postawiły pod znakiem zapytania rezultat ich pracy. Według HRW, wybory w Gwinei w istocie stwarzały tylko pozory wolnych, a ich celem było "przypieczętowanie" rządów prezydenta Obianga.
W czasie kampanii główny kandydat opozycji, Micó Abogo, oskarżył prezydenta Obianga o wykorzystanie funduszy państwowych na finansowanie swojej kampanii. Zarzucił Partii Demokratycznej Gwinei Równikowej wyprowadzenie na ten cel 10 mld franków CFA (15,2 mln euro) ze środków budżetowych. Prezydent zaprzeczył zarzutom. Stwierdził, że jego kampania jest finansowana ze składek aktywnych członków partii. Kandydatom opozycji zarzucił natomiast, że ich główną intencją startu w wyborach nie jest wygrana, lecz chęć wzbogacenia się dzięki pieniądzom, otrzymywanym przez każdego z kandydatów z funduszy publicznych na organizację kampanii (300 mln franków CFA).
Prezydent Obiang stwierdził, że spodziewa się swojej reelekcji i zdobycia co najmniej 97% głosów poparcia. Obiecywał kontynuację swojej polityki, redystrybucję dochodów ze sprzedaży surowców naturalnych i dalszy rozwój gospodarczy kraju.
28 listopada 2009, w przeddzień głosowania, bojkot wyborów ogłosił Carmelo Mba Bacale, kandydat Akcji Ludowej. Zarzucił władzom planowanie fałszerstw wyborczych, wskazując na fakt, że okręgowym komisjom wyborczym oraz krajowej komisji wyborczej przewodniczącą członkowie PDGE.
Głosowanie i wyniki wyborów.
Władze nałożyły na obywateli szereg ograniczeń w dniu wyborów. W obawie o bezpieczeństwo, zakazano poruszania się pojazdami, spożywania alkoholu, posiadania przy sobie broni oraz organizowania zgromadzeń w pobliżu lokali wyborczych. Do udziału w wyborach uprawnionych było 291 tys. spośród ok. 630 tys. obywateli.
Według oficjalnych wyników, opublikowanych 4 grudnia 2009, wybory zdecydowanie wygrał prezydent Obiang, zdobywając 95,37% głosów poparcia. Micó Abogo, główny kandydat opozycji, uzyskał 3,55% głosów. Frekwencja wyborcza wyniosła 93%.
Zdaniem obserwatorów, wyniki wyborów nie były zaskoczeniem, gdyż same wybory nie mogły odbyć się w sposób wolny i demokratyczny. W dniu głosowania zanotowano niską frekwencję wyborczą, a na ulicach widoczne były liczne patrole służ bezpieczeństwa. Prezydent Obiang pochwalił przebieg głosowania. Natomiast Micó Pladigo odrzucił wyniki wyborów, oskarżając władze o fałszerstwa. Organizacje międzynarodowe wskazywały na fakt nieopublikowania przez władze list wyborców, kierowania pracami komisji wyborczej przez ministra spraw wewnętrznych oraz odmowie wydania wiz licznym dziennikarzom zagranicznym chcącym relacjonować przebieg wyborów.

</doc>
<doc id="1825268" url="https://pl.wikipedia.org/wiki?curid=1825268" title="Wjaczesław Hroznyj">
Wjaczesław Hroznyj



</doc>
<doc id="1825269" url="https://pl.wikipedia.org/wiki?curid=1825269" title="Prezydent UE">
Prezydent UE



</doc>
<doc id="1825270" url="https://pl.wikipedia.org/wiki?curid=1825270" title="Prezydent Unii Europejskiej">
Prezydent Unii Europejskiej



</doc>
<doc id="1825275" url="https://pl.wikipedia.org/wiki?curid=1825275" title="Fritz Krause">
Fritz Krause

Fritz Krause (ur. 13 kwietnia 1925 w Tzschetzschnow, zm. 9 sierpnia 2012) – niemiecki polityk okresu NRD, członek SED, w latach 1965–1990 nadburmistrz Frankfurtu nad Odrą.
Życiorys.
Był najstarszym dzieckiem cieśli Fritza Krause z Tzschetzschnow (od 1937 Güldendorf, a dziś dzielnica Frankfurtu nad Odrą). Tam uczęszczał do szkoły i zdobył zawód handlowca. Podczas II wojny światowej powołany do marynarki wojennej, znajdując się w niewoli brytyjskiej musiał stawiać miny na wodach terytorialnych Norwegii.
Członek Freie Deutsche Jugend. Oddelegowany na studia do Moskwy. 4 listopada 1965 po raz pierwszy wybrany na stanowisko nadburmistrza Frankfurtu nad Odrą. Kolejne przedłużenia urzędu miały miejsce 15 kwietnia, 29 maja 1974, 7 czerwca 1979, 24 maja 1984 i 25 maja 1989 (w sumie 25 lat).
Za swoją znaczącą rolę w zabezpieczeniu ruin Kościoła Mariackiego został wyróżniony przez Franka Mangelsdorfa – redaktora naczelnego Märkische Oderzeitung.
Barbara Keifenheim nakręciła film dokumentalny pt. "Der volkseigene Bürgermeister", opowiadający o Fritzu Krause – ostatnim nadburmistrzu Frankfurtu nad Odrą z ramienia SED.

</doc>
<doc id="1825276" url="https://pl.wikipedia.org/wiki?curid=1825276" title="Herb Leżajska">
Herb Leżajska

Herb Leżajska – jeden z symboli miasta Leżajsk w postaci herbu.
Wygląd i symbolika.
Herb przedstawia krzyż jagielloński (podwójny) w kolorze białym (srebrnym) umieszczony na tarczy herbowej w kolorze czerwonym, obrysowanej kreską w kolorze żółtym (złotym), umieszczonej na niebieskim tle w kształcie owalu. Nad herbem są umieszczone: laska Merkurego ozdobiona dwoma splecionymi wężami i skrzydłami, waga, księga - w kolorze żółtym (złotym).
Historia.
Pierwszym miejskim herbem był krzyż lotaryński na czerwonej hiszpańskiej tarczy herbowej. W końcu XVIII wieku, kiedy Leżajsk stał się bezpośrednią częścią imperium Habsburgów, cesarz Józef II wydał zarządzenie o uzupełnieniu lokalnych herbów nowo nabytych ziem. Po reformach herb miasta zmienił się znacznie. Został on uzupełniony o laskę boga Merkurego, węże, skrzydła oraz wagę i księgę barwy złotej. Mimo powrotu wielu miast do historycznych herbów, Rada Miejska Leżajska przyjęła ten herb 30 grudnia 2002 uchwałą nr III/18/02.

</doc>
<doc id="1825278" url="https://pl.wikipedia.org/wiki?curid=1825278" title="Dźwigacz wargi górnej i skrzydła nosa">
Dźwigacz wargi górnej i skrzydła nosa

Dźwigacz wargi górnej i skrzydła nosa () – mięsień wyrazowy głowy człowieka, należący do grupy mięśni otoczenia szpary ust. Powoduje uniesienie skrzydła nosa i rozwarcie nozdrzy (część przyśrodkowa) oraz, we współpracy z mięśniem dźwigaczem wargi górnej, uniesienie wargi górnej (część boczna).
Zaczyna się na wyrostku czołowym szczęki, a kończy się ku dołowi w skórze wargi górnej i bruzdy nosowo-wargowej. Włókna przyśrodkowe dochodzą do skóry skrzydła nosa oraz otaczają nozdrza od boku i tyłu. Unerwiony jest przez gałęzie policzkowe nerwu twarzowego.
Niekiedy ma przyczep dodatkowy do kości nosowej.

</doc>
<doc id="1825281" url="https://pl.wikipedia.org/wiki?curid=1825281" title="Otello (ujednoznacznienie)">
Otello (ujednoznacznienie)

Także:

</doc>
<doc id="1825282" url="https://pl.wikipedia.org/wiki?curid=1825282" title="Fasolka po bretońsku">
Fasolka po bretońsku

Fasolka po bretońsku – danie, które zawiera fasolę gotowaną lub duszoną z sosem pomidorowym, wraz z dodatkami. Jest to jedno z najbardziej popularnych dań w kuchni polskiej.

</doc>
<doc id="1825283" url="https://pl.wikipedia.org/wiki?curid=1825283" title="Vision Quest (ścieżka dźwiękowa)">
Vision Quest (ścieżka dźwiękowa)

Original Sound Track of the Warner Bros. Motion Picture Vision Quest – ścieżka dźwiękowa z filmu "Zwariowałem dla ciebie" (ang. "Vision Quest" lub "Crazy for You") (reż.: Harold Becker) z 1985 roku.
Mimo iż album jest kompilacją utworów różnych artystów, jest on czasami wliczany do oficjalnej dyskografii Madonny, gdyż znalazły się na nim aż dwie piosenki w jej wykonaniu.
Przez długi czas album był jedynym wydawnictwem cyfrowym, na jakim można było znaleźć oryginalną wersję piosenki „Crazy for You”, a utwór „Gambler” do dziś dostępny jest w tej formie jedynie na tym krążku.
Single.
Jako singiel promujący ścieżkę dźwiękową wydano także utwór "Only the Young" grupy Journey. 
Single "Hungry for Heaven" zespłu Dio, "Lunatic Fringe" grupy Red Rider oraz "Hot Blooded" w wykonaniu Foreigner były ukazały się jako wydawnictwa promujące albumy, z tórych te piosenki pochodzą.

</doc>
<doc id="1825286" url="https://pl.wikipedia.org/wiki?curid=1825286" title="Grzybówka mleczajowa">
Grzybówka mleczajowa

Grzybówka mleczajowa ("Mycena galopus" (Pers.) P. Kumm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1800 r. Persoon nadając mu nazwę "Agaricus galopus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Mycena". Synonimy naukowe:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten ma też nazwę bedłka mleczajowa. 
Morfologia.
Średnicy 1-2 cm, kształt dzwonkowaty lub stożkowaty, później staje się wypukły. Na szczycie kapelusza garb, brzegi równy, kapelusz prążkowany do 2/3 promienia kapelusza. Powierzchnia gładka, sucha, kolor szary z oliwkowym odcieniem, na szczycie ciemniejszy
Białe, wąskie, dość gęste, przy trzonie zaokrąglone.
Wysokość 4-8 cm, grubość do 2,5 mm, walcowaty, w środku pusty, przy podstawie zazwyczaj wygięty i lekko rozszerzony. Podstawa trzonu zazwyczaj pokryta jest pilśniowatą grzybnią. Kolor taki sam jak kapelusza, powierzchnia gładka lub lekko prążkowana.
Bardzo cienki, szary, o łagodnym smaku i bez zapachu. W razie uszkodzenia kapelusza grzyb wydziela biały sok mleczny. Widoczne to jest jednak tylko na młodych owocnikach, starsze lub wysuszone tracą sok. 
Wysyp zarodników biały. Zarodniki elipsoidalne, czasami lekko gruszkowate, bardzo słabo amyloidalne. Mają rozmiar 9-13 × 5-6.5 μm i gładką powierzchnię. Podstawki 4-zarodnikowe. Bardzo licznie występują podobne do siebie pleurocystydy i cheilocystydy. Są bezbarwne, gładkie, wrzecionowate, wydłużone, łagodnie ścienione ku zaostrzonemu wierzchołkowi, czasami w pobliżu wierzchołka rozwidlone lub rozgałęzione. Mają rozmiar 70-90 × 9-15 μm. Trama blaszek jest jednorodna. Skórka kapelusza cienka, ale dobrze wyodrębniona. W miąższu pod nią dobrze rozwinięta warstwa podskórkowa. Pozostała część miąższu kapelusza zbudowana z nitkowatych strzępek.
Występowanie i siedlisko.
Najwięcej stanowisk grzybówka mleczajowej opisano w Europie. Jest tutaj szeroko rozprzestrzeniona. Ponadto podano jej stanowiska na zachodnim wybrzeżu Ameryki Północnej oraz w Australii. W Polsce gatunek bardzo pospolity.
Występuje we wszelkiego typu lasach, zaroślach i parkach oraz na torfowiskach. Rośnie na opadłych liściach i igliwiu, wśród mchów, rzadziej na opadłych gałązkach, korze i szyszkach. Owocniki wytwarza od kwietnia do listopada.
Znaczenie.
Saprotrof, grzyb niejadalny.

</doc>
<doc id="1825289" url="https://pl.wikipedia.org/wiki?curid=1825289" title="Geodezja ogólna">
Geodezja ogólna



</doc>
<doc id="1825290" url="https://pl.wikipedia.org/wiki?curid=1825290" title="Mięsień dźwigacz wargi górnej">
Mięsień dźwigacz wargi górnej

Mięsień dźwigacz wargi górnej () – mięsień wyrazowy głowy człowieka, należący do grupy mięśni otoczenia szpary ust. Zaczyna się na dolnej krawędzi oczodołu nad otworem podoczodołowym. Kończy się w skórze środkowej części bruzdy nosowo-wargowej. Unerwiony jest przez gałęzie policzkowe nerwu twarzowego.
Unosi wargę górną, odsłaniając górne siekacze. 

</doc>
<doc id="1825291" url="https://pl.wikipedia.org/wiki?curid=1825291" title="Hettstedt">
Hettstedt

Hettstedt − miasto w Niemczech, w kraju związkowym Saksonia-Anhalt, w powiecie Mansfeld-Südharz. Leży ok. 40 km na północny zachód od miasta Halle (Saale) i ok. 50 km na południe od stolicy kraju związkowego - Magdeburga. Miasto jest znane z wydobycia miedzi i z hutnictwa metali nieżelaznych.
Na północy miasto graniczy z Wiederstedt, dzielnicą miasta Arnstein, na wschodzie z Welfesholz, na południowy wschód ze Siersleben, na południu Großörner oraz na zachodzie z Meisberg.
Współpraca.
Miejscowości partnerskie:

</doc>
<doc id="1825293" url="https://pl.wikipedia.org/wiki?curid=1825293" title="Alina Orlova">
Alina Orlova

Alina Orlova, właściwie Alina Orlovskaja; ur. 28 czerwca 1988 w Wisagini, Litewska SRR) – litewska kompozytorka, wokalistka oraz autorka tekstów.
Życiorys.
Pochodzi z rodziny polsko-rosyjskiej – jej ojcem jest Polak urodzony na Litwie, a matką Rosjanka urodzona w Woroneżu. Jej rodzice poznali się w Kazachstanie, gdy byli dziećmi, a ich rodzice zostali zesłani; mieszkali po sąsiedzku. Stamtąd wyjechali do Litwy, do Wisaginii, gdzie ukończyli szkołę.
Jej sława rozpoczęła się wraz z otrzymaniem nagrody „A.LT” za alternatywną muzykę w jej ojczyźnie Litwie. Jej piosenka "Nesvarbu" została okrzyknięta najlepszym debiutem roku w magazynie "Pravda". 
W 2008 zadebiutowała albumem "Laukinis šuo dingo" (tłum. "Dziki pies dingo"; nazwa wzięta z nazwy książki "Dziki pies dingo" rosyjskiego pisarza Fraermana Ruwima dla dzieci o młodocianej miłości). Od tej pory występuje regularnie na terenie Europy (Litwa, Rosja, Francja, Anglia, Francja etc.)
W 2010 wydała drugi album "Mutabor".
W 2013 wydano jej pierwszy zapis koncertowy "LRT Opus Live", zarejestrowany 10 kwietnia 2013 w studiu litewskiego kanału telewizyjnego LRT.
Muzyka, jaką tworzy jest najczęściej określana mianem alternatywnego folku. Tworzy i śpiewa w trzech językach: litewskim, angielskim i rosyjskim. Głównie komponuje i pisze własne piosenki, chociaż w jej twórczości pojawiają się również covery znanych piosenek, np. "To ostatnia niedziela".

</doc>
<doc id="1825296" url="https://pl.wikipedia.org/wiki?curid=1825296" title="Mała Spąga">
Mała Spąga

Mała Spąga (słow. "Priečna vežička", 2318 m n.p.m.) – niewielka turniczka znajdująca się między siodłami Czerwonej Ławki w słowackiej części Tatr Wysokich. Rozdziela ona Czerwoną Ławkę na dwa siodła Wyżnią i Niżnią Czerwoną Ławkę, które to oddzielają ją od sąsiedniego Małego Lodowego Szczytu i Spągi. Turniczka ta nie ma praktycznie żadnego znaczenia turystycznego i taternickiego, nieco na północ od jej wierzchołka, przez siodło Wyżniej Czerwonej Ławki, przebiega żółto znakowany szlak turystyczny.
Pierwsze wejścia na wierzchołek Małej Spągi miały miejsce najprawdopodobniej podczas pierwszych wejść na Czerwoną Ławkę.

</doc>
<doc id="1825297" url="https://pl.wikipedia.org/wiki?curid=1825297" title="Korzeniowski">
Korzeniowski



</doc>
<doc id="1825298" url="https://pl.wikipedia.org/wiki?curid=1825298" title="Zbigniew Kukiz">
Zbigniew Kukiz

Zbigniew Kukiz (ur. 1919, zm. 2002) – polski działacz społeczny związany z Wrocławiem. 
Życiorys.
Uzyskał maturę w Gródku Jagiellońskim, następnie rozpoczął studia na Wydziale Prawa Uniwersytetu Jana Kazimierza, które ukończył już po II wojnie światowej we Wrocławiu. W 1939 walczył w wojnie obronnej Polski. W wyniku sowieckiej okupacji Kresów został zesłany do Azji Centralnej. W latach 1943–1946 mieszkał w Kijowie, gdzie pracował w „Kijowskiej Prawdzie” oraz kierował Klubem Sportowym „Rot Front”. W 1946 wrócił do Polski zamieszkując w Katowicach, następnie we Wrocławiu, gdzie ukończył studia prawnicze i zdał egzamin sędziowski. Pracował w Państwowym Urzędzie Repatriacyjnym oraz w Wydawnictwie „Czytelnik”. Przez lata był związany z Polskim Towarzystwem Turystyczno-Krajoznawczym oraz Towarzystwem Rozwoju Ziem Zachodnich. W 1948 należał do współorganizatorów Wystawy Ziem Odzyskanych we Wrocławiu. Przez kilka kadencji był radnym Wojewódzkiej Rady Narodowej z rekomendacji SD (przewodniczył Klubowi Radnych SD). Odznaczony Krzyżem Kawalerskim Orderu Odrodzenia Polski.

</doc>
<doc id="1825300" url="https://pl.wikipedia.org/wiki?curid=1825300" title="Herb Radzynia Podlaskiego">
Herb Radzynia Podlaskiego

Herb Radzynia Podlaskiego – jeden z symboli miasta Radzyń Podlaski w postaci herbu.
Wygląd i symbolika.
Herb przedstawia wizerunek białego niedźwiedzia kroczącego w lewo, w czerwonym polu.
Historia.
Wizerunek niedźwiedzia pochodzi z herbu Rawicz, tj. Panny na Niedźwiedziu, którym pieczętował się założyciel miasta – Grot z Ostrowa. Obecny herb został przyjęty uchwałą Miejskiej Rady Narodowej.

</doc>
<doc id="1825302" url="https://pl.wikipedia.org/wiki?curid=1825302" title="Mięsień dźwigacz kąta ust">
Mięsień dźwigacz kąta ust

Mięsień dźwigacz kąta ust, mięsień psi () – mięsień wyrazowy głowy człowieka, należący do grupy mięśni otoczenia szpary ust. W swej początkowej części leży pod mięśniem dźwigaczem wargi górnej. Zaczyna się w dole nadkłowym pod otworem podoczodołowym. Włókna tego mięśnia biegną ku dołowi nad kłem i po wejściu do węzła mięśniowego kończą się w okolicy kąta ust. Jego włókna splatają się z mięśniem obniżaczem kąta ust i okrężnym ust. Unerwiony jest przez gałęzie policzkowe nerwu twarzowego.
Unosi kąt ust do góry i nieco przyśrodkowo.

</doc>
<doc id="1825305" url="https://pl.wikipedia.org/wiki?curid=1825305" title="Kolej Tybetańska">
Kolej Tybetańska



</doc>
<doc id="1825306" url="https://pl.wikipedia.org/wiki?curid=1825306" title="Borsucza">
Borsucza



</doc>
<doc id="1825309" url="https://pl.wikipedia.org/wiki?curid=1825309" title="Sobór świętego Aleksandra Newskiego w Tallinie">
Sobór świętego Aleksandra Newskiego w Tallinie



</doc>
<doc id="1825312" url="https://pl.wikipedia.org/wiki?curid=1825312" title="Nienczen Tangla">
Nienczen Tangla

Nienczen Tangla (chiń.: 念青唐古拉山, pinyin: "Niànqīngtánggǔlā Shān"; tyb.: གཉ་ཆེན་ཐང་ལྷ་, Wylie: "Gnyan-chen-thang-lha", ZWPY: "Nyainqêntanglha") – pasmo górskie w południowo-zachodnich Chinach, w południowej części Wyżyny Tybetańskiej, między górnymi odcinkami Brahmaputry i Saluinu. Długość pasma wynosi ok. 800 km, najwyższym szczytem jest Nienczen Tangla Feng, mający wysokość 7182 m n.p.m. W niższych partiach gór występują stepy górskie, powyżej 5000 m n.p.m. łąki wysokogórskie, rumowiska skalne oraz liczne lodowce górskie. W dolinach duża część obszarów przeznaczona pod uprawę. Przez góry przebiega szosa z Lhasy do Golmudu oraz Kolej Tybetańska.

</doc>
<doc id="1825315" url="https://pl.wikipedia.org/wiki?curid=1825315" title="Mięsień obniżacz kąta ust">
Mięsień obniżacz kąta ust

Mięsień obniżacz kąta ust, mięsień trójkątny () – mięsień wyrazowy głowy człowieka, należący do grupy mięśni otoczenia szpary ust. Zaczyna się na brzegu dolnym żuchwy od guzka bródkowego do poziomu pierwszego zęba trzonowego. Od dolnego przyczepu włókna mięśnia zbiegają się w pęczek trójkątny, kierując się ku górze do kąta ust, kończąc się w większości w węźle mięśniowym, w części zaś w skórze wargi. Unerwiony jest przez gałęzie policzkowe nerwu twarzowego.
Obniża kąt ust i wyprostowuje bruzdę nosowo-wargową, nadając wyraz smutku, przybicia, cierpienia, niesmaku.

</doc>
<doc id="1825316" url="https://pl.wikipedia.org/wiki?curid=1825316" title="Droga wojewódzka nr 603">
Droga wojewódzka nr 603

Droga wojewódzka nr 603 (DW603) – droga wojewódzka w północnej Polsce w województwie pomorskim przebiegająca przez teren powiatu sztumskiego. Droga ma długość 10 km. Łączy miejscowość Biała Góra ze Sztumem.
Przebieg drogi.
Droga rozpoczyna się w centrum miejscowości Biała Góra, gdzie odchodzi od drogi wojewódzkiej nr 605. Następnie kieruje się w stronę wschodnią i po 10 km dociera do miasta Sztum, gdzie dołącza się do drogi krajowej nr 55. 

</doc>
<doc id="1825318" url="https://pl.wikipedia.org/wiki?curid=1825318" title="Pijący absynt">
Pijący absynt

Pijący absynt () – obraz olejny francuskiego malarza Édouarda Maneta. Pierwszy obraz, który Manet postanowił wystawić publicznie.
Opis.
Na prostokątnym płótnie o znacznych rozmiarach (180 × 105 cm) autor przedstawił mężczyznę, który przysiadł na niewielkim murku. Postać ubrana jest w brązowe spodnie i czarne buty, ciało ma owinięte w brunatną pelerynę, a na głowie wysoki cylinder. Na pierwszym planie z lewej strony u dołu leży ciemna, pusta butelka zwrócona szyjką w lewo. Obok mężczyzny na murku stoi kieliszek w kształcie stożka, wypełniony częściowo żółtozieloną cieczą – absyntem.
Obraz utrzymany jest w tonacji brunatno-szarej, szczegóły są niewyraźne, a całość robi raczej wrażenie szkicu niż ukończonego obrazu. Malarz posługiwał się szerokimi plamami barw, tło jest nieokreślone, bez szczegółów. Scena oświetlona z prawej strony, postać mężczyzny i butelka rzucają wyraźne cienie.
Do obrazu pozował Manetowi alkoholik i żebrak Collarget, który zajmował się też zbieraniem złomu. Pomimo braku szczegółów obraz jest realistyczny a przedstawiona scena jednoznacznie sugeruje, że namalowana osoba należy do marginesu społecznego i jest uzależniona od alkoholu.
Inspiracje.
Manet jednoznacznie nawiązał do obrazu Diego Velázqueza "Menippos" przedstawiającego greckiego pisarza i filozofa ze szkoły cyników. Krytycy zwracali również uwagę na podobieństwo do innego obrazu Hiszpana pt. "Ezop". Na wybór tematu przez autora mógł mieć wpływ jego przyjaciel Charles Baudelaire, poeta i krytyk francuski, odrzucający założenia akademizmu i zafascynowany brzydotą, obrazami zła i życiem na marginesie społecznym.
Reakcja jury Salonu.
Obraz "Pijący absynt" miał być wystawiony w prestiżowym paryskim Salonie w 1859. Debiut artysty okazał się nieudany, a malarza po raz pierwszy spotkał zawód. Jury Salonu odrzuciło płótno ze względu na odejście od kanonów malarstwa akademickiego. Krytykowano wulgarną tematykę i niegodne artysty przedstawienie postaci z półświatka. Zastrzeżenia budziła również strona techniczna obrazu, któremu zarzucano powierzchowne i szkicowe wykonanie. Jedynym arbitrem, który dostrzegł wartość dzieła, był Eugène Delacroix.
Przez następne lata Manet przechowywał obraz w swojej pracowni, wielokrotnie dokonując poprawek. W 1867 po raz pierwszy wystawił go publicznie na Wystawie światowej. W 1872 zakupił go Paul Durand-Ruel, francuski marszand szczególnie związany z impresjonistami. Od 1917 płótno znajduje się w Ny Carlsberg Glyptotek w Kopenhadze.
Interpretacje.
Krytycy dopatrywali się w "Pijącym absynt" walorów moralizatorskich i krytyki stosunków społecznych w XIX-wiecznej Francji. Dzieło Maneta może być też uważane za pesymistyczną alegorię ludzkiego życia, w którym szarość egzystencji rozjaśniają jedynie alkohol i używki.
Obecnie obraz uważany jest za deklarację artystyczną malarza, który zapowiadał odejście od kanonów akademizmu na rzecz eksperymentów malarskich.
Inne obrazy.
Do motywu osoby pijącej absynt powrócił Manet w obrazie "Śliwka" z 1878. Było to melancholijne przedstawienie kobiety siedzącej w kawiarni Nouvelle Athènes nad kieliszkiem alkoholu. Obraz był odpowiedzią na płótno Degasa "Absynt" (1875–76). Postać stojącego, owiniętego peleryną mężczyzny pojawiła się m.in. na obrazie "Filozof (Żebrak z ostrygami)" z lat 1864–1867.

</doc>
<doc id="1825322" url="https://pl.wikipedia.org/wiki?curid=1825322" title="Tramwaje w Angarsku">
Tramwaje w Angarsku

Tramwaje w Angarsku – system komunikacji tramwajowej w Angarsku, w Rosji, w obwodzie irkuckim.
Budowę sieci tramwajowej rozpoczęto w roku 1951, natomiast jej otwarcie nastąpiło 26 listopada 1953. Linia wybudowana została przez działające w Angarsku zakłady chemiczne, jednak w lipcu 1962 przekazano ją na własność miastu.
Na początku lat 90. XX wieku sieć składała się z 48,3 kilometrów torowisk, jednak w latach 2003–2006 część z nich została zlikwidowana. Do 2003 roku przewozy odbywały się na 10 liniach tramwajowych.
Na linii użytkowany był następujący tabor: RWZ-6, KTM-5, KTM-8, LM-93, KTM-19.
Linie.
W Angarsku kursuje 8 linii tramwajowych.
Tabor.
Tabor liniowy składa się głównie z wagonów typu KTM-5 i ich modyfikacji.

</doc>
<doc id="1825323" url="https://pl.wikipedia.org/wiki?curid=1825323" title="Musculus depressor anguli oris">
Musculus depressor anguli oris



</doc>
<doc id="1825324" url="https://pl.wikipedia.org/wiki?curid=1825324" title="Olimp-Uniwersytet Kamieniec Podolski">
Olimp-Uniwersytet Kamieniec Podolski

Olimp-Uniwersytet Kamieniec Podolski (ukr. Футбольний клуб «Олімп-Університет» Кам'янець-Подільський, "Futbolnyj Kłub „Olimp-Uniwersytet” Kamjaneć Podilśkyj") – ukraiński klub piłkarski z siedzibą w Kamieńcu Podolskim, w obwodzie chmielnickim.
Historia.
Chronologia nazw:
Drużyna piłkarska Burewisnyk została założona w mieście Kamieniec Podolski w 1954 roku i reprezentowała miejscowy Instytut Pedagogiczny. W latach 1954-1959 oraz 1980-1987 ciągłe zdobywała mistrzostwo obwodu.
Od 1960 roku organizowano baraże o prawo gry w Klasie B Mistrzostw ZSRR pomiędzy drużyną obwodu, która zajęła najniższą pozycję z klasy B a najlepszą drużyną mistrzostw obwodu (za wyjątkiem drużyn "Klasy B" z miejsc 1-3 w swojej grupie). W 1965 jako mistrz obwodu w barażach przegrał 0:1, 0:2 z Dynamem Chmielnicki, który występował w Klasie B.
Zespół występował również pod nazwami Pedinsytut, Obołoń-Uniwersytet i Olimp. W 2004 roku klub przyjął nazwę Olimp-Uniwersytet.

</doc>
<doc id="1825326" url="https://pl.wikipedia.org/wiki?curid=1825326" title="Podillia Kamieniec Podolski">
Podillia Kamieniec Podolski



</doc>
<doc id="1825327" url="https://pl.wikipedia.org/wiki?curid=1825327" title="Havel">
Havel

Niemcy:
Osoby:
Zobacz też:

</doc>
<doc id="1825328" url="https://pl.wikipedia.org/wiki?curid=1825328" title="Herb Parczewa">
Herb Parczewa

Herb Parczewa – jeden z symboli miasta Parczew i gminy Parczew w postaci herbu ustanowiony uchwałą rady miejskiej 29 maja 2017.
Wygląd i symbolika.
Herb przedstawia w polu czerwonym złotego jelenia. Symbolika herbu związana jest z herbem historycznej ziemi lubelskiej oraz z obszarami leśnymi (puszczańskimi).
Historia.
Symbolem miasta widniejącym na pieczęciach z XVI-XVIII w. był wizerunek jelenia kroczącego bądź „w skoku”. W projekcie herbu Heroldii Krdlestwa Polskiego z XIX w. przewidziano jelenia „skubiącego trawę”. Wszystkie przedstawiały jelenia złotego w czerwonym polu tarczy.

</doc>
<doc id="1825335" url="https://pl.wikipedia.org/wiki?curid=1825335" title="Gorańcy">
Gorańcy



</doc>
<doc id="1825337" url="https://pl.wikipedia.org/wiki?curid=1825337" title="Tim Hetherington">
Tim Hetherington

Tim Hetherington (ur. 5 grudnia 1970 w Liverpoolu, zm. 20 kwietnia 2011 w Misracie w Libii) – brytyjski fotograf, reporter, reżyser i operator filmów dokumentalnych.
Kilkukrotny laureat nagrody World Press Photo: za reportaże w 1999, 2001 i 2007, oraz nagrody głównej w 2007. Na jego zdjęciach przeważa tematyka wojenna (Liberia, Afganistan) oraz afrykańska (Liberia, Nigeria, Sierra Leone).
Nominowany do Oscara za najlepszy pełnometrażowy film dokumentalny za nakręconą w Afganistanie "Wojnę Restrepo" (2010).

</doc>
<doc id="1825340" url="https://pl.wikipedia.org/wiki?curid=1825340" title="Biskupi bukaresztańscy">
Biskupi bukaresztańscy



</doc>
<doc id="1825343" url="https://pl.wikipedia.org/wiki?curid=1825343" title="Złota Łącza">
Złota Łącza



</doc>
<doc id="1825344" url="https://pl.wikipedia.org/wiki?curid=1825344" title="Unia Młodzieży Demokratycznej">
Unia Młodzieży Demokratycznej

Unia Młodzieży Demokratycznej (UMD) – polska organizacja młodzieżowa o charakterze centrowym i liberalno-demokratycznym istniejąca w latach 1989–1991, związana ze Stronnictwem Demokratycznym.
Historia.
Organizacja powstała w warunkach przełomu politycznego w marcu 1989, nawiązywała do Związku Młodych Demokratów i Związku Młodzieży Demokratycznej istniejących w latach 1945–1947, 1956–1957 i 1981–1982. Określała siebie jako ugrupowanie centrystyczne, demokratyczne i liberalne. Przewodniczącym był Piotr Górski (student Wydziału Dziennikarstwa i Nauk Politycznych Uniwersytetu Warszawskiego), wiceprzewodniczącą Aldona Figurska-Barszcz. W Komitecie Organizacyjnym UMD działał również Zbigniew Grzyb i Witold Nieć. Organizacja istniała do początku lat 90., gdy przekształciła się w Związek Młodzieży Demokratycznej. Była członkiem Międzynarodowej Federacji Młodzieży Liberalnej i Radykalnej ("International Federation of Liberal and Radical Youth", IFLRY).

</doc>
<doc id="1825345" url="https://pl.wikipedia.org/wiki?curid=1825345" title="Fan Kuan">
Fan Kuan

Fan Kuan (; ur. ok. 950 w Huayuan (dzis. Huaxian), prow. Shaanxi – zm. ok. 1030; aktywny 990–1020), imię społeczne Zhongli; chiński malarz z okresu Północnej Dynastii Song. Obok Li Chenga i Guan Tonga jeden z najważniejszych malarzy epoki, należał do twórców, którzy ukształtowali malarstwo pejzażowe okresu Song.
O jego życiu niewiele wiadomo; miał być nieśmiały i odwrócić się od świata, by żyć jako pustelnik w górach Qiantang w Shaanxi. Źródło z 1120 roku mówi o nim, że był "surowy i staromodny, niedbały w swym zachowaniu, lubił wino, a nie zwracał uwagi na sprawy światowe"
Wczesne dzieła wzorował na Li Chengu; później stwierdził, że jedynym prawdziwym nauczycielem jest natura, dlatego poświęcił wiele uwagi uważnemu studiowaniu gór, w których mieszkał. 
Guo Ruoxu, urzędnik ze stolicy północnych Songów, Bianliang (dzisiejszy Kaifeng), napisał ok. 1024 w "Tuhua jianwen zhi" ("Zapis tego, co widziałem i zasłyszałem o malarstwie"), że Fan Kuan był równy Li Chengowi i Guan Tongowi, i że ci malarze będą "służyć za wzór setkom pokoleń". Podobnego zdania był Liu Daochun – według niego najwybitniejszymi pejzażystami, którym nie dorównywał żaden współczesny lub wcześniejszy mistrz, byli Fan Kuan i Li Cheng ("Shengchao minghua ping – Krytyka mistrzów obecnej dynastii").
Dzieła Fan Kuana charakteryzuje rozmach i odwaga w prezentowaniu potęgi natury. Widać to w jego najsłynniejszym dziele "Podróżowanie pośród gór i strumieni" (jednym z nielicznych, do dziś zachowanych, autentycznych obrazów mistrzów Północnej dynastii Song), które ucieleśnia ideał malarstwa tej epoki: oddać naturę tak realistycznie, by widzowi zdawało się, że stoi wśród namalowanych gór. Ostre kontrasty świetlne, rozmach kompozycji i energia pędzla ożywiają dzieło.
Profesor Patricia Ebrey tak skomentowała "Podróż...":
Fan Kuana chwalono za wielkie mistrzostwo osiągnięte w malarstwie prostym, pozbawionym zbędnej wirtuozerii; doskonale zrównoważone i zdradzające dogłębną znajomość przedmiotu, jakim są skalne formacje. zdolność uchwycenia esencji natury, przemian w niej zachodzących, niechęć do zbędnego detalu. Według Guo Ruxi, skały na obrazach Fan Kuana były krystalicznie twarde, drzewa gęste i splątane, pawilony eleganckie, a ludzie - tchnący spokojem.

</doc>
<doc id="1825346" url="https://pl.wikipedia.org/wiki?curid=1825346" title="Stadion Miejski w Aleksandrowie Kujawskim">
Stadion Miejski w Aleksandrowie Kujawskim

Stadion Miejski im. Zdzisława Kokowicza w Aleksandrowie Kujawskim – stadion w Aleksandrowie Kujawskim, w województwie kujawsko-pomorskim.

</doc>
<doc id="1825347" url="https://pl.wikipedia.org/wiki?curid=1825347" title="Port lotniczy Kazań">
Port lotniczy Kazań

Port lotniczy Kazań (IATA: KZN, ICAO: UWKD) – port lotniczy położony w Kazaniu, w Rosji.
Katastrofa w 2013.
17 listopada 2013 roku rosyjski Boeing 737 linii Tatarstan lecący z Moskwy w czasie odejścia na drugi krąg po nieudanym lądowaniu uderzył w ziemię i uległ zapaleniu. W katastrofie śmierć poniosło 50 osób, w tym 44 pasażerów i sześciu członków załogi. Nikt nie przeżył.

</doc>
<doc id="1825349" url="https://pl.wikipedia.org/wiki?curid=1825349" title="Tyronn Lue">
Tyronn Lue

Tyronn Jamar Lue (ur. 3 maja 1977 w Mexico) – amerykański koszykarz, występujący na pozycji rozgrywającego, po zakończeniu kariery zawodniczej trener koszykarski, dwukrotny mistrz NBA jako zawodnik, jednokrotny, jako trener, obecnie trener Los Angeles Clippers. 
Karierę zawodniczą zaczął w 1998 będąc wydraftowanym przez Denver Nuggets, ale został oddany do Los Angeles Lakers, a skończył w 2009 w barwach Orlando Magic. Z drużyną Los Angeles Lakers dwukrotnie zdobywał mistrzostwo NBA. Po zakończeniu kariery pełnił funkcję asystenta trenera w Los Angeles Clippers. W sezonie 2014 dołączył do sztabu trenerskiego Cleveland Cavaliers.
22 stycznia 2016 został głównym trenerem Cavaliers. .
20 października 2020 został awansowany na głównego trenera Los Angeles Clippers.

</doc>
<doc id="1825350" url="https://pl.wikipedia.org/wiki?curid=1825350" title="Sobór Lokalny Rosyjskiego Kościoła Prawosławnego (1917–1918)">
Sobór Lokalny Rosyjskiego Kościoła Prawosławnego (1917–1918)

Sobór Lokalny Rosyjskiego Kościoła Prawosławnego w latach 1917–1918 – pierwszy sobór Rosyjskiego Kościoła Prawosławnego od XVII wieku. Jego najważniejszą decyzją było przywrócenie patriarchatu moskiewskiego i zniesienie systemu synodalnego. Sobór wybrał również nowego patriarchę Moskwy i całej Rusi, którym został dotychczasowy metropolita wileński i litewski, a następnie moskiewski Tichon (Bieławin). Starania na rzecz zwołania soboru były czynione już od początku XX wieku. Car Mikołaj II konsekwentnie nie zgadzał się jednak na taki krok, toteż do rewolucji lutowej jego zwołanie było niemożliwe.
Przygotowania do soboru.
Decyzję o zwołaniu soboru przyspieszyła nadzwyczajna aktywność białego duchowieństwa w okresie rewolucji lutowej oraz podjęta przez Rząd Tymczasowy decyzja o powołaniu Rady ds. Cerkwi Prawosławnej.
Rosyjski Rząd Tymczasowy wyraził zgodę na zwołanie soboru z udziałem delegatów hierarchii, monasterów, duchowieństwa eparchialnego i świeckich. Jego przygotowaniem od strony organizacyjnej miała zająć się Pierwsza Wszechrosyjska Konferencja Przygotowawcza Kleru i Laikatu, która rozpoczęła pracę 11/24 czerwca 1917 w Moskwie. Od początku wśród uczestników prac zaznaczyły się dwie koncepcje przyszłego funkcjonowania Kościoła. Pierwsza z nich, której głównym przedstawicielem był prof. Pokrowski, opowiadała się za całkowitym rozdziałem państwa i Kościoła, druga – jej zwolennicy skupiali się wokół Sergiusza Bułgakowa – domagała się szczególnego traktowania Rosyjskiego Kościoła Prawosławnego w warunkach swobody wyznaniowej, ze względu na jego znaczącą rolę w historii Rosji. W czasie prac Konferencji wybuchł konflikt między Kościołem a rządem na tle organizacji szkół parafialnych, które Rząd Tymczasowy znacjonalizował wbrew protestom Kościoła. Bez problemów ustalono natomiast procedury wyboru delegatów na sobór, które zostały potwierdzone przez Świątobliwy Synod Rządzący 11/25 lipca.
Prace soboru.
Sobór został uroczyście otwarty w soborze Zaśnięcia Matki Bożej na Kremlu w Moskwie 15/28 sierpnia 1917, z udziałem 563 wybranych delegatów duchowieństwa zakonnego i eparchialnego oraz świeckich. Wśród uczestników soboru wyraźny był podział na dwie grupy o odmiennych oczekiwaniach wobec nowego kształtu Kościoła. W swoich wspomnieniach z soboru metropolita Eulogiusz (Gieorgijewski) twierdził nawet, że cały sobór charakteryzowała wzajemna nieufność uczestników i brak jedności. Przedstawiciele eparchialnego duchowieństwa (zwłaszcza z miast) oraz świeccy teologowie domagali się poszerzenia kompetencji laikatu i białego duchowieństwa poprzez ograniczenie tradycyjnej wiodącej roli biskupów w Rosyjskiej Cerkwi. Większość hierarchów i mnisi uczestniczący w soborze reprezentowali stanowisko przeciwne. Kontrowersje budziła także, do tej pory przyjmowana powszechnie, konieczność odbudowy patriarchatu moskiewskiego, której w czasie soboru przeciwstawiono koncepcję Kościoła zarządzanego kolegialnie przez synod złożony z wybranych w głosowaniu biskupów, kapłanów i świeckich. Autorzy związani z Żywą Cerkwią twierdzili później, że przeciwnicy odnowy patriarchatu byli na początku soboru w zdecydowanej przewadze i o ich ostatecznej porażce zdecydowała jedynie nagła zmiana sytuacji politycznej wywołana przez rewolucję październikową. Zdaniem Dymitra Pospiełowskiego stanowiska tego nie potwierdzają zachowane dokumenty soboru. Również niektórzy przeciwnicy patriarchatu (np. prof. Titlinow) przyznawali, że grupa zwolenników zarządzanego jednoosobowo Kościoła zwyciężyła w toku dyskusji. Ostatecznym argumentem, który przekonał uczestników soboru do zachowania tradycyjnej formy zarządzania Kościołem, były wątpliwości co do przyszłych stosunków między rządem a Kościołem. Delegaci zgodzili się co do tego, że jednoosobowo zarządzana struktura będzie skuteczniejsza w razie sporów z władzami świeckimi. Sergiusz Bułgakow wskazywał także na ryzyko powstania kościelnej biurokracji w razie oparcia się wyłącznie na ciałach kolegialnych. Pospiełowski ocenia ilość delegatów radykalnie przeciwnych patriarchatowi na nie więcej niż 11% wszystkich uczestników soboru.
Wszystkie zarządzenia soboru były dyskutowane początkowo w zgromadzeniu ogólnym, a następnie – po ustaleniu wstępnej treści uchwały – jedynie przez biskupów. W przypadku odrzucenia przez nich tekstu możliwe było przeprowadzenie nowej dyskusji na forum ogólnym, jednak w przypadku, gdy biskupi odrzucali również poprawioną wersję, rezygnowano z dalszego podejmowania danego zagadnienia. W toku prac soboru zauważalna była coraz wyższa absencja wybranych delegatów. Z łącznej liczby 563 wybranych przedstawicieli, 419 osób pojawiło się na sesjach 20 września/3 października. Tylko 304 osoby uczestniczyły w pierwszej sesji poświęconej wyborowi patriarchy w dniu 31 października/13 listopada. W czasie głosowań nad nowym zwierzchnikiem Kościoła liczba obecnych delegatów wzrosła do 364, by na początku 1918 spaść do ok. 200 osób. Maszkiewicz podkreśla, że obrady soboru odbywały się w napiętej atmosferze, wywołanej niepewnością o zmiany sytuacji politycznej. W swoich wspomnieniach uczestnik soboru, metropolita Eulogiusz (Gieorgijewski) wskazywał jako przyczynę absencji fakt, iż wielu delegatów opuściło zjazd, by zaangażować się w radykalne ruchy lewicowe.
24 sierpnia/6 września sobór wystąpił do społeczeństwa rosyjskiego z apelem, w którym konstatował znalezienie się w szeregach armii rosyjskiej wielu osób, które zapomniały o wartościach religijnych i narodowych. Pisząc ogólnie o „wydarzeniach zachodzących w różnych miejscach naszej ojczyzny”, uczestnicy soboru twierdzili, że ich odrzucenie oznaczać będzie schyłek Rosji, upadek wartości ogólnoludzkich i triumf „zwierzęcych instynktów”. Podkreślali, że praca soboru ma za zadanie odnowę życia – nie tylko duchowego – w Rosji. Sześć dni później sobór, w obliczu zaostrzających się konfliktów w Rosji, opublikował kolejną rezolucję, w której wzywał do zaniechania walk i natychmiastowego pogodzenia się rywalizujących stron. Przedstawiciele Rosyjskiej Cerkwi twierdzili, że Kościół nie jest instytucją zaangażowaną politycznie i nie będzie wspierał żadnej ze stron. O pokój sobór apelował również 2/15 listopada 1917, gdy jego uczestnicy byli świadkami walk o Kreml. W rezolucji uczestnicy soboru prosili „zwycięzców, kimkolwiek by byli”, by nie dopuszczali się przelewu krwi. Ponownie wzywali do poszanowania wartości chrześcijańskich, a także przypominali o stratach poniesionych przez Rosję w I wojnie światowej i prosili o niedopuszczenie do kolejnych.
Wybór patriarchy.
Elekcja nowego zwierzchnika Rosyjskiego Kościoła Prawosławnego odbyła się w dwóch etapach. Wszyscy delegaci dokonywali wyboru trzech hierarchów, których imiona były zapisywane na specjalnych kartach i umieszczanie w zamkniętym koszyku. Najwięcej głosów zebrał w tym etapie metropolita Antoni (Chrapowicki), lider najbardziej konserwatywnej grupy uczestników soboru; drugie miejsce zajął arcybiskup Arseniusz (Stadnicki). Kolejnego dnia, po odprawieniu Świętej Liturgii, koszyk został ustawiony naprzeciw szczególnie czczonej Włodzimierskiej Ikony Matki Bożej, gdzie najstarszy spośród obecnych mnichów wylosował jedną z kart. Tym samym na patriarchę wybrany został metropolita Tichon (Bieławin), którego w pierwszym etapie poparła najmniejsza część delegatów z wybranych trzech hierarchów. Metropolita Tichon uważany był za człowieka tolerancyjnego i umiarkowanego w poglądach, a przy tym doświadczonego w zarządzaniu – organizował wcześniej misje w Ameryce Północnej.
19 stycznia 1918 patriarcha Tichon potępił Radę Komisarzy Ludowych za jej antykościelne działania oraz ekskomunikował wszystkich „jawnych i ukrytych wrogów Chrystusa”. Sobór całkowicie poparł jego wystąpienie.
Dalsze ustalenia soboru.
W czasie trwania soboru do władzy w Rosji doszli bolszewicy, którzy natychmiast rozpoczęli radykalne przemiany w kraju. Dekret o ziemi z 8 listopada 1917, uzupełniony o dalsze postanowienia Rady Komisarzy Ludowych ze stycznia roku następnego, uniemożliwiał Kościołowi posiadanie jakiejkolwiek własności prywatnej. Budynki świątyń i monasterów mogły być jedynie wynajmowane przez stowarzyszenia parafialne. Mimo tak wyraźnego zwrotu władz w stosunku do Kościoła, sobór kontynuował prace. Uchwalił nowy statut Kościoła, czyniąc Sobór Lokalny najwyższym organem władzy w Cerkwi. Patriarcha, jako "primus inter pares" wśród biskupów, miał każdorazowo przewodniczyć jego obradom i odgrywać podobną rolę w czasie obrad Synodu Biskupów. Sam Synod miał składać się z 13 biskupów: dwóch stałych członków w osobach patriarchy Moskwy i metropolity Kijowa oraz biskupów wybieranych kadencyjnie, z czego sześciu na kadencje trzyletnie i pięciu na roczne. Postanowiono podzielić cały patriarchat na pięć metropolii dzielonych następnie na eparchie. Najwyższym organem wykonawczym miała być Wyższa Rada Kościelna. złożona z przedstawicieli wybranych przez Synod (3 biskupów) oraz wybranych przez Sobór Lokalny (1 mnich, 5 białych duchownych i 6 świeckich). Miała ona zajmować się kwestiami prowadzonej przez Cerkiew działalności społecznej i sądownictwem kanonicznym. Sobór powołał do niej znanych teologów świeckich, m.in. Kudriawcewa, Titlinowa, Dobronrawowa. Obydwa ciała, w warunkach całkowitej zgodności, mogły również złożyć z urzędu patriarchę. Równocześnie sobór przywrócił praktykę wyboru biskupów przez zgromadzenia duchowieństwa i wiernych eparchii, nie zaś poprzez ich odgórną nominację, chociaż musieli być wcześniej zatwierdzeni przez Wyższą Radę Kościelną. Sobór postanowił również przywrócić zasadę pozostawiania biskupów na jednej katedrze przez cały okres ich pracy duszpasterskiej, przenosząc hierarchów jedynie w wyjątkowych wypadkach.
Osobne ustalenia sobór podjął w kwestii kazań, nakazując ich wygłaszanie w czasie każdej Świętej Liturgii, a nie – jak do tej pory – jedynie w ważniejsze święta. Sobór zapowiadał również szczególny nacisk na szkolenie świeckich misjonarzy i kaznodziejów, naukę języków lokalnych w celu podejmowania pracy duszpasterskiej na całym terytorium Rosji oraz wspieranie rozwoju bractw prawosławnych. Wykształcenie zdolnych kaznodziejów miało stanowić przeciwwagę dla rosnących w siłę rosyjskich ateistów i głoszonych przez nich poglądów. 31 sierpnia/13 września 1918 Sobór przywrócił całkowitą autonomię i demokrację wewnętrzną wszystkich monasterów. Zachęcał również monastery do tworzenia szkół teologicznych i bardziej aktywnego działania wśród świeckich (tak, jak czyniły to monastery powstające na początku XX wieku w Rosji carskiej). Służyć temu miał silniejszy nacisk na wykształcenie teologiczne wszystkich zakonników. Jedną z ostatnich uchwał soboru była podjęta 7/18 września decyzja o większej aktywizacji kobiet w życiu Kościoła. Pozytywnie odnoszono się do udziału kobiet w pracy społecznej Kościoła i ich uczestnictwa w radach parafialnych. Nie dopuszczono jednak kobiet do rad dekanalnych i eparchialnych oraz ograniczono ich pracę jako psalmistek do wyjątkowych wypadków. Sobór rozważał również ponowne dopuszczenie kobiet do posługi diakońskiej (przywrócenie instytucji diakonisy), do czego ostatecznie nie doszło, choć zdaniem Pospiełowskiego, gdyby sobór trwał dłużej, byłoby to możliwe.
Osobne dyskusje dotyczyły stosunków państwa z Cerkwią. Powstałe w ich wyniku rezolucje nie uwzględniały jednak zmian zaszłych w Rosji od czasu rewolucji październikowej. Wierząc w szybki upadek władzy bolszewickiej, uczestnicy soboru nie wzięli pod uwagę wprowadzonych dekretów likwidujących wielką własność ziemską. Nakazywali również radom parafialnym za wszelką cenę zachowywać w swoich miejscowościach kapłana, nawet w wypadku utraty cerkwi i likwidacji parafii. Wreszcie 2/15 grudnia 1917 podkreślono szczególną rolę Rosyjskiego Kościoła Prawosławnego w Rosji i postulowano, by wszystkie zasady wynikające z prawa kanonicznego, nie pozostające w sprzeczności z prawem świeckim, automatycznie były uznawane za wiążące wszystkich obywateli. Postulowano również, by ministrowie edukacji i religii oraz głowa państwa byli wyznania prawosławnego.
Sobór zakończył prace we wrześniu 1918. Zamknięcie jego sesji wynikało z braku funduszy na kontynuowanie prac, gdyż zgromadzenie nie wyczerpało przygotowanego wcześniej porządku obrad, np. kwestii ewentualnych reform liturgicznych. W ostatniej chwili podjęto dwa nadzwyczajne dekrety odnoszące się do bieżącej sytuacji politycznej, w jakiej znalazła się Cerkiew. Pierwszy z nich nadawał patriarsze nieograniczone uprawnienia administracyjne w razie utrudniania przez władze radzieckie zwołania kolejnego Soboru Lokalnego. Drugi pozwalał mu na osobiste wskazanie trzech kandydatów na stanowisko "locum tenens", gdyby obawiał się aresztowania (z czego patriarcha Tichon później faktycznie skorzystał).
Oceny soboru.
Zdaniem historyka Rosyjskiego Kościoła Prawosławnego Lwa Regelsona, sobór lat 1917–1918 należy uznać za wydarzenie przełomowe w historii tego Kościoła. Ponadto Regelson pisze, że sobór
Mariusz Maszkiewicz twierdzi ponadto, że poprzez ustalenia soboru Kościół rosyjski zerwał z tradycją bliskiego związku z państwem, mimo trwałości wśród bardziej konserwatywnych duchownych koncepcji ich ścisłego współdziałania, jak również jej oddziaływania na cały naród rosyjski.

</doc>
<doc id="1825351" url="https://pl.wikipedia.org/wiki?curid=1825351" title="Absolute Greatest">
Absolute Greatest

Absolute Greatest – album kompilacyjny z dwudziestoma największymi przebojami zespołu Queen wybranymi przez Briana Maya i Rogera Taylora.
Album w Polsce uzyskał status złotej płyty.

</doc>
<doc id="1825352" url="https://pl.wikipedia.org/wiki?curid=1825352" title="Erich Mende">
Erich Mende

Erich Mende (ur. 28 października 1916 w Strzelcach Opolskich, zm. 6 maja 1998 w Bonn) – niemiecki prawnik i polityk, wicekanclerz i minister ds. wewnątrzniemieckich (1963–1966).
Życiorys.
Urodził się w rodzinie górnośląskiego nauczyciela i samorządowca związanego z partią Centrum. W młodości był związany z katolicką organizacją „Quickborn”. W latach 1938–1945 służył w Wehrmachcie (m.in. jako wicekomendant Śląskiego Regimentu Piechoty nr 102), stacjonował w Polsce. Po zakończeniu wojny znalazł się w strefie brytyjskiej i rozpoczął studia prawnicze na Uniwersytetach w Kolonii i Bonn. W 1948 zdał państwowy egzamin na prawnika, a rok później obronił pracę doktorską pod tytułem „Immunitet parlamentarny w Niemieckiej Republice Federalnej i innych krajach”.
Podjął pracę jako politolog na Uniwersytecie w Bonn.
W 1946 przystąpił do FDP (co po latach motywował przypadkiem lub oportunizmem), został wybrany w skład jej zarządu w brytyjskiej strefie okupacyjnej. Od 1949 zasiadał w zarządzie federalnym FDP, a w latach 1960–1968 był przewodniczącym partii. Zaliczał się do przeciwników Konrada Adenauera, opowiadając się m.in. za przystępowaniem FDP do lokalnych i regionalnych koalicji z SPD. Zasiadał w Radzie Miejskiej Opladen (1948–1950), następnie był w latach 1949–1980 posłem do Bundestagu, gdzie stał na czele Klubu Poselskiego FDP (1949–1951; 1952–1953; 1957–1963).
W 1963 został mianowany wicekanclerzem i ministrem ds. wewnątrzniemieckich w rządzie Ludwiga Erharda (funkcje pełnił do 1966). Po zawarciu przez rząd Brandta tzw. traktatów wschodnich w 1970 przeszedł do frakcji CDU-CSU, następnie został członkiem CDU. Przez lata opowiadał się za rehabilitacją żołnierzy Wehrmachtu oraz niemieckich odznaczeń militarnych. Po odejściu z rządu pracował w Investors Overseas Services (IOS), następnie w spółce Bonnfinanz.
Uhonorowany Krzyżem Żelaznym II i I Klasy (1939), Złotym Krzyżem Niemieckim (1942), Krzyżem Rycerskim Krzyża Żelaznego (1945), Wielkim Krzyżem Orderu Zasługi Republiki Federalnej Niemiec.
Był dwukrotnie żonaty, miał trzech synów i córkę. Najstarszy syn Walter Mende był burmistrzem Leverkusen z ramienia SPD (1994–1998).

</doc>
<doc id="1825354" url="https://pl.wikipedia.org/wiki?curid=1825354" title="Pole golfowe">
Pole golfowe

Pole golfowe – obszar o powierzchni od kilkunastu do kilkudziesięciu hektarów, porośnięty przystrzyżoną trawą o różnej wysokości, służący do gry w golfa wedle obowiązujących w niej zasad. Znajduje się na nim 9 ("pole małe") lub 18 ("pole pełnowymiarowe") kolejno ponumerowanych i odpowiednio rozmieszczonych dołków. Każdy dołek ma określoną liczbę wymaganych uderzeń (tzw. "PAR"), które wynosi (w zależności od długości dołka) 3, 4 lub 5. Liczbę "PAR" poszczególnych dołków sumuje się w "PAR" danego pola. Każdy z dołków ma przydzielony tzw. Stroke Index (zakres od 1 do 18), czyli liczbę określającą różnicę w trudności rozgrywania pomiędzy graczem "scratch" a graczem "bogey".
Standardowe pole golfowe składa się z kilku różnych części służących do gry, charakteryzujących się innym poziomem przystrzyżenia trawy: 
Wokół pola golfowego i na jego terenie, biegną zazwyczaj dróżki dla wózków golfowych i pojazdów typu melex, którymi poruszają się golfiści i obsługa pola. Obszar gry urozmaicany bywa różnego rodzaju przeszkodami dla grających, do których należą: 
Samo pole, jak i przeszkody, ograniczone są kolorowymi, drewnianymi palikami: wodne - czerwonymi i żółtymi, granice pola - białymi. Ponadto na polu golfowym znajdują się tablice zawierające informacje na temat danego dołka, myjki do piłek, kosze na śmieci, ławeczki oraz bannery reklamowe rozmieszczone zazwyczaj wokół obszaru "tee".

</doc>
<doc id="1825356" url="https://pl.wikipedia.org/wiki?curid=1825356" title="Przełęcz pod Kozią Strażnicą">
Przełęcz pod Kozią Strażnicą

Przełęcz pod Kozią Strażnicą (, , ) – przełęcz położona na wysokości ok. 2223 m w grani odchodzącej na południowy zachód od wierzchołka Zachodniego Żelaznego Szczytu w słowackiej części Tatr Wysokich. Oddziela ten szczyt od sąsiadującej z nim Koziej Strażnicy. Na przełęcz tę nie prowadzą żadne znakowane szlaki turystyczne, jest ona dostępna jedynie dla taterników. Przejście przez nią jest wygodnym połączeniem Dolinki Rumanowej z Żelazną Kotliną oraz pobliskimi przełęczami, którymi są Zachodnie i Wschodnie Żelazne Wrota oraz Przełęcz koło Drąga.
Przełęcz pod Kozią Strażnicą jak pisał Władysław Cywiński jest „przełęczą pod samą sobą”. Dzieje się tak dlatego, że zaklinowana została ogromnym blokiem skalnym, pod którym znajduje się ogromne okno skalne o bokach wysokości około 10 m. Przełęcz ma dwa siodła. Niższe jest południowo-zachodnie (to z oknem skalnym), ale trudniejsze do przejścia. Wyższe o 2 m i odległe od niego o kilkadziesiąt metrów siodło północno-wschodnie jest łatwo dostępne z obydwu stron. Czasami (bardzo rzadko) przechodzą przez niego taternicy wracający do Doliny Białej Wody po wspinaczce w masywie Żłobistego i Rumanowego Szczytu. Ku zachodowi stok przełęczy opada do Zmarzłej Kotliny, ku wschodowi do Żelaznej Kotliny.
Taternictwo.
Pierwszego wejścia na Przełęcz pod Kozią Strażnicą dokonano 11 sierpnia 1876 r., a autorami tego wejścia byli Ludwik Chałubiński, Tytus Chałubiński, Bronisław Dembowski, Tadeusz Dembowski, Konstanty Puszet, ks. Józef Stolarczyk, ks. Wawrzyniec Augustyn Sutor, Leopold Świerz oraz górale: Wojciech Bednarz, Wojciech Bukowski, Józef Fronek, Wojciech Gładczan, Jacek Król Rebel, Jan Krzeptowski, Józef Roj, Wojciech Roj, Wojciech Samek, Maciej Sieczka, Jan Stopka, Wojciech Ślimak, Szymon Tatar starszy i 5 innych.

</doc>
<doc id="1825357" url="https://pl.wikipedia.org/wiki?curid=1825357" title="Hans A. Engelhard">
Hans A. Engelhard

Hans Arnold Engelhard (ur. 16 września 1934 w Monachium, zm. 11 marca 2008 tamże) – niemiecki prawnik i polityk, minister sprawiedliwości (1982–1991), deputowany do Bundestagu.
Życiorys.
Urodził się w rodzinie bawarskich lekarzy o korzeniach szwajcarskich. Po uzyskaniu egzaminu maturalnego w 1954 kształcił się w dziedzinie prawa na Friedrich-Alexander-Universität Erlangen-Nürnberg oraz na Uniwersytecie Ludwika i Maksymiliana w Monachium. W 1963 zdał państwowy egzamin prawniczy drugiego stopnia, podejmując praktykę prawniczą w zawodzie adwokata w swojej rodzinnej miejscowości.
W 1954 przystąpił do Wolnej Partii Demokratycznej (FDP). W latach 1970–1982 stał na czele jej oddziału powiatowego w Monachium, był również członkiem zarządów krajowego i federalnego. W latach 1970–1972 zasiadał w radzie miejskiej w Monachium, będąc przewodniczącym klubu radnych FDP. Bez powodzenia ubiegał się o stanowisko nadburmistrza Monachium w wyborach z 1972, w tym samym roku uzyskał mandat posła do Bundestagu z listy krajowej FDP w Bawarii. Był ponownie wybierany w latach 1976, 1980, 1983, 1987 i 1990, zasiadając w niższej izbie niemieckiego parlamentu do 1994. Od 1977 do 1982 pełnił obowiązki wiceprzewodniczącego frakcji deputowanych FDP. 4 października 1982 objął stanowisko ministra sprawiedliwości w pierwszym gabinecie Helmuta Kohla, funkcję tę sprawował również w drugim (1983–1987) i trzecim (1987–1991) rządzie koalicji CDU-FDP.
Odznaczony Bawarskim Orderem Zasługi (1984).

</doc>
<doc id="1825358" url="https://pl.wikipedia.org/wiki?curid=1825358" title="Port lotniczy Wołgograd">
Port lotniczy Wołgograd

Port lotniczy Wołgograd (IATA: VOG, ICAO: URWW) – port lotniczy położony 15 kilometrów na północny zachód od Wołgogradu, w Rosji.

</doc>
<doc id="1825362" url="https://pl.wikipedia.org/wiki?curid=1825362" title="Bronisław Mikołajczyk">
Bronisław Mikołajczyk

Bronisław Mikołajczyk (ur. 2 października 1896 w Warszawie, zm. 28 sierpnia 1920 pod Skrychiczynem) – podchorąży piechoty Wojska Polskiego, kawaler Orderu Virtuti Militari.
Życiorys.
Syn Marcina i Weroniki z Brudnickich. Ukończył gimnazjum i kształcił się w Częstochowie na kursach handlowych, następnie pracował jako kierownik sklepu.
Od 1916 roku razem z bratem Bolesławem działał w Polskiej Organizacji Wojskowej oraz Związku Młodzieży Polskiej Niepodległościowej w Częstochowie. W listopadzie 1918 roku uczestniczył w rozbrajaniu wojsk austriackich. W tym samym miesiącu wstąpił do tworzonego na terenie Częstochowy 27 pułku piechoty i otrzymał przydział do jego II batalionu. Awansowany do stopnia podchorążego. Od stycznia 1919 walczył na froncie wołyńskim. Dowodząc 8 kompanią 27 pp wyróżnił się w walkach pod Uhłami nad Stohodem, w walkach nad Bugiem oraz w walkach pod Hrubieszowem. Poległ 28 sierpnia 1920 podczas ataku na wieś Skrychiczyn nad Bugiem. Pochowany na Cmentarzu Kule w Częstochowie. Nie założył rodziny.

</doc>
<doc id="1825363" url="https://pl.wikipedia.org/wiki?curid=1825363" title="Ineffable Mysteries from Shpongleland">
Ineffable Mysteries from Shpongleland

Ineffable Mysteries from Shpongleland – czwarty studyjny album brytyjskiej grupy muzycznej Shpongle, wydany 2 listopada 2009 roku.

</doc>
<doc id="1825364" url="https://pl.wikipedia.org/wiki?curid=1825364" title="Łącza">
Łącza



</doc>
<doc id="1825365" url="https://pl.wikipedia.org/wiki?curid=1825365" title="Josef Ertl">
Josef Ertl

Josef Ertl (ur. 7 marca 1925 w Oberschleißheim, zm. 16 listopada 2000 w Murnau am Staffelsee) – niemiecki polityk, agronom i samorządowiec, deputowany do Bundestagu, minister rolnictwa, polityki żywnościowej i leśnictwa (1969–1982 i 1982–1983).
Życiorys.
Urodził się w Bawarii w rodzinie rolniczej. W 1943 powołany do służby w ramach Reichsarbeitsdienst, następnie był żołnierzem Wehrmachtu. Został ranny w trakcie działań wojennych. Od 1943 był także członkiem NSDAP. Po wojnie zdał egzamin maturalny, odbył praktykę zawodową, a w 1950 ukończył studia rolnicze w Technische Hochschule München. Od 1952 pracował w bawarskim ministerstwie rolnictwa, był m.in. kierownikiem biura rolnictwa w miejscowości Miesbach.
W 1952 wstąpił do Wolnej Partii Demokratycznej. W latach 1952–1956 był radnym powiatowym. Od 1971 do 1983 kierował strukturami partyjnymi w Bawarii. W latach 1961–1987 sprawował mandat posła do Bundestagu, był m.in. wiceprzewodniczącym klubu poselskiego FDP (1968–1969). W rządzie koalicji SPD-FDP został mianowany ministrem rolnictwa, polityki żywnościowej i leśnictwa. Urząd sprawował w pierwszym i drugim gabinecie Willy’ego Brandta (1969–1974) oraz pierwszym, drugim i trzecim rządzie Helmuta Schmidta (1974–1982), a następnie po krótkiej przerwie w pierwszym gabinecie Helmuta Kohla (1982–1983). Po wyborach z 1983 resort przejął przedstawiciel CSU.
Był katolikiem. W 1975 zakładał wspólnotę katolicko-liberalną, której został przewodniczącym. W latach 1984–1990 sprawował funkcję prezesa niemieckiego towarzystwa rolniczego Deutsche Landwirtschafts-Gesellschaft. Od 1978 do 1991 był przewodniczącym niemieckiego związku narciarskiego Deutscher Skiverband.
W 1993 doznał ciężkich obrażeń ciała, gdy w rodzinnym gospodarstwie rolnym zaatakował go byk. W 2000 został ciężko poparzony w wypadku na farmie syna, zmarł na skutek doznanych wówczas obrażeń.
Od 1953 był żonaty z Paulą Niklas – córką Wilhelma Niklasa, który również pełnił funkcję ministra rolnictwa. W 2001 niemieckie towarzystwo rolnicze ustanowiło medal Josef-Ertl-Medaille.

</doc>
<doc id="1825367" url="https://pl.wikipedia.org/wiki?curid=1825367" title="Port lotniczy Brześć">
Port lotniczy Brześć

Port lotniczy Brześć – port lotniczy położony w Brześciu w obwodzie brzeskim. Jest jednym z największych portów lotniczych na Białorusi.

</doc>
<doc id="1825370" url="https://pl.wikipedia.org/wiki?curid=1825370" title="Mariusz Hermanowicz">
Mariusz Hermanowicz

Mariusz Hermanowicz (ur. 17 grudnia 1950 w Olsztynie, zm. 3 października 2008 w Olivet pod Orleanem we Francji) – polski fotografik.
Młodość.
Urodził się w rodzinie repatriowanej z Wilna, gdzie jego wuj Piotr Hermanowicz był znanym rzeźbiarzem, a rodzina należała do jednych z liczniejszych i bardziej znanych na Wileńszczyźnie. Od najmłodszych lat zajmował się fotografią. Po ukończeniu Liceum Ogólnokształcącego w Olsztynie, Hermanowicz studiował na Wydziale Operatorskim Łódzkiej PWSFTviT (Dyplom 1974), realizując w czasie studiów szereg etiud jako operator filmowy.
Praca jako fotografik.
Zarówno w czasie studiów jak i po ich ukończeniu Hermanowicz pracuje jako fotografik, otrzymując za swe prace najwyższe polskie wyróżnienie fotograficzne w owym czasie - Złoty Jantar w Gdańsku (1977), a następnie wstępując do ZPAF (1978). Jego zdjęcia cechowała ironia, absurdalne pokrewne pisarstwu Mrożka poczucie humoru oraz dążenie do perfekcji technicznej. Pomimo że od dziesięcioleci mieszkał we Francji, gdzie wystawiał swoje zdjęcia, starał się regularnie wystawiać w Polsce. Poza tym miał wystawy indywidualne we Francji, w Holandii, Szwajcarii, Wielkiej Brytanii i Stanach Zjednoczonych.
Emigracja.
Stan wojenny zastał Hermanowicza w Paryżu. Natychmiast postanowił powrócić do kraju, jednak nie mogąc się pogodzić z ówczesną rzeczywistością w kraju zdecydował się w kilka miesięcy później na emigrację do Francji, gdzie miał więzy rodzinne. Najpierw mieszkał w Alzacji, potem w Poitiers i ostatecznie od 1990 roku w Orleanie, wszędzie pracując jako fotograf zajmujący się dokumentacją zabytków dla Francuskiego Ministerstwa Kultury.
W ostatnie dekadzie swego życia zajął się również dokumentowaniem przeszłości swojej rodziny na Kresach oraz wykonał serię zdjęć starego Wilna wielkoformatowym aparatem, które złożyły się na jego wystawę "Wilno, a jednak...".
Spuścizna artystyczna.
Hermanowicz zmarł 3 października 2008 roku w domu rodzinnym w Olivet, koło Orleanu, pozostawiając po sobie bogatą i oryginalną spuściznę fotograficzną. Są wśród niej zarówno charakterystyczne dla Hermanowicza cykle zdjęć, niejednokrotnie z ironicznymi podpisami stanowiącymi integralną część tych dzieł, jak i zdjęcia starego Wilna, miasta z którym się czuł zawsze związany, portrety znanych postaci polskiego świata kultury, serię portretów kobiet.
Zdjęcia Hermanowicza znajdują się w zbiorach Centre Georges Pompidou w Paryżu (seria "Stary Aparat - Le Vieil Appareil"), Muzeum Narodowego we Wrocławiu, Muzeum Sztuki w Łodzi (bogata kolekcja 76 zdjęć), Fonds régional d'art contemporain Poitou-Charentes (Funduszu Sztuki Regionu Poitou - Charente we Francji) oraz Centrum Sztuki Współczesnej w Warszawie.
Poza działalnością fotograficzną, Mariusz Hermanowicz pozostawił wiele rysunków humorystycznych, którego część była publikowana w latach 70 w Polsce i za granicą. Stworzył wtedy postać Pana Brzuszka. Interesował się również pracą innych artystów i zdawał pisane osobistym językiem relacje z odwiedzin paryskich wystaw w serwisie fototapeta.pl. Napisał również esej o francuskim fotografie Pierre Gonnord .

</doc>
<doc id="1825374" url="https://pl.wikipedia.org/wiki?curid=1825374" title="Tasim Hoshafi">
Tasim Hoshafi

Tasim Hoshafi (również Tahsin Hoshafi) (ur. 20 lutego 1928 w Tiranie, zm. 20 września 2008 w Tiranie) – albański muzyk i kompozytor.
Życiorys.
W 1966 ukończył studia w Instytucie Sztuk w Tiranie, w klasie kompozycji. Po studiach podjął pracę w domu kultury, a następnie przez krótki okres w ministerstwie kultury i edukacji. W latach 1978-1988 kierował amatorskim zespołem muzycznym, który powstał w stołecznym Kombinacie Tekstylnym. Jednocześnie współpracował z telewizją albańską i Studiem Filmowym Nowa Albania. W 1990 przeszedł na emeryturę.
Jako kompozytor zadebiutował w 1952 serią pieśni. W swoim dorobku kompozytorskim ma ponad 200 utworów, głównie pieśni, romansów i ballad, ale także utwory orkiestrowe. Jest także autorem muzyki do ośmiu filmów fabularnych i kilku pieśni, przeznaczonych dla Armii Albańskiej. Wielokrotnie zasiadał w jury, organizowanych przez telewizję albańską konkursów piosenki.
Zmarł na atak serca. Jego imię nosi ulica w Tiranie.

</doc>
<doc id="1825376" url="https://pl.wikipedia.org/wiki?curid=1825376" title="Cerkiew św. Mikołaja Cudotwórcy w Pawłowie Starym">
Cerkiew św. Mikołaja Cudotwórcy w Pawłowie Starym

Cerkiew św. Mikołaja Cudotwórcy w Pawłowie Starym – drewniana cerkiew neounicka, obecnie kościół w Pawłowie Starym.
Historia.
Cerkiew została wzniesiona w latach 1929-1930 staraniem ks. Kasprowicza dla wiernych neounickiej parafii Bubel-Pawłów. Od 1946 r. należy do parafii rzymskokatolickiej Trójcy Świętej w Janowie Podlaskim jako kaplica filialna i jest miejscem okolicznościowego sprawowania liturgii w rycie bizantyjsko-słowiańskim (synodalnym). 
Od 2006 r. co roku w pierwszą sobotę grudnia w pawłowskiej cerkwi odbywa się odpust św. Mikołaja Biskupa z Miry z uroczystą liturgią odpustową odprawianą przez duszpasterzy z parafii unickiej św. Nikity Męczennika w Kostomłotach.

</doc>
<doc id="1825379" url="https://pl.wikipedia.org/wiki?curid=1825379" title="Damazy Choraszewski">
Damazy Choraszewski

Damazy Gracjan Choraszewski (ur. 20 września 1912 w Gnieźnie, zm. 8 stycznia 1990 w Kępnie) – kapitan Wojska Polskiego, sędzia.
Życiorys.
W maju 1931 ukończył naukę w Państwowym Gimnazjum im. Bolesława Chrobrego w Gnieźnie. W latach 1932–1935 studiował prawo na Uniwersytecie Poznańskim.
11 sierpnia 1931 wstąpił do Szkoły Podchorążych Rezerwy Kawalerii w Grudziądzu. Służbę ukończył 30 czerwca 1932, otrzymując stopień kaprala podchorążego rezerwy. Od 17 maja do 9 lipca 1932 uczęszczał na dwumiesięczny kurs unitarny broni pancernych w Centrum Wyszkolenia Broni Pancernych w Warszawie. W tym samym roku – od 10 lipca do 12 września – pełnił służbę w 1 pułku pancernym w Poznaniu. 1 stycznia 1935 roku został mianowany podporucznikiem rezerwy. W okresie od 20 czerwca do 30 lipca 1938 roku ukończył sześciotygodniowy kurs techniczno-warsztatowy dla oficerów rezerwy broni pancernych w Centrum Wyszkolenia Broni Pancernych w Modlinie.
Zmobilizowany 25 sierpnia 1939 roku w 1 batalionie pancernym w Poznaniu. Został przydzielony do kolumny samochodów ciężarowych nr 753 jako jej dowódca. W czasie kampanii wrześniowej kolumna działała na korzyść oddziałów 17 Wielkopolskiej Dywizji Piechoty (Armia „Poznań”). 2 września przewiózł I batalion 68 pułku piechoty z lasu Strzałkowa w rejon Tarnowa. 15 września, za podciągnięcie pociągu z amunicją w rejon Bzury, został podany do odznaczenia Krzyżem Walecznych. Następnie przewoził broń samochodami w kierunku Wyszogrodu, gdzie dostarczył ją jednostkom artylerii. 17 września, po rozbiciu wojsk polskich, przeprawił się przez rzekę do Puszczy Kampinoskiej. Od 20 do 28 września brał udział w obronie Warszawy. Był dowódcą, utworzonej przez siebie, V kolumny samochodów ciężarowych, która zaopatrywała wojsko w amunicję i pożywienie. Po kapitulacji zdał samochody Zakładowi Oczyszczania Miasta. Od 2 października 1939 do 27 stycznia 1945 przebywał w niewoli – początkowo w Oflagu XI B w Brunszwiku, a od połowy 1940 w Oflagu II C w Woldenbergu.
Po wojnie służył w Wojsku Polskim od 9 maja do 3 listopada 1945 roku, w stopniu porucznika, w Kwatermistrzostwie Dowództwa Okręgu Wojskowego Nr III. W 1963 roku został mianowany kapitanem.
W roku akademickim 1947/1948 uzyskał tytuł magistra praw na Uniwersytecie Poznańskim. W dwa lata później przeprowadził się z rodziną do Kępna. W latach 1950–1978 pracował w resorcie Ministerstwa Sprawiedliwości. Od 1954 roku aż do przejścia na emeryturę był wiceprezesem Sądu Powiatowego w Kępnie. Zmarł 8 stycznia 1990.

</doc>
<doc id="1825380" url="https://pl.wikipedia.org/wiki?curid=1825380" title="Zdarzenia niezależne">
Zdarzenia niezależne



</doc>
<doc id="1825383" url="https://pl.wikipedia.org/wiki?curid=1825383" title="Diecezja nikopolska">
Diecezja nikopolska

Diecezja nikopolska (; ) – jedna z 2 diecezji obrządku łacińskiego w Kościele katolickim w Bułgarii ze stolicą w Ruse. Ustanowiona diecezją w 1789 bullą papieską przez Piusa VI. Biskupstwo podlega bezpośrednio (do) Stolicy Apostolskiej.
Historia.
Diecezja nikopolska została erygowana na terenie północnej Bułgarii w 1789 roku bullą papieża Piusa VI. Pierwszą siedzibą ordynariusza był Nikopol, natomiast w pierwszej połowie XX wieku stolica biskupstwa została przeniesiona do Ruse.

</doc>
<doc id="1825384" url="https://pl.wikipedia.org/wiki?curid=1825384" title="Hanžeković Memorial 2009">
Hanžeković Memorial 2009

Hanžeković Memorial 2009 – mityng lekkoatletyczny, który odbył się 31 sierpnia w Zagrzebiu. Zawody były zaliczane do cyklu World Athletics Tour i posiadały rangę Grand Prix IAAF.
Rekordy.
Podczas mityngu ustanowiono 2 krajowe rekordy w kategorii seniorów:

</doc>
<doc id="1825386" url="https://pl.wikipedia.org/wiki?curid=1825386" title="Kopalnia Węgla Kamiennego David">
Kopalnia Węgla Kamiennego David

Kopalnia Węgla Kamiennego David (Tytus, Davidgrub) – zlikwidowana kopalnia węgla kamiennego w Wałbrzychu na Konradowie przy ulicy Kopalnianej, od 1907 roku połączona i eksploatowana z kopalnią „Fuchs”.
Opis i historia.
Początkowo kopalnia była własnością młynarza Demutha, a jej oficjalne nadanie pod nazwą „David” nastąpiło 9 grudnia 1789. Od 1840 należała do radcy Treutlera, później przeszła na własność gwarectwa.
Główne pole górnicze tej kopalni – Otylia, znajdowało się pod Masywem Chełmca, w obrębie wałbrzyskiej dzielnicy Konradów. W roku 1868 została powiększona i eksploatowano ją razem z kopalniami i polami górniczymi: Emilie Anna, Erwünschte Zukunft i Reinhold. W 1907 roku kopalnia została wykupiona przez gwarectwo „Fuchs” i od tej pory była użytkowana razem z kopalnią „Fuchs”, zaś od 1920 r. obie kopalnie przeszły na własność firmy "Kokswerke und Chemische Fabriken A.G." W 1950 roku nazwę kopalni „David”, która stanowiła część kopalni „Thorez”, została zmieniona na „Tytus”.
Była to kopalnia o bardzo skomplikowanejej budowie, ponieważ złoża rejonu Dawid udostępniano aż trzema metodami. Za pomocą sztolni, szybów i pochylni, nazywanych w terminologii niemieckiej "szybami pochyłymi". Głównym szybem wydobywczym kopalni był bardzo nowoczesny jak na owe czasy szyb Tytus, zaś w centralnej części kopalni znajdowała się sztolnia Gustav. Ponadto istniały jeszcze dwie upadowe, jedna miała charakter typowo wentylacyjny, natomiast druga zdecydowanie wydobywczy. Świadczyć o tym może ogromna hałda przed wylotem, która znajduje się około 1,5 km na północ od szczytu Chełmca. Do tego dochodziło jeszcze wiele pomniejszych szybików czy sztolni o charakterze wydobywczym, wentylacyjnym lub odwadniającym. Produkcja zakładu wynosiła odpowiednio: w 1840 r. – 16 tys. t, w 1858 r. – 3 tys. t, w 1912 r. – 165 293 t.
Istniejące obiekty kopalni.
Upadowa Dawid.
Upadowa powstała wiele lat po zamknięciu samej kopalni, w wyniku budowy stacji odwadniającej dla kopalni Thorez. Z poziomu doliny strumienia pomiędzy górami Długa i Chełmiec bito stromą upadową do starych wyrobisk kopalni Dawid na poziomie +508, gdzie zainstalowano potężne pompy tłoczące i wypompowywano wodę do strumienia na powierzchni.
Sztolnia Gustav.
Główna sztolnia wydobywcza kopalni, położona jej centralnej części, w polu górniczym Otylia. Przed wylotem sztolni, który znajduje się około 1 km na północny wschód od szczytu Chełmca, wyrosła potężna hałda. Była ona połączona z zabudowaniami szybu „Tytus” podziemną kolejką wąskotorową, nie bezpośrednio, ale zaraz obok wylotu sztolni znajdował się wjazd do tunelu kolejowego, następnie niewysokim nasypem, który doskonale zachował się do dzisiaj, aż do budynków szybu, gdzie znajdował się dworzec kolejowy Biały Kamień (niem. Bahnhof Conradsthal). Obecnie sztolnia gustav jest miejscem gniazdowania nietoperzy: Mopek, Nocek łydkowłosy, Nocek duży.
Zespół szybu Tytus.
Szyb Tytus zlokalizowany jest w dzielnicy Wałbrzycha – Konradowie, stanowiąc dominantę architektoniczną okolicy. W bezpośrednim sąsiedztwie szybu przebiega starotorze pierwszej na Śląsku zelektryfikowanej linii kolejowej nr 291 Szczawienko – Mezimesti.
Smukłą wieżę szybu Tytus wzniesiono w 1924 r. Jako pierwsza w dolnośląskim zagłębiu węglowym posiadała prekursorskie rozwiązania techniczne: ustrój nośny wykonany w szkieletowej konstrukcji żelbetowej z wypełnieniem ceglanym, w stylu architektonicznym tej budowli kontynuowano historyzm, motywy wywodzące się z klasycyzmu zostały jednak mocno uproszczone zgodnie z zasadami modernizmu, zaś elektryczną maszyną wyciągową z kołem ciernym typu "Koepe" (odmienne niż bębnowe, stosowane w starszych maszynowniach), umieszczoną w głowicy wieży nadwieszonej nad trzonem.
Tytus był szybem dwuprzedziałowym, urządzenia wyciągowe stanowiły dwie kładki. Do dziś w wieży zachowała się stalowa nitowana kratownica wyciągu szybowego. W wieży, nakrytej żelbetowym stropodachem, znajduje się żelbetowa klatka schodowa.Pod koniec lat 60. XX w. szyb "Tytus" został wyłączony z eksploatacji i zaślepiony, a urządzenia techniczne zlikwidowano. Elektryczna maszyna wyciągowa, wyprodukowana w hucie "Donnersmarck" w Zabrzu w 1924 r., została przeniesiona do maszynowni szybu "Teresa" w Wałbrzychu – Rusinowej. Od tego czasu wieża szybowa nie jest użytkowana. W 1980 r. rozebrano sortownię węgla i estakadę łączącą ją z nadszybiem.
W pobliżu szybu Tytus znajdują się gabarytowo duże budynki dawnej znaczkowni, łaźni i lampowni, oraz budynek byłej kuźni i stajni kopalnianej przekształconych na budynki mieszkalne (Kopalniana 2A i Kopalniana 4-4A). Architektura obiektów łaźni i lampowni ma elementy secesji adaptowanych w duchu modernizmu, są one wymurowane z cegły i tynkowane, nakryte stropami żelbetowymi na żelbetowych podciągach. Wnętrze łaźni pokryto okładziną ceramiczną

</doc>
<doc id="1825387" url="https://pl.wikipedia.org/wiki?curid=1825387" title="Kopalnia Węgla Kamiennego Tytus">
Kopalnia Węgla Kamiennego Tytus



</doc>
<doc id="1825388" url="https://pl.wikipedia.org/wiki?curid=1825388" title="Barwniki spożywcze">
Barwniki spożywcze

Barwniki spożywcze – chemiczne dodatki do żywności nadające lub przywracające barwę produktom spożywczym.
Barwniki obejmują naturalne składniki żywności oraz naturalne źródła surowcowe, normalnie same niespożywane jako żywność i nieużywane jako charakterystyczne jej składniki; barwnikami są również preparaty otrzymane ze środków spożywczych i innych naturalnych źródeł surowcowych, uzyskane w procesie fizycznej lub chemicznej ekstrakcji, w której ekstrahuje się selektywnie pigmenty względem składników odżywczych albo aromatycznych.
Surowce stosowane z powodu właściwości aromatycznych smakowych lub odżywczych i posiadające oprócz tego właściwości barwiące nie są uważane za barwniki. Surowcami takimi są, na przykład, suszona papryka, kurkuma, szafran.
Barwa produktów żywnościowych uwydatnia ich smakowitość, zwłaszcza wyrobów cukierniczych oraz napojów alkoholowych i bezalkoholowych. Przez dodanie barwników przywraca się naturalną barwę produktowi zmienioną w wyniku obróbki technologicznej, intensyfikuje się barwy naturalnie występujące w żywności lub uzyskuje całkiem nową barwę.
Podział.
Barwniki klasyfikuje się według różnych kryteriów (pochodzenie, rozpuszczalność, barwa).Ze względu na pochodzenie wyróżnia się barwniki:
Barwniki naturalne.
Są pochodzenia roślinnego i zwierzęcego. Stosowane w przemyśle barwniki naturalne są otrzymywane głównie przez ekstrakcję surowców roślinnych (liści, kwiatów, korzeni, owoców) i zwierzęcych (tkanka mięśniowa i krew). Po zagęszczeniu wyciągu i izolacji barwnika uzyskuje się preparaty barwiące. Takie barwniki, w zależności od ich struktury, można podzielić na kilka grup:
Do naturalnych barwników spożywczych są również zaliczane substancje barwne niewystępujące w świeżych produktach, ale powstające w wyniku przemian i interakcji bezbarwnych składników żywności, w czasie procesów technologicznych lub przygotowywania posiłków. Do tej grupy zalicza się karmele (E150) i melanoidy.
Duże znaczenie w przemyśle mają: kurkumina (E100), ryboflawina (E101), koszenila (E120), chlorofil (E140), karmel naturalny (E150a), naturalny karoten (E160a), betanina (czerwień buraczana – E162) i antocyjany (E163).
Barwniki identyczne z naturalnymi.
Otrzymywane są w procesie syntezy, ale są identyczne ze związkami chemicznymi występującymi w przyrodzie. Do nich należą: ryboflawina (E101 i), beta-karoten (160 ii), ester etylowy kwasu beta-apo-8’-karotenowego (E160 f), kantaksantyna (E161g).
Barwniki syntetyczne organiczne.
Posiadają bardzo zróżnicowaną strukturę: mono-, di- i triazowe, triarylometanowe, ksantenowe, chinolinowe i indygoidowe. Formy tych związków rozpuszczalne w wodzie najczęściej otrzymuje się przez wprowadzenie do cząsteczki barwnika grup sulfonowych lub karboksylowych. Strącenie tych barwników w postaci soli, najczęściej glinowych, umożliwia otrzymywanie barwnych pigmentów, nierozpuszczalnych w wodzie. Są to tak zwane laki.
Zaletami syntetycznych barwników organicznych są: ich niższa cena w porównaniu z ceną barwników naturalnych, duża standardowa moc barwienia, trwałość i odporność na środowisko oraz różne formy handlowe preparatów (proszki, roztwory, pasty). W Polsce dozwolone jest stosowanie wielu z dostępnych na rynku barwników syntetycznych m.in.: tartrazyna (E102), żółcień chinolinowa (E104), żółcień pomarańczowa FCF (E110), azorubina (E122), amarant (E123), czerwień koszenilowa (E124), czerwień allura (E129), błękit patentowy V (E131), indygokarmin (E132), błękit brylantowy FCF (E133), czerń brylantowa (E151) oraz fiolet metylowy.
Nieorganiczne substancje barwiące.
Stosuje się je głównie do barwienia powierzchni produktu, wykorzystując właściwości metali do tworzenia atrakcyjnych barw. W Polsce dozwolone są: 
Rodzaje preparatów barwiących.
Producenci barwników oferują je w zróżnicowanych formach, odpowiednich do zamierzonych celów technologicznych.Mogą one stanowić wymienione poniżej grupy:
Ograniczenia w stosowaniu.
Niektórych środków spożywczych barwić nie wolno m.in. żywności nieprzetworzonej, miodu pszczelego, przypraw naturalnych, słodu, wyrobów kakaowych, kawy palonej, herbaty, olejów i tłuszczów (zwierzęcych i roślinnych), naturalnych wód mineralnych, mleka i śmietany bez dodatków smakowych czy środków spożywczych dla małych dzieci i niemowląt. W innych barwniki mogą być stosowane tylko na zasadzie "quantum satis", czyli w najniższej dawce, niezbędnej do osiągnięcia zamierzonego efektu technologicznego, zgodnie z dobrą praktyką produkcyjną.
Szczegółowe przepisy regulujące rodzaj barwników (Lista E), warunki stosowania oraz określające maksymalne dozwolone dawki w poszczególnych rodzajach środków spożywczych reguluje Rozporządzenie Ministra Zdrowia z dnia 22 listopada 2010 r. w sprawie dozwolonych substancji dodatkowych.

</doc>
<doc id="1825389" url="https://pl.wikipedia.org/wiki?curid=1825389" title="Ivet Lalova">
Ivet Lalova



</doc>
<doc id="1825390" url="https://pl.wikipedia.org/wiki?curid=1825390" title="Geodezja szczegółowa">
Geodezja szczegółowa



</doc>
<doc id="1825391" url="https://pl.wikipedia.org/wiki?curid=1825391" title="Placido Costanzi">
Placido Costanzi

Placido Costanzi (ur. 1688 - zm. 1759) – włoski malarz epoki późnego baroku.
Urodził się w rodzinie złotniczej w Rzymie, uczył się malarstwa u Benedetto Lutiego, specjalizował się w obrazach historycznych i religijnych.

</doc>
<doc id="1825392" url="https://pl.wikipedia.org/wiki?curid=1825392" title="Jesús María Zamora">
Jesús María Zamora

Jesús María Zamora Ansorena (ur. 1 stycznia 1955 w Errenterii) – piłkarz hiszpański grający na pozycji ofensywnego pomocnika.
Kariera klubowa.
Przez całą karierę piłkarską Zamora związany był z zespołem Realu Sociedad. W latach 1973–1974 występował w rezerwach klubu w rozgrywkach Tercera División. W 1974 roku awansował do kadry pierwszego zespołu Realu. W Primera División zadebiutował 16 lutego 1975 roku w przegranym 0:2 wyjazdowym spotkaniu z Málagą. 6 września 1975 w meczu z Realem Betis (3:2) strzelił pierwszego gola w lidze. Od początku sezonu 1975/1976 był podstawowym zawodnikiem Realu. Swój pierwszy sukces w karierze osiągnął w 1980 roku, gdy wywalczył wicemistrzostwo Hiszpanii. Z kolei w sezonie 1980/1981 został z Realem Sociedad mistrzem kraju. Natomiast w 1982 roku obronił tytuł mistrzowski, a latem tamtego roku zdobył Superpuchar Hiszpanii. W 1987 roku wystąpił w wygranym (2:2, k. 4:2) finale Pucharu Króla z Atlético Madryt. W 1988 roku znów zagrał w finale krajowego pucharu (0:1 z Barceloną). W 1989 roku w wieku 34 lat zakończył karierę piłkarską. W Realu Sociedad od 1974 do 1989 roku rozegrał 446 meczów i strzelił 63 bramki.
Kariera reprezentacyjna.
W reprezentacji Hiszpanii Zamora zadebiutował 21 grudnia 1978 roku w przegranym 0:1 towarzyskim spotkaniu z Włochami. W 1980 roku na Euro 80 zagrał w trzech meczach: z Włochami (0:0), z Belgią (1:2) i z Anglią (1:2). W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w 4 spotkaniach: z Hondurasem (1:1), z Jugosławią (2:1), z Irlandią Północną (0:1) i z Anglią (0:0). Od 1978 do 1982 roku rozegrał w kadrze narodowej 30 meczów i zdobył 3 gole.

</doc>
<doc id="1825393" url="https://pl.wikipedia.org/wiki?curid=1825393" title="Jesus Maria Zamora">
Jesus Maria Zamora



</doc>
<doc id="1825397" url="https://pl.wikipedia.org/wiki?curid=1825397" title="Barwniki do żywności">
Barwniki do żywności



</doc>
<doc id="1825398" url="https://pl.wikipedia.org/wiki?curid=1825398" title="Port lotniczy Połock">
Port lotniczy Połock

Port lotniczy Połock – port lotniczy położony w Połocku w obwodzie witebskim. Jest ósmym co do wielkości portem lotniczym na Białorusi.

</doc>
<doc id="1825399" url="https://pl.wikipedia.org/wiki?curid=1825399" title="Krajowy system informacji o terenie">
Krajowy system informacji o terenie



</doc>
<doc id="1825401" url="https://pl.wikipedia.org/wiki?curid=1825401" title="Biskupi nikopolscy">
Biskupi nikopolscy

Biskupi nikopolscy – administratorzy, biskupi diecezjalni i biskupi pomocniczy diecezji nikopolskiej.

</doc>
<doc id="1825404" url="https://pl.wikipedia.org/wiki?curid=1825404" title="Manuel Martinez">
Manuel Martinez



</doc>
<doc id="1825406" url="https://pl.wikipedia.org/wiki?curid=1825406" title="Yes We Can">
Yes We Can

Yes We Can – piosenka wydana przez DipDive w celu wsparcia kampanii Baracka Obamy w wyborach prezydenckich w Stanach Zjednoczonych w 2008 r. (które wygrał stając się tym samym 44. prezydentem USA). Podobnie jak We Are the Ones (kolaż dźwiękowy będący teledyskiem, a zarazem singlem)
Jej autorami są will.i.am oraz Barack Obama.
Występujący goście.
według oficjalnej wersji DipDive.com

</doc>
<doc id="1825409" url="https://pl.wikipedia.org/wiki?curid=1825409" title="Jimi Hendricks">
Jimi Hendricks



</doc>
<doc id="1825413" url="https://pl.wikipedia.org/wiki?curid=1825413" title="Tobias Krantz">
Tobias Krantz

Tobias Kjell Bertil Krantz (ur. 7 kwietnia 1971 w Bankeryd w Gminie Jönköping) – szwedzki polityk, działacz Ludowej Partii Liberałów, od 2009 do 2010 minister szkolnictwa wyższego.
Życiorys.
Ukończył w 1995 studia licencjackie z zakresu polityki, ekonomii, historii i języka francuskiego na Uniwersytecie w Uppsali. Na tej samej uczelni rozpoczął pracę w charakterze wykładowcy, a w 2002 obronił doktorat z nauk politycznych. Od 1994 do 1999 był także publicystą w czasopiśmie „Upsala Nya Tidning”. W latach 1996–1999 pełnił funkcję wiceprzewodniczącego organizacji młodzieżowej działającej przy Ludowej Partii Liberałów.
W 2002 i 2006 uzyskiwał w wyborach parlamentarnych mandat posła do Riksdagu. W czerwcu 2009 został powołany w skład rządu Fredrika Reinfeldta. Objął stanowisko ministra szkolnictwa wyższego i badań naukowych w resorcie edukacji, zastępując wieloletniego przywódcę liberałów, Larsa Leijonborga. Urząd ten sprawował do 5 października 2010. W wyborach w 2010 uzyskał reelekcję do Riksdagu na czteroletnią kadencję.

</doc>
<doc id="1825414" url="https://pl.wikipedia.org/wiki?curid=1825414" title="Microthoracius praelongiceps">
Microthoracius praelongiceps

Microthoracius praelongiceps – gatunek wszy należący do rodziny Microthoraciidae, pasożytujący na lamie ("Lama glama") oraz wigoniu ("Vicugna vicugna"). Powoduje chorobę wszawicę. 
Samiec długości 2,0 mm, samica 3,5 mm. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na powłokach brzusznych, głowie, szyi i okolicach nasady ogona. W przypadku silnego opadnięcia może występować na całym ciele. Występuje na terenie Ameryki Południowej w Boliwii i Peru.

</doc>
<doc id="1825415" url="https://pl.wikipedia.org/wiki?curid=1825415" title="Księga świętego Jakuba">
Księga świętego Jakuba

Księga św. Jakuba, Kodeks Kalikstyński () – iluminowany rękopis powstały w XII wieku, poświęcony kultowi św. Jakuba i pielgrzymowaniu do Santiago de Compostela. Dzieło to bywa nazywane "pierwszym przewodnikiem turystycznym".
Kodeks spisany jest po łacinie, w XX wieku przetłumaczony na język hiszpański, galicyjski, niemiecki i angielski (1992). Pierwsze drukowane wydanie Księgi św. Jakuba ukazało się w 1882 roku.
Geneza.
Papież Kalikst II polecił spisać księgę, zawierającą uregulowania dotyczące kultu św. Jakuba, będącą pomocą dla pielgrzymów i zachętą do pielgrzymowania. Księga powstała prawdopodobnie już po śmierci Kaliksta, około roku 1140, chociaż Bernard Gicquel uważa, że należy datować powstanie na 1160 rok. Wiadomo, że w 1173 roku księga została skopiowana, więc jest to najpóźniejsza możliwa data powstania. Prawdopodobnie poszczególne części powstawały wcześniej, datowanie zaś dotyczy złożenia kodeksu. Za głównego autora uważa się francuskiego mnicha Aymerica Picaud.
Zawartość.
Kodeks składa się z pięciu ksiąg:
Również w piątej części znajduje się najstarszy znany europejski zapis wielogłosowy (Polifonia).
W późniejszych wiekach część czwartą, jako świecką, odłączono od Kodeksu i krążyła ona jako "Księga Turbina". Do kodeksu zaś dodawano inne teksty (list papieża Innocentego oraz nowe opisy cudów).
Oryginał kodeksu znajdował się w archiwum katedry w Santiago de Compostela, skąd został skradziony między 30 czerwca a 5 lipca 2011 roku. Księga nie była ubezpieczona. 4 lipca 2012 roku kodeks został odnaleziony w oddalonym o trzy kilometry mieście Milladoiro w garażu byłego elektryka katedry José Manuel Fernández Castineiras. W dniu 18 lutego 2015 roku złodziej został skazany na 10 lat więzienia za kradzież Kodeksu i pieniędzy z obiektów sakralnych oraz przestępstwa prania pieniędzy i kradzież innych dokumentów z katedry w Santiago de Compostela.
W 2017 roku został wpisany na listę Pamięci Świata

</doc>
<doc id="1825417" url="https://pl.wikipedia.org/wiki?curid=1825417" title="Księga św. Jakuba">
Księga św. Jakuba



</doc>
<doc id="1825418" url="https://pl.wikipedia.org/wiki?curid=1825418" title="Codex Calixtinus">
Codex Calixtinus



</doc>
<doc id="1825419" url="https://pl.wikipedia.org/wiki?curid=1825419" title="Haematopinus praelongiceps">
Haematopinus praelongiceps



</doc>
<doc id="1825420" url="https://pl.wikipedia.org/wiki?curid=1825420" title="Linognathus praelongiceps">
Linognathus praelongiceps



</doc>
<doc id="1825429" url="https://pl.wikipedia.org/wiki?curid=1825429" title="Polypodiopsida">
Polypodiopsida



</doc>
<doc id="1825430" url="https://pl.wikipedia.org/wiki?curid=1825430" title="Kurt Schwerdtfeger">
Kurt Schwerdtfeger

Kurt Schwerdtfeger (ur. 20 czerwca 1897 w Deutsch Puddiger, zm. 8 sierpnia 1966 w Hildesheim) – niemiecki rzeźbiarz i pedagog.
Życiorys.
W czasie I wojny światowej wstąpił do wojska (jako ochotnik) i brał udział w działaniach wojennych. W latach 1919-20 studiował w Bauhausie w Weimarze m.in. filozofię i historię sztuki. Jego nauczycielami byli m.in. Wasilij Kandinskij, Johannes Itten, Oskar Schlemmer, Gerhard Marcks. W 1925 r. objął kierownictwo klasy rzeźby w Szkole Rzemiosła Artystycznego w Szczecinie przy dzisiejszym pl. Kilińskiego. W 1937 r. w ramach walki ze "sztuką zdegenerowaną" został odwołany przez nazistów z tego stanowiska. Uczestniczył w II wojnie światowej, po zakończeniu której osiadł w Alfeld i wykładał na tamtejszej Wyższej Szkole Sztuki.
Twórczość.
W twórczości wykorzystywał różne materiały (kamień, brąz, glinę, beton) tworząc z nich kompozycje rzeźbiarskie o zróżnicowanej tematyce: sceny figuralne, akty, portrety, sylwetki zwierząt. Jego prace wystawiane były m.in. w Berlinie, Nowym Jorku, Paryżu i Szczecinie.

</doc>
<doc id="1825431" url="https://pl.wikipedia.org/wiki?curid=1825431" title="Diecezja sofijsko-płowdiwska">
Diecezja sofijsko-płowdiwska

Diecezja sofijsko-płowdiwska (; ) – jedna z 2 diecezji obrządku łacińskiego w Kościele katolickim w Bułgarii ze stolicą w Płowdiwie. Ustanowiona diecezją 3 marca 1979 bullą przez Jana Pawła II. Biskupstwo podlega bezpośrednio (do) Stolicy Apostolskiej.
Historia.
Początki rozwoju katolicyzmu na terenie współczesnej Bułgarii sięgają czasów średniowiecza. W późniejszym okresie istniał tutaj wikariat apostolski, przekształcony w 1610 r. w diecezję, w której misję prowadzili franciszkanie. W 1643 r. na krótko została ona podniesiona do rangi archidiecezji. Jej istnienie zakończyło się w XVIII wieku wraz z kolejną falą prześladowań chrześcijan przez Turków, w czasie których większość katolików uciekła do sąsiednich Węgier i Rosji. W 1758 r. została ona zdegradowana do rangi wikariatu apostolskiego.
Względny spokój został przywrócony w 1835 r. Stolica Apostolska powierzyła prowadzenie misji zakonowi redemptorystów,z którego wywodzili się kolejni wikariusze apostolscy. Następnie misję chrystianizacyjną prowadzili od 1841 r. kapucyni, których przełożony w Bułgarii został konsekrowany na biskupa w 1848 r.
Na początku XX wieku na czele wikariatu stał arcybiskup ad personam. 3 marca 1979 r. wikariat apostolski został podniesiony przez papieża Jana Pawła II do rangi pełnoprawnej diecezji.

</doc>
<doc id="1825432" url="https://pl.wikipedia.org/wiki?curid=1825432" title="276 Dywizja Piechoty ’40 (III Rzesza)">
276 Dywizja Piechoty ’40 (III Rzesza)

276 Dywizja Piechoty – niemiecka dywizja z czasów II wojny światowej, sformowana w Poznaniu na mocy rozkazu z 22 maja 1940 roku, w 10. fali mobilizacyjnej w XX Okręgu Wojskowym.
Struktura organizacyjna.
559., 560. i 561. pułk piechoty, 276. oddział artylerii, 276. kompania pionierów, 276. kompania przeciwpancerny;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.

</doc>
<doc id="1825433" url="https://pl.wikipedia.org/wiki?curid=1825433" title="Felícia Horváth">
Felícia Horváth

Felícia Horváth (ur. 7 lipca 1993) – węgierska lekkoatletka specjalizująca się w skoku o tyczce.

</doc>
<doc id="1825434" url="https://pl.wikipedia.org/wiki?curid=1825434" title="Błękitne paliwo">
Błękitne paliwo



</doc>
<doc id="1825437" url="https://pl.wikipedia.org/wiki?curid=1825437" title="Kolej Lokalna Delatyn-Kołomyja-Stefanówka">
Kolej Lokalna Delatyn-Kołomyja-Stefanówka

Kolej Lokalna Delatyn-Kołomyja-Stefanówka (niem. "Localbahn Delatyn-Kołomyja-Stefanówka", "LDKS") – kolej lokalna wybudowana w latach 1898–1899, w granicach Cesarstwa Austriackiego, o łącznej długości 112,62 km. Kolej składała się z jednego odcinka otwartego 18 listopada 1899.
Koncesję na budowę kolei Delatyn – Kołomyja – Stefanówka, 25 kwietnia 1898 otrzymał: Wydział Krajowy Królestwa Galicji i Lodomerii z Wielkim Księstwem Krakowskim. Właścicielem kolei było „Towarzystwo Akcyjne Kolei Lokalnej Delatyn-Kołomyja-Stefanówka”. Ogólna długość linii kolei do wybuchu I wojny światowej nie ulegała żadnym zmianom i wynosiła 112,62 km.
W początkowym okresie funkcjonowania (1899) kolej dysponowała taborem, na który składało się: 6 lokomotyw, 14 wagonów osobowych i 46 towarowych. Cztery lata później liczbę wagonów towarowych zwiększono o 10, a w 1910 ich stan wzrósł o kolejne 16 (łącznie eksploatowano wówczas 72 wagony towarowe). Do wybuchu I wojny światowej stan taboru kolei Delatyn – Kołomyja – Stefanówka nie uległ już żadnym zmianom.
W pierwszym, pełnym roku funkcjonowania (1900), z usług kolei lokalnej skorzystało 82 tys. pasażerów. Rok później przewozy pasażerów wzrosły do 189 tys. osób. W 1908 r. liczba pasażerów, po raz pierwszy, przekroczyła 200 tys. rocznie (208,2 tys.). W latach 1911–1913 kolejami podróżowało rocznie odpowiednio: 210, 233 i 226 tys. pasażerów. Podróżni mogli korzystać z wagonów o zróżnicowanym standardzie, stosownie do ich możliwości finansowych. Najzamożniejsi klienci kolei korzystali z wagonów 1 klasy, dla najbiedniejszych pozostawały wagony 3 klasy. W latach 1899–1913, w najlepszych warunkach podróżowało zaledwie 0,01–0,14% pasażerów. Z przejazdu w 2 klasie korzystało zwykle 1,2–4,0% podróżnych. Największą popularnością cieszyła się wśród pasażerów 3 klasa – wagonami tej klasy podróżowało 86–96% klientów. Pozostałe 2,6–10,4% klientów stanowiły osoby podróżujące według taryfy wojskowej. Kolej Lokalna Delatyn – Kołomyja – Stefanówka w ogóle nie eksploatowała wagonów pasażerskich 4 klasy.
W 1900 kolej przewiozła tylko 24,3 tys. t ładunków. Kolejne lata przyniosły dynamiczny wzrost przewozów towarowych: z 66 tys. t (1902) do 97 tys. t (1906) i 135 tys. t (1912). Rok później łączna masa ładunków ponownie wyniosła 129 tys. t.

</doc>
<doc id="1825438" url="https://pl.wikipedia.org/wiki?curid=1825438" title="Sven Otto Littorin">
Sven Otto Littorin

Sven Otto Julius Littorin (ur. 20 maja 1966 w Skänninge w gminie Mjölby) – szwedzki polityk, od 2006 do 2010 minister pracy.
Życiorys.
W latach 1988–1994 studiował ekonomię i zarządzanie na Uniwersytecie w Lund, nie obronił przedłożonej pracy dyplomowej. Jego oficjalne CV zawierało też dyplom MBA uzyskany na nieakredytowanym Fairfax University w Luizjanie. Zapis ten został usunięty w połowie 2007 po kontrowersjach pojawiających się w mediach wokół tej sprawy.
Zawodowo Sven Otto Littorin pracował w branży projektowej i konsultingowej, m.in. w Nowym Jorku. W 2003 został sekretarzem generalnym Umiarkowanej Partii Koalicyjnej.
Po wygranych przez centroprawicową koalicję wyborach parlamentarnych w 2006 zrezygnował ze stanowiska w partii, obejmując z jej rekomendacji urząd ministra ds. zatrudnienia w gabinecie Fredrika Reinfeldta. W 2010 podał się do dymisji.

</doc>
<doc id="1825439" url="https://pl.wikipedia.org/wiki?curid=1825439" title="Biskupi sofijsko-płowdiwscy">
Biskupi sofijsko-płowdiwscy

Biskupi sofijsko-płowdiwscy – administratorzy, biskupi diecezjalni, biskupi koadiutorzy i biskupi pomocniczy wikariatu apostolskiego, a od 1979 diecezji sofijsko-płowdiwskiej.

</doc>
<doc id="1825440" url="https://pl.wikipedia.org/wiki?curid=1825440" title="Abu Bekir Szabanowicz">
Abu Bekir Szabanowicz

Abu Bekir Szabanowicz (biał. Абу Бэкір Юх’янавіч Шабановіч; ur. 1939 w rejonie iwiejskim) – białoruski duchowny muzułmański, od 2005 naczelny mufti Białorusi.
Urodził się na Kresach Wschodnich, gdzie w dzieciństwie uczęszczał do szkoły przy meczecie w Iwiu. Po ukończeniu studiów wyższych pracował jako nauczyciel historii i wychowania fizycznego, następnie był zatrudniony w Wydziale Ideologicznym Komitetu Obwodowego Komunistycznej Partii Białorusi w Mińsku. Był również dyrektorem szkoły średniej w Mińsku. Na przełomie lat 80. i 90. zaangażował się w odrodzeniowy ruch tatarski na Białorusi, będąc założycielem i przewodniczącym Białoruskiego Zjednoczenia Społecznego Tatarów "Zikr ul-Kitab"). W 2005 na VI Zjeździe Muzułmańskiego Zjednoczenia Religijnego Białorusi został obrany jego prezesem w randze naczelnego muftiego.

</doc>
<doc id="1825444" url="https://pl.wikipedia.org/wiki?curid=1825444" title="Brama Klasztorna w Toruniu">
Brama Klasztorna w Toruniu

Brama Klasztorna w Toruniu także Brama Świętego Ducha lub Brama Panieńska – jedna z trzech bram średniowiecznego Torunia, jakie przetrwały do dnia dzisiejszego.
Lokalizacja.
Brama znajduje się w południowej części Zespołu Staromiejskiego, przy ul. św. Ducha 2a, na wschód od Krzywej Wieży. 
Historia.
Brama została wzniesiona w stylu flandryjskiego gotyku, charakteryzującym się masywną konstrukcją. Ze względu na swoją przysadzistość Brama Klasztorna przypomina inną, nieistniejącą już, bramę Starego Miasta – Bramę Paulińską. Ukończenie budowy Bramy Mniszek datuje się na 1. połowę XIV wieku. Rozwój techniki wojennej, przede wszystkim upowszechnienie się broni palnej, wymógł nadbudowę bramy, której dokonano około roku 1420.
W ostrołukowej wnęce znajdującej się po zewnętrznej stronie bramy mieściła się opuszczana brona. Kolejną przeszkodą był tak zwany "kaszownik", czyli otwór znajdujący się w stropie prześwitu bramy, z którego obrońcy wylewali na ewentualnego napastnika między innymi gorącą kaszę, czy olej. Kolejnym elementem były właściwe wrota, które w razie potrzeby mogły być wsparte od strony miasta dodatkowymi belkami. Belki te unieruchamiano poprzez zablokowanie ich w specjalnie przygotowanych otworach w murze bramy.
W XIX wieku, pozbawiona już właściwie funkcji obronnych, brama została przebudowana i odtąd jej pomieszczenia przeznaczone były na cele mieszkalne.
Nazwa bramy pochodzi od znajdującego się tuż poza murami miejskimi klasztoru sióstr Benedyktynek, przy którym powstał szpital i kościół Ducha Świętego. Istniał on do XVII wieku. To właśnie od niego swoją zamienną nazwę wzięła zarówno brama, jak i cała ulica Ducha Świętego. Pochodzenie nazwy ulicy wiąże się nieraz mylnie ze współczesnym kościołem o tym samym wezwaniu, znajdującym się na drugim końcu ulicy, który jednak został wzniesiony w 1756 roku jako zbór luterański pw. Świętego Krzyża.
Od października 1943 roku pod Bramą znajduje się schron przeciwlotniczy na 100 osób (wybudowany prawdopodobnie dla pracowników portu lub gazowni), obecnie udostępniony do zwiedzania.

</doc>
<doc id="1825445" url="https://pl.wikipedia.org/wiki?curid=1825445" title="Lidia Simon">
Lidia Simon



</doc>
<doc id="1825449" url="https://pl.wikipedia.org/wiki?curid=1825449" title="Jekaterina Wołkowa">
Jekaterina Wołkowa



</doc>
<doc id="1825456" url="https://pl.wikipedia.org/wiki?curid=1825456" title="Tor telekomunikacyjny">
Tor telekomunikacyjny

Tor telekomunikacyjny, tor transmisyjny – środowisko umożliwiające ruch fal elektromagnetycznych w ograniczonej przestrzeni, wykorzystywanych w telekomunikacji. Praktycznie wykorzystywane są następujące rodzaje torów telekomunikacyjnych:
Każdy rodzaj toru telekomunikacyjnego charakteryzuje się specyficznymi właściwościami, które przekładają się na parametry fizyczne:
Modele torów telekomunikacyjnych i ich parametry są przedmiotem prac teoretycznych i badań eksperymentalnych zmierzających do uogólnienia reguł opisu rodzajów torów telekomunikacyjnych. Z tych parametrów wynikają możliwości stosowania danego toru do realizacji określonej usługi telekomunikacyjnej:

</doc>
<doc id="1825457" url="https://pl.wikipedia.org/wiki?curid=1825457" title="Gramatyka rekurencyjnie przeliczalna">
Gramatyka rekurencyjnie przeliczalna



</doc>
<doc id="1825458" url="https://pl.wikipedia.org/wiki?curid=1825458" title="Halil Akkas">
Halil Akkas



</doc>
<doc id="1825463" url="https://pl.wikipedia.org/wiki?curid=1825463" title="Komisje porządkowe cywilno-wojskowe">
Komisje porządkowe cywilno-wojskowe

Komisje porządkowe cywilno-wojskowe – kolegialne organy administracji terenowej (o charakterze samorządowym) w Rzeczypospolitej Obojga Narodów.
Komisje porządkowe zostały powołane do życia przez Sejm Czteroletni i działały w latach 1789–1795. Składały się z komisarzy, wybieranych na dwuletnią kadencję na sejmikach gospodarczych przez szlachtę danego obszaru, a po 1791 roku, kiedy uchwalono Prawo o miastach, także z trzech komisarzy miejskich. Ostatecznie ich skład wynosił szesnastu członków w Koronie Królestwa Polskiego i piętnastu w Wielkim Księstwie Litewskim. Powoływano je dla różnych jednostek podziału terytorialnego państwa: województw (np. Wielkopolska), ziem (np. Mazowsze), powiatów (Litwa i część Korony). Decyzje podejmowano w nich większością głosów, a minimalny skład potrzebny do działania wynosił trzy osoby.
Komisje porządkowe podlegały komisjom rządowym policji, skarbowej, wojskowej i edukacji, a także królowi w Straży Praw i sejmowi. Do ich kompetencji należał nadzór nad handlem, rzemiosłem, komunikacją, rolnictwem, opieką społeczną i ochroną przeciwpożarową, szkolnictwem, kontrola ruchu ludności, statystyka demograficzna, a także pobór podatków, rekrutacja poborowych, zakwaterowanie żołnierzy i ich zaopatrzenie, nadzór nad stanem dróg i mostów. W trybie sądowym Komisje orzekały w sprawach między wojskiem a cywilami. Przejęły tym samym kompetencje starostów (których urząd zlikwidowano), a także sejmików, jako urzędów samorządu lokalnego. Ogółem w Rzeczypospolitej powołano 72 komisje, z czego 49 w Koronie i 23 na Litwie. Należał do nich obowiązek zestawienia liczby osób uprawnionych do udziału w sejmikach i ich zapisanie w księdze ziemiańskiej, osobnej dla każdego powiatu i ziemi.
W roku 1792 większość Komisji zostało zlikwidowanych przez władze Konfederacji targowickiej, jednakże część z nich wznowiła swoją działalność podczas insurekcji kościuszkowskiej. Ostatecznie przetrwały do III rozbioru Polski (w 1795).

</doc>
<doc id="1825465" url="https://pl.wikipedia.org/wiki?curid=1825465" title="Odessa-Brody">
Odessa-Brody



</doc>
<doc id="1825466" url="https://pl.wikipedia.org/wiki?curid=1825466" title="Gorące chłopaki">
Gorące chłopaki

Gorące chłopaki (tytuł oryg. "Hot Boyz") – amerykański film akcji, autorski projekt rapera Mastera P. Film wydano w 1999 roku z przeznaczeniem użytku domowego (direct-to-video), minął się więc on z dystrybucją kinową.

</doc>
<doc id="1825469" url="https://pl.wikipedia.org/wiki?curid=1825469" title="Konstandinos Janaris">
Konstandinos Janaris

Konstandinos Janaris, gr. Κωνσταντίνος Γιάνναρης, ang. Constantine Giannaris (ur. 1959 w Atenach) – grecki reżyser, scenarzysta i producent filmowy. 
Ukończył studia z zakresu historii i filozofii na Uniwersytecie w Birmingham. Mieszka i tworzy w Atenach.

</doc>
<doc id="1825470" url="https://pl.wikipedia.org/wiki?curid=1825470" title="Oleksandr Piatnica">
Oleksandr Piatnica



</doc>
<doc id="1825474" url="https://pl.wikipedia.org/wiki?curid=1825474" title="Cmentarz Grabowski">
Cmentarz Grabowski

Cmentarz Grabowski (niem. "Grabower Friedhof") – dawny cmentarz miejski położony na terenie Szczecina. Zajmował teren pomiędzy obecnymi ulicami Jacka Malczewskiego ("Allee Blumen"), Jana Kazimierza ("Toepffers Park"), Jana Ch. Paska ("Kronenstr.") i Parkową ("Gustav Adolf str.").
Historia.
W XVIII wieku na południe od późniejszego Cmentarza Grabowskiego istniał niewielki cmentarz ewangelicki francuskiej gminy reformowanej. W 1802 roku władze miasta kierując się względami sanitarnymi zadecydowały o zamknięciu dla pochówków wszystkich małych cmentarzy przykościelnych. Na terenie 5,5 ha (11 mórg pruskich) zaplanowano urządzić cmentarz komunalny, na którym odbywałyby się pochówki mieszkańców Szczecina wszystkich wyznań. Nekropolia zajęła teren na północ od "Allee Blumen", obecnej ul. Jacka Malczewskiego.
Spośród pierwszych pogrzebanych był jeden z inicjatorów powstania Cmentarza Grabowskiego – Carl Böttcher. W następnych latach na cmentarzu tym pochowano poza wieloma zwyczajnymi mieszczanami również najwybitniejszych szczecinian. W 1831 roku złożono tu ciało nadprezydenta prowincji pomorskiej Johanna Augusta Sacka, a w 1868 r. malarza Eduarda Hildebrandta. Po zniesieniu fortyfikacji okalających miasto w 1873 r. teren cmentarza powiększono. Pod koniec XIX wieku teren cmentarza się zapełnił, ale część kwater, szczególnie uboższych mieszkańców, uległa zapomnieniu. W północnej części cmentarza w latach 1888-90 wybudowano kościół parafialny dla Grabowa "Friedenskirche" (obecnie kościół pw. św. Stanisława Kostki). Nowym miejscem pochówków stał się oddany do użytku Cmentarz Centralny.
Cmentarz Grabowski zamknięto dla pochówków i stopniowo zaczęto przekomponowywać na park. Podjęto decyzję o pozostawieniu nagrobków o największej wartości historycznej, w których pochowano najważniejsze dla miasta osoby. Wyjątkiem w decyzji o zaprzestaniu pochówków było złożenie w 1924 roku do tutejszego grobu przemysłowca szczecińskiego Alberta Toepfera. Teren cmentarza postanowiono przeznaczyć na modny park miejski z fontannami i kawiarniami. W takiej postaci teren dawnego Cmentarza Grabowskiego przetrwał do lat 50. XX wieku, kiedy to zadecydowano o likwidacji ostatnich nagrobków.
Na terenie dawnego cmentarza powstał Park im. Stefana Żeromskiego.

</doc>
<doc id="1825477" url="https://pl.wikipedia.org/wiki?curid=1825477" title="Sólstafir">
Sólstafir

Sólstafir – islandzki zespół metalowy, grający black metal (we wcześniejszym okresie), a obecnie muzykę z silnymi wpływami rocka alternatywnego i post-rocka. W 2012 roku zespół otrzymał nagrodę islandzkiego przemysłu fonograficznego Íslensku tónlistarverðlaunin. Nazwa zespołu jest islandzkim określeniem na promienie zmierzchowe – zjawisko atmosferyczne.
Historia.
Zespół został założony w 1995 roku w Reykjavíku przez gitarzystę i wokalistę Aðalbjörna Tryggvasona, basistę Halldóra Einarssona i perkusistę Guðmundura Óli Pálmasona. Tego samego roku muzycy zarejestrowali i wydali demo pt. "Í Norðri". W 1996 roku nakładem czeskiej oficyny View Beyond Records ukazał się debiutancki minialbum formacji zatytułowany "Til Valhallar". Rok później z zespołu odszedł Halldór Einarsson. W 1999 roku do składu dołączył basista Svavar Austman.
Także w 1999 roku grupa rozpoczęła prace nad debiutanckim albumem studyjnym. Grupa podjęła także działalność koncertową z udziałem drugiego gitarzysty Sæþóra Maríusa Sæþórssona. Pierwszy album długogrający Sólstafir zatytułowany "Í blóði og anda" trafił do sprzedaży 8 stycznia 2002 roku nakładem niemieckiej wytwórni muzycznej Ars Metalli. Pod koniec roku ukazał się drugi album grupy pt. "Black Death".
W 2005 roku grupa dała szereg loklnych koncertów m.in. poprzedzając występ Amon Amarth w Reykjavíku. 30 grudnia tego samego roku nakładem Spikefarm Records ukazał się drugi album formacji zatytułowany "Masterpiece of Bitterness". Wydawnictwo było promowane teledyskiem do utworu „Ritual Of Fire”. 21 lutego 2009 roku do sprzedaży trafił trzeci album długogrający Sólstafir pt. "Köld". Produkcja była promowana teledyskami do utworów „Love Is The Devil (And I Am In Love)” i „She Destroys Again”. Pod koniec roku muzycy udali się w europejską trasę koncertową Privilegivm Tour podczas której poprzedzali występy norweskiej formacji Borknagar.
W 2010 roku koncertowała podczas licznych europejskich festiwali, m.in. takich jak: Wacken Open Air w Niemczech, Hole in the Sky w Norwegii oraz Roskilde Festival w Danii. 14 października 2011 roku nakładem wytwórni muzycznej Season of Mist ukazał się czwarty album zespołu pt. "Svartir sandar". Cieszące się uznaniem krytyków nagrania przysporzyły zespołowi pierwszego, nieznacznego sukcesu komercyjnego w Finlandii trafiając na 41. miejsce tamtejszej listy przebojów. Do pochodzącego z płyty utworu „Fjara” został zrealizowany wideoklip. Rok później zespół wziął udział objazdowym festiwalu Paganfest m.in. u boku Eluveitie i Primordial. Także w 2012 roku muzycy otrzymali nagrodę islandzkiego przemysłu fonograficznego Íslensku tónlistarverðlaunin za osiągnięcia poza granicami ojczyzny.
29 sierpnia 2013 roku został wydany piąty album formacji pt. "Ótta". Produkcja była promowana teledyskami do utworów „Lágnætti” i „Miðaftann”. Materiał odniósł największy sukces komercyjny w historii działalności zespołu. Produkcja trafiła na listy przebojów w Szwajcarii, Austrii, Niemczech oraz Finlandii gdzie uplasowała się na 2. miejscu. Na początku 2014 roku grupa koncertowała w Stanach Zjednoczonych. Następnie, latem kwartet wystąpił podczas Sweden Rock Festival w Szwecji, Rockhard Festival w Niemczech oraz Sommer Sonnenwend w Austrii. W 2015 roku grupa otrzymała nominację do nagrody Metal Hammer Golden God w kategorii "Best Underground Band". 20 stycznia 2015 roku z zespołu wyrzucony został Guðmundur Óli Pálmason, którego podczas koncertów początkowo zastępowali Karl Petur Smith i Ari Þorgeir Steinarsson – jako powód podano „problemy z komunikacją”. Pálmason po swoim odejściu z Sólstafir założył zespół Katla. Następnie grupa zatrudniła Hallgrímura Jóna Hallgrímssona, także w roli muzyka koncertowego. W 2016 roku koncertowy skład formacji uzupełnił pianista Martin Powell, muzyk znany z występów w brytyjskiej grupie Cradle of Filth.

</doc>
<doc id="1825478" url="https://pl.wikipedia.org/wiki?curid=1825478" title="Solstafir">
Solstafir



</doc>
<doc id="1825479" url="https://pl.wikipedia.org/wiki?curid=1825479" title="Wls75">
Wls75



</doc>
<doc id="1825480" url="https://pl.wikipedia.org/wiki?curid=1825480" title="Kanał Łączany-Skawina">
Kanał Łączany-Skawina



</doc>
<doc id="1825481" url="https://pl.wikipedia.org/wiki?curid=1825481" title="Eliezer Hirschauge">
Eliezer Hirschauge



</doc>
<doc id="1825482" url="https://pl.wikipedia.org/wiki?curid=1825482" title="Gloster F.5/34">
Gloster F.5/34

Gloster F.5/34 – brytyjski, prototypowy myśliwiec wybudowany w latach 30. XX wieku w wytwórni Gloster Aircraft Company. Pierwszy jednopłatowy myśliwiec tej firmy. Wybudowano dwa egzemplarze samolotu.
Historia.
W 1934 roku brytyjskie "Air Ministry" wydało specyfikację F.5/34, w której określono warunki techniczne, jakie musi spełniać nowy, jednomiejscowy samolot myśliwski o prędkości 440 km/h na wysokości 4 570 m i uzbrojony w 6 do 8 karabinów maszynowych. W 1935 roku wytwórnia Gloster rozpoczęła prace nad swoim samolotem w oparciu o specyfikację F.5/34. W tym samym okresie na podstawie podobnej specyfikacji F.36/34 (będącej zmodyfikowaną wersją F.5/34) i F.37/34 korygowano charakterystykę techniczną nowo powstających myśliwców Hawker Hurricane i Supermarine Spitfire. W grudniu 1937 roku pierwszy prototyp wzbił się w powietrze, a w marcu 1938 roku drugi. Próby samolotu trwały do maja 1941 roku, niestety pomimo osiągniętych założeń samolot nie wszedł do produkcji seryjnej. Od jesieni 1939 roku w walkach brały już udział maszyny Hurricane i Spitfire. Budowa kolejnego typu myśliwca nie była w tym momencie potrzebna, zwłaszcza że obydwa wymienione samoloty doskonale radziły sobie na froncie. Innym powodem niepodjęcia dalszych prac nad samolotem mógł być fakt, że wytwórnia Gloster należała już wówczas do firmy Hawker Siddeley, producenta Hawker Hurricane, w którego produkcję zaangażowany był również Gloster. Wewnętrzna konkurencja pomiędzy obydwoma samolotami mogła wpłynąć negatywnie na obydwa projekty.
Konstrukcja.
Gloster był jednomiejscowym, wolnonośnym dolnopłatem, napędzanym silnikiem gwiazdowym z trójłopatowym śmigłem. Usterzenie klasyczne, podwozie chowane, główne do wnęk w skrzydłach, tylne kółko ogonowe zamontowane na stałe. Samolot uzbrojony był w 4/8 karabinów maszynowych Browninga kalibru 7,69 mm, zamontowanych w skrzydłach.

</doc>
<doc id="1825483" url="https://pl.wikipedia.org/wiki?curid=1825483" title="Silezaurydy">
Silezaurydy



</doc>
<doc id="1825484" url="https://pl.wikipedia.org/wiki?curid=1825484" title="3NF">
3NF



</doc>
<doc id="1825486" url="https://pl.wikipedia.org/wiki?curid=1825486" title="Rudawka (rzeka w Warszawie)">
Rudawka (rzeka w Warszawie)



</doc>
<doc id="1825487" url="https://pl.wikipedia.org/wiki?curid=1825487" title="Max Beer">
Max Beer

Max Beer (ur. 10 sierpnia 1864 w Tarnobrzegu, zm. 30 kwietnia 1943 w Londynie) – austriacko-niemiecki historyk, działacz komunistyczny.
W roku 1889 wyjechał do Niemiec, gdzie studiował ekonomię, nauki polityczne, filozofię i teorię socjalizmu. W 1892 roku został redaktorem socjalistycznego pisma: "Magdeburger Volksstimme". W roku 1894 wyjechał do Wielkiej Brytanii gdzie zamieszkał. W latach 1927-1929 napisał książkę o historii ruchu socjalistycznego. Na zaproszenie Davida Ryazanova przeniósł się do Związku Radzieckiego, gdzie podjął pracę w Instytucie Marksa i Engelsa w Moskwie. W latach 1929 i 1933, Beer zamieszkał we Frankfurcie nad Menem, gdzie działał w Komunistycznej Partii Niemiec. Kiedy naziści przejęli władzę w Niemczech w 1933 roku, uciekł do Londynu gdzie zmarł.

</doc>
<doc id="1825488" url="https://pl.wikipedia.org/wiki?curid=1825488" title="Jezioro Głuche">
Jezioro Głuche

5 jezior w Polsce:
Jeziora na świecie:

</doc>
<doc id="1825489" url="https://pl.wikipedia.org/wiki?curid=1825489" title="Graniczna (Kaszuby)">
Graniczna (Kaszuby)



</doc>
<doc id="1825491" url="https://pl.wikipedia.org/wiki?curid=1825491" title="Coolock">
Coolock

Coolock (irl. An Chúlóg – co znaczy „mały zakręt”) – dzielnica Dublina w Irlandii. Przez Coolock przepływa rzeka Santry. Dublin 5, Dublin 13 i Dublin 17 to pocztowe okręgi obejmujące tą dzielnicę.
Historia.
Coolock zamieszkiwali ludzie już 3500 lat temu, o czym świadczą wykopaliska z epoki brązu. Jednak do lat 50. XX w. była to mała wieś z kilkoma zabytkowymi kościołami. Później stopniowo stawała się popularnym miejscem dla zabudowy szeregowych domków jakich mnóstwo dzisiaj w całej Irlandii. Do znanych osób, które były związane z tym miejscem możemy zaliczyć Henry’ego Grattana, który walczył o wolność w samodzielnym tworzeniu prawa przez irlandzki parlament oraz nowelistę Charlesa Levera.

</doc>
<doc id="1825494" url="https://pl.wikipedia.org/wiki?curid=1825494" title="Anna Beata Chodorowska">
Anna Beata Chodorowska

Anna Beata Chodorowska (ur. 2 stycznia 1925 w Lublinie, zm. 22 sierpnia 1995 w Świnoujściu) − polska poetka, autorka opowiadań, artykułów i recenzji, działaczka kulturalno-oświatowa, popularyzatorka literatury. Członek Związku Literatów Polskich. Twórczyni i współzałożycielka Festiwalu Artystycznego Młodzieży Akademickiej (FAMA) w Świnoujściu. Założycielka i wieloletnia przewodnicząca Klubu Literackiego Na Wyspie w Świnoujściu.
Rys biograficzny.
Najmłodsze lata spędziła w Krakowie. Studiowała malarstwo i tkactwo w Szkole Sztuk Plastycznych w Sopocie, a następnie w Poznaniu. W roku 1959 przeniosła się do Świnoujścia, gdzie pełniła funkcję kierownika Powiatowego Domu Kultury. W latach późniejszych pracowała jako bibliotekarz, a także spełniała się zawodowo w wielu placówkach kulturalno-oświatowych. Z zaangażowaniem zajmowała się działalnością mającą na celu popularyzację literatury i sztuki. W dziedzinie poezji zadebiutowała w roku 1961 wierszem "Mgła" w "Tygodniku Morskim". W roku 1963 otrzymała Odznakę Tysiąclecia Państwa Polskiego za działalność społeczno-kulturalną. W roku 1966 wzięła czynny udział w tworzeniu I Ogólnopolskiego Przeglądu Studenckich Teatrów Piosenki i Kabaretów w Świnoujściu, będącego fundamentem festiwalu - dzisiaj szeroko znanego pod nazwą Festiwalu Artystycznego Młodzieży Akademickiej FAMA. Dziełem jej życia był Klub Literacki NA WYSPIE, który założyła w roku 1967 i któremu przewodniczyła przez wiele lat. Klub wciąż istnieje.
Twórczość.
w 1961 roku zadebiutowała wierszem pt."Mgła" w "Tygodniku Morskim". Od tego czasu publikowała wiersze i opowiadania 
w radio, czasopismach kulturalnych i w prasie, a także w wielu almanachach szczecińskich i ogólnopolskich. Kilka jej wierszy znalazło się także w almanachu "Gaismas pilna pilseta" ("Miasto pełne światła"), wydanym w 1979 w Rydze. Była również autorką artykułów i recenzji, które zamieszczano w prasie miejscowej. Spod jej pióra wyszło wiele tomików poezji i opowiadań. Ostatni tom poezji zatytułowany "Boso po ściernisku" złożony do druku w Wydawnictwie Glob, a później także w wydawnictwie Biblioteki Wojewódzkiej w Szczecinie do dziś nie doczekał się realizacji. Dwie najważniejsze pozycje prozatorskie to powieści: "Rzeka bez źródeł" i "Kinga". Za pierwszą z nich autorka otrzymała nagrodę w Szczecińskim Konkursie Literackim. Opowiadanie pt."Kinga", zawierające wątki biograficzne, do dziś pozostała w rękopisie i czeka na wydanie. Anna Beata Chodorowska była laureatką wielu nagród i wyróżnień w dziedzinach: kultury, literatury i oświaty. Za działalność społeczno-kulturalną otrzymała w roku 1963 Odznakę Tysiąclecia Państwa Polskiego. Za swoją pracę została uhonorowana wpisem do Księgi Zasłużonych dla Miasta Świnoujście.
Nagrody literackie.
za powieść pt."Rzeka bez źródeł"

</doc>
<doc id="1825497" url="https://pl.wikipedia.org/wiki?curid=1825497" title="Janusz Tadeusz Maciuszko">
Janusz Tadeusz Maciuszko

Janusz Tadeusz Maciuszko (ur. 12 marca 1957 w Warszawie, zm. 11 września 2020 tamże) – polski historyk Kościoła, profesor nauk teologicznych, nauczyciel akademicki Wydziału Teologicznego Chrześcijańskiej Akademii Teologicznej w Warszawie (ChAT), profesor zwyczajny ChAT, były prorektor tej uczelni i dziekan Wydziału Teologicznego oraz wykładowca Ewangelikalnej Wyższej Szkoły Teologicznej we Wrocławiu.
Wykształcenie i kariera naukowa.
Ukończył studia w ChAT (teologia ewangelicka – 1981) i na Uniwersytecie Warszawskim (historia – 1982). Doktoryzował się i habilitował w ChAT. W roku 2003 był nominowany do Nagrody im. Jana Długosza za książkę "Mikołaj Rej – zapomniany teolog ewangelicki z XVI wieku" będącej próbą systematyzacji twórczości etyczno-teologicznej Mikołaja Reja. Do 2015 był redaktorem naczelnym czasopisma „Rocznik Teologiczny”.
Wypromował wielu doktorów, w tym Krzysztofa Bilińskiego, Zygmunta Karela, Bogusława Milerskiego, Edwarda Puśleckiego, Jana Tołwińskiego.
25 września 2020 został pochowany na cmentarzu ewangelicko-augsburskim w Warszawie (aleja 12, grób 19).
Odznaczenia.
W roku 2003 został nominowany do Nagrody im. Jana Długosza za książkę "Mikołaj Rej. Zapomniany teolog ewangelicki z XVI wieku".
W 2014 Senat ChAT nadał mu Medal za Zasługi dla Chrześcijańskiej Akademii Teologicznej w Warszawie.

</doc>
<doc id="1825498" url="https://pl.wikipedia.org/wiki?curid=1825498" title="Horyhlady">
Horyhlady

Horyhlady (ukr. Горигляди) – wieś na Ukrainie, w rejonie czortkowskim, w obwodzie tarnopolskim, nad Dniestrem; liczy 1220 mieszkańców.
Za II Rzeczypospolitej do 1934 roku wieś stanowiła samodzielną gminę jednostkową w powiecie tłumackim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Olesza w tymże powiecie i województwie. Po wojnie wieś weszła w struktury administracyjne Związku Radzieckiego.
Początkowo Horyhlady zachowały więzi rejonowe i obwodowe, lecz już w 1957 przyłączono je do obwodu tarnopolskiego; wieś jest położona w specyficznym zakolu Dniestru, czyli po przeciwnej stronie rzeki w porównaniu z pozostałymi sąsiednimi wsiami dawnej gminy, przez co jest fizycznie połączona z obwodem tarnopolskim.

</doc>
<doc id="1825499" url="https://pl.wikipedia.org/wiki?curid=1825499" title="Janina Elżbieta Karney">
Janina Elżbieta Karney

Janina Elżbieta Karney (ur. 1 marca 1938, zm. 19 października 2021) – polska psycholog i pedagog, doktor habilitowany, specjalistka w dziedzinie psychologii i pedagogiki pracy oraz psychologii klinicznej, trener w szkoleniach kadry kierowniczej.
Działalność.
Była zatrudniona jako nauczyciel akademicki Wydziału Psychologii Uniwersytetu Warszawskiego (kierownik specjalizacji Psychologia Pracy), a następnie Wydziału Pedagogiki UW (kierownik Pracowni Pedagogiki Pracy w Katedrze Edukacji Ustawicznej i Andragogiki). Pracowała także jako profesor nadzwyczajny Chrześcijańskiej Akademii Teologicznej w Warszawie i kierownik Katedry Podstawowych Problemów Wychowania na tejże uczelni. Współzałożycielka Wyższej Szkoły Humanistycznej im. Aleksandra Gieysztora w Pułtusku (obecnie Akademia Humanistyczna im. Aleksandra Gieysztora w Pułtusku) i dziekan Wydziału Pedagogicznego na tejże uczelni w latach 1994-2005. 
Autorka wznawianego podręcznika akademickiego "Psychopedagogika pracy. Wybrane zagadnienia z psychologii i pedagogiki pracy". 
Zmarła 19 października 2021. Została pochowana 29 października 2021 na Cmentarzu Powązkowskim w Warszawie (Kolumbarium VI-2-13).

</doc>
<doc id="1825501" url="https://pl.wikipedia.org/wiki?curid=1825501" title="Edyta Gruszczyk-Kolczyńska">
Edyta Gruszczyk-Kolczyńska

Edyta Gruszczyk-Kolczyńska (ur. 1940 w Pruchnej) – polska pedagog, profesor zwyczajny i kierownik Katedry Wspomagania Rozwoju i Edukacji Dzieci Akademii Pedagogiki Specjalnej im. Marii Grzegorzewskiej w Warszawie. Autorka podręczników, książek, artykułów i skryptów akademickich. 
Życiorys.
Ukończyła Liceum Sztuk Plastycznych i potem Studium Nauczycielskie. Była nauczycielką w Liceum Pedagogicznym
1961–1969 i w Studium Nauczycielskim w Jeleniej Górze 1969–1971. Uzyskała magisterium z pedagogiki 1969 i stopień doktora nauk humanistycznych 1976 na Wydziale Nauk Społecznych Uniwersytetu Śląskiego w Katowicach, gdzie pracowała 1971–1984 jako asystent i adiunkt. Stopień doktora habilitowanego w zakresie pedagogiki nadał jej Wydział Pedagogiczny Uniwersytetu Warszawskiego w 1989. W latach 1984–1998 była kolejno adiunktem, doktorem habilitowanym i profesorem w Wyższej Szkole Pedagogiki Specjalnej im. Marii Grzegorzewskiej w Warszawie, a ponadto (1989–1991) prorektorem ds. dydaktyki i spraw studenckich. Tytuł profesora nauk humanistycznych otrzymała w 1997. W latach 1998–2002 była profesorem w 
Ekumenicznym Instytucie Pedagogicznym Chrześcijańskiej Akademii Teologicznej w Warszawie. Od 2002 jest profesorem zwyczajnym w Akademii Pedagogiki Specjalnej, gdzie kierowała najpierw Katedrą Pedagogiki Specjalnej, potem Katedrą Wspomagania Rozwoju Dziecka, a od 2006 kieruje Instytutem Wspomagania Rozwoju i Edukacji Człowieka i Katedrą Pedagogiki Małego Dziecka. W latach 2005–2011 pracowała ponadto w Wyższej Szkole Pedagogicznej w Łodzi na stanowisku profesora zwyczajnego. 
Jest członkiem Komitetu Nauk Pedagogicznych PAN.
Osiągnięcia naukowe.
Niepowodzenia w uczeniu się matematyki i działania naprawcze. Nowością w traktowaniu tego zagadnienia było udokumentowanie (1985) znaczenia "dojrzałości emocjonalnej" dziecka przy pokonywaniu trudności napotkanych w trakcie uczenia się matematyki, w szczególności tego, że dzieci zagrożone niepowodzeniem często główną energię wkładają w obronę przed samą czynnością rozwiązywania zadań. Innym wynikiem tych badań było znaczenie osiągnięcia przez dziecko idące do szkoły dojrzałości operacyjnej na poziomie konkretnym w sensie Piageta. Warunkuje to możliwość dostosowania się dziecka do typowego szkolnego sposobu nauczania. W następnych etapach tych badań Gruszczyk-Kolczyńska określiła mechanizmy narastania trudności wiodących do niepowodzeń szkolnych i do niszczenia psychiki dziecka oraz opracowała skuteczne programy wspomagania dzieci w ich rozwoju. 
Diagnoza możliwości umysłowych dzieci, ich wiedzy i umiejętności matematycznych. Gruszczyk-Kolczyńska opracowała wskaźniki dojrzałości do uczenia się matematyki w szkole oraz sposoby diagnozowania tej dojrzałości przez nauczycieli. 
Intensywne wspomaganie rozwoju umysłowego dzieci w przedszkolu i w pierwszym roku szkolnego nauczania, w szczególności koncepcja "Dziecięcej matematyki". 
Wspomaganie dzieci w ich rozwoju zdolności do skupiania uwagi i zapamiętywania. Dotyczy to uczenia się wierszy na pamięć, rozwijania pamięci wzrokowej, zapamiętywania ciągu informacji, uważnego słuchania i zapamiętywania ważnych informacji.
Wspomaganie rozwoju matematycznie uzdolnionych dzieci. Gruszczyk-Kolczyńska opracowała zupełnie nową metodę diagnozowania tych uzdolnień u dzieci w wieku 4–8 lat. Okazało się, że dzieci uzdolnionych jest znacznie więcej, niż ogólnie sądzono, ale niestety w trakcie nauki szkolnej te uzdolnienia często zanikają. 

</doc>
<doc id="1825502" url="https://pl.wikipedia.org/wiki?curid=1825502" title="Kazimierz Załęski">
Kazimierz Załęski

Kazimierz Załęski ps. "„Bończa”" (ur. 24 stycznia 1919 w Radomiu, zm. 10 listopada 2009 w Kielcach) – generał brygady Wojska Polskiego, dowódca oddziałów partyzanckich NSZ i AK, więzień okresu stalinowskiego, honorowy prezes Światowego Związku Żołnierzy AK, prezes honorowy Stowarzyszenia Orląt Armii Krajowej w Kielcach. Wnuk Kazimierza Konrada Błaszczyńskiego – ps. „Bogdan Bończa”, pułkownika w powstaniu styczniowym.
Życiorys.
Ukończył Wołyńską Szkołę Podchorążych Rezerwy Artylerii we Włodzimierzu Wołyńskim. Zmobilizowany, w sierpniu 1939 roku, wraz z plutonem z dwiema haubicami kaliber 100 mm, którym dowodził i 28 pułkiem artylerii lekkiej, w której był składzie został wysłany nad rzekę Prosnę, nad ówczesną granicę z Niemcami.
Walczył przez całą kampanię wrześniową 1939 roku. Po kapitulacji Warszawy w konspiracji w Radomiu. W obawie przed aresztowaniem uciekł do lasu. Tam trafił na oddział NSZ „Kamień”, z którym doszedł w okolice Piotrkowa, gdzie namówił żołnierzy do przejścia do Armii Krajowej. Został dowódcą Oddziału Partyzanckiego Bończa, a następnie 2 kompanii 25 pp AK. Dowodził udaną zasadzką, która rozpoczęła słynną bitwę pod Diablą Górą. Był cenionym i lubianym przez podwładnych dowódcą.
Po wojnie był więziony przez ponad 5 lat, a później represjonowany. Działał w organizacjach kombatanckich i charytatywnych. Zasłużył się stawianiem tablic pamiątkowych i obelisków w regionie piotrkowskim i opoczyńskim, upamiętniających czyn zbrojny żołnierzy AK. W 2007 został Honorowym Obywatelem Piotrkowa Trybunalskiego.
W dniu 24 kwietnia 2008 roku Prezydent RP, Lech Kaczyński mianował go na stopień wojskowy generała brygady.
Był autorem wspomnień opublikowanych w czasopiśmie KurieR – Kultura i Rzeczywistość.
26 listopada 2009 roku został pochowany w Kwaterze partyzantów 25 pułku piechoty Armii Krajowej na cmentarzu w Żarnowie.

</doc>
<doc id="1825505" url="https://pl.wikipedia.org/wiki?curid=1825505" title="Most Kłokoczycki">
Most Kłokoczycki

Most Kłokoczycki – most położony na osiedlu Kłokoczyce we Wrocławiu. Jest przeprawą mostową zapewniającą drogowe i piesze połączenie osiedla z Psim Polem oraz centrum miasta. Most położony jest nad rzeką Dobra, w ciągu ulicy Kłokoczyckiej. Konstrukcję mostu stanowi stalowy ruszt składający się z 6 dwuteowników stężony czterema poprzecznicami z ceowników.Konstrukcja zespolona jest z żelbetową płytą. Konstrukcja jednoprzęsłowa z nawierzchnią bitumiczną.

</doc>
<doc id="1825506" url="https://pl.wikipedia.org/wiki?curid=1825506" title="TV Kielce">
TV Kielce



</doc>
<doc id="1825508" url="https://pl.wikipedia.org/wiki?curid=1825508" title="Nasięźrzałowate">
Nasięźrzałowate



</doc>
<doc id="1825516" url="https://pl.wikipedia.org/wiki?curid=1825516" title="Kummerow (Niepars)">
Kummerow (Niepars)

Kummerow – część gminy "(Ortsteil)" Niepars w Niemczech w kraju związkowym Meklemburgia-Pomorze Przednie, w powiecie Vorpommern-Rügen, w Związku Gmin Niepars. Do 25 maja 2019 samodzielna gmina.

</doc>
<doc id="1825517" url="https://pl.wikipedia.org/wiki?curid=1825517" title="William Tyndall">
William Tyndall



</doc>
<doc id="1825518" url="https://pl.wikipedia.org/wiki?curid=1825518" title="Lüssow (powiat Vorpommern-Rügen)">
Lüssow (powiat Vorpommern-Rügen)

Lüssow (pol. "Lusów") – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1825519" url="https://pl.wikipedia.org/wiki?curid=1825519" title="Katedra Maryi Matki Kościoła w Mostarze">
Katedra Maryi Matki Kościoła w Mostarze



</doc>
<doc id="1825520" url="https://pl.wikipedia.org/wiki?curid=1825520" title="Pedro Uralde">
Pedro Uralde

Pedro Uralde Hernáez (ur. 2 marca 1958 w Vitorii) – hiszpański piłkarz grający na pozycji napastnika.
Kariera klubowa.
Karierę piłkarską Uralde rozpoczął w Realu Sociedad. W latach 1976–1979 występował w rezerwach klubu w rozgrywkach Tercera División. W 1979 roku awansował do kadry pierwszego zespołu Realu. W Primera División zadebiutował 3 lutego 1980 roku w wygranym 4:0 domowym spotkaniu z Athletikiem Bilbao. W 1980 roku wywalczył z Realem wicemistrzostwo Hiszpanii. Z kolei w sezonie 1980/1981 został z Realem Sociedad mistrzem kraju. Natomiast w 1982 roku obronił tytuł mistrzowski, a latem tamtego roku zdobył Superpuchar Hiszpanii. W Realu Sociedad od 1979 do 1986 roku rozegrał 179 meczów i strzelił 62 bramki.
Latem 1986 roku Uralde przeszedł z Realu do Atlético Madryt. Zadebiutował w nim 31 sierpnia 1986 w meczu z Espanyolem Barcelona. W Atlético grał przez rok tworząc atak z Urugwajczykiem Jorgem da Silvą.
W 1987 roku Uralde wrócił do Kraju Basków i został piłkarzem Athleticu Bilbao. W nim po raz pierwszy wystąpił 29 sierpnia 1987 w zwycięskim 2:1 meczu z Mallorką. W ataku klubu z Bilbao grał przez 3 sezony i występował w nim wraz z Juliem Salinasem. W barwach Athleticu strzelił 34 gole.
W 1990 roku Uralde trafił do Deportivo La Coruña. W 1991 roku wywalczył z nim awans z Segunda División do Primera División. W 1992 roku zakończył karierę piłkarską.
Kariera reprezentacyjna.
W reprezentacji Hiszpanii Uralde zadebiutował 28 kwietnia 1982 roku w wygranym 2:0 towarzyskim spotkaniu ze Szwajcarią. W tym samym roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w jednym spotkaniu, z Anglią (0:0). Od 1982 do 1986 roku rozegrał w kadrze narodowej 3 mecze.

</doc>
<doc id="1825521" url="https://pl.wikipedia.org/wiki?curid=1825521" title="PL Kyoudan">
PL Kyoudan



</doc>
<doc id="1825523" url="https://pl.wikipedia.org/wiki?curid=1825523" title="Neu Bartelshagen">
Neu Bartelshagen

Neu Bartelshagen – część gminy "(Ortsteil)" Niepars w Niemczech w kraju związkowym Meklemburgia-Pomorze Przednie, w powiecie Vorpommern-Rügen, w Związku Gmin Niepars. Do 25 maja 2019 samodzielna gmina.

</doc>
<doc id="1825524" url="https://pl.wikipedia.org/wiki?curid=1825524" title="Marina Topacz we Wrocławiu">
Marina Topacz we Wrocławiu

Marina Topacz ("Przystań Między Mostami", "Marina Śródmiejska") – przystań – marina – położona we Wrocławiu na rzece Odrze. Została ona zlokalizowana w ścisłym centrum Wrocławia, przy wyspie Kępa Mieszczańska. Powstała w miejscu, gdzie funkcjonowała dawniej restauracja "Między Mostami", wyburzona w maju 2006 r.. Obiekt zlokalizowany jest przy Ulicy Księcia Witolda. Na wschodzie znajdują się Mosty Uniwersyteckie, a na zachodzie Mosty Pomorskie. Przy przystani znajduje się nieduży parking, deptak spacerowy, niewielki apartamentowiec, z kilkoma lokalami usługowymi i restauracją.
Oprócz samej przystani położonej w północnej odnodze rzeki, w odnodze południowej znajduje się niewielki pomost, przy którym cumują statki białej floty.

</doc>
<doc id="1825525" url="https://pl.wikipedia.org/wiki?curid=1825525" title="Diecezja mostarsko-duvnijska">
Diecezja mostarsko-duvnijska

Diecezja mostarsko-duvnijska (łac.: "Dioecesis Mandetriensis-Dumnensis o Dalminiensis (-Tribuniensis et Marcanensis", bośn. i chorw.: "Mostarsko-duvanjska biskupija") - katolicka diecezja bośniacko-hercegowińska położona w południowo-wschodniej części kraju. Siedziba biskupa znajduje się w katedrze Maryi Matki Kościoła w Mostarze.
Historia.
Na terenie współczesnej Hercegowiny w VII w. założono pierwszą katolicką diecezję ze stolicą w Duvnie. Od połowy XIII w. misję chrystianizacyjną na jej terenie prowadził zakon franciszkanów. Po podboju Bośni i Hercegowiny przez Turków w połowie XV w. rozpoczął się okres prześladowania chrześcijan, w tym katolików, którzy pozbawieni byli swojego biskupa.
Sytuacja zmieniła się dopiero w 2 połowie XIX w. W 1878 r. Bośnia dostała się pod okupację Austro-Węgierską. Papież Leon XIII bullą "Ex hac august", z dnia 5 lipca 1881 r. przekształcił dotychczasową diecezję duvnijską w biskupstwo mostarsko-duvnijskie, z siedzibą ordynariusza w Mostarze. Pierwszym biskupem został Paškal Buconjić, który do tej pory pełnił funkcję wikariusza apostolskiego dla katolików mieszkających w Bośni i Hercegowinie. Nowo utworzona diecezja liczyła 27 parafii: Mostar, Široki Brijeg, Ljuti Dolac, Čerin, Gradnići, Gabela, Humac, Veljaci, Klobuk, Rasno, Ružići, Drinovci, Gorica, Posušje, Vir, Raško Polje, Grabovica, Bukovica, Županjac, Šuica, Seonica, Rakitno, Kočerin, Gradac, Goranci, Donja Drežnica i Konjic.
W tym czasie liczne kościoły i klasztory znajdowały się w stanie ruiny. Do tego brakowało młodych księży, szkół, a przede wszystkim funduszy. Biskup Buconjić stanął przed zadaniem znalezienia nowych księży w celu zapewnienia rozwoju diecezji. Dodatkowo 8 lipca 1890 r. został mianowany administratorem apostolskim diecezji diecezji Trebinje-Mrkan.
W 1902 r. na terenie biskupstwa istniało 40 parafii, klasztor i dwie szkoły. Diecezję zamieszkiwało około 100 000 wiernych, a działalność duszpasterską prowadziło 70 kapłanów. W 1926 r. liczba ta wzrosła do 46 parafii, trzech klasztorów i sześciu szkół, a liczba księży do 141. W 1937 r. zajmowała obszar 12 229 km² wraz z diecezją Trebnije-Mrkan. Dzielił się on na 8 dekanatów, z 52 parafiami, 50 kościołami, 296 kaplicami.
W czasie II wojny światowej wielu księży oraz wiernych było prześladowanych przez faszystów. Spora ich grupa została zamordowana. Sytuacja nie poprawiła się po zakończeniu wojny i przejęciu władzy przez komunistów.
Kolejne fale prześladowań miały miejsce podczas krwawej wojny domowej w byłej Jugosławii (1991-1992).

</doc>
<doc id="1825528" url="https://pl.wikipedia.org/wiki?curid=1825528" title="Miguel Ángel González (piłkarz)">
Miguel Ángel González (piłkarz)

Miguel Ángel, właśc. Miguel Ángel González Suárez (ur. 24 grudnia 1947 w Ourense) – hiszpański piłkarz grający na pozycji bramkarza.
Kariera klubowa.
Karierę piłkarską Miguel Ángel rozpoczął w klubie CD Ourense. W sezonie 1966/1967 występował w jego barwach w Tercera División. Następnie odszedł do Realu Madryt, ale na sezon 1967/1968 został wypożyczony do CD Castellón z Segunda División. Latem 1968 wrócił do Realu, gdzie stał się rezerwowym dla Antonia Betancorta, a następnie Mariano Garcii Remóna. W Primera División zadebiutował 23 listopada 1969 roku w przegranym 0:1 wyjazdowym spotkaniu z Valencią. Pierwszy sukces z Realem odniósł w 1968 roku, gdy wywalczył mistrzostwo kraju. W 1969 roku ponownie został mistrzem kraju, a w 1970 i 1974 roku zdobył Puchar Króla. W sezonie 1974/1975 stał się pierwszym bramkarzem Realu i został wówczas mistrzem Hiszpanii. W latach 1976, 1978, 1979 i 1980 również sięgał po tytuł mistrzowski, jednak od 1979 do 1983 roku znów był rezerwowym, tym razem dla Agustína Rodrígueza Santiago. Karierę piłkarską zakończył w 1985 roku w wieku 38 lat.
Kariera reprezentacyjna.
W reprezentacji Hiszpanii Miguel Ángel zadebiutował 12 października 1975 roku w wygranym 2:0 spotkaniu eliminacji do Euro 76 z Danią. W 1978 roku został powołany przez selekcjonera Ladislao Kubalę do kadry na Mistrzostwa Świata w Argentynie. Tam był podstawowym bramkarzem Hiszpanii i rozegrał 3 mecze: z Austrią (1:2), z Brazylią (0:0) i ze Szwecją (1:0). W 1982 roku José Santamaría powołał go do kadry na Mistrzostwa Świata 1982, jednak Miguel Ángel był tam rezerwowym bramkarzem dla Luisa Arconady. Od 1975 do 1982 roku rozegrał w kadrze narodowej 18 meczów.

</doc>
<doc id="1825529" url="https://pl.wikipedia.org/wiki?curid=1825529" title="Miguel Angel Gonzalez">
Miguel Angel Gonzalez



</doc>
<doc id="1825532" url="https://pl.wikipedia.org/wiki?curid=1825532" title="Karłowice (powiat poznański)">
Karłowice (powiat poznański)

Karłowice – wieś w Polsce położona w województwie wielkopolskim, w powiecie poznańskim, w gminie Swarzędz.
W latach 1975–1998 miejscowość administracyjnie należała do województwa poznańskiego.
W XIX i do poł. XX w. należała do von Treskowów (jako część dóbr Wierzonka).
We wsi zachował się dwór, a raczej budynek rządcy, z 2 poł. XIX w. nawiązujący formą do willi włoskiej. Składa się z dwóch poprzecznie do siebie ustawionych brył, parterowej i piętrowej, tworzących w rzucie kształt litery T. Obok dworu park z lat 1860-80 o powierzchni ok. 2,5 ha i zabudowania folwarczne, częściowo z końca XIX w. W parku kamienna lodownia z czasu budowy dworku, wykorzystywana nadal jako piwnica. Wśród zabudowań folwarcznych kuźnia z wieżą (1878) i trzykondygnacyjny, nietynkowany spichlerz.

</doc>
<doc id="1825533" url="https://pl.wikipedia.org/wiki?curid=1825533" title="Microthoracius cameli">
Microthoracius cameli

Microthoracius cameli – gatunek wszy należący do rodziny Microthoraciidae, pasożytujący na wielbłądzie jednogarbnym ("Camelus dromedarius"). Powoduje chorobę wszawicę. 
Są silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na powłokach brzusznych, głowie, szyi i okolicach nasady ogona. Występuje na terenie Afryki.

</doc>
<doc id="1825534" url="https://pl.wikipedia.org/wiki?curid=1825534" title="Pediculus cameli">
Pediculus cameli



</doc>
<doc id="1825535" url="https://pl.wikipedia.org/wiki?curid=1825535" title="Haematopinus cameli">
Haematopinus cameli



</doc>
<doc id="1825536" url="https://pl.wikipedia.org/wiki?curid=1825536" title="Ministrowie Austro-Węgier">
Ministrowie Austro-Węgier

Ministrowie Austro-Węgier.
Obydwa kraje wchodzące w skład Austro-Węgier: Królestwa i kraje reprezentowane w Radzie Państwa (Przedlitawia) i Kraje Korony Świętego Stefana (Zalitawia), posiadały własne rządy. Dla zarządu wspólnymi sprawami Austro-Węgier powołano trzy wspólne ministerstwa: spraw zagranicznych, wojny i finansów, zależne bezpośrednio od monarchy.
Ponieważ nie było wspólnego parlamentu austriacko-węgierskiego, władzę ustawodawczą, czyli w praktyce uchwalanie budżetu na cele wspólne, pełniły tak zwane delegacje obydwu parlamentów, obradujące na przemian w Wiedniu i w Budapeszcie.
Ministrowie wojny.
Cesarscy i królewscy ministrowie wojny (w latach 1867–1911 – c. i k. ministrowie wojny Rzeszy )
Ministrowie finansów.
Austro-węgierskie ministerstwo finansów zajmowało się finansowaniem działania dwóch pozostałych ministerstw.

</doc>
<doc id="1825537" url="https://pl.wikipedia.org/wiki?curid=1825537" title="Gitarzysta (Hiszpański śpiewak)">
Gitarzysta (Hiszpański śpiewak)

Gitarzysta albo "Hiszpański śpiewak" () – obraz olejny Édouarda Maneta z 1860. Jest to również tytuł grawiury o analogicznej tematyce, wykonanej przez tego samego artystę.
"Gitarzysta" był pierwszym obrazem Maneta, który pozwolił artyście zyskać ogólnokrajową sławę – został zaakceptowany na Salonie w Paryżu w 1861. Dzieło przedstawia ubranego w niedbały strój i hiszpański kapelusz młodego mężczyznę, śpiewającego i akompaniującego sobie na gitarze. Młodzieniec został przedstawiony w pozycji siedzącej, na niebieskiej drewnianej ławce, w dynamicznej pozycji. W okolicy jego lewej stopy autor namalował dwie cebule i czerwony dzbanek. Gitarzysta znajduje się w bliżej nieokreślonym miejscu, pod brązową ścianą, światło pada na niego z nieokreślonego źródła, niewidocznego dla widza.
Dzieło zostało w 1872 sprzedane przez malarza Durandowi-Ruelowi za 3 tys. franków. W 1906 zostało odsprzedane Williamowi Churchowi Osbornowi za sumę pięćdziesięciokrotnie wyższą. Church Osborn przekazał obraz dla Metropolitan Museum of Art.

</doc>
<doc id="1825545" url="https://pl.wikipedia.org/wiki?curid=1825545" title="Biskupi mostarsko-duvnijscy">
Biskupi mostarsko-duvnijscy

Biskupi mostarsko-duvnijscy - lista biskupów diecezji mostarsko-duvnijskich oraz ich poprzedników.

</doc>
<doc id="1825547" url="https://pl.wikipedia.org/wiki?curid=1825547" title="Michel Robert Le Peletier des Forts">
Michel Robert Le Peletier des Forts

Michel Robert Le Peletier des Forts, hrabia de Saint-Fargeau (ur. w 1675, zm. 11 lipca 1740) – polityk francuski.
Życiorys.
Pochodził z rodziny wysokich urzędników państwa francuskiego. Syn Michela Le Peletier de Souzy, intendenta finansów i członka Rady Regencyjnej, oraz Mlle de Lamoignon, pochodzącej z rodziny wysokich urzędników sądowych.
W 1698 sprawował urząd "maître des requêtes", w 1701 intendenta finansów, w 1719 radcy stanu oraz członka Rady Regencyjnej i komisarza generalnego finansów od 28 maja do 11 grudnia 1720.
14 czerwca 1726 został mianowany generalnym kontrolerem finansów przez Ludwika XV. Za namową kardynała André Hercule de Fleury wdrożył plan stabilizacji pieniądza, który zakładał powrót do systemu "ferme générale" i był kontynuowany przez jego następcę Philiberta Orry. Zmuszony do dymisji 19 marca 1730 w wyniku intrygi uknutej przez Chauvelina wiążącej się z aferą dotyczącą akcji Kompanii Indyjskiej. W tym samym roku został mianowany ministrem stanu.
W 1715 zakupił zamek w Saint-Fargeau. W 1727 mianowany członkiem honorowym francuskiej Akademii Nauk ("Académie des sciences").

</doc>
<doc id="1825548" url="https://pl.wikipedia.org/wiki?curid=1825548" title="Opat Suger">
Opat Suger



</doc>
<doc id="1825550" url="https://pl.wikipedia.org/wiki?curid=1825550" title="José Vicente Sánchez">
José Vicente Sánchez

José Vicente Sánchez Felip (ur. 8 października 1956 w Barcelonie) – piłkarz hiszpański grający na pozycji pomocnika.
Kariera klubowa.
Karierę piłkarską Sánchez rozpoczął w klubie FC Barcelona. W 1975 roku awansował do kadry pierwszej drużyny Barcelony. W Primera División zadebiutował 11 kwietnia 1976 roku w przegranym 0:3 wyjazdowym spotkaniu z Espanyolem Barcelona. 18 kwietnia 1976 w swoim drugim meczu ligowym, z Valencią (1:1) strzelił pierwszą bramkę w La Liga. Od początku sezonu 1976/1977 był podstawowym zawodnikiem Barcelony. W 1978 roku osiągnął swój pierwszy sukces w karierze, gdy zdobył Puchar Króla. W maju 1979 roku wystąpił w zwycięskim 4:3 po dogrywce finale Pucharu Zdobywców Pucharów z Fortuną Düsseldorf i w 5. minucie tego meczu zdobył gola. W 1981 roku ponownie zdobył krajowy puchar, a w 1982 roku drugi raz wygrał finał Pucharu Zdobywców Pucharów (2:1 ze Standardem Liège). W 1983 roku znów wywalczył Puchar Króla, a w sezonie 1984/1985 jedyny raz w karierze został mistrzem Hiszpanii. W Barcelonie grał do 1986 roku.
Latem 1986 Sánchez odszedł z Barcelony do Realu Murcia. 6 września 1986 rozegrał w nim swoje pierwsze spotkanie, przegrane 0:2 z Espanyolem Barcelona. W Murcii spędził dwa lata i w 1988 roku przeszedł do drugoligowego CE Sabadell FC. W 1990 roku zakończył karierę piłkarską.
Kariera reprezentacyjna.
W reprezentacji Hiszpanii Sánchez zadebiutował 4 października 1978 roku w wygranym 2:1 spotkaniu eliminacji do Euro 80 z Jugosławią. W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w 4 spotkaniach: z Hondurasem (1:1), z Jugosławią (2:1), z Irlandią Północną (0:1) i z RFN (1:2). Od 1978 do 1984 roku rozegrał w kadrze narodowej 14 meczów.

</doc>
<doc id="1825551" url="https://pl.wikipedia.org/wiki?curid=1825551" title="Jose Vicente Sanchez">
Jose Vicente Sanchez



</doc>
<doc id="1825555" url="https://pl.wikipedia.org/wiki?curid=1825555" title="Jan I Grimaldi">
Jan I Grimaldi

Jan I Grimaldi (ur. 1382 – zm. 8 maja 1454), senior Monako w latach 1419-1427 z braćmi Ambrożym i Antonim, samodzielnie 1427-1428 i od 1436 do swojej śmierci.
Jan był trzecim synem Rainiera II Grimaldiego. Starszymi braćmi byli Ambroży (zm. 1433) i Antoni, którzy z nim współrządzili Monako w latach 1419-1427.
Działalność polityczna.
Po utracie Monako na rzecz Genui w 1357 r. ród Grimaldich nie zrezygnował z roszczeń do tej posiadłości. Dzięki handlowym wyprawom morskim jego członkowie zgromadzili duży majątek. W czerwcu 1419 r. bracia Ambroży, Antoni i Jan odkupili Monako od Jolanty Aragońskiej, władczyni Prowansji, wdowy po Ludwiku II d’Anjou i zostali współrządzącymi seniorami Monako. Musieli jednak uznać zwierzchność Genui. Rządzili Monako rotacyjnie, zmieniając się co rok.
Ok. 1424 r. Jan poślubiając krewną Tomasza Fregoso, doży genueńskiego, stanął po jego stronie. Doża prowadził wojnę z Filipem Marią Viscontim, księciem Mediolanu. Wojska Viscontiego zajęły Vintimille, Menton, Roquebrune oraz Monako. Senior Jan musiał sprzedać Monako księciu Mediolanu za 12 500 liwrów genueńskich 6 października 1428 r. Visconti uznał prawa mieszkańców Skały.
Jan Grimaldi służył Viscontiemu w jego flocie wojennej. 23 maja 1431 r. pokonał on w bitwie flotę wenecką, zatapiając 28 z 37 statków. Książę chcąc wynagrodzić Jana, zwrócił mu Monako jesienią 1436 r.; zachował jednak zwierzchnictwo nad swoim wasalem. Tymczasem żona Jana, Pomelline Fregoso podpisała sojusz z Genuą w dniu 31 lipca 1347 r., gdzie dożą był jej krewny. Otrzymała ona pomoc wojskową i finansową celem wyzwolenia spod władzy księcia Mediolanu. Visconti uznał to za nielojalność względem niego. Kazał zamknąć Jana I i jego syna Catalana w więzieniu. Książę chciał zmusić Pomelline i Jana do podpisania dokumentu o zrzeczeniu się Monako. Oboje odmówili. Jan z synem zostali dopiero wypuszczeni we wrześniu 1440 r. Franciszek I Sforza, zięć Viscontiego od 1441 r., pomagał stronom konfliktu w dojściu do porozumienia. W dniu 20 listopada 1441 r. została zniesiona zwierzchność Mediolanu nad Monako.
19 grudnia 1448 r. Jan I podpisał w Turynie umowę z Ludwikiem, księciem Sabaudii, który był sojusznikiem Viscontiego. Pośredniczył w tym Ludwik Fregoso, nowy doża genueński. Jan I zrzekł się suwerennych praw z Roquebrune i połowy Mentonu. Otrzymał w zamian 200 florenów corocznej renty oraz został mianowany doradcą księcia i "kapitanem generalnym" jego floty.
W 1451 r. delfin francuski Ludwik (przyszły król Ludwik XI) zaproponował Grimaldiemu kupno Monako za 12 tys. talarów w złocie. Senior zgodził się w zamian za dziedziczną funkcję "gubernatora" i kapitana załogi zamku. Do realizacji umowy nie doszło. Powodem był brak pieniędzy ze strony delfina.
Testament.
Jan Grimaldi żył najdłużej z braci i od 1427 r. został samodzielnym seniorem Monako. W przeciwieństwie do braci założył rodzinę. 5 kwietnia 1454 r. przed swoją śmiercią sporządził testament, napisany po włosku. Dokument określał zasady sukcesji, obowiązujące do dzisiaj. Władzę miał dziedziczyć najstarszy syn lub – gdy zabraknie męskiego potomka – najstarsza córka. Córka mogła dziedziczyć Monako tylko pod warunkiem przyjęcia przez jej męża nazwiska i herbu Grimaldich. Jan zrezygnował tym samym z zasad prawa salickiego wykluczających sukcesję po kądzieli.
Do zasad tych w 1487 r. za Lamberta Grimaldiego wprowadzono poprawkę wykluczającą z sukcesji tych Grimaldich, którzy zostali sługami Kościoła.
Jan I poprosił rodzinę, żeby pochowali go przy grobie rodziców i braci w kościele Św. Michała w Mentonie. Zmarł 8 maja 1454 r. zostawiając jako następcę swojego syna Catalana.
Rodzina.
Jan I był żonaty od ok. 1424 r. z Pomelline Fregoso, krewną doży genueńskiego Tomasza Fregoso, zwolennika ugrupowania gwelfów. Miał z nią troje dzieci:

</doc>
<doc id="1825557" url="https://pl.wikipedia.org/wiki?curid=1825557" title="Catalan Grimaldi">
Catalan Grimaldi

Catalan Grimaldi (ur. ok. 1425, zm. w lipcu 1457) – senior Monako od 1454 do swojej śmierci. Syn seniora Monako Jana I Grimaldiego i Pomelline Fregoso.
Catalan (wł. Catalano) jako senior pozostawał pod wpływem matki Pomelline Fregoso. Za jej namową związał Monako z polityką genueńską, gdzie dożą był szwagier Catalana Piotr Fregoso. 24 maja 1456 r. Genua podpisała sojusz z królem Francji Karolem VII. Król dał w zawartym układzie gwarancję seniorowi Catalanowi i jego posiadłościom, potwierdził także "prawo morskie".
Wbrew woli matki podjął decyzję co do kandydata na męża dla swej jedynej córki Klaudyny (matką Klaudyny była Blanka del Carretto). Kandydatem na jej męża został Lambert Grimaldi, daleki kuzyn, syn Mikołaja I Grimaldi, seniora d’Antibes.
Catalan zmarł w lipcu 1457 r. zostawiając Monako swej sześcioletniej córce Klaudynie, której opiekunką, zgodnie z testamentem Catalana, została jego matka Pomelline Fregoso.

</doc>
<doc id="1825558" url="https://pl.wikipedia.org/wiki?curid=1825558" title="Klaudyna Grimaldi">
Klaudyna Grimaldi

Klaudyna Grimaldi (ur. 1451, zm. 19 listopada 1515) – seniorka Monako w latach 1457–1458, córka seniora Monako Catalana Grimaldiego i Blanki del Carretto.
W lipcu 1457, w wieku sześciu lat, Klaudyna została władczynią Monako. Zgodnie z testamentem ojca jej opiekunką została babka ze strony ojca, Pomelline Fregoso. Miała ona pełnić regencję do osiągnięcia przez Klaudynę pełnoletniości. 
Catalan Grimaldi przed śmiercią wybrał kandydata na męża dla córki. Został nim daleki kuzyn Lambert Grimaldi (1420–1494), syn Mikołaja I Grimaldi (1370–1452), seniora d’Antibes. Lambert przybył do Monako i 20 października 1457 zawarł układ z Pomelline. Potwierdziła w nim plan małżeństwa z jej wnuczką oraz objęcie senioratu. W rzeczywistości była ona z Lambertem skłócona – prawdopodobnie planowała go zgładzić, ale spisek się nie udał. Mieszkańcy Monako popierali Lamberta i złożyli mu 16 marca 1458 przysięgę wierności. Od tego dnia zaczął być samodzielnym seniorem. Pomelline uciekła do Mentonu.
Rodzina.
29 sierpnia 1465 odbył się ślub czternastoletniej Klaudyny z czterdziestopięcioletnim Lambertem Grimaldim. Małżeństwo okazało się zgodne i długotrwałe. Mieli czternaścioro dzieci (ośmiu chłopców), w tym:

</doc>
<doc id="1825559" url="https://pl.wikipedia.org/wiki?curid=1825559" title="Lambert Grimaldi">
Lambert Grimaldi

Lambert Grimaldi (ur. 1420; zm. 15 marca 1494 w Mentonie) – senior Monako od 1458 do śmierci. Syn Mikołaja I Grimaldiego (1370-1452), seniora d’Antibes.
Lambert jako daleki kuzyn Catalana Grimaldiego objął seniorat Monako 16 marca 1458 r. Był w ósmym stopniu potomkiem Oberta Grimaldi (zm. 1252), admirała i komisarza Genui w 1188 r. Ten ostatni był jednocześnie pradziadkiem Rainiera I Grimaldi, seniora Cagnes.
Lambert był człowiekiem wykształconym, spokojnym, pobożnym oraz samotnikiem. Studiował na włoskim uniwersytecie w Padwie. Po przybyciu do Monako zawarł 20 października 1457 r. umowę z wdową po Janie I Grimaldim, a zarazem babcią i opiekunką oficjalnie panującej małoletniej Klaudyną Grimaldi, Pomelline Fregoso. Regentka potwierdziła w niej plan małżeństwa Lamberta z jej wnuczką oraz uznała jego prawo do senioratu. Jednak faktycznie Pomelline była wrogiem Lamberta i prawdopodobnie planowała jego zgładzenie. W spisku tym brał udział Piotr Fregoso, doża Genui. Zamach jednak się nie udał. Ludność Monako poparła Lamberta i złożyła mu przysięgę wierności 16 marca 1458 r.; Pomelline zbiegła do Mentonu. W 1466 r. próbowała jeszcze z pomocą Genui i Sabaudii podburzyć miejscową ludność przeciw seniorowi, jednak Lambert z pomocą księcia Mediolanu pokonał buntowników.
Lambert prowadził ostrożną politykę, chcąc zapewnić suwerenność senioratu. Pomagał mu w tym brat Jan Andrzej Grimaldi, który pracował w dyplomacji papieża Sykstusa IV (później został biskupem Grasse). Lambert obawiając się ataku ze strony Mediolanu Sforzów, skierował uwagę na Francję. Sytuacja była trudna, ponieważ król Ludwik XI zmarł w 1483 r., a nowy król Karol VIII miał trzynaście lat. W 1487 r. Jan Andrzej, biskup Grasse, został doradcą młodego króla francuskiego. Wpływ doradcy na dwór królewski zaowocował pozytywnym stanowiskiem Karola VIII. 25 lutego 1489 r. król objął Monako swoją opieką. 2 marca 1488 r. Lambert został szambelanem królewskim.
W 1487 r. Lambert Grimaldi wprowadził poprawkę do zasad sukcesji, wykluczającą z dziedziczenia senioratu Monako tych Grimaldich, którzy zostali sługami Kościoła. Senior zmarł w Mentonie 15 marca 1494 r. zostawiając władzę synowi Janowi II.
Lambert Grimaldi często używał w korespondencji często zwrotu "z bożą pomocą" ("Deo iuvante"). Wyrażał w ten sposób wiarę, iż spełnią się jego plany. Słowa te stały się dewizą herbu dynastii Grimaldich.
Rodzina.
26 sierpnia 1465 r. doszło do ślubu między Lambertem (45 lat) a Klaudyną (14 lat). Małżeństwo było szczęśliwe, zgodne i długotrwałe. Mieli ze sobą czternaścioro dzieci (ośmiu chłopców), w tym:

</doc>
<doc id="1825561" url="https://pl.wikipedia.org/wiki?curid=1825561" title="Honoriusz I Grimaldi">
Honoriusz I Grimaldi

Honoriusz I Grimaldi (ur. 16 grudnia 1522 – zm. 7 października 1581) – senior Monako od 22 sierpnia 1523 do śmierci. Syn Lucjana Grimaldi, seniora Monako i Joanny de de Pontevès.
Honoriusz (wł. Onorato) I objął Monako w wieku niecałego roku. Władzę w jego imieniu przejęli regenci. Pierwszym z nich był jego stryj - Augustyn Grimaldi, który rządził do 14 kwietnia 1532 roku. Sam Honoriusz początkowo znajdował się pod opieką ciotki Blanki de Tourette, a formalnym regentem był Mikołaj Grimaldi. Usunął ich Stefan Grimaldi z Genui, który przejął władzę 23 kwietnia 1532 r. w Monako. 23 lipca cesarz Karol V potwierdził przywileje nowego seniora. Nadał Honoriuszowi seniorie Campania, Canosa, Monteverde, Terlizzi, Garagnone i Ripa Candida, a regentowi pensję.
Regent Stefan Grimaldi był człowiekiem despotycznym, żądnym władzy. Nie ukrywał swojej niechęci do hiszpańskiej protekcji. Zyskał przydomek „Gubernatora”. 6 kwietnia 1533 r. delegaci z Monako, Mentonu i Roquebrune zgodzili się na regencję nad Honoriuszem I do ukończenia przez niego dwudziestu pięciu lat. 6 grudnia 1540 r. senior wydał oświadczenie czyniące Stefana przybranym ojcem. Regent uzyskał w ten sposób dożywotnią władzę nad Monako. 8 czerwca 1545 r. więzi bardziej się zacieśniły między nimi. Honoriusz poślubił tego dnia jego siostrzenicę Izabelę Grimaldi.
W latach 1543-1544 Monako było zagrożone. Francja zawarła sojusz z Sulejmanem Wspaniałym, sułtanem tureckim. Turcy atakowali tereny Prowansji. Zdobyli oni Niceę i Tulon. Monako udało się uniknąć zniszczeń, dzięki zawartemu porozumieniu z Turcją. Wojna Francji z Karolem V zakończyła się pokojem 18 września 1544 r. Monako jako sojusznik cesarza otrzymało gwarancję pokoju.
„Gubernator” Stefan postanowił wzmocnić system obronny Monako. Za pożyczone pieniądze naprawił mury obronne zamku w 1546 r. Wybudował dwa bastiony połączone murem obronnym. Zbudował duży zbiornik na wodę w środku starego zamku. Powiększył mieszkalną część zamku i ozdobił go galeriami. W czerwcu 1561 r. Stefan zmarł, zostawiając prawie czterdziestoletniego Honoriusza I jako samodzielnego seniora.
Honoriusz był przywiązany do Monako, nie wyjeżdżał do końca życia poza jego granice. Kraj był nominalnie zależny od Hiszpanii. Tamtejszy dwór nie wypełniał zobowiązań finansowych względem Monako. Senior zadłużony u genueńskiej rodziny Grimaldich stracił na jej rzecz galery. Honoriusz zmarł 7 października 1581 r. Następcą został dwudziestosześcioletni syn Karol II.
Rodzina.
Honoriusz poślubił 8 czerwca 1545 roku Izabelę Grimaldi (zm. 1583), siostrzenicę Stefana Grimaldi, regenta i „gubernatora” Monako. Miał z nią czternaścioro dzieci:

</doc>
<doc id="1825563" url="https://pl.wikipedia.org/wiki?curid=1825563" title="Karol II Grimaldi">
Karol II Grimaldi

Karol II Grimaldi (ur. 26 stycznia 1555, zm. 17 maja 1589) – senior Monako od 7 października 1581 roku do śmierci. Syn Honoriusza I, seniora Monako i Izabeli Grimaldi (zm. 1583).
Karol II miał trudny i gwałtowny charakter. Popadł w konflikt z Karolem Emanuelem I Wielkim, księciem sabaudzkim. W styczniu 1583 roku zażądał od niego hołdu lennego z połowy Mentonu i Roquebrune. Dynastia Grimaldich tego nie robiła od 1506 r. Karol II zdenerwował się. Emisariusz księcia został aresztowany, a jego nieotwarte listy zostały spalone. 26 kwietnia 1583 rada książęca pozbawiła go tych ziem na rzecz Sabaudii. Interwencja Hiszpanii zapobiegła realizacji tej decyzji.
Karol II bezwzględnie egzekwował prawo morskie. Takie postępowanie sprowokowało gubernatora Prowansji do próby zdobycia Monako. 9 marca 1585 roku trzy statki handlowe z ukrytymi 150 żołnierzami francuskimi i korsykańskimi wpłynęły do portu. Udawali sprzedawców oliwek. Dotarli aż do twierdzy. Próbując ją zdobyć z zaskoczenia, zdemaskowali się. Strażnik wezwał załogę na murach. Obrzucili oni wrogów gradem kamieni i napastnicy zostali odparci.
Karol II Grimaldi nie był żonaty. Zmarł w wieku 34 lat, a jego następcą został jego 26-letni młodszy brat Herkules I.

</doc>
<doc id="1825564" url="https://pl.wikipedia.org/wiki?curid=1825564" title="Konwergencja i Jedność">
Konwergencja i Jedność



</doc>
<doc id="1825566" url="https://pl.wikipedia.org/wiki?curid=1825566" title="Wyspa Opatowicka">
Wyspa Opatowicka

Wyspa Opatowicka ("Ottwitzer Werder", "Wyspa Miłości", po 1945 przejściowo "Wyspa Miłosna" (Liebesinsel), to wyspa we Wrocławiu, położona pomiędzy rzeką Odra, a Kanałem Opatowickim. Powstanie wyspy wiąże się z budową "Kanału Opatowickiego" i Stopnia Wodnego Opatowice, obejmującego Jaz Opatowice zlokalizowany w głównym nurcie "Odry" i Śluzę Opatowice położoną w "Kanale Opatowickim". Wyspa stanowi jeden z elementów Bartoszowicko–Opatowickiego Węzła Wodnego. Główny nurt "Odry" przebiega w tym miejscu łukiem opływającym wyspę od północy (meander). W latach 1912-1917 (1913-1917), wybudowano kanał żeglugowy, skracający w linii prostej drogę wodną w kierunku centrum miasta. W ten sposób odcięty od południa "Kanałem Opatowickim" teren, utworzył "Wyspę Opatowicką".
W okresie międzywojennym wyspa stanowiła miejsce wypoczynku i rekreacji. Zbudowano tu amfiteatr. Przybijały statki pasażerskie i wycieczkowe.
W czasach po II wojnie światowej wyspa nie była zagospodarowana. Teren w części jest zalesiony, część to łąki. Prowadzono tu między innymi wypas bydła.
Obecnie na terenie wyspy znajduje się park linowy, tzw. "małpi gaj". Na wyspę dostać się można od strony osiedla Bartoszowice przez kładkę wybudowaną nad jazem oraz przez Śluzę Opatowicką. Wyspa objęta jest ochroną indywidualną w formie zespołu przyrodniczo-krajobrazowego, w ramach Szczytnickiego Zespołu Przyrodniczo-Krajobrazowego.

</doc>
<doc id="1825567" url="https://pl.wikipedia.org/wiki?curid=1825567" title="276 Dywizja Piechoty ’43 (III Rzesza)">
276 Dywizja Piechoty ’43 (III Rzesza)

276 Dywizja Piechoty – niemiecka dywizja z czasów II wojny światowej, sformowana w Bajonnie na mocy rozkazu z 17 listopada 1943 roku, w 22. fali mobilizacyjnej przez XI. Okręg Wojskowy. Dywizja stacjonowała w południowej Francji, w połowie czerwca 1944 r. została przerzucona do Normandii i całkowicie rozbita w bitwie pod Falaise. 4 września 1944 r. została odtworzona jako 276 Dywizja Grenadierów Ludowych ("276. Volks-Grenadier-Division") na bazie częściowo sformowanej 580 Dywizji Grenadierów Ludowych. Jednostka walczyła w czasie ofensywy w Ardenach, stawiała opór Amerykanom na linii Renu i została ostatecznie pokonana pod Remagen. Jej niedobitki trafiły do niewoli w kwietniu 1945 r.
Struktura organizacyjna.
986., 987. i 988. pułk grenadierów, 276. pułk artylerii, 276. batalion pionierów, 276. batalion fizylierów, 276. kompania przeciwpancerna, 276. oddział łączności, 276. polowy batalion zapasowy;
986., 987. i 988. pułk grenadierów, 276. pułk artylerii, 276. batalion pionierów, 276. dywizyjna kompania fizylierów, 276. oddział przeciwpancerny, 276. oddział łączności, 276. polowy batalion zapasowy;

</doc>
<doc id="1825568" url="https://pl.wikipedia.org/wiki?curid=1825568" title="Herkules I Grimaldi">
Herkules I Grimaldi

Hercules Grimaldi, senior Monako, markiz de Campagna (ur. 24 września 1562, zm. 29 listopada 1604), senior Monako od 17 maja 1589 do 29 listopada 1604, syn seniora Honoriusza I Grimaldi i damy Izabeli Grimaldi.
Dzieciństwo i młodość.
Jego rodzicami byli Honoriusz I Grimaldi, senior Monako i jego żona, dama Izabela Grimaldi. Był dziesiątym spośród czternaściorga dzieci i piątym synem. Jego dziadkami ze strony ojca byli senior Lucjan Grimaldi i jego żona, Joanna Grimaldi.
Jego rodzeństwo to: Ginerwa Grimaldi, po mężu Grillo (ur. 1548, zm. ?), Benedetta Grimaldi (ur. 1550, zm. ?), Klaudia (ur. 1552, zm. 1598), Karol II Grimaldi (ur. 1555, zm. 1589), Eleonora Grimaldi, po mężu Interiano (ur. 1556, zm. ?), Franciszek Grimaldi (ur. 1557, zm. 1586), Horacy Grimaldi (ur. 1558, zm. 1559), Hipolita Grimaldi (ur. 1559, zm. 1562), Fabrycy Grimaldi (ur. 1560, zm. 1569), Wirginia Grimaldi (ur. 1564, zm. ?), Aurelia Grimaldi, po mężu de Franco (ur. 1565, zm. ?), Horacy Grimaldi (ur. 1567, zm. 1620) i Jan Baptysta (ur. 1571, zm. 1572).
Senior Monako.
Herkules nie był brany pod uwagę jako przyszły władca Monako. Zarządzał markizatem Campagna w Neapolu. Po śmierci ojca 7 października 1581 tron przypadł w udziale jego najstarszemu bratu, znanemu w historii jako Karol II Grimaldi. Karol, po ośmiu latach panowania, zmarł, mając trzydzieści cztery lata i nie pozostawiając żadnego potomka. Ponieważ starsi od Herkulesa braci już nie żyli, to on został kolejnym seniorem Monako. Stało się to dnia 18 maja 1589.
Do Monako przyjechał na początku czerwca i od razu zastał bardzo trudną sytuację, zwłaszcza finansową. Hiszpanie nie wywiązali się ze zobowiązań finansowych i kasy księstwa były puste. Monakijczycy głodowali. Na dodatek panowały napięte stosunki z Sabaudią i Genuą, która nie respektowała prawa morskiego Monako. Król Hiszpanii Filip II Habsburg nie reagował na prośby Herkulesa w sprawie pomocy finansowej. Podjął tylko starania celem ochrony Monako przez Sabaudią oraz załagodzenia sporu z Genuą.
W styczniu 1599 roku Herkules został wdowcem – jego żona Maria Grimaldi zmarła podczas porodu czwartego dziecka. Po jej śmierci senior prowadził nieobyczajny tryb życia. Uwodził panny i żony mieszkańców Monako. Zwolennicy przyłączenia seniorii do Sabaudii wykorzystali ten fakt celem podburzenia mieszkańców przeciwko Herkulesowi. Ostro krytykował go notariusz Stefan Boccone, od 1603 agent sabaudzki. Boccone został aresztowany i wsadzony do więzienia. Jego wspólnicy w spisku postanowili zgładzić Herkulesa. 21 listopada 1604 w sobotę wieczorem senior szedł z jednym służącym do kobiety. Urodziła ona kilka dni wcześniej córkę Herkulesowi. Na Grand Rue, przed domem Bartolomiesa Dadino, pięciu spiskowców czekało na niego. Zasztyletowali go, a ciało wrzucili do morza. Po kilku dniach ciało zostało wyłowione. Senior został pochowany w kaplicy Św. Sebastiana w Katedrze Świętego Mikołaja. Jego następcą został niespełna siedmioletni syn Honoriusz II Grimaldi.
Małżeństwo i rodzina.
15 grudnia 1595 roku żoną Herkulesa została Maria Landi, krewna królów Portugalii i Aragonii. Ich dzieci to:
Jego małżonka, dama Monako Maria zmarła podczas porodu czwartego dziecka. Herkules miał później przynajmniej jedną nieślubną córkę.

</doc>
<doc id="1825570" url="https://pl.wikipedia.org/wiki?curid=1825570" title="277 Dywizja Piechoty ’40 (III Rzesza)">
277 Dywizja Piechoty ’40 (III Rzesza)

277 Dywizja Piechoty – niemiecka dywizja z czasów II wojny światowej, sformowana w Monachium na mocy rozkazu z 22 maja 1940 roku, w 10. fali mobilizacyjnej w VII Okręgu Wojskowym.
Struktura organizacyjna.
553., 554. i 555. pułk piechoty, 277. oddział artylerii, 277. kompania pionierów, 277. kompania przeciwpancerna, 277. komapania łączności;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.

</doc>
<doc id="1825571" url="https://pl.wikipedia.org/wiki?curid=1825571" title="Kościół rzymskokatolicki w Stanach Zjednoczonych">
Kościół rzymskokatolicki w Stanach Zjednoczonych



</doc>
<doc id="1825572" url="https://pl.wikipedia.org/wiki?curid=1825572" title="Honoriusz II Grimaldi">
Honoriusz II Grimaldi

Honore II Grimaldi, książę Monako, książę Valentinois (ur. 24 grudnia 1597 w Monako, zm. 10 stycznia 1662 w Monako), senior Monako od 21 listopada 1604 do 1612, 1. książę Monako od 1612 do 10 stycznia 1662, syn seniora Herkulesa I Grimaldi i damy Marii Grimaldi.
Dzieciństwo i młodość.
Honoriusz urodził się 24 grudnia 1597 w Monako. Jego rodzicami byli Herkules I Grimaldi, senior Monako i jego małżonka, Maria Landi. Miał dwoje rodzeństwa: Joannę, po mężu hrabinę Trivulzio (ur. 1596, zm. 1620) i Marię Klaudię, karmelitankę w Genui (ur. 1599, zm. ?). Jego dziadkami ze strony ojca byli senior Monako, Honoriusz I Grimaldi i jego małżonka, dama Izabela Grimaldi. Jego matka zmarła przy narodzinach najmłodszej córki, Marii Klaudii.
Książę Monako.
Ojciec przyszłego pierwszego w dziejach księcia Monako, senior Herkules, został zamordowany 21 listopada 1604 roku, kiedy chłopiec miał niespełna siedem lat. Po tym wydarzeniu razem z siostrą Joanną byli ukrywani przez rodzinę w podziemiach zamku. Obawiano się, że Honoriusz również może zostać zabity. Wówczas do Monako przybył Fryderyk Landi, książę de Valtedare z Mediolanu. Został on regentem chłopca od 29 listopada 1604 do 1616 roku. Rozpoczął postępowanie przeciwko zabójcom Herkulesa, który był mężem jego siostry. Wrócił do Mediolanu w celu podpisania umowy z rządem Hiszpanii na stacjonowanie garnizonu w Monako. Traktat podpisano 26 lutego 1605. Zmieniał on warunki protekcji. Monako zachowywało swoją niezależność i „prawo morskie”, a Hiszpania miała prawo do posiadania załogi wojskowej w twierdzy.
W marcu 1605 po zainstalowaniu 200 żołnierzy hiszpańskich na Skale, regent zabrał swojego siostrzeńca do Mediolanu na dziesięć lat. Postanowił, że podopieczny przyjmie tytuł księcia. W tym celu, na dokumencie z 1612 zamieścił słowa: "Honoriusz II, z łaski Bożej panujący Książę i Pan Monako, Menton i Roquebrune...". Rząd hiszpański na te słowa nie zareagował. Honoriusz II powrócił do swojego księstwa 21 października 1615. Jego siostra Joanna nie opuszczała Monako. Jej mąż, hrabia Teodor Trivulzio miał piętnastoletnią siostrę, Hipolitę Trivulzio. To ona została żoną księcia Honoriusza i pierwszą w dziejach księżną Monako.
Honoriusz czuł się źle z powodu stacjonowania garnizonu hiszpańskiego i postanowił uniezależnić się od tego kraju. Zwrócił się do kardynała Richelieu, pierwszego ministra króla Francji, Ludwika XIII. Upłynęło pięć lat, gdy podpisano traktat w Peronne, przyznający protekcję księstwu Monako. Traktat z dnia 14 września 1641 wprowadzał do Monako 500 (4 kompanie) żołnierzy na koszt króla Francji. Garnizon miał być pod rozkazami księcia Monako. Traktat uznawał niezależność połowy Mentony i Roquebrune, utraconą za czasów seniora Jana I Grimaldi. Należało go teraz jedynie wprowadzić w życie. Francja była jednak zaangażowana w wojnę trzydziestoletnią.
Monako było strefą okupowaną, a listy Honoriusza II o pomoc francuską ignorowano. Po upłynięciu dziesięciu lat Honoriusz II postanowił wziąć sprawy w swoje ręce. 17 listopada 1641 wieczorem, przy huraganowym wietrze, książę z małym oddziałem Monakijczyków zaatakował i zmusił Hiszpanów do poddania się. Honoriusz otrzymał wtedy obiecaną protekcję od Francji.
16 kwietnia 1642 książę wypłynął z Marsylii i został przyjęty przez Ludwika XIII w pobliżu kwatery królewskiej w Perpignan. 22 maja otrzymał Order Św. Michała i Order ze Wstęgą Ducha Świętego. W Narbony, w drodze powrotnej dostał listy królewskiej pasujące go na księcia ("diuka") i pana na włościach, z dobrami w postaci księstwa Valentinois w Delfinacie. Majątek znajdujący się w Prowansji był dziesięciokrotnie większy od Monako. W styczniu 1643 otrzymał od króla Francji tytuł hrabiego de Carladez w Owernii. Była to rekompensata za utracone seniorie na rzecz Hiszpanów we Włoszech.
Honoriusz II znajdował się pod wpływem kultury francuskiej. Podjął starania o przekształcenie zamku w „pałac”. Zamek rozbudowywano, a jego wnętrza wystrajano stylem mediolańskim. Do komnat pałacowych wstawiono drogie meble zdobione złotem. W zachodniej części pałacu założono ogród z fontannami. Książę założył zespół taneczny oraz zgromadził ponad 700 obrazów różnej tematyki (pejzaże, sceny religijne, portrety itp.). Autorami tych obrazów byli tacy wielcy mistrzowie, jak Tycjan, Rafael Santi, Peter Paul Rubens oraz Albrecht Dürer. Książę sprowadzał także gobeliny ze scenami mitologicznymi i z Nowego Testamentu. Uruchomił pierwszą mennicę w Monako. Organizował barwne święta religijne.
Jego następcą miał zostać jedyny syn - Herkules Grimaldi. Mężczyzna został jednak zastrzelony 2 sierpnia 1651 i zmarł. Wówczas następcą tronu został starszy syn Herkulesa, Ludwik I Grimaldi. Honoriusz pod koniec życia skupił się na znalezieniu dla niego odpowiedniej żony - wybór padł na Katarzynę Charlotte de Gramont. Do ślubu doszło w 1660.
Książę Honoriusz II zmarł 10 stycznia 1662 w Monako. Od lat cierpiał na podagrę. Nowym księciem Monako został Ludwik I Grimaldi, jego wnuk, który wraz z rodziną zamieszkał w Paryżu.
Małżeństwo i rodzina.
Książę Honoriusz II, już jako pierwszy w dziejach książę Monako, poślubił siostrę swojego szwagra, Hipolitę Trivulzio dnia 13 lutego 1616, czyniąc ją księżną Monako. Małżonkowie mieli jednego syna, Herkulesa Grimaldi, urodzonego 26 grudnia 1623. Mężczyzna przeżył jednak tylko dwadzieścia osiem lat. Już jako osiemnastolatek poślubił Aurelię Spinola, z którą miał siedmioro dzieci, w tym najstarszego syna Ludwika, przyszłego księcia Monako.

</doc>
<doc id="1825573" url="https://pl.wikipedia.org/wiki?curid=1825573" title="Zalesianka">
Zalesianka

2 cieki wodne w Polsce:

</doc>
<doc id="1825574" url="https://pl.wikipedia.org/wiki?curid=1825574" title="Pantelitz">
Pantelitz

Pantelitz (pol. "Pątlice") – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1825575" url="https://pl.wikipedia.org/wiki?curid=1825575" title="Podział administracyjny Kościoła katolickiego w Serbii">
Podział administracyjny Kościoła katolickiego w Serbii

Podział administracyjny Kościoła katolickiego w Serbii – w ramach Kościoła katolickiego w Serbii odrębne struktury mają:

</doc>
<doc id="1825576" url="https://pl.wikipedia.org/wiki?curid=1825576" title="Egbert (święty)">
Egbert (święty)

Egbert, także Ecgberht (ur. 639, zm. 24 kwietnia 729 na wyspie Iona) – benedyktyn pochodzenia anglosaskiego, działający w Irlandii i Szkocji, uznany za świętego przez Kościół katolicki.
Pochodził z położonej w północnej Anglii Northumbrii. Został mnichem benedyktyńskiem i księdzem. Początkowo przebywał w klasztorze Lindisfarne, potem udał się do Irlandii, gdzie długo pozostawał w klasztorze Rathmelsigi. W 664 r. ślubował (w trakcie poważnej choroby) poświęcić resztę życia misji wśród pogańskich plemion germańskich, jednak celu tego nie zrealizował; wysłał jednak w tym celu swych uczniów (m.in. Wilibrorda). Ok. 716 r. przeniósł się do słynnego klasztoru szkockiego na wyspie Iona, gdzie wprowadzał postanowienia synodu w Whitby zastępując iroszkockie zwyczaje obrządkiem rzymskim (m.in. wprowadzając inny sposób obliczenia daty świąt Wielkiej Nocy czy tonsurę) – Iona była jednym z ostatnich i zarazem głównym punktem oporu mnichów iroszkockich przeciw postanowieniom tego synodu. W źródłach nazywany bywa też biskupem, choć nie znamy jego ewentualnej siedziby.
Podstawowym źródłem do dziejów Egberta jest "Historia ecclesiastica gentis Anglorum" Bedy Czcigodnego.

</doc>
<doc id="1825578" url="https://pl.wikipedia.org/wiki?curid=1825578" title="Steinhagen (powiat Vorpommern-Rügen)">
Steinhagen (powiat Vorpommern-Rügen)

Steinhagen – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1825579" url="https://pl.wikipedia.org/wiki?curid=1825579" title="Liceu">
Liceu



</doc>
<doc id="1825580" url="https://pl.wikipedia.org/wiki?curid=1825580" title="Wydawnictwo Studio Astropsychologii">
Wydawnictwo Studio Astropsychologii

Wydawnictwo Studio Astropsychologii – polskie wydawnictwo powstałe w 1992 r. w Białymstoku. Publikuje tytuły m.in. z takich dziedzin jak: parapsychologia, psychologia, ezoteryka, medycyna naturalna i rozwój osobisty. 
W 2007 łączny nakład wyniósł 94 tysiące egzemplarzy (47 tytułów), a w 2008 – 108,5 tysiąca egzemplarzy (55 tytułów). 
Wydawnictwo współpracuje z branżowymi edytorami zagranicznymi: Penguin Group, Hay House, Llevellyn Publications, HarperCollins Publishers, KöselVerlag, Koha Verlag, Edition l’Archipel oraz postaciami polskiej ezoteryki: Jerzy Prokopiuk, Leszek Matela, Barbara Antonowicz, Ewa Kulejewska, Lech Emfazy Stefański, Wojciech Jóźwiak, Krystyna Konaszewska-Rymarkiewicz.
Misja Wydawnictwa Studio Astropsychologii brzmi: „"Pragniemy, by nasze książki pozwalały spojrzeć na inny wymiar rzeczywistości oraz były przewodnikami w wędrówce w głąb siebie. Pozwolą również dotrzeć do najgłębszych zakamarków ludzkiej osobowości i duszy, dając coś więcej niż psychologia"”.
Przy wydawnictwie działa policealne Studium Psychologii Psychotronicznej.
Publikacje.
Wybrane publikacje Wydawnictwa Studio Astropsychologii:

</doc>
<doc id="1825581" url="https://pl.wikipedia.org/wiki?curid=1825581" title="Wendorf (Meklemburgia-Pomorze Przednie)">
Wendorf (Meklemburgia-Pomorze Przednie)

Wendorf – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1825582" url="https://pl.wikipedia.org/wiki?curid=1825582" title="Zarrendorf">
Zarrendorf

Zarrendorf – gmina w Niemczech w kraju związkowym Meklemburgia-Pomorze Przednie, w powiecie Vorpommern-Rügen, wchodzi w skład Związku Gmin Niepars.

</doc>
<doc id="1825583" url="https://pl.wikipedia.org/wiki?curid=1825583" title="Santiago Urquiaga">
Santiago Urquiaga

Santiago Urquiaga Pérez Lugar (ur. 18 kwietnia 1958 w Barakaldo) – hiszpański piłkarz grający na pozycji prawego obrońcy.
Kariera klubowa.
Urquiaga jest z pochodzenia Baskiem. Karierę piłkarską rozpoczął w klubie Athletic Bilbao. W 1976 roku został piłkarzem zespołu rezerw, Bilbao Athletic i grał w nim w rozgrywkach Tercera División, a od 1977 - Segunda División B. W 1978 roku awansował do kadry pierwszej drużyny Athletiku. W Primera División zadebiutował 13 maja 1979 roku w przegranym 0:4 wyjazdowym spotkaniu z Atlético Madryt. 27 maja 1976 w swoim trzecim meczu ligowym, z Realem Saragossa (1:1), strzelił pierwszą bramkę w La Liga. Od początku sezonu 1979/1980 był podstawowym zawodnikiem Athletiku. Swój pierwszy sukces z tym klubem osiągnął w sezonie 1982/1983, gdy wywalczył mistrzostwo Hiszpanii. W sezonie 1983/1984 obronił tytuł mistrzowski, a także zdobył Puchar Króla. Latem 1984 zdobył także Superpuchar Hiszpanii. W zespole Athletiku rozegrał łącznie 255 ligowych meczów i strzelił 3 gole.
W 1987 roku Urquiaga odszedł do Espanyolu Barcelona. 20 września 1987 zadebiutował w nim w meczu z Realem Murcia (1:0). W 1988 roku wystąpił w obu spotkaniach finału Pucharu UEFA z Bayerem 04 Leverkusen (3:0, 0:3 k. 2:3). W drugim z nich nie strzelił karnego w serii rzutów karnych. Karierę piłkarską zakończył w 1989 roku.
Kariera reprezentacyjna.
W reprezentacji Hiszpanii Urquiaga zadebiutował 26 marca 1980 roku w przegranym 0:2 towarzyskim spotkaniu z Anglią. W tym samym roku wystąpił z kadrą olimpijską na Igrzyskach Olimpijskich w Moskwie. W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił we 2 spotkaniach: z RFN (1:2) i z Anglią (0:0). W 1984 roku został wicemistrzem Europy i rozegrał 4 mecze: z Rumunią (1:1), z Portugalią (1:1), półfinał z Danią (1:1, k. 5:4) i finał z Francją (0:2). Od 1980 do 1984 roku rozegrał w kadrze narodowej 14 meczów.

</doc>
<doc id="1825584" url="https://pl.wikipedia.org/wiki?curid=1825584" title="278 Dywizja Piechoty ’40 (III Rzesza)">
278 Dywizja Piechoty ’40 (III Rzesza)

278 Dywizja Piechoty – niemiecka dywizja z czasów II wojny światowej, sformowana na mocy rozkazu z 22 maja 1940 roku, w 10. fali mobilizacyjnej w VIII Okręgu Wojskowym.
Struktura organizacyjna.
547., 548. i 549. pułk piechoty, 278. oddział artylerii, 278. kompania pionierów, 278. kompania przeciwpancerna, 278. komapania łączności;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.

</doc>
<doc id="1825586" url="https://pl.wikipedia.org/wiki?curid=1825586" title="Potok Roztoka">
Potok Roztoka



</doc>
<doc id="1825588" url="https://pl.wikipedia.org/wiki?curid=1825588" title="Catherine Charlotte de Gramont">
Catherine Charlotte de Gramont



</doc>
<doc id="1825590" url="https://pl.wikipedia.org/wiki?curid=1825590" title="Archidiecezja belgradzka">
Archidiecezja belgradzka

Archidiecezja belgradzka (łac.: "Archidioecesis Belogradensis") – katolicka archidiecezja serbska położona w środkowej części kraju, obejmująca swoim zasięgiem całe terytorium historycznej Serbii. Siedziba arcybiskupa znajduje się w katedrze Najświętszej Maryi Panny w Belgradzie.
Historia.
Diecezja belgradzka została założona w X wieku i prowadziła działalność misyjną na terenie wschodnich Bałkanów. 23 grudnia 1729 biskupstwo zostało przemianowane na diecezję belgradzko-smederewską. 29 października 1924 podniesioną ją do rangi archidiecezji. 16 grudnia 1986 papież Jan Paweł II ustanowił archidiecezję siedzibą metropolii, przydzielając jej jako sufraganie diecezje położone w Wojwodinie.
Podział administracyjny.
W skład archidiecezji belgradzkiej wchodzi obecnie 15 parafii: 

</doc>
<doc id="1825591" url="https://pl.wikipedia.org/wiki?curid=1825591" title="278 Dywizja Piechoty ’43 (III Rzesza)">
278 Dywizja Piechoty ’43 (III Rzesza)

278 Dywizja Piechoty – niemiecka dywizja z czasów II wojny światowej, sformowana w Padwie na mocy rozkazu z 17 listopada 1943 roku, w 22. fali mobilizacyjnej przez III Okręg Wojskowy.
Struktura organizacyjna.
992., 993. i 994. pułk grenadierów, 278. pułk artylerii, 278. batalion pionierów, 278. batalion fizylierów, 278. kompania przeciwpancerna, 278. oddział łączności, 278. polowy batalion zapasowy;

</doc>
<doc id="1825592" url="https://pl.wikipedia.org/wiki?curid=1825592" title="Dettmannsdorf">
Dettmannsdorf

Dettmannsdorf – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825595" url="https://pl.wikipedia.org/wiki?curid=1825595" title="Deyelsdorf">
Deyelsdorf

Deyelsdorf – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825597" url="https://pl.wikipedia.org/wiki?curid=1825597" title="Gliniarze i Robbersonowie">
Gliniarze i Robbersonowie

Gliniarze i Robbersonowie - amerykańska komedia kryminalna z 1994 roku.
Fabuła.
Norman Robberson jest przeciętnym Amerykaninem, który marzy o byciu policjantem. Jego wzorcami w tym kierunku stają się bohaterowie seriali telewizyjnych. Pewnego dnia do jego mieszkania trafiają prawdziwi policjanci: Jake Stone i jego partner w celu obserwacji sąsiada - Osborna. Sąsiad jest podejrzewany o planowanie dużej akcji. Niestety, Norman zaczyna dezorganizować i utrudniać pracę policjantom. Czy akcja się powiedzie i uda się uniknąć katastrofy?

</doc>
<doc id="1825598" url="https://pl.wikipedia.org/wiki?curid=1825598" title="Drechow">
Drechow

Drechow – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825603" url="https://pl.wikipedia.org/wiki?curid=1825603" title="Biskupi belgradzcy">
Biskupi belgradzcy

Biskupi belgradzcy - lista biskupów archidiecezji belgradzkiej

</doc>
<doc id="1825606" url="https://pl.wikipedia.org/wiki?curid=1825606" title="Lahcen Ouadani">
Lahcen Ouadani

Lahcen Ouadani (ur. 14 lipca 1959 w Rabacie) – były marokański piłkarz grający na pozycji obrońcy.
Kariera klubowa.
Lahcen Ouadani podczas kariery piłkarskiej występował w klubie FAR Rabat. Z klubem z Rabatu wywalczył trzy mistrzostwa Maroka (1984, 1987, 1989), trzy Puchary Maroka (1984, 1985 i 1986) oraz Afrykańską Ligę Mistrzów 1985.
Kariera reprezentacyjna.
W reprezentacji Maroka Lahcen Ouadani grał w latach osiemdziesiątych.
W 1984 uczestniczył w Igrzyskach Olimpijskich w Los Angeles.
W 1985 uczestniczył w wygranych eliminacjach do Mistrzostw Świata 1986.
W 1986 roku uczestniczył w Mistrzostwach Świata 1986.
Na Mundialu w Meksyku Ouadani wystąpił we dwóch meczach Maroka z reprezentacją Anglii oraz reprezentacją RFN. W 1989 uczestniczył w przegranych eliminacjach do Mistrzostw Świata 1990.

</doc>
<doc id="1825612" url="https://pl.wikipedia.org/wiki?curid=1825612" title="Rahuene">
Rahuene



</doc>
<doc id="1825613" url="https://pl.wikipedia.org/wiki?curid=1825613" title="Abdelfettah Rhiati">
Abdelfettah Rhiati

Abdelfettah Rhiati (ur. 25 lutego 1963 w Fezie) – marokański piłkarz grający na pozycji napastnika.
Kariera klubowa.
Abdelfettah Rhiati podczas Mistrzostw Świata 1986 występował w klubie Maghreb Fez. W sezonie 1988/1989 był zawodnikiem szwajcarskiego FC Aarau, a w sezonie 1989/1990 - Neuchâtel Xamax.
Kariera reprezentacyjna.
W reprezentacji Maroka Abdelfettah Rhiati grał w latach osiemdziesiątych.
W 1986 roku uczestniczył w Mistrzostwach Świata 1986.
Na Mundialu w Meksyku Abdelfettah Rhiati był rezerwowym i nie wystąpił w żadnym spotkaniu. W 1989 uczestniczył w przegranych eliminacjach do Mistrzostw Świata 1990.

</doc>
<doc id="1825614" url="https://pl.wikipedia.org/wiki?curid=1825614" title="Osiedle Majowe">
Osiedle Majowe

Zobacz też: Osiedle 1 Maja

</doc>
<doc id="1825619" url="https://pl.wikipedia.org/wiki?curid=1825619" title="Norredine Bouyahyaoui">
Norredine Bouyahyaoui

Norredine Bouyahyaoui (ur. 7 stycznia 1955 w Kénitrze) – były marokański piłkarz grający na pozycji obrońcy.
Kariera klubowa.
Norredine Bouyahyaoui podczas kariery piłkarskiej występował w klubie KAC Kenitra. Wywalczył z nim trzy mistrzostwa kraju w 1973, 1981 i 1982 roku.
Kariera reprezentacyjna.
W reprezentacji Maroka Norredine Bouyahyaoui grał w latach osiemdziesiątych.
W 1980 uczestniczył w przegranych eliminacjach do Mistrzostw Świata 1982. W 1984 uczestniczył w Igrzyskach Olimpijskich w Los Angeles.
W 1984 i 1985 roku uczestniczył w wygranych eliminacjach do Mistrzostw Świata 1986.
W 1986 roku uczestniczył w Mistrzostwach Świata 1986.
Na Mundialu w Meksyku Bouyahyaoui był podstawowym zawodnikiem i wystąpił we wszystkich czterech meczach Maroka z reprezentacją Polski, reprezentacją Anglii, reprezentacją Portugalii oraz reprezentacją RFN.

</doc>
<doc id="1825622" url="https://pl.wikipedia.org/wiki?curid=1825622" title="ElgooG">
ElgooG

elgooG – mirror wyszukiwarki internetowej Google.
Podobnie do Pimp my search, elgooG w sposób humorystyczny nawiązuje do Google, prezentując użytkownikowi parodię tej wyszukiwarki (jej literowe odbicie lustrzane). ElgooG pobiera logo Google i odwraca je w poziomie, przedstawiając nazwę „Google” od prawej do lewej. W zależności od używanej przeglądarki wpisywana treść w polu wyszukiwania oraz wyniki tego wyszukiwania także prezentowane są od prawej do lewej.
Choć sama strona internetowa jest zaprojektowana jako dowcip, istnieje od 2000 roku, a nawet jest stale aktualizowana, by nie odbiegała od Google. Wyniki zapytania są zwracane przez silnik Google, a następnie odwracane przy użyciu Pythona.
Na stronie elgooG widoczne są przyciski „hcraeS elgooG” oraz „ykcuL gnileeF m’I”, które są odpowiednikami „Szukaj w Google” (ang. „Google Search”) i „Szczęśliwy traf” (ang. „I’m Feeling Lucky”).
elgooG i Chiny.
W 2002 roku rząd chiński nakazał blokowanie wyszukiwarki Google. Natomiast serwis New Scientist donosił, że elgooG nie była blokowana i w ten sposób Chińczycy mogli wyszukiwać za pomocą silnika Google. Dlatego też Chiny zdecydowały, że umożliwią swoim internautom dostęp do Google, lecz ta musi cenzurować swoje wyniki wyszukiwania.

</doc>
<doc id="1825623" url="https://pl.wikipedia.org/wiki?curid=1825623" title="Morderstwo doskonałe">
Morderstwo doskonałe

Morderstwo doskonałe – amerykański thriller z 1998 roku na podstawie sztuki Fredericka Knotta. Remake filmu "M jak morderstwo" z 1954 roku.
Główne role.
i inni.
Fabuła.
Emily Bradford jest bardzo ambitną kobietą, której nie wystarcza bycie tylko dodatkiem do garnituru swojego męża-milionera. Pracuje jako tłumaczka w ONZ. Pewnego dnia w budynku Organizacji Narodów Zjednoczonych poznaje Davida Shawa - młodego malarza, który nie potrafi się przebić na rynku artystycznym. Jednak mężczyzna jest przystojny i wkrótce między nimi wybucha romans. Mąż jednak zaczyna coś podejrzewać i kiedy odkrywa prawdę, wpada na pomysł zbrodni doskonałej...

</doc>
<doc id="1825624" url="https://pl.wikipedia.org/wiki?curid=1825624" title="Abdelmajid Lamriss">
Abdelmajid Lamriss

Abdelmajid Lamriss (ur. 12 lutego 1959 w Rabacie) – marokański piłkarz grający na pozycji obrońcy.
Kariera klubowa.
Abdelmajid Lamriss podczas kariery piłkarskiej występował w klubach Mouloudia Marrakech i FAR Rabat. Z klubem z Rabatu wywalczył trzy mistrzostwa Maroka (1983/1984, 1986/1987 i 1988/1989), trzy Puchary Maroka (1984, 1985 i 1986) oraz Afrykańską Ligę Mistrzów 1985.
Kariera reprezentacyjna.
W reprezentacji Maroka Abdelmajid Lamriss grał w latach osiemdziesiątych.
W 1984 uczestniczył w Igrzyskach Olimpijskich w Los Angeles.
W 1984 i 1985 roku uczestniczył w wygranych eliminacjach do Mistrzostw Świata 1986.
W 1986 roku uczestniczył w Mistrzostwach Świata 1986.
Na Mundialu w Meksyku Lamriss był podstawowym zawodnikiem i wystąpił we wszystkich czterech meczach Maroka z reprezentacją Polski, reprezentacją Anglii, reprezentacją Portugalii oraz reprezentacją RFN. W 1989 uczestniczył w przegranych eliminacjach do Mistrzostw Świata 1990.

</doc>
<doc id="1825625" url="https://pl.wikipedia.org/wiki?curid=1825625" title="Zhang Zongchang">
Zhang Zongchang

Zhang Zongchang (ur. 1881 w Laizhou w prowincji Shandong, zm. 3 września 1932) – chiński wojskowy, militarysta, gubernator prowincji Shandong.
W latach 1900-1911 działał na pograniczu Mandżurii jako członek grup bandyckich, tzw. hunhuzów. Następnie związał się z Zhang Zuolinem, zostając w 1913 roku dowódcą jednej z jego dywizji. Szybko zyskał rozgłos z powodu swojej ekstrawagancji i okrucieństwa; zwykł mawiać, że nie wie ile ma kobiet, pieniędzy i wojska. W 1925 roku po wycofaniu się Japończyków z Shandongu wkroczył wraz ze swoją armią do tej prowincji, przejmując władzę jako wojskowy gubernator. W czasie swoich rządów nad Shandongiem zdobył sobie ponurą sławę nakazując wystawiać na pokaz umieszczone w klatkach głowy swoich przeciwników.
Został pokonany przez wojska Kuomintangu podczas ekspedycji północnej. Podczas walk z Armią Narodowo-Rewolucyjną kazał wystawiać przed swoimi oddziałami słupy z przywiązanymi kobietami i dziećmi jako żywe tarcze. Po klęsce uciekł do Japonii, gdzie zginął zastrzelony przez chińskiego studenta, syna jednej ze swoich ofiar.

</doc>
<doc id="1825626" url="https://pl.wikipedia.org/wiki?curid=1825626" title="Ludność Lubonia">
Ludność Lubonia

Historyczne dane dotyczące liczby mieszkańców – początkowo – gromady Luboń, a następnie (od 1954 roku) miasta Lubonia.

</doc>
<doc id="1825628" url="https://pl.wikipedia.org/wiki?curid=1825628" title="Starucha">
Starucha

Starucha – potok, lewobrzeżny dopływ Nysy Szalonej o długości 11,25 km i powierzchni zlewni 22,16 km².
Źródło potoku znajduje się na północ od góry Owczarek i na wschód od Czartowskiej Skały na Pogórzu Złotoryjskim, przy drodze lokalnej z Pomocnego do drogi wojewódzkiej nr 365. Od źródeł Starucha płynie w kierunku wschodnim, przepływa przez wieś Chełmiec, gdzie zmienia kierunek na północno-wschodni. Dalej przepływa przez wieś Piotrowice, gdzie łączy się z dopływem spod Chełmca. Między Piotrowicami a Starym Jaworem odbija na północny zachód, łączy się z potokiem Męcinką i paręset metrów dalej wpada do Nysy Szalonej.

</doc>
<doc id="1825629" url="https://pl.wikipedia.org/wiki?curid=1825629" title="Zbyszko">
Zbyszko



</doc>
<doc id="1825631" url="https://pl.wikipedia.org/wiki?curid=1825631" title="Trzech facetów z Teksasu">
Trzech facetów z Teksasu

Trzech facetów z Teksasu – amerykański film komediowy z 1996 roku.
Fabuła.
Anthony Adams cierpi na załamanie nerwowe i planuje ucieczkę ze szpitala psychiatrycznego. Pomaga mu w tym Dignan, któremu bardziej potrzebna jest pomoc psychiatry. Ucieczka kończy się sukcesem, bo... szpital ma charakter otwarty i każdy może wejść oraz wyjść, kiedy chce. Później dołącza do nich Bob i razem tworzą grupę rabusiów. Ale każdy ich skok kończy się wpadką. W końcu trafiają na prawdziwego kryminalistę - pana Kenry'ego. Ten proponuje im do wykonania pewną robotę...
Nagrody i nominacje (wybrane).
MTV Movie Awards 1996

</doc>
<doc id="1825634" url="https://pl.wikipedia.org/wiki?curid=1825634" title="Marta i wielbiciele">
Marta i wielbiciele

Marta i wielbiciele – brytyjska komedia romantyczna z 1998 roku.
Fabuła.
Frank - bezrobotny aktor - prowadzi ciągłą wojnę ze swoim najlepszym przyjacielem, muzykiem Danielem. Między nimi jest jeszcze cierpiący Laurence - malarz, który podejmuje się mediacji między nimi, zwłaszcza jeśli chodzi o kobiety. Wracając z Londynu Daniel spotyka na lotnisku w Minneapolis Amerykankę Martę. Zauroczony nią przekonuje pracownicę linii lotniczych, by za odpowiednią opłatą przeniosła ją do pierwszej klasy. Podczas lotu Daniel rozmawia z Martą i dowiaduje się, że kupiła bilet do Londynu w jedną stronę i zamierza tam zacząć nowe życie. Jeszcze zanim samolot ląduje Daniel jest nieziemsko zakochany w Amerykance. Ale kiedy nie pojawia się następnego dnia na lunchu, przeżywa to mocno. Chciał zrobić na niej dobre wrażenie. Daniel opowiada swoim kumplom swoją historię i doprowadza Franka do szału. Zupełnie przypadkowo (takie przypadki zdarzają się tylko w londyńskim parku w słonecznym popołudniu) Frank spotyka Martę i spędza z nią miło czas, mszcząc się na Danielu. Ale to nie koniec kłopotów, gdyż Laurence także zakochał się w Marcie.

</doc>
<doc id="1825637" url="https://pl.wikipedia.org/wiki?curid=1825637" title="Eixen">
Eixen

Eixen – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825639" url="https://pl.wikipedia.org/wiki?curid=1825639" title="Grammendorf">
Grammendorf

Grammendorf − gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825642" url="https://pl.wikipedia.org/wiki?curid=1825642" title="Tablice asocjacyjne">
Tablice asocjacyjne



</doc>
<doc id="1825645" url="https://pl.wikipedia.org/wiki?curid=1825645" title="The Arrival">
The Arrival



</doc>
<doc id="1825646" url="https://pl.wikipedia.org/wiki?curid=1825646" title="Tablica skojarzeniowa">
Tablica skojarzeniowa



</doc>
<doc id="1825647" url="https://pl.wikipedia.org/wiki?curid=1825647" title="Tablice skojarzeniowe">
Tablice skojarzeniowe



</doc>
<doc id="1825649" url="https://pl.wikipedia.org/wiki?curid=1825649" title="Catch 22">
Catch 22



</doc>
<doc id="1825650" url="https://pl.wikipedia.org/wiki?curid=1825650" title="Gransebieth">
Gransebieth

Gransebieth – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1825651" url="https://pl.wikipedia.org/wiki?curid=1825651" title="Ls-40">
Ls-40



</doc>
<doc id="1825652" url="https://pl.wikipedia.org/wiki?curid=1825652" title="Głaz (ujednoznacznienie)">
Głaz (ujednoznacznienie)

Głaz:
Inne:

</doc>
<doc id="1825653" url="https://pl.wikipedia.org/wiki?curid=1825653" title="WLs-150">
WLs-150



</doc>
<doc id="1825654" url="https://pl.wikipedia.org/wiki?curid=1825654" title="Wls150">
Wls150



</doc>
<doc id="1825655" url="https://pl.wikipedia.org/wiki?curid=1825655" title="Dariusz Różankiewicz">
Dariusz Różankiewicz

Dariusz Różankiewicz – dyrygent, od 2000 roku kierownik muzyczny Teatru Muzycznego im. Danuty Baduszkowej w Gdyni. 
Ukończył dyrygenturę symfoniczno-operową w Akademii Muzycznej im. Fryderyka Chopina w Warszawie w klasie prof. Ryszarda Dudka, gdzie później pracował jako wykładowca. 
W latach 1994 - 1997 piastował stanowisko sekretarza generalnego zarządu Stowarzyszenia Polskiej Młodzieży Muzycznej Jeunesses Musicales. Od 2000 roku zajmuje stanowisko kierownika muzycznego w Teatrze Muzycznym im. D. Baduszkowej w Gdyni. 
Kariera muzyczna.
Występował i dyrygował na wielu festiwalach m.in.: na Warszawskiej Jesieni, Festiwalu Mozartowskim, Światowych Dniach Muzyki, Festiwalu im. J. Kiepury w Krynicy czy 
Festivalu Cervantino w Meksyku. Nagrywał dla Teatru Polskiego Radia oraz Telewizji Polskiej. Jako dyrygent pracował dla wielu teatrów m.in. w:
oraz prapremiery musicali 
Wyróżnienia i nagrody.
Różankiewicz jest laureatem nagrody im. Jana Kiepury w kategorii “Najlepszy dyrygent” (2008).
W 2001 roku otrzymał nagrodę INTHEGA za najlepszy musical 2001 roku. 
Jego nagranie utworu "Atlantyda" z muzyką Marcina Błażewicza zostało nominowane do nagrody Prix Italia. 

</doc>
<doc id="1825656" url="https://pl.wikipedia.org/wiki?curid=1825656" title="Joan Ridao">
Joan Ridao

Joan Ridao i Martín (ur. 27 lipca 1967 w Rubí) – kataloński prawnik, politolog i polityk, od 2008 sekretarz generalny Republikańskiej Lewicy Katalonii, rzecznik (lider) frakcji ERC w Kongresie Deputowanych w Madrycie.
Życiorys.
Studiował prawo na Uniwersytecie Autonomicznym w Barcelonie i uzyskał stopień doktora z zakresu nauk politycznych i administracji na Uniwersytecie w Barcelonie, następnie został wykładowcą prawa konstytucyjnego na Uniwersytecie Rovira i Virgili w Tarragonie.
W 1988 wstąpił do Republikańskiej Lewicy Katalonii, a w 1990 zasiadł w jej Krajowym Komitecie Wykonawczym. Z ramienia ERC sprawował mandat radnego w dzielnicy Rubí (1991–1999) oraz radnego regionu Vallès Occidental (1991–1993). W 1995 po raz pierwszy objął mandat posła do Parlamentu Katalonii. Reelekcję uzyskiwał w latach 1999, 2003 i 2006 (w 2008 zrezygnował z mandatu). W latach 2004–2008 był liderem frakcji ERC w Parlamenciel. Od 2008 zasiada w Kongresie Deputowanych w Madrycie.
Jest członkiem Komitetu Wykonawczego ERC. Od 2008 pełni obowiązki sekretarza generalnego partii oraz jej rzecznika (lidera frakcji) w Kongresie Deputowanych. Stoi na czele Fundacji Josep Irla.

</doc>
<doc id="1825658" url="https://pl.wikipedia.org/wiki?curid=1825658" title="Fiat Grande Punto">
Fiat Grande Punto



</doc>
<doc id="1825660" url="https://pl.wikipedia.org/wiki?curid=1825660" title="Stanisław Leśniewski (socjalista)">
Stanisław Leśniewski (socjalista)

Stanisław Leśniewski (ur. 23 kwietnia 1900 w Ostrowi Mazowieckiej, zm. 22 marca 1981 w Warszawie) – polski działacz socjalistyczny, burmistrz Ostrowi Mazowieckiej. Uczestnik wojny 1920 r. Powstaniec śląski i warszawski.
Życiorys.
Od 1918 r. członek Związku Polskiej Młodzieży Socjalistycznej, a następnie pod wpływem Stanisława Dubois wstąpił do Związku Niezależnej Młodzieży Socjalistycznej. Uczestniczył jako ochotnik w 201 pułku piechoty w czasie wojny polsko-bolszewickiej w 1920 r. Uczestnik III powstania śląskiego. Służył wraz ze Stanisławem Dubois w oddziale Grupy Destrukcyjnej „Wawelberga”.
Od 1919 r. członek Polskiej Partii Socjalistycznej. Sekretarz „Robotniczego Przeglądu Gospodarczego”. W 1922 r. współzałożyciel i początkowo przewodniczący Komitetu Miejskiego PPS w Ostrowi Mazowieckiej. 
W 1927 r. wybrany na stanowisko burmistrza Ostrowi Mazowieckiej. W wyborach parlamentarnych w 1928 roku kandydował na drugim miejscu listy PPS w okręgu nr 4 (Ostrów Mazowiecka, Bielsk Podlaski, Wysokie Mazowieckie) za Stanisławem Dubois. Lista uzyskała sukces w okręgu, zaś Dubois otrzymał mandat poselski. W maju 1929 r. odwołany z urzędu na podstawie decyzji wojewody białostockiego Karola Kirsta pod zarzutem „niewłaściwej, chaotycznej i bezplanowej gospodarki”. W obronie Leśniewskiego angażował się Stanisław Dubois na łamach „Robotnika”. Po odwołaniu wytoczono w 1929 r. Leśniewskiemu proces przed Sądem Okręgowym w Łomży, który w 1930 r. zakończył się wycofaniem oskarżenia.
W latach trzydziestych autor tekstów do „Robotnika”, tłumacz, redaktor techniczny „Ekspresu Porannego”. W czasie wojny działacz PPS-WRN. Komendant Gwardii Ludowej WRN na powiat warszawski. Uczestnik powstania warszawskiego, redaktor powstańczego „Robotnika”.
Po wojnie redaktor Spółdzielczego Instytutu Wydawniczego. Działacz ruchu spółdzielczego m.in. prezes Warszawskiej Spółdzielni Mieszkaniowej.

</doc>
<doc id="1825663" url="https://pl.wikipedia.org/wiki?curid=1825663" title="Fiat Punto">
Fiat Punto

Fiat Punto – samochód osobowy klasy aut miejskich produkowany przez włoską markę FIAT w latach 1993 – 2018. Do maja 2013 roku sprzedano na całym świecie prawie dziewięć milionów egzemplarzy Punto.
Fiat Punto I.
Fiat Punto I został po raz pierwszy zaprezentowany we wrześniu 1993 roku.
Samochód został zbudowany na płycie podłogowej dzielonej z Lancią Ypsilon oraz Fiatem Barchetta. Sylwetką nadwozia zaprojektował Giorgetto Giugiaro.
W 1995 roku pojazd otrzymał tytuł Samochodu Roku.
Wyprodukowano łącznie 3,429 miliona sztuk Punto I generacji.
Punto GT.
Dostępna była usportowiona wersja Punto I wyposażona w turbodoładowany silnik 1.4 o mocy 136 KM, który pozwalał na rozwinięcie maksymalnej prędkości ponad 200 km/h i przyśpieszający do pierwszych 100 km/h w 7,9 sekundy.
Punto Cabrio.
Klienci mogli również zamówić wersję kabriolet zaprojektowaną przez Bertone. Pojazd posiadał elektrycznie składany dach (w wersjach SX i ELX) i był wówczas jednym z najtańszych samochodów tego typu na świecie. Od kwietnia 1994 do czerwca 1999 roku wyprodukowano około 55 000 egzemplarzy modelu
Wersje wyposażenia.
Samochód mógł być wyposażony m.in. w jedną lub dwie poduszki powietrzne oraz klimatyzację.
Fiat Punto II.
Fiat Punto II został po raz pierwszy oficjalnie zaprezentowany podczas targów motoryzacyjnych w Genewie w 1999 roku.
Pojazd został opracowany zgodnie z ówczesną filozofią marki zwaną 6x2 oznaczającą, że pojazd skonstruowany ma być tak aby jedna płyta podłogowa i struktura nadwozia służyła dwóm modelem z rzędu, produkowanym przez 6 lat każdy. Dlatego zmiany ograniczone zostały do elementów stylizacji pojazdu zewnętrznych oraz wewnętrznych. Przy okazji premiery pojazdu zaprezentowano również prototypowego Fiata Wish, z nadwoziem podobnym do tego zastosowanego w Peugeocie 206 CC. Model ten został stworzony przez Pinifarinę dla uczczenia stulecia marki Fiat. W 2001 roku wprowadzono na rynek wersje z bezstopniową przekładnią CVT.
Wyprodukowano łącznie 2,96 miliona Punto II generacji.
Lifting.
W 2003 roku auto przeszło facelifting. Zmieniony został m.in. pas przedni w którym zastosowano m.in. nowe reflektory, atrapę chłodnicy oraz zderzaki, a także inne światła tylne. Przy okazji liftingu wprowadzono nowy silnik benzynowy o pojemności 1.4 16V i mocy 95 KM, a także silnik wysokoprężny o pojemności 1.3 l wykonany w technologii Multijet i mocy 70 KM. Wersję HGT wzbogaciła również odmiana z silnikiem diesla 1.9 Multijet 8v o mocy 100 KM (74 kW) przy 4000 obr./min rozpędzający punto w 9,6s 0–100 km/h.
Punto HGT.
Dostępna była także usportowiona wersja pojazdu oznaczona jako HGT. Wyposażono ją w silnik o pojemności 1,8 litra znanym z m.in. Fiata Barchetta. Posiada on moc 131 KM i rozpędza samochód do pierwszych 100 km/h w 8,6 sekundy, natomiast prędkość maksymalna wynosi 205 km/h. Zawieszenie pojazdu zostało usztywnione względem podstawowych odmian, zmieniła się także nieco stylizacja zewnętrzna samochodu. Wyposażenie względem innych odmian było dość bogate, obejmowało m.in. 4 poduszki powietrzne, wspomaganie układu kierowniczego, centralny zamek, elektrycznie regulowane szyby przednie, ABS, a także felgi aluminiowe i klimatyzacje manualną. Opcjonalnie mogliśmy zakupić m.in. elektrycznie otwierany dach czy nawet system nawigacji satelitarnej.
Punto Classic.
W 2007 roku pomimo pojawienia się nowej generacji Punto, wznowiono produkcję drugiej generacji pojazdu. Samochód został przeznaczony na wschodzące rynki, gdzie był sprzedawany pod nazwą Punto Classic równolegle z nowym modelem. Produkcję samochodu zakończono definitywnie w listopadzie 2010 roku.
Zastava 10.
Od października 2005 roku pojazd produkowany był na zasadach licencji przez serbskie zakłady Zastava w Kragujevacu, jako Zastava 10. W związku z pracami modernizacyjnymi w zakładzie produkcyjnym Zastavy produkcję modelu zakończono w listopadzie 2008 roku. 30 marca 2009 roku po zakończeniu pierwszego etapu modernizacji zakładów, rozpoczęto ponowną produkcję pojazdu pod marką Fiat. 25 marca 2011 roku zakończono produkcję pojazdu. W 2013 roku z powodu dużego zainteresowania modelem na Bałkanach ponownie rozpoczęto produkcję pojazdu.
Fiat Grande Punto.
Fiat Grande Punto został po raz pierwszy oficjalnie zaprezentowany w 2005 roku.
Samochód został zbudowany jako pierwszy na platformie GM Fiat SCCS, dzielonej m.in. z Oplem Corsą D. Stylistyka nadwozia zaprojektowana została przez włoskie studio stylistyczne Italdesign pod wodzą Giorgetto Giugiaro przy współpracy z Centro Stile Fiat. Model, wyglądem nawiązuje do historii włoskiej motoryzacji, m.in. przednimi reflektorami podobnymi do tych wykorzystywanych w modelach Maserati, a także wąskimi tylnymi światłami umieszczonymi w słupkach podobnie jak w poprzednich generacjach pojazdu. Początkowo pojazd oferowany był jako 3-drzwiowy hatchback.
W 2006 roku na rynek wprowadzono wersję 5-drzwiową pojazdu.
W 2007 roku zaprezentowano wersję sedan pojazdu oferowaną jako model Linea. W tym samym roku na targach motoryzacyjnych we Frankfurcie zadebiutowała również usportowiona wersja pojazdu sprzedawana pod marką Abarth Grande Punto.
Sprzedaż.
W Australii Fiat wprowadził do sprzedaży model Grande Punto w lipcu 2006 roku - był to pierwszy Fiat sprzedawany tam od 1989 roku. W 2009 roku samochód wycofano ze sprzedaży ze względu na niską sprzedaż, aczkolwiek samochód powrócił do niej w 2013 roku. We wrześniu 2015 roku samochód został definitywnie wycofany z tego rynku.
W Meksyku samochód debiutował w listopadzie 2006 roku. W gamie producenta pojazd znalazł się na Fiatem Palio. Początkowo był sprzedawany tylko z silnikiem 1.4 16V z 6 biegową manualną skrzynią biegów i w dwóch wersjach wyposażenia Dynamic oraz Sport. W grudniu 2007 roku zadebiutował również silnik 1.4 T-Jet.
W Chile i na Dominikanie samochód debiutował zarówno w wersjach benzynowych jak i wysokoprężnych. W 2006 roku samochód trafił do sprzedaży także w Południowej Afryce.
Na rynki Ameryki Południowej trafiło w sierpniu 2007 roku Grande Punto (pod nazwą Punto) produkowane w Brazylii. Poziom wyposażenia aut z zakresu bezpieczeństwa jednak został obniżony wobec tego z Włoskich aut. Poduszki powietrzne i ABS są opcjonalne w tańszych wersjach wyposażenia.
W Brazylii dostępna była tylko wersja pięciodrzwiowa. Samochody te wyposażone zostały w niedostępne u nas silniki 1.4 8V o mocy 85 KM i 1.8 o mocy 115 KM. Z czasem debiutowały również silniki 1.4 T-Jet o mocy 120 KM czy też silniki 1.6 i 1.8 z serii e-TorQ. Wszystkie silniki poza 1.4 T-Jet są na tamtejszym rynku typu flexi-fuel.
W Indiach samochód został zaprezentowany w styczniu 2008 roku, natomiast sprzedaż rozpoczęła się dopiero w czerwcu 2009 roku. Grande Punto na rynek Indyjski jest produkowane przez spółkę joint venture Fiat Tata Motors, Fiat India Automobiles.
Koniec produkcji i następca.
W połowie 2009 roku zaprezentowana została gruntowanie zmodernizowana odmiana pojazdu. Fiat chcąc podkreślić duży sukces zmian, zmienił nazwę oferowanego modelu z Grande Punto na Punto Evo. Fiat Grande Punto oferowany był nadal w sprzedaży jako uzupełnienie oferty marki, jednak w ograniczonej ofercie silnikowej i wyposażeniowej, w stosunku do lat poprzednich. Produkcję zakończono definitywnie w 2012 roku.
Fiat Punto Evo.
Fiat Punto Evo został po raz pierwszy oficjalnie zaprezentowany podczas targów motoryzacyjnych we Frankfurcie w 2009 roku.
Punto Evo to model Grande Punto po liftingu, którego nazwa została zmieniona na Punto Evo. W stosunku do modelu Grande Punto, auto otrzymało zupełnie nowy przód. Zmienione zostały m.in. przednie i tylne reflektory, zderzaki oraz atrapa chłodnicy. Zastosowano także nowy wzór deski rozdzielczej, która wyposażona została w nowe zegary, siedzenia oraz oprzyrządowanie, a także wprowadzono nowe jednostki napędowe spełniające normy emisji spalin Euro 5.
W 2010 roku wprowadzono do sprzedaży usportowioną wersję Abarth Punto Evo, która była oferowana ze 165 KM doładowanym silnikiem, wykonanym w technologii MultiAir, lub w wzmocnionej wersji (EsseEsse), w której silnik wzmocniono do 180 KM.
Wersje wyposażeniowe.
Standardowe wyposażenie pojazdu obejmuje m.in. 3 poduszki powietrzne, system ABS, elektryczne sterowanie szyb przednich, komputer pokładowy oraz wspomaganie kierownicy. W zależności od wyboru wersji wyposażeniowej, pojazd opcjonalnie wyposażyć można m.in. w zamek centralny sterowany pilotem, klimatyzację oraz podgrzewane i elektrycznie sterowane lusterka zewnętrzne z czujnikiem temperatury, światła przeciwmgłowe, skórzaną kierownicę i gałkę dźwigni zmiany biegów, radioodtwarzacz CD/MP3, system Blue&amp;Me, dwustrefową klimatyzację automatyczną, czujniki parkowania, system ESP i ASR, system Hi-Fi z subwooferem oraz panoramiczny dach.
Fiat Punto 2012.
Fiat Punto 2012 został po raz pierwszy oficjalnie zaprezentowany podczas targów motoryzacyjnych we Frankfurcie w 2011 roku.
Samochód jest zmodernizowanym modelem Punto Evo i jednocześnie trzecią formą projektu modelu Grande Punto. Przemodelowany został przód pojazdu oraz jednostki napędowe.
W 2014 roku wzbogacono gamę napędową silnikową, o mocniejszą wersję silnika 0.9 TwinAir, miała ona 105 KM (zamiast 85).
W 2017 roku dokonano ponownego testu bezpieczeństwa, wykonanego przez organizację Euro NCAP. Samochód otrzymał wówczas najgorszy wynik w historii – 0 gwiazdek. Dziwić może fakt, że praktycznie ten sam samochód przed dwunastoma laty, otrzymał 5 gwiazdek. Otrzymanie 0 gwiazdek mogło być wynikiem m.in. braku bocznych poduszek powietrznych i nowoczesnych systemów bezpieczeństwa w podstawowej wersji. Ochronę dorosłych pasażerów, dzieci i pieszych oceniono tylko na dwie gwiazdki w pięciostopniowej skali.
W latach 2005-2018 wyprodukowano łącznie 2,67 miliona egzemplarzy Grande Punto, Punto Evo i Punto 2012.
Wersje wyposażenia.
Standardowe.
Standardowe wyposażenie podstawowej wersji Fresh obejmuje m.in. dwie poduszki powietrzne, systemy ABS, EBD i BAS, centralny zamek, elektrycznie sterowane szyby przednie, kolumnę kierowniczą z regulacją w dwóch płaszczyznach, światła do jazdy dziennej i elektryczne wspomaganie kierownicy Dualdrive™.
Bogatsza wersja Estiva dodatkowo wyposażona jest w m.in. instalację radiową z 6 głośnikami i anteną, centralny zamek z pilotem, klimatyzację manualną i elektrycznie regulowane lusterka zewnętrzne.
Kolejna w hierarchii wersja - Easy dodatkowo została wyposażona w m.in. dymione reflektory przednie, kierownicę i gałkę zmiany biegów pokryte skórą, radio z 6 głośnikami, CD i MP3 i kurtyny powietrzne.
Fiat Punto Evo 2014.
 
Fiat Punto Evo 2014 został zaprezentowany po raz pierwszy w sierpniu 2014 roku.
Ten wariant Punto to model Punto Evo po drugiej modernizacji, którą przeprowadzono specjalnie z myślą o rynku indyjskim. Auto otrzymało wiele elementów znanych z prototypu o nazwie Adventura.
Auto otrzymało całkowicie zmodyfikowany przód z nowymi reflektorami, maską, atrapą chłodnicy oraz zderzakiem. Z tyłu pojazdu zmieniono m.in. klosze lamp, które zostały wyposażone w diody LED, a w tylnym zderzaku zamontowano chromowaną listwę. W lusterkach zewnętrznych umieszczone zostały kierunkowskazy. We wnętrzu zmieniono jedynie kolorystykę.
Produkcja samochodu zakończyła się w listopadzie 2018 roku. Nie przewidziano następcy.
Punto Evo 2014 Avventura.
21 października 2014 roku debiutował crossover na bazie indyjskiego Punto Evo. Samochód miał być konkurentem dla takich samochodów jak Volkswagen CrossPolo czy też Ford EcoSport.
Abarth Punto Evo 2014.
W sierpniu 2015 roku producent zdecydował się wprowadzić na rynek usportowioną wersję pojazdu sygnowaną logiem Abarth. Samochód wyposażono w silnik 1.4 T-Jet o mocy 145 KM z 5-biegową manualną skrzynią biegów, zaszły także zmiany w nadwoziu i wnętrzu pojazdu.
Wersje wyposażeniowe.
W zależności od wybranej wersji wyposażeniowej, pojazd wyposażony może być m.in. w wielofunkcyjną kierownicę, klimatyzację automatyczną, elektryczne sterowanie szyb, system audio z ekranem wyposażony w system nawigacji satelitarnej, elektryczne sterowanie lusterek oraz światła przeciwmgłowe.
Koniec produkcji i dalsze losy.
Produkcja Punto na rynki europejskie zakończyła się w sierpniu 2018 roku bez przewidzianego następcy, jednak w połowie 2020 roku dowiedzieliśmy się, że samochód jest w fazie budowy. Nowy model będzie najprawdopodobniej oparty o platformę CMP podobnie jak Opel Corsa VI czy Peugeot 208 II. Ma być także dostępna wersja elektryczna E-Punto, która otrzyma silnik o mocy 136 KM oraz akumulator o pojemności 50 kWh, który umożliwia pokonanie około 330 KM. Samochód najprawdopodobniej zadebiutuje pod koniec 2022 roku. 30 grudnia 2020 roku ogłoszono, że Punto IV będzie produkowane w fabryce FCA Poland S.A. w Tychach.

</doc>
<doc id="1825665" url="https://pl.wikipedia.org/wiki?curid=1825665" title="Tranzystor polowy z izolowaną bramką">
Tranzystor polowy z izolowaną bramką



</doc>
<doc id="1825667" url="https://pl.wikipedia.org/wiki?curid=1825667" title="Tranzystor polowy">
Tranzystor polowy

Tranzystor polowy, tranzystor unipolarny (ang. "Field Effect Transistor", FET) – tranzystor, w którym sterowanie prądem odbywa się za pomocą pola elektrycznego. Pierwszy raz opatentowany w 1926 roku przez Juliusa Edgara Lilienfelda.
Budowa.
Zasadniczą częścią tranzystora polowego jest kryształ odpowiednio domieszkowanego półprzewodnika z dwiema elektrodami: źródłem (symbol S, od ang. "source", odpowiednik emitera w tranzystorze bipolarnym) i drenem (D, "drain", odpowiednik kolektora). Pomiędzy nimi tworzy się tzw. kanał, którym płynie prąd. Wzdłuż kanału umieszczona jest trzecia elektroda, zwana bramką (G, "gate", odpowiednik bazy). W tranzystorach epiplanarnych, jak również w przypadku układów scalonych, w których wytwarza się wiele tranzystorów na wspólnym krysztale, wykorzystuje się jeszcze czwartą elektrodę, tzw. podłoże (B, "bulk" albo "body"), służącą do odpowiedniej polaryzacji podłoża.
Zasada działania.
Przyłożone do bramki napięcie wywołuje w krysztale dodatkowe pole elektryczne, które wpływa na rozkład nośników prądu w kanale. Skutkiem tego jest zmiana efektywnego przekroju kanału, co objawia się jako zmiana oporu dren-źródło.
W tranzystorach MOSFET z kanałem wzbogacanym gdy napięcie UGS między bramką G a źródłem S jest równe zeru, rezystancja kanału jest bardzo duża (rzędu megaomów). Mówi się wówczas, że kanał jest zatkany, ponieważ prąd dren-źródło ID praktycznie nie płynie. Po przekroczeniu pewnej wartości napięcia UGS kanał zaczyna się stopniowo otwierać i w obwodzie dren-źródło może płynąć prąd. Rezystancja między drenem D a źródłem S zmniejsza się ze wzrostem napięcia UGS, ale nie do zera, tylko do pewnej minimalnej wartości oznaczanej w katalogach jako RDSon. Wartość tej rezystancji zależy od maksymalnego napięcia UDS jakie jest w stanie wytrzymać tranzystor i wynosi od 4 mΩ (np. tranzystor IRL1404) do 4,0 Ω. Generalnie tranzystory przeznaczone do pracy z mniejszymi napięciami mają niższą rezystancję RDSon. Straty mocy w przewodzącym tranzystorze są proporcjonalne do prądu płynącego przez kanał zgodnie ze wzorem:
Gdy prąd płynący przez kanał osiągnie wartość maksymalną dla danego napięcia dren-źródło, mówi się, że kanał jest otwarty.
W zależności od typu półprzewodnika, w którym tworzony jest kanał, rozróżnia się:
Ze względu na budowę i sposób działania tranzystorów polowych, prąd bramki praktycznie nie płynie (jest rzędu mikro-, nanoamperów), dzięki temu elementy te charakteryzują się bardzo dużą rezystancją wejściową oraz dużą transkonduktancją.
Typy tranzystorów polowych.
Odpowiednio do zasady działania rozróżnia się dwa główne typy tranzystorów polowych: złączowe (JFET, "Junction FET") oraz z izolowaną bramką (IGFET, ang. "Insulated Gate FET").
Tranzystory polowe złączowe.
W tranzystorach tego typu bramka jest odizolowana od obszaru kanału złączem spolaryzowanym zaporowo. Ze względu na rodzaj złącza bramka-kanał rozróżnia się:
Tranzystory polowe z izolowaną bramką.
W tranzystorach tego typu bramka jest odizolowana od kanału warstwą dielektryka. Tranzystory te posiadają przynajmniej trzy elektrody: źródło (S), bramkę (G) i dren (D), często mają również czwartą elektrodę: podłoże (B). Wykonuje się je głównie w układach scalonych, rzadziej natomiast jako elementy dyskretne – są to głównie tranzystory mocy, np. pracujące jako szybkie przełączniki w zasilaczach impulsowych. W przypadku konstrukcji układów scalonych CMOS może istnieć więcej niż jedna bramka, co występuje także w niektórych elementach dyskretnych, np. tranzystorze typu BF966.
Ze względu na technologię wykonania rozróżnia się tranzystory:

</doc>
<doc id="1825669" url="https://pl.wikipedia.org/wiki?curid=1825669" title="Brytyjskie okręty podwodne typu V (1943)">
Brytyjskie okręty podwodne typu V (1943)

Okręty podwodne typu V (nazywane czasem typem "Vampire") – typ brytyjskich okrętów podwodnych, budowanych od 1943 roku. Z zamówionych 42 jednostek ostatecznie ukończono 22 okręty, zamówienie na pozostałe zostało anulowane na przełomie 1943 i 1944 roku. Poza Royal Navy okręty tego typu służyły również w marynarkach wojennych Norwegii, Grecji, Wolnej Francji, powojennej Marine nationale i Danii.
Historia.
Okręty podwodne typu "V" powstały jako udoskonalona wersja wcześniejszego typu "U" z częściowo spawanym kadłubem o większej wytrzymałości. Pierwsze zamówienie na osiem okrętów zostało złożone w końcu 1941 roku, w miejsce anulowanego zamówienia na jednostki poprzedniego typu. W kolejnych latach zamówiono dwie następne serie 19 i 15 jednostek typu "V", lecz pod koniec 1943 i na początku 1944 roku anulowano zamówienia na 20 z nich. Łącznie ukończono budowę 22 okrętów typu "V".
Pierwsze okręty podwodne typu "V" weszły do służby w Royal Navy w drugiej połowie 1943 roku. Większość z nich służyła operacyjnie podczas II wojny światowej na Morzu Śródziemnym i Morzu Północnym, jednak malejąca pod koniec wojny aktywność floty niemieckiej na tych akwenach spowodowała, że nie odniosły większych sukcesów. "Venturer" pod dowództwem porucznika Jamesa S. Laundersa zatopił dwa niemieckie okręty podwodne: U-771 11 listopada 1944 oraz U-864 9 lutego 1945. Ten drugi przypadek jest jedynym znanym w historii, gdy oba okręty podwodne, atakujący i zatopiony, pozostawały w zanurzeniu.
Żaden z okrętów podwodnych typu "V" nie został utracony podczas trwania działań wojennych. 5 jednostek tego typu zostało podczas II wojny światowej przekazanych przez Wielką Brytanię do flot sprzymierzonych. Były to greckie "Pipinos" (dawny "Veldt") i "Delfin" ("Vengeful"), francuskie "Doris" ("Vineyard") i "Morse" ("Vortex") oraz norweski "Utsira" ("Variance"). Już po zakończeniu wojny kolejne trzy okręty otrzymała marynarka norweska: "Utstein" ("Venturer"), "Utraer" ("Viking") i "Uthaug" ("Votary"); dwa duńska: "Saelen" (dawny francuski "Morse" – "Vortex") i "Storen" ("Vulpine") oraz dwa grecka: "Argonaftis" ("Virulent") i "Triaina" ("Volatile").
Opis konstrukcji.
Okręty podwodne typu "V" były jednostkami o pojedynczym, częściowo spawanym kadłubie, podzielonym przy pomocy grodzi wodoszczelnych na trzy przedziały. W pierwszym przedziale, dziobowym, mieściły się cztery wyrzutnie torpedowe, torpedy zapasowe oraz znajdowały pomieszczenia załogi i magazyn żywności. Przedział środkowy zajmowały kwatery podoficerów i oficerów oraz centrala dowodzenia, w przedziale rufowym znajdowała się siłownia okrętowa. Operacyjna głębokość zanurzenia okrętów typu "V" wynosiła 90 m.
Napęd stanowiły dwa silniki elektryczne produkcji General Electric o łącznej mocy 760 hp, poruszające za pośrednictwem wałów napędowych dwie śruby. Podczas poruszania się na powierzchni silniki elektryczne były zasilane w energię przez generatory napędzane dwoma silnikami wysokoprężnymi Davey-Paxman o mocy po 400 hp każdy. Przewożony zapas paliwa płynnego pozwalał okrętom przebyć 4700 Mm przy prędkości 10 w. W pływaniu podwodnym silniki elektryczne były zasilane przez akumulatory, nadające okrętom maksymalną prędkość 9 w.
Podstawowym uzbrojeniem okrętów podwodnych typu "V" były cztery wyrzutnie torped kal. 533 mm. Oprócz torped ładowanych do wyrzutni okręty dysponowały jeszcze czterema torpedami zapasowymi, umożliwiające oddanie drugiej salwy. Ponadto wszystkie okręty uzbrojone były w armatę kal. 76 mm, umieszczoną na pokładzie przed kioskiem oraz trzy karabiny maszynowe Lewis kal. 7,7 mm.
Załogi okrętów podwodnych typu "V" składały się według etatu z czterech oficerów oraz 29 podoficerów i marynarzy.

</doc>
<doc id="1825674" url="https://pl.wikipedia.org/wiki?curid=1825674" title="Li Caixia">
Li Caixia

Li Caixia (; ur. 23 sierpnia 1987 w Xi’an) – chińska lekkoatletka, skoczkini o tyczce.
Osiągnięcia.
W 2010 zajęła 14. miejsce w eliminacjach podczas rozegranych w Dosze halowych mistrzostw świata.

</doc>
<doc id="1825675" url="https://pl.wikipedia.org/wiki?curid=1825675" title="UVA">
UVA

UVA, UVA lub Uva:

</doc>
<doc id="1825676" url="https://pl.wikipedia.org/wiki?curid=1825676" title="Enrique Saura">
Enrique Saura

Enrique Saura Gil (ur. 2 sierpnia 1954 w Ondzie) – piłkarz hiszpański grający na pozycji pomocnika.
Kariera klubowa.
Karierę piłkarską Saura rozpoczął w klubie CD Onda. W 1972 roku podjął treningi w CD Castellón, a w 1974 roku zadebiutował w nim w Segunda División. W 1975 roku odszedł do Valencii CF. W Primera División zadebiutował 9 listopada 1975 w wygranym 2:0 wyjazdowym spotkaniu z Realem Saragossa. Od czasu debiutu był podstawowym zawodnikiem Valencii. Swój pierwszy sukces z tym klubem osiągnął w sezonie 1978/1979, gdy zdobył Puchar Króla. W 1980 roku wystąpił w wygranym po serii rzutów karnych finale Pucharu Zdobywców Pucharów z Arsenalem Londyn. Z kolei w listopadzie tamtego roku zagrał w meczu o Superpuchar Europy, przegranym 1:2 z Nottingham Forest. W zespole Valencii grał do końca sezonu 1984/1985. Łącznie w tym klubie rozegrał 304 mecze i strzelił 37 goli.
W 1985 roku Saura odszedł z Valencii do CD Castellón. Przez trzy sezony grał w nim w rozgrywkach Segunda División. W 1988 roku zakończył karierę piłkarską w wieku 34 lat.
Kariera reprezentacyjna.
W reprezentacji Hiszpanii Saura zadebiutował 8 listopada 1978 w przegranym 0:1 towarzyskim spotkaniu z Francją. W 1980 roku na Euro 80 zagrał w 3 meczach: z Włochami (0:0), z Belgią (1:2) i z Anglią (1:2). W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w 4 spotkaniach: z Hondurasem (1:1), z Jugosławią (2:1 i gol w 66. minucie), z Irlandią Północną (0:1) i z Anglią (0:0). Od 1978 do 1982 roku rozegrał w kadrze narodowej 23 mecze i strzelił 4 gole.

</doc>
<doc id="1825677" url="https://pl.wikipedia.org/wiki?curid=1825677" title="FK Wołgograd">
FK Wołgograd

FK Wołgograd (ros. Футбольный клуб «Волгоград», "Futbolnyj Kłub "Wołgograd"") – rosyjski klub piłkarski z siedzibą w Wołgogradzie, leżącym nad Wołgą.
Historia.
Klub piłkarski Wołgograd została założona w mieście Wołgograd w 2008 roku. Propozycją nazwy nowego kluby był Rotor-Wołgograd, aby zachować tradycje znanego klubu. Ale w ostatniej chwili Rotor Wołgograd otrzymał licencje klubu profesjonalnego i klub po prośbie Prezydenta PFL Nikołaja Tołstych zmienił nazwę na FK Wołgograd.
Klub zamienił w Drugiej Dywizji drużynę Olimpia Wołgograd, która zrezygnował z występów.
W 2010 został rozformowany.

</doc>
<doc id="1825680" url="https://pl.wikipedia.org/wiki?curid=1825680" title="Mistrzostwa Świata w Zapasach 1979">
Mistrzostwa Świata w Zapasach 1979

Mistrzostwa Świata w Zapasach 1979 odbyły się w mieście San Diego (Stany Zjednoczone).

</doc>
<doc id="1825681" url="https://pl.wikipedia.org/wiki?curid=1825681" title="Ginsberg">
Ginsberg

Ginsberg, Ginzburg – nazwisko pochodzące od nazwy miasta Günzburg
Ginsberg
Ginzburg – z języka rosyjskiego

</doc>
<doc id="1825685" url="https://pl.wikipedia.org/wiki?curid=1825685" title="Ginzburg">
Ginzburg



</doc>
<doc id="1825688" url="https://pl.wikipedia.org/wiki?curid=1825688" title="Joaquín Alonso">
Joaquín Alonso

Joaquín, właśc. Joaquín Alonso González (ur. 9 czerwca 1956 w Oviedo) – piłkarz hiszpański grający na pozycji pomocnika. Piłkarz plażowy, reprezentant Hiszpanii.
Kariera klubowa.
Karierę piłkarską Joaquín rozpoczynał w małych klubach o nazwach Astur, Deportivo Gijón i Gijón Industrial. Następnie został piłkarzem Sportingu Gijón. W Primera División zadebiutował 6 listopada 1977 roku w wygranym 3:0 domowym spotkaniu z Elche CF. 5 kwietnia 1978 roku w meczu z Realem Sociedad (6:2) strzelił pierwszą bramkę w lidze hiszpańskiej. W 1979 roku wywalczył ze Sportingiem pierwsze i jedyne w historii wicemistrzostwo Hiszpanii, a rok później zajął z nim 3. miejsce w Primera División. W latach 1981 i 1982 dwukrotnie z rzędu zagrał w finale Pucharu Króla, jednak w obu przypadkach Sporting przegrywał (odpowiednio 1:3 z Barceloną i 1:2 z Realem Madryt). Graczem klubu z Gijón był do 1992 roku i w jego barwach zakończył karierę. Łącznie rozegrał w Sportingu 479 ligowych meczów i strzelił 65 bramek.
Kariera reprezentacyjna.
W reprezentacji Hiszpanii Joaquín zadebiutował 14 listopada 1979 roku w przegranym 1:3 towarzyskim spotkaniu z Danią. W 1980 roku wystąpił na Igrzyskach Olimpijskich w Moskwie. W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju wystąpił w jednym spotkaniu, z Hondurasem (1:1). Od 1979 do 1988 roku rozegrał w kadrze narodowej 18 meczów i strzelił 1 gola.

</doc>
<doc id="1825689" url="https://pl.wikipedia.org/wiki?curid=1825689" title="Joaquin Alonso">
Joaquin Alonso



</doc>
<doc id="1825694" url="https://pl.wikipedia.org/wiki?curid=1825694" title="Mistrzostwa Świata w Zapasach 1981">
Mistrzostwa Świata w Zapasach 1981

Mistrzostwa Świata w Zapasach 1981 w stylu klasycznym odbyły się w mieście Oslo (Norwegia), a w stylu wolnym w mieście Skopje (Jugosławia).

</doc>
<doc id="1825695" url="https://pl.wikipedia.org/wiki?curid=1825695" title="Hotel 52">
Hotel 52

Hotel 52 – polski serial obyczajowy emitowany na antenie telewizji Polsat od 25 lutego 2010 do 28 listopada 2013.
Fabuła.
Główna bohaterka, Natalia Lipska, studentka malarstwa, w nieoczekiwanych okolicznościach zostaje właścicielką tytułowego hotelu. Menedżerką placówki jest Iwona Szwed, była kochanka zmarłego ojca Natalii. Duży wpływ na ich relacje mają przeszłe stosunki między Iwoną a Mariuszem Lipskim, założycielem hotelu.
Jednym z pracowników personelu jest Artur Górski, który po konflikcie z rodziną musiał zrezygnować ze studiowania prawa i zacząć samodzielne życie. Poznał Natalię jeszcze przed ich spotkaniem w hotelu, jednak dopiero w nowym otoczeniu ich relacje ulegają rozwinięciu. Stanowisko konsjerża zajmuje Michał Horwat, w przeszłości związany z Iwoną, obecnie mający własną rodzinę. Ich przeszły związek wciąż ma wpływ na ich obecne relacje. Pozostałymi pracownikami hotelu są m.in.: Paweł Sadyba, młody szef kuchni, Kuba Gwiazda, boy hotelowy z dobrymi kontaktami wśród gości, kelnerka Marta, która zamierza kontynuować swoją edukację, Paula, recepcjonistka, oddzielająca swoje życie prywatne od hotelowego, Robert, barman, a także pokojówki, w tym szefowa Lucyna Karolak, która lubi zbierać pieniądze i rządzić podwładnymi, oraz Jola. Wpływ na członków personelu mają także goście i poszczególne ich historie.
Produkcja.
Po emisji 6 serii serial został zdjęty z anteny jesienią 2012, jednak 16 kwietnia 2013 telewizja Polsat poinformowała o produkcji siódmej serii, którą wyemitowano jesienią 2013.

</doc>
<doc id="1825697" url="https://pl.wikipedia.org/wiki?curid=1825697" title="Diecezja suboticka">
Diecezja suboticka

Diecezja suboticka (; ; ) – jedna z 4 diecezji obrządku łacińskiego w Kościele katolickim w Serbii obejmująca swoim zasięgiem północną część Serbii, a także zachodnią część Wojwodiny ze stolicą w Suboticy. Erygowana 10 lutego 1923 przez Piusa XI jako administratura apostolska jugosłowiańskiej Baczki. Ustanowiona diecezją 25 stycznia 1968 bullą papieską przez Pawła VI. Biskupstwo jest sufraganią archidiecezji Belgradzkiej.
Historia.
Po zakończeniu I wojny światowej na mocy traktatu w Trianon (1920) Królestwu Sebów, Chorwatów i Słoweńców przypadła część Banatu – Baczka, która wcześniej wchodziła w skład archidiecezji kalocskiej. W związku z tym na mocy konkordatu zawartego między Stolicą Apostolską a rządem Królestwa SHS utworzono administraturę apostolską jugosłowiańskiej Baczki, obejmującej tereny archidiecezji kalosckiej, które znalazły się w granicach Jugosławii.
25 stycznia 1968 decyzją papieża Pawła VI została ona podniesiona do rangi pełnoprawnej diecezji, której stolicą została dotychczasowa siedziba administratury – Subotica.
Biskupi.
Biskup diecezjalny.
ordynariusz – wakat od 2022
Podział administracyjny.
W skład diecezji subotickiej wchodzą 4 archidiakonaty, dzielące się na 12 dekanatów i 114 parafii:

</doc>
<doc id="1825698" url="https://pl.wikipedia.org/wiki?curid=1825698" title="Diecezja Subotica">
Diecezja Subotica



</doc>
<doc id="1825699" url="https://pl.wikipedia.org/wiki?curid=1825699" title="Manuel Jiménez Ábalo">
Manuel Jiménez Ábalo

Manuel Enrique Jiménez Ábalo (ur. 27 października 1956 w Vilagarcía de Arousa) –hiszpański piłkarz grający na pozycji obrońcy.
Kariera klubowa.
Karierę piłkarską Jiménez Ábalo rozpoczynał w małych klubach o nazwach Carril i Arosa. Następnie został piłkarzem Sportingu Gijón. W 1979 roku awansował do kadry pierwszego zespołu. W Primera División zadebiutował 8 września 1979 roku w wygranym 2:1 domowym spotkaniu z Sevillą FC. 17 lutego 1980 roku w meczu z Athletikiem Bilbao (2:0) strzelił pierwszą bramkę w lidze hiszpańskiej. W 1980 roku zajął ze Sportingiem 3. miejsce w Primera División. W latach 1981 i 1982 dwukrotnie z rzędu zagrał w finale Pucharu Króla, jednak w obu przypadkach Sporting przegrywał (odpowiednio 1:3 z Barceloną i 1:2 z Realem Madryt). Graczem klubu z Gijón był do 1991 roku i w jego barwach rozegrał 420 ligowych meczów i strzelił 8 bramek.
Latem 1991 roku Jiménez Ábalo odszedł do Realu Burgos. W nim po raz pierwszy wystąpił 1 września 1991 w meczu z Atlético Madryt. W zespole Realu zagrał 38 razy i po sezonie 1991/1992 zakończył karierę piłkarską.
Kariera reprezentacyjna.
Swoje jedyne spotkanie w reprezentacji Hiszpanii Jiménez Ábalo rozegrał 18 listopada 1981 roku, wygrane 3:2 z Polską. W 1982 roku został powołany przez selekcjonera Joségo Santamaríę do kadry na Mistrzostwa Świata 1982. Na tym turnieju był rezerwowym.

</doc>
<doc id="1825700" url="https://pl.wikipedia.org/wiki?curid=1825700" title="Manuel Jimenez Abalo">
Manuel Jimenez Abalo



</doc>
<doc id="1825704" url="https://pl.wikipedia.org/wiki?curid=1825704" title="Quasar VX">
Quasar VX

Quasar VX – amatorski kasetowy system video opracowany w 1976 roku przez Matsushita Electrics. 
Kaseta o wymiarach porównywalnych do formatu U-Matic (dwie kasety Betamax). Szerokość taśmy: 1/2 cala. Prędkość przesuwu taśmy: 5,09 cm/s. Średnica bębna wizyjnego: 45mm. Długość ścieżki wizyjnej dla NTSC: 927,1 cm/s. Rozdzielczość pozioma: 250 linii.
Kasety o długościach: 60, 100 i 120 minut dla NTSC.
Do rejestracji i odtwarzania obrazu służy tylko jedna głowica umieszczona na bębnie wizyjnym dla uzyskania pełnej rejestracji prędkość obrotowa bębna dwukrotnie większa od dwugłowicowych. Taśma oplata bęben w formacie alfa 360 stopni. Bęben wizyjny podczas pracy umieszczony wewnątrz kasety.
Jest formatem unikatowym ze względu na niezwykłą konstrukcję kasety oraz jednogłowicowy bęben. Bardzo poszukiwany przez kolekcjonerów.

</doc>
<doc id="1825705" url="https://pl.wikipedia.org/wiki?curid=1825705" title="Lista Kakapo">
Lista Kakapo



</doc>
<doc id="1825706" url="https://pl.wikipedia.org/wiki?curid=1825706" title="Biskupi suboticcy">
Biskupi suboticcy

Biskupi suboticcy – biskupi diecezjalni administratury apostolskiej jugosłowiańskiej Baczki, a od 1968 diecezji subotickiej.

</doc>
<doc id="1825709" url="https://pl.wikipedia.org/wiki?curid=1825709" title="Mistrzostwa Świata w Zapasach 1982">
Mistrzostwa Świata w Zapasach 1982

Mistrzostwa Świata w Zapasach 1982 w stylu klasycznym odbyły się w mieście Katowice (Polska), a w stylu wolnym w mieście Edmonton (Kanada).

</doc>
<doc id="1825712" url="https://pl.wikipedia.org/wiki?curid=1825712" title="PCC Rail">
PCC Rail



</doc>
<doc id="1825717" url="https://pl.wikipedia.org/wiki?curid=1825717" title="Jan Gałązka (aktor)">
Jan Gałązka (aktor)

Jan Gałązka (ur. 1 grudnia 1923 w Warszawie, zm. 30 stycznia 1981 tamże) – polski aktor; odtwórca ról charakterystycznych.
Życiorys.
W 1951 ukończył Państwową Szkołę Dramatyczną Teatru Lalek w Warszawie, dwa lata później zdał w Krakowie egzamin eksternistyczny dla aktorów dramatu. W latach 1949–1951 pracował w Teatrze Lalek Niebieskie Migdały i w Ludowym Teatrze Muzycznym w Warszawie. W latach 1951–1953 był aktorem Teatru im. Żeromskiego w Kielcach, w latach 1953–1956 Teatru Satyryków w Krakowie, a następnie w latach 1956–1958 Teatru Syrena w Warszawie i Domu Wojska Polskiego w Warszawie. Po 1958 występował głównie z zespołami estradowymi. W środowisku aktorskim był znanym parodystą i brzuchomówcą. Został pochowany na Cmentarzu Wojskowym na Powązkach w Warszawie (kwatera A-4-31 (131).

</doc>
<doc id="1825718" url="https://pl.wikipedia.org/wiki?curid=1825718" title="Ewangelicko-Luterański Kościół Krajowy Hanoweru">
Ewangelicko-Luterański Kościół Krajowy Hanoweru

Ewangelicko-Luterański Kościół Krajowy Hanoweru () – jeden z 22 kościołów regionalnych tworzących Kościół Ewangelicki w Niemczech. Na koniec 2014 roku liczył 2 630 125 wiernych.
Diecezje.
Obszar działania dzieli się na 6 diecezji (Sprengel):

</doc>
<doc id="1825723" url="https://pl.wikipedia.org/wiki?curid=1825723" title="Manuel Jiménez Abalo">
Manuel Jiménez Abalo



</doc>
<doc id="1825724" url="https://pl.wikipedia.org/wiki?curid=1825724" title="Diecezja zrenjanińska">
Diecezja zrenjanińska



</doc>
<doc id="1825725" url="https://pl.wikipedia.org/wiki?curid=1825725" title="Filip Dewinter">
Filip Dewinter

Philip Michel Frans (Filip) Dewinter (ur. 11 września 1962 w Brugii) – belgijski i flamandzki polityk, lider Bloku Flamandzkiego i następnie Interesu Flamandzkiego.
Życiorys.
W młodości kształcił się w "Sint-Franciscus-Xaveriusinstituut" w Brugii oraz w dziedzinie nauk społecznych i politycznych na Uniwersytecie w Antwerpii (studiów nie ukończył) i dziennikarstwa w Erasmushogeschool (do 1985). Od wczesnej młodości angażował się w działalność polityczną. W 1978 był założycielem organizacji uczniów flamandzkich VSAG ("Vlaamse Scholieren Actie Groep"), która następnie przekształciła się w nacjonalistyczny związek młodzieży NJSV ("Nationalistisch Jong Studenten Verbond"). Przez krótki okres był również członkiem partii "Vlaamse Volkspartij". Podczas studiów związał się w 1983 z nacjonalistyczną organizacją studencką NSV ("Nationalistische Studentenvereniging") oraz z Blokiem Flamandzkim. Z jego ramienia sprawował mandat radnego prowincji (1985–1987). Stał na czele organizacji młodzieżowej bloku (1987–1989). W 1987 wszedł w skład zarządu Bloku Flamandzkiego, rok później zostając z jego ramienia członkiem Rady Flamandzkiej. Od 1992 pełnił funkcję przewodniczącego frakcji swojego ugrupowania (w 2004 przekształconego w Interes Flamandzki) w Parlamencie Flamandzkim. W 1995 został radnym Antwerpii. Od 2010 do 2014 był członkiem belgijskiego Senatu. W 2014 wybrany do federalnej Izby Reprezentantów, a w 2019 powrócił do Parlamentu Flamandzkiego. Od 11 do 13 lipca 2019 tymczasowo kierował tą izbą (po rezygnacji Krisa Van Dijcka).
Życie prywatne.
Żonaty z Lutgarde, mają trzy córki: Karolien, An-Sofie i Veroniek.

</doc>
<doc id="1825729" url="https://pl.wikipedia.org/wiki?curid=1825729" title="Władysław Sergiusz Kazanowicz">
Władysław Sergiusz Kazanowicz

Władysław Sergiusz Kazanowicz (ur. 26 lutego 1915 w Mohylewie, zm. 1 lutego 1969 we Wrocławiu) – polski bibliofil i bibliotekarz–amator, prowadzący w latach 1945-1969 największą prywatna bibliotekę we Wrocławiu – „Książka na Śląsk”.
Władysław Sergiusz Kazanowicz urodził się w polskiej rodzinie ziemiańskiej w Mohylewie, miejscowości, która po odzyskaniu przez Polskę niepodległości w roku 1918 znalazła się poza jej granicami. Rodzina Kazanowiczów przeniosła się więc do Krakowa, gdzie w roku 1934 Władysław zdał maturę w Gimnazjum św. Jacka, a następnie podjął studia prawnicze na Uniwersytecie Jagiellońskim. Już od wczesnej młodości Kazanowicz cały swój wolny czas poświęcał książkom, nieustannie poszerzając swoje zbiory bibliofilskie. W roku 1945 zapragnął utworzyć prywatną bibliotekę, w której udostępniałby czytelnikom zgromadzone przez siebie książki. Ze względu na fakt że Kraków był miastem w którym nie brakowało dobrze wyposażonych bibliotek, do realizacji swoich zamiarów postanowił wybrać inne miasto, w którym zapotrzebowanie czytelników na książki byłoby większe. Początkowo planował utworzenie biblioteki w Katowicach, jednak ostatecznie wybrał Wrocław, dokąd przybył wraz ze swoimi liczącymi wówczas kilka tysięcy woluminów zbiorami, w dniu 26 września 1945. Prywatna biblioteka Kazanowicza mieściła się początkowo w kamienicy pod numerem 50 w Rynku, otrzymała nazwę "Książka na Śląsk". Prowadzenie biblioteki nie było zajęciem dochodowym, a wpływy z abonamentów jakie musieli opłacać czytelnicy nie pokrywały kosztów prowadzenia biblioteki i stałego powiększania zbiorów, któremu Kazanowicz bezustannie się poświęcał. Biblioteka nie mogła też liczyć na pomoc władz miejskich, które traktowały ją jako prywatne przedsiębiorstwo a nie instytucję kulturalną. Z powodu kłopotów finansowych "Książka na Śląsk" czterokrotnie zmieniała adres, w roku 1950 przeniesiono ją do kamienicy w Rynku 14, w roku 1951 do Rynku 44, dwa lata później zmieniła siedzibę na Igielną 17, a od roku 1955 ostateczną lokalizacją była kamienica przy placu Solnym pod numerem 11. Biblioteka Kazanowicza była prowadzona przez niego w charakterystyczny sposób, przez dłuższy czas nie posiadała katalogu, a opracowany w latach późniejszych był prowadzony całkowicie po amatorsku, niezgodnie z zasadami obowiązującymi w bibliotekoznawstwie. Była ona również miejscem spotkań towarzyskich, studentów, artystów i przedstawicieli różnych środowisk Wrocławia. Jednym ze stałych czytelników zbiorów Kazanowicza był mieszkający wówczas we Wrocławiu wraz z matką nastoletni Marek Hłasko.
Władysław Sergiusz Kazanowicz swoje zbiory zapisał w testamencie bibliotece Osssolineum. W roku 1969, po jego śmierci i dokładnym podliczeniu księgozbioru okazało się, że liczył on 45287 woluminów, z tej liczby 15000 sztuk jako książki zniszczone i zaczytane przekazano na makulaturę, resztę podzielono między Ossolineum i sześć innych mniejszych bibliotek. Dokładnej liczby książek zgromadzonych przez Kazanowicza nie da się ustalić, ze względu na to że wiele z nich zaginęło lub zostało skradzionych, a przez długi czas właściciel nie prowadził ich ewidencji.
Władysław Sergiusz Kazanowicz został pochowany na cmentarzu św. Wawrzyńca przy ulicy Bujwida.

</doc>
<doc id="1825730" url="https://pl.wikipedia.org/wiki?curid=1825730" title="Evangelisch-Lutherische Landeskirche Hannovers">
Evangelisch-Lutherische Landeskirche Hannovers



</doc>
<doc id="1825741" url="https://pl.wikipedia.org/wiki?curid=1825741" title="Peter Geyer">
Peter Geyer

Peter Geyer (ur. 11 grudnia 1952 w Norymberdze) – niemiecki piłkarz występujący na pozycji napastnika.
Kariera.
Geyer zawodową karierę rozpoczynał w 1971 roku w klubie 1. FC Nürnberg. Spędził tam trzy sezony. W 1974 roku trafił do pierwszoligowej Tennis Borussii Berlin. W Bundeslidze zadebiutował 24 sierpnia 1974 w przegranym 0:5 meczu z Eintrachtem Brunszwik. 31 sierpnia 1974 w wygranym 4:0 spotkaniu z Werderem Brema strzelił trzy gole, które były jego pierwszymi w trakcie gry w Bundeslidze. W 1975 roku Geyer zajął z klubem 17. miejsce w lidze i spadł z nim do 2. Bundesligi. Wówczas odszedł z klubu.
Latem 1975 roku trafił do innego drugoligowego zespołu, Borussii Dortmund. Pierwszy ligowy mecz w jej barwach zaliczył 9 sierpnia 1975 roku przeciwko Westfalii Herne (4:0). W 1976 roku awansował z Borussią do Bundesligi. W 1980 roku oraz 1982 roku Geyer zajmował z nią 6. miejsce w lidze, które były najwyższymi w trakcie jego ligowej kariery.
W sierpniu 1981 roku podpisał kontrakt z Eintrachtem Brunszwik, również grającym w Bundeslidze. W jego barwach zadebiutował 18 sierpnia 1981 w przegranym 0:1 pojedynku z Bayerem 04 Leverkusen. W Eintrachcie Geyer grał do końca sezonu 1983/1984, a potem zakończył karierę.

</doc>
<doc id="1825743" url="https://pl.wikipedia.org/wiki?curid=1825743" title="Fryzja Wschodnia">
Fryzja Wschodnia

Fryzja Wschodnia (niem. "Ostfriesland"), wschodniofryz. "Oostfreesland") – region w Dolnej Saksonii. 
Mieszkańcy używają języka dolnoniemieckiego i gwary Ostfriesisches Platt. Fryzja Wschodnia obejmuje powiaty Aurich, Leer, Wittmund i miasto Emden. Największymi miastami, poza Emden, są stolice powiatów: Aurich, Leer (Ostfriesland), Norden i Wittmund. Wzdłuż wybrzeża Fryzji Wschodniej znajduje się łańcuch Wysp Wschodniofryzyjskich. Od wschodu do zachodu są to: Wangerooge, Spiekeroog, Langeoog, Baltrum, Norderney, Juist, Borkum.
Historia.
We wczesnym średniowieczu, od ok. 600 do 734 region leżał w granicach niepodległego Królestwa Fryzyjskiego, a następnie pozostawał pod kontrolą Fryzów przed podbojem przez Franków pomiędzy 772 a 785. Następnie w średniowieczu region o szerokiej autonomii w państwie Franków i Świętym Cesarstwie Rzymskim. W latach 1464–1744 region tworzył Hrabstwo Fryzji Wschodniej. Od 1542 do 1548 struktury kościoła kalwińskiego w regionie organizował polski działacz reformacyjny Jan Łaski jako superintendent. Po wygaśnięciu miejscowego rodu książęcego Cirksena region został anektowany przez Prusy. Od 1806 w składzie Królestwa Holandii, od 1810 w granicach Francji. Po porażce Napoleona Bonapartego w 1815 włączony do Królestwa Hanoweru, pozostając do 1837 w unii z Wielką Brytanią. Od 1866 w składzie Prus i wraz z nimi od 1871 część Niemiec. Po II wojnie światowej w brytyjskiej strefie okupacyjnej Niemiec, miasto Leer tymczasowo przynależało do niewielkiej polskiej strefy okupacyjnej.
Fryzja Wschodnia w kulturze.
Z Fryzji Wschodniej pochodzi komik Otto Waalkes, który stworzył postać Fryzyjczyka Otto, bohatera kilku komedii - filmów fabularnych. Ukazało się ponad 20 powieści kryminalnych związanych z regionem.

</doc>
<doc id="1825747" url="https://pl.wikipedia.org/wiki?curid=1825747" title="Krystyna Bierut-Maminajszwili">
Krystyna Bierut-Maminajszwili

Krystyna Bierut-Maminajszwili (ur. 12 lutego 1923, zm. 21 grudnia 2003) – polska inżynier architekt mieszkająca w Gruzji, córka Bolesława Bieruta.
Życiorys.
Była córką Bolesława Bieruta i Janiny Górzyńskiej, siostrą Jana Chylińskiego, wysokiego szczebla urzędnika PRL. 
Ukończyła szkołę średnią Robotniczego Towarzystwa Przyjaciół Dzieci na Żoliborzu oraz Szkołę Żeńską Architektury im. Noakowskiego. W czasie okupacji studiowała architekturę na tajnych kompletach Politechniki Warszawskiej. Od wiosny 1943 działała w Związku Walki Młodych na Żoliborzu. Pracowała w Społecznym Przedsiębiorstwie Budowlanym. Walczyła w powstaniu warszawskim, będąc łączniczką i sanitariuszką (w połowie sierpnia ciężko ranna, przebywała w szpitalu powstańczym). Na przełomie 1944 i 1945 przebywała w obozie w Pruszkowie, a później znalazła się w Końskich.
W 1945 podjęła studia na Wydziale Architektury Politechniki Warszawskiej (w 1951 uzyskała dyplom magistra inżyniera). Była uczennicą i pracownikiem prof. Szymona Syrkusa. W 1951 zdała egzamin na studia aspiranckie w Instytucie Architektury w Moskwie, gdzie poznała przyszłego męża Bidzinę Maminajszwilego. Po przyjeździe do Gruzji zatrudniona w Gruzińskiej Akademii Nauk Architektonicznych w charakterze projektanta i pracownika naukowego oraz w Instytucie Estetyki (jako projektant wnętrz i małych form architektonicznych).
W 2000 wraz z mężem wróciła do Warszawy. W 2001 została awansowana na stopień podporucznika przez Aleksandra Kwaśniewskiego. 
Z Bidziną Maminajszwilim miała dwie córki, które posiadają obywatelstwo Rzeczypospolitej Polskiej. 
Pochowana na cmentarzu Wojskowym na Powązkach w Warszawie (kwatera 4DII-1-9).
Odznaczenia.
Odznaczona Krzyżem Kawalerskim Orderu Odrodzenia Polski, Krzyżem Walecznych, Krzyżem Partyzanckim, Warszawskim Krzyżem Powstańczym, Medalem za Warszawę 1939–1945 oraz Złotym Odznaczeniem im. Janka Krasickiego.

</doc>
<doc id="1825749" url="https://pl.wikipedia.org/wiki?curid=1825749" title="Metropolia belgradzka (katolicka)">
Metropolia belgradzka (katolicka)

Metropolia belgradzka – metropolii obrządku łacińskiego w Kościele katolickim w Serbii, obejmująca swoim zasięgiem Serbię właściwą oraz Wojwodinę.
Historia.
Metropolia belgradzka została założona 16 grudnia 1986 przez papieża Jana Pawła II.

</doc>
<doc id="1825751" url="https://pl.wikipedia.org/wiki?curid=1825751" title="Felons and Revolutionaries">
Felons and Revolutionaries

Felons and Revolutionaries – debiutancka płyta industrial metalowej grupy Dope. Album wydany został w 1999 roku za pośrednictwem Epic Records i sprzedał się w ilości 236'000 kopii w Stanach Zjednoczonych.

</doc>
<doc id="1825757" url="https://pl.wikipedia.org/wiki?curid=1825757" title="Life (album Dope)">
Life (album Dope)

LIFE – drugi album studyjny industrial metalowej grupy Dope. Album wydany został w listopadzie 2001 roku nakładem Epic Records i sprzedał się w liczbie 73000 kopii w Stanach Zjednoczonych.

</doc>
<doc id="1825758" url="https://pl.wikipedia.org/wiki?curid=1825758" title="Huczawa Bielska">
Huczawa Bielska

Huczawa lub Huczawa Bielska (, , ) – duże wywierzysko w słowackich Tatrach Bielskich. Położone jest na wysokości ok. 880 m n.p.m. u wylotu Doliny Huczawy przy szlaku turystycznym zwanym Zbójnickim Chodnikiem. Dawniej biło ono z szumem, obecnie jest obudowane i stanowi ujęcie wody dla miejscowości Tatrzańska Kotlina. Na łączkach w okolicy Huczawy zatrzymywało się dawniej bydło pędzone na popas do Doliny Przednich Koperszadów.
Nazwa "huczawa" występuje w różnych miejscach w Tatrach, zarówno polskich, jak i słowackich. Pochodzi od słowa "huczeć" (słow. "hučať"). Jest to gwarowe określenie szumiących, huczących potoków.
Około 300 m na południowy zachód od Huczawy znajduje się na wysokości 895 m rozdroże szlaków turystycznych – Rozdroże przy Huczawie ("Rázcestie Šumivý prameň").
Szlaki turystyczne.
Czasy przejść według cytowanej mapy.

</doc>
<doc id="1825759" url="https://pl.wikipedia.org/wiki?curid=1825759" title="Wanda Michalewska">
Wanda Michalewska

Wanda Helena Michalewska z domu Kurnowska (ur. 25 maja 1906 w Newelu, zm. 3 marca 1986 w Warszawie) – polska komunistyczna działaczka partyjna i państwowa, dyplomata, urzędnik konsularny.
Życiorys.
Pochodziła z rodziny zbiedniałej szlachty zaściankowej związanej z Wileńszczyzną. Dziadek ze strony ojca Damian Kurnowski pracował jako palacz na stacji w Witebsku, ojciec Dymitr ukończył Akademię Duchowną w Sankt Petersburgu, był pracownikiem urzędów skarbowych w Witebsku i Newelu, gdzie urodziła się Wanda Michalewska, następnie działał w organach sowieckich. Rodzina ze strony matki miała rosyjskie pochodzenie. 
W 1921 Wanda Michalewska wstąpiła do Komsomołu. Studiowała prawo w Białoruskim Uniwersytecie Państwowym. W Mińsku Białoruskim działała w Kastrycznickim Komitecie Dzielnicowym Komsomołu. Od 1925 należała do Komunistycznej Partii Zachodniej Białorusi, za co była więziona w latach 1928–1936 w Białymstoku i Fordonie. Sprawowała funkcję instruktorki KC KPZB. W KPP odpowiedzialna za kontakty z legalnie działającymi stronnictwami ludowymi. Była sekretarzem Komunistycznego Związku Młodzieży oraz członkiem egzekutywy OK KPZB w Baranowiczach. 
W czasie II wojny światowej aktywna w Związku Patriotów Polskich w Orenburgu. W 1944 powróciła do Polski, zapisując się do "Polskiej Partii Robotniczej i podejmując pracę w dyplomacji. W latach 1946–1953 sprawowała funkcję I sekretarza POP w Ambasadzie PRL w Moskwie. Działała w Komitecie Współpracy Kulturalnej z Zagranicą. Od 1957 do 1965 była konsulem generalnym PRL w Kijowie. Po powrocie do kraju udzielała się w Towarzystwie Przyjaźni Polsko-Radzieckiej, stała na czele Koła Przyjaciół Kijowa przy Zarządzie Stołecznym TPPR. 
Odznaczona m.in. Krzyżem Oficerskim i Komandorskim Orderu Odrodzenia Polski, Medalem 10-lecia Polski Ludowej, a także Złotą Odznaką Honorową im. Janka Krasickiego. 
Zamężna, miała syna Edwarda. Zmarła 3 marca 1986, została pochowana na Cmentarzu Komunalnym na Powązkach (kwatera DII4-3-1).

</doc>
<doc id="1825760" url="https://pl.wikipedia.org/wiki?curid=1825760" title="Siniša Stevanović">
Siniša Stevanović

Siniša Stevanović, cyr. Cинишa Cтeвaнoвић (ur. 12 stycznia 1989 w Belgradzie) – serbski piłkarz występujący na pozycji obrońcy. Obecnie występuje w Partizanie Belgrad. Od stycznia 2010 przebywa na wypożyczeniu w Spartaku Subotica.

</doc>
<doc id="1825762" url="https://pl.wikipedia.org/wiki?curid=1825762" title="Biskupi zrenjeniańscy">
Biskupi zrenjeniańscy

Biskupi zrenjeniańscy - lista biskupów diecezji zrenjanińskiej

</doc>
<doc id="1825763" url="https://pl.wikipedia.org/wiki?curid=1825763" title="Shpat Kasapi">
Shpat Kasapi

Shpat Kasapi (ur. 1 maja 1985 w Tetowie w północno-zachodniej Macedonii) – albański piosenkarz muzyki pop, mieszkający obecnie w Kosowie.
Biografia i kariera muzyczna.
Szkołę podstawową ukończył w Tetowie, a szkołę średnią w tureckim kolegium „Jahjha Kemal” w Skopju. Obecnie studiuje na Wydziale Nauk Politycznych i Dyplomacji Europejskiego Uniwersytetu FON w Skopju.
Karierę muzyczną rozpoczął we wczesnym dzieciństwie, często uczestnicząc w festiwalach muzycznych dla dzieci. W 13 roku życia został laureatem konkursu „Bletëzat 98” w Tetowie, co zapoczątkowało jego współpracę z uznanymi kompozytorami i autorami tekstów. Jego kariera zawodowa rozpoczęła się od nagród na przełomie lat 2002/03. Najpierw otrzymał pierwszą nagrodę na festiwalu „Song of Season 2002” w Tiranie, a następnie w 2003 r. nagrodę puliczności na festiwalu „Nota Fest 2003” oraz nagrodę na „AlbaFest” (oba w Skopju). W 2004 r. otrzymał tytuł „Ulubionego Pop-Idola Roku” oraz najlepszego teledysku (Albanian Video Clip). Otrzymał też nagrodę dla najlepszego wykonawcy na Top Fest, nagrodę publiczności na Festiwalu Pieśni Magicznej w Tiranie w 2005 r. oraz tytuł najlepszego piosenkarza na Top Fest 2006. Od 2004 r. wydał 7 albumów, które cieszyły się ogromnym powodzeniem.
Jego ulubionym zajęciem pozazawodowym jest zwiedzanie świata.

</doc>
<doc id="1825764" url="https://pl.wikipedia.org/wiki?curid=1825764" title="Group Therapy">
Group Therapy

Group Therapy – trzeci studyjny album industrial metalowej grupy Dope wydany 21 października 2003 roku przez wytwórnię Edsel Dope. Group Therapy pokazuje zespół z nieco innej strony. Pojawia się o wiele więcej akustycznych brzmień, a klimat jest lżejszy niż na dotychczas wydanych albumach.

</doc>
<doc id="1825766" url="https://pl.wikipedia.org/wiki?curid=1825766" title="Zhang Zhidong">
Zhang Zhidong

Zhang Zhidong (ur. 4 września 1837, zm. 5 października 1909) – chiński urzędnik (mandaryn) z czasów dynastii Qing, jeden z najważniejszych polityków okresu schyłku cesarstwa. W przeciwieństwie do wielu qingowskich arystokratów z pochodzenia był Chińczykiem, a nie Mandżurem.
W 1880 roku, podczas zatargu granicznego pomiędzy cesarstwem chińskim a Rosją o rzekę Ili w Turkiestanie Zachodnim Zhang udowadniał na dworze, że armia chińska jest w stanie dotrzeć do Petersburga, zdobyć miasto i rozpocząć okupację swojego północnego sąsiada.
Od 1882 roku był gubernatorem Shanxi, w dwa lata później został gubernatorem generalnym "dwóch Guangów" (Guangdong i Guangxi), a w 1889 roku Hunanu i Hebei. W czasie swoich rządów w Wuhanie dbał o rozwój przemysłu, założył hutę żelaza, a także szkoły: kolejową, rzemieślniczą, górniczą i telegraficzną, oraz akademię wojskową. Był jednym z najbliższych popleczników cesarzowej Cixi, zwolennikiem polityki "samoumocnienia" i w 1898 roku podczas stu dni reform wystąpił przeciwko reformatorom. Jako konfucjanista był autorem sławnego hasła "chińska nauka to fundament, a zachodnia wiedza służy celom praktycznym" (中学为体，西学为用; "zhōngxué wéi tǐ, xīxué wéi yòng"), które oznaczało chęć zachowania tradycyjnego systemu społeczno-filozoficznego, a modernizację jedynie na poziome technologii. 
W czasie powstania bokserów nawiązał porozumienie z Yuan Shikaiem, wystąpił przeciwko powstańcom i znalazł się w gronie arystokratów którzy wymogli na Cixi wydanie 29 stycznia 1901 roku edyktu reformatorskiego. Od tego czasu należał do największych zwolenników ostrożnych, przeprowadzanych odgórnie przez dwór w Pekinie reform.
Od 1907 roku sprawował urząd Wielkiego Sekretarza i Wielkiego Radcy Dworu.

</doc>
<doc id="1825767" url="https://pl.wikipedia.org/wiki?curid=1825767" title="Gavin MacLeod">
Gavin MacLeod

Gavin MacLeod; właśc. Allan George See (ur. 28 lutego 1931 w Mount Kisco w stanie Nowy Jork, zm. 29 maja 2021 w Palm Desert) – amerykański aktor telewizyjny i filmowy.
Występował jako kapitan Merrill Stubing w popularnym serialu komediowym, "Statek miłości" (1977–1986). Za tę rolę był 3 razy nominowany do Złotego Globu w kategorii najlepszy aktor w serialu komediowym (w 1979, 1981 i 1982).

</doc>
<doc id="1825768" url="https://pl.wikipedia.org/wiki?curid=1825768" title="American Apathy">
American Apathy

American Apathy – czwarty studyjny album industrial metalowej grupy Dope wydany 26 lipca 2005 przez wytwórnię Artemis Records.

</doc>
<doc id="1825770" url="https://pl.wikipedia.org/wiki?curid=1825770" title="Aleksandar Radosavljević (ur. 1982)">
Aleksandar Radosavljević (ur. 1982)

Aleksandar Radosavljević cyr. Александар Радосављевић (ur. 13 stycznia 1982 w Kraljewie) – serbski piłkarz występujący na pozycji bramkarza. W latach 2002–2007 zawodnik klubu FK Čukarički, natomiast w latach 2007–2010 gracz Partizana Belgrad. Obecnie gracz Győri ETO.

</doc>
<doc id="1825774" url="https://pl.wikipedia.org/wiki?curid=1825774" title="No Regrets (album Dope)">
No Regrets (album Dope)

No Regrets – piąty album studyjny industrial metalowej grupy Dope wydany 10 marca 2009 roku przez wytwórnię Koch Records. Album zadebiutował na 88 pozycji sprzedając się w ilości 6'200 kopii w ciągu pierwszego tygodnia. Stał się tym samym najlepiej sprzedającym się albumem w historii zespołu.

</doc>
<doc id="1825778" url="https://pl.wikipedia.org/wiki?curid=1825778" title="Radar interferencyjny">
Radar interferencyjny

Radar interferencyjny – urządzenie do pomiarów dynamicznych i statycznych odkształceń konstrukcji budowlanych oraz przemieszczeń osuwisk z zastosowaniem technik interferometrii mikrofalowej. Badanie radarem interferencyjnym polega na pomiarze różnic fazowych nadanych i odebranych fal elektromagnetycznych o częstotliwościach rzędu kilkunastu GHz oraz analizie zmian fazy sygnału odbieranego. Radar interferencyjny używa się m.in. do badania drgań wysokich budynków (wieżowce, kominy, pylony) i mostów oraz do monitorowania przemieszczeń na otwartych przestrzeniach (stoki i zbocza). Za pomocą tego urządzenia można wykryć odkształcenia i przemieszczenia wielkości rzędu 0,1 mm z odległości nawet kilku kilometrów. Radar interferencyjny oświetla wiązką elektromagnetyczną cały obiekt, dzięki czemu można analizować jednocześnie kilka miejsc i utworzyć kompleksową mapę i wykresy drgań dla całego obiektu/obszaru.
Zastosowania.
Typowe zastosowania radaru interferencyjnego:

</doc>
<doc id="1825780" url="https://pl.wikipedia.org/wiki?curid=1825780" title="Diecezja sremska">
Diecezja sremska

Diecezja sremska (łac.: "Dioecesis Sirmiensis", chorw.: "Srijemska biskupija") – katolicka diecezja obejmująca swoim zasięgiem Srem, krainę historyczną na pograniczu Serbii i Chorwacja. Siedziba biskupa znajduje się w katedrze św. Dymitra w Sremskiej Mitrovicy.
Historia.
Diecezja srijemska została założona już w IV w. Nie była obsadzana po ciężkich zniszczeniach dokonanych przez przemieszczające się przez Bałkany plemiona barbarzyńskie, w tym Awarów i Hunów. Po śmierci św. Metodego w 885 r. całkowicie znikła z mapy Europy.
W 1231 r. biskupstwo zostało ponownie przywrócone. Następnie z inicjatywy papieża Klemensa XIV, diecezja została w 1773 r. zjednoczona z diecezją bośniacką. Siedziba biskupa została przeniesiona do Dakova. W latach 1963–2008 funkcjonowała ona pod nazwą diecezji Đakovo-Syrmia. 18 czerwca 2008 r. papież Benedykt XVI dokonał podziału diecezji, wydzielając z jej obszaru diecezję srijemską i podporządkowując ją podniesionej do rangi archidiecezji diecezji Đakovo–Osijek.
Diecezja liczy 29 parafii, w której pracuje 19 księży. Jest ono reprezentowana w Konferencji Biskupów św. Cyryla i Metodego w Belgradzie.

</doc>
<doc id="1825781" url="https://pl.wikipedia.org/wiki?curid=1825781" title="Torpedo (komiks)">
Torpedo (komiks)

Torpedo (lub Torpedo 1936) - hiszpańska seria komiksowa autorstwa Enrique Sáncheza Abulí (scenariusz) i Jordiego Berneta (rysunki). 
Opowiada ona o przygodach antybohatera Luki Torelliego, bezwzględnego zabijaki, i jego towarzysza Rascala w świecie zorganizowanej przestępczości Nowego Jorku w okresie Wielkiej Depresji. Powstała w 1981 r., wykorzystująca konwencję czarnego kryminału, seria zdobyła uznanie krytyków i czytelników, czego dowodem była nagroda za najlepszy zagraniczny album komiksowy na Międzynarodowym Festiwalu Komiksu w Angoulême w 1986 r. W sumie powstało 15 tomów serii (ostatni ukazał się w 2000 r.).
W Polsce wszystkie tomy "Torpedo" ukazały się w latach 2009-2011 nakładem wydawnictwa Taurus Media w formie 5 albumów zbiorczych (podobnie jak hiszpańskie wznowienie z 2004 r.).

</doc>
<doc id="1825783" url="https://pl.wikipedia.org/wiki?curid=1825783" title="Lusk (Irlandia)">
Lusk (Irlandia)

Lusk (irl. "Lusca") – wieś położona 23 km na północ od centrum Dublina. w hrabstwie Fingal.
Nazwa.
Nazwa wsi po raz pierwszy została wspomniana ok. roku 450, kiedy to Święty MacCullin ufundował kościół. Irlandzka nazwa "Lusca" oznacza „jaskinię” lub „podziemną komnatę”.
Historia.
Najbardziej charakterystyczną budowlą jest 27-metrowa „okrągła wieża” (ang. "round tower") – jedyny wczesnochrześcijański zabytek we wsi. Mniej więcej w wiekach XV i XVI do istniejącej konstrukcji dobudowano dodatkowe dwie wieże.

</doc>
<doc id="1825792" url="https://pl.wikipedia.org/wiki?curid=1825792" title="Royal Rumble (2001)">
Royal Rumble (2001)

Royal Rumble (2001) – 14. edycja gali Royal Rumble wyprodukowana przez federację World Wrestling Federation (WWF), która odbyła się 21 stycznia 2001 w hali New Orleans Arena w miejscowości Nowy Orlean w stanie Luizjana. Po raz trzeci w historii WWF zwycięzcą Royal Rumble match’u został Stone Cold Steve Austin, który uzyskał prawo walki o tytuł WWF Championship na gali WrestleMania X-Seven. Tym samym Stone Cold Steve Austin jest obecnie jedynym wrestlerem federacji WWF (obecnie WWE), który trzykrotnie zwyciężał w Royal Rumble match’u. Gala oferowała sześć walk (w tym jedną nagraną do programu Sunday Night Heat). 
W Royal Rumble match’u wziął również udział aktor komediowy Drew Carey, który wszedł jako piąty zawodnik i został wyeliminowany przez samego siebie (uciekając przed konfrontacją z Kane’m) i spędzając w ringu niespełna trzy minuty. Podczas gali odbyły się również walki o najważniejsze tytuły mistrzowskie federacji WWE. The Dudley Boyz pokonali Edge’a i Christiana zdobywając mistrzostwo WWF Tag Team Championship; Chris Jericho pokonał Chrisa Benoit o tytuł WWF Intercontinental Championship a Ivory obroniła WWF Women's Championship w walce przeciwko Chynie. W walce o najważniejsze mistrzostwo w federacji WWF (WWF Championship), Kurt Angle obronił tytuł przed Triple H’m. 
Rezultaty walk.
Royal Rumble match.
Nowy zawodnik wchodził do ringu co 2 minuty.
Linki zewnętrzne.
 

</doc>
<doc id="1825793" url="https://pl.wikipedia.org/wiki?curid=1825793" title="Biskupi sremscy">
Biskupi sremscy

Biskupi sremscy - lista biskupów sremskich

</doc>
<doc id="1825796" url="https://pl.wikipedia.org/wiki?curid=1825796" title="Pape Sow">
Pape Sow

Pape Laye Sow (ur. 22 listopada 1981 w Dakarze) – senegalski koszykarz, występujących na pozycjach silnego skrzydłowego lub środkowego, reprezentant kraju.
W 2004 został wybrany w drafcie CBA z numerem ósmym przez zespół Dakota Wizards.
W sezonie 2007/2008 występował w PLK w zespole Prokom Trefl Sopot. W 2009 wystąpił na Mistrzostwach Afryki w Libii. W 9 meczach notował średnio 6,7 punktu oraz 6,9 zbiórki w ciągu 20,9 minuty, a jego reprezentacja zajęła 7. miejsce. W sezonie 2009/2010 powrócił do Trójmiasta. Od sierpnia do grudnia 2009 występował w Asseco Prokom Gdynia.
Przez lata brał udział w rozgrywkach letniej ligi NBA. Reprezentował: Toronto Raptors (2005), Phoenix Suns (2007), Dallas Mavericks (2008), Charlotte Bobcats (2010).

</doc>
<doc id="1825803" url="https://pl.wikipedia.org/wiki?curid=1825803" title="Grupa 32">
Grupa 32

Grupa 32, Związek Odnowy Cerkiewnej – nieformalna organizacja utworzona w marcu 1905 w Petersburgu przez duchowieństwo Rosyjskiego Kościoła Prawosławnego. Stawiała sobie za cel działania na rzecz gruntownych reform organizacyjnych i liturgicznych w Kościele. Ze względu na niechęć car Mikołaja II do wszelkich zmian w Cerkwi jej działalność nie zakończyła się powodzeniem, jednak tradycja grupy przetrwała w liberalnych kręgach duchowieństwa prawosławnego w Rosji. Część działaczy grupy włączyła się po rewolucji październikowej w struktury Żywej Cerkwi. 
W marcu 1905 grupa wydała swój manifest - broszurę "O konieczności przywrócenia kanonicznej wolności Cerkwi prawosławnej w Rosji". Członkami grupy 32 byli młodzi duchowni z Petersburga i Moskwy, którzy pragnęli zreformować przestarzałe ich zdaniem aspekty organizacji Rosyjskiego Kościoła Prawosławnego, by mógł on sprawnie działać w nowoczesnym państwie. Poza przychylnym wsparciem metropolity petersburskiego i ładoskiego Antoniego nie zyskali poparcia hierarchii cerkiewnej. Metropolita Antoni występując w imieniu liberalnego kleru prawosławnego próbował przedyskutować kwestie reformy wewnątrzcerkiewnej z władzami, bez powodzenia. Grupa zaprzestała działalności ok. 1907, po ostatecznym zdławieniu rewolucji 1905. 

</doc>
<doc id="1825804" url="https://pl.wikipedia.org/wiki?curid=1825804" title="Huta Szklana (województwo świętokrzyskie)">
Huta Szklana (województwo świętokrzyskie)

Huta Szklana – zwana wcześniej Szklaną Hutą wieś w Polsce, położona w województwie świętokrzyskim, w powiecie kieleckim, w gminie Bieliny.
W latach 1975–1998 miejscowość administracyjnie należała do województwa kieleckiego.
Przez wieś przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
22 kwietnia 1943 roku oddział żandarmerii niemieckiej dokonał pacyfikacji wsi i mordu jej mieszkańców. W wyniku tego rozstrzelano 10 osób.
Pochodzenie nazwy.
Huta (z niem. Hǔte) jest to zwykle budynek urządzony do produkcji bądź metali z odpowiednich rud, bądź szkła. Nazwa wskazuje, iż niemieccy osadnicy rozkrzewili u nas tę gałąź przemysłu. Huty zakładano zawsze śród lasów, by tą drogą ciągnąć dochody z wielkich obszarów leśnych. Obok ogólnej nazwy Huta noszą one zwykle drugą od wsi, na której gruntach powstały a rzadziej od założyciela. Jako sposób użytkowania z lasów przedstawiają one pewien postęp w stosunku do budynków i majdanów. Hucisko natomiast jest to miejsce po zniesionej hucie. ""
Historia.
Huta Szklana w roku 1819 Szklana Huta, 1827 Huta Szklana – wieś 10 km na północny zachód od Łagowa, nad rzeką Belnianką, pod Przełęczą Hucką;
około 3 km na W od klasztoru świętokrzyskiego.
Historycznie osadzona w 1827 w powiecie opatowskim parafii Nowa Słupia.
W wieku XIX wieś stanowiła własność klasztoru świętokrzyskiego, w roku 1819 wieś Szklana Huta z karczmą należy do stołu konwentu świętokrzyskiego 
Spis z roku 1827 podaje 12 domów i 73 mieszkańców
Dziesięcina w wymiarze 12 florenów należy w roku 1819 do stołu konwentu.
22 kwietnia 1943 wieś spacyfikowali żandarmi niemieccy z posterunku w Nowej Słupi. Zamordowali 10 osób.
Uwagi.
Nie wiadomo do końca, czy do tej konkretnie osady odnosi się zapis o hucie szkła (officina vitrearia sub Calvo Monte), która w 1529 r. należała do uposażenia konwentu świętokrzyskiego i płaciła mu 3 grzywny czynszu (Liber Retaxationum 350). W tym okresie do stołu konwentu rzeczywiście należały tereny położone u południowych stoków Łysej Góry, na zachód od Wólki Milanowskiej i Paprocic. Liczba i rozmieszczenie hut szklanych w Małopolsce w XIV–XVII w., łączy zapis z 1529 r. z późniejszą wsią Szklana Huta.
D. Bienias w badaniach nad nowożytnymi hutami szkła w kieleckim datuje jej powstanie ogólnie na XVI–XVII w.

</doc>
<doc id="1825813" url="https://pl.wikipedia.org/wiki?curid=1825813" title="Darren Matthews">
Darren Matthews



</doc>
<doc id="1825815" url="https://pl.wikipedia.org/wiki?curid=1825815" title="Loaoza">
Loaoza



</doc>
<doc id="1825816" url="https://pl.wikipedia.org/wiki?curid=1825816" title="Wybory generalne w Hondurasie w 2009 roku">
Wybory generalne w Hondurasie w 2009 roku

Wybory generalne w Hondurasie w 2009 roku – wybory prezydenckie, parlamentarne i lokalne w Hondurasie przeprowadzone 29 listopada 2009. W wyborach prezydenckich zwyciężył Porfirio Lobo Sosa, kandydat opozycyjnej Partii Narodowej Hondurasu, która z kolei wygrała wybory parlamentarne.
Wybory zorganizowane zostały przez rząd tymczasowy Roberto Michelettiego w sytuacji kryzysu politycznego spowodowanego zamachem stanu z czerwca 2009. Obalony wówczas prezydent Manuel Zelaya oraz część społeczności międzynarodowej zakwestionowali legalność głosowania i zapowiedzieli nieuznanie wyników wyborów oraz władz wybranych w ich wyniku. 
Prawybory i kandydaci.
W wyborach generalnych w 2009 obywatele Hondurasu wybierali prezydenta na okres 4-letniej kadencji, 128 deputowanych do Kongresu Narodowego oraz przedstawicieli do władz lokalnych. 
30 listopada 2008 W Hondurasie odbyły się prawybory, w których dwie największe partie polityczne w kraju wyłoniły swoich kandydatów. Prawybory w Partii Narodowej Hondurasu (PNH) wygrał jej przewodniczący i kandydat w wyborach w 2005, Porfirio Lobo Sosa, uzyskując większość 78% głosów i zdecydowanie pokonując pozostałych kandydatów. 
W prawyborach Partii Liberalnej Hondurasu (PLH) zwycięstwo odniósł Mauricio Villeda, zdobywając 54% głosów i pokonując m.in. przewodniczącego parlamentu, Roberto Michelettiego, który uzyskał 26% głosów. Villeda wziął udział w prawyborach niejako w zastępstwie Elvina Santosa, wiceprezydenta Hondurasu, któremu we wrześniu 2008 Najwyższy Trybunał Wyborczy (TSE) zakazał udziału w prawyborach z powodu pełnionej przez niego w przeszłości funkcji p.o. prezydenta w czasie nieobecności w kraju prezydenta Zelayi. W grudniu 2008 Santos zrezygnował ze stanowiska wiceprezydenta, a Villeda wycofał się ze startu w wyborach na jego rzecz. W lutym 2009 Kongres Narodowy ostatecznie zezwolił Santosowi na udział w wyborach prezydenckich jako kandydatowi Partii Liberalnej.
W lipcu 2009 udział w wyborach, jako kandydat niezależny, ogłosił Carlos Humberto Reyes, lider związków zawodowych i działacz Narodowego Frontu Oporu, koalicji organizacji społecznych opowiadających za przywróceniem Manuela Zelayi na stanowisko prezydenta po zamachu stanu. 
29 maja 2009 Najwyższy Trybunał Wyborczy ogłosił organizację wyborów w dniu 29 listopada 2009. 7 sierpnia 2009 trybunał ogłosił ostateczną listę 6 kandydatów zarejestrowanych do udziału w wyborach prezydenckich:
Organizacja wyborów a zamach stanu.
Sytuacja polityczna przed wyborami.
28 czerwca 2009 w Hondurasie doszło do wojskowego zamachu stanu, po tym jak urzędujący prezydent Manuel Zelaya ogłosił przeprowadzenie niewiążącego referendum w sprawie zwołania Zgromadzenia Konstytucyjnego, celem wprowadzenia poprawek do ustawy zasadniczej dopuszczających reelekcję głowy państwa. Planom prezydenta sprzeciwił się parlament, Sąd Najwyższy i wojsko, które aresztowało go i przetransportowało samolotem do Kostaryki. Władzę w kraju, jako p.o. prezydenta, objął dotychczasowy przewodniczący parlamentu, Roberto Micheletti. Zamach stanu został zgodnie potępiony przez społeczność międzynarodową i wywołał protesty społeczne w kraju. W negocjacje polityczne, mające na celu zakończenie kryzysu politycznego, zaangażowała się OPA oraz prezydent Kostaryki Oscar Arias. W lipcu 2009 przedstawił on Zelayi i Michelettiemi projekt porozumienia, tzw. "Porozumienie z San José", które przewidywało m.in. przywrócenie na stanowisko prezydenta Manuela Zelayi, utworzenie wspólnego rządu jedności narodowej, a także przeniesienie wyborów prezydenckich z listopada na październik 2009 oraz przekazanie przez prezydenta dowództwa nad siłami zbrojnymi Najwyższemu Trybunałowi Wyborczemu na miesiąc przed wyborami w celu zagwarantowania przejrzystości głosowania.
Porozumienie zostało jednak odrzucone przez rząd tymczasowy, który nie zgadzał się na powrót Zelayi do władzy. Przeciągający się kryzys polityczny stanowił zagrożenie dla sprawnej organizacji wyborów oraz stawiał pod znakiem zapytania ich wiarygodność, a w związku z tym legitymizację przyszłych władz w kraju i zagranicą. Społeczność międzynarodowa wezwała rząd tymczasowy do akceptacji "porozumienia z San José", grożąc w przeciwnym razie sankcjami gospodarczymi i politycznymi, w tym nieuznaniem wyników wyborów. Mercosur już 24 lipca 2009 zadeklarował, że nie uzna wyników jakichkolwiek wyborów zorganizowanych przez rząd tymczasowy. Podobne stanowisko wyraziła prezydent Argentyny Cristina Fernández de Kirchner. 10 sierpnia 2009 UNASUR zadeklarowała, że nie uzna wyników wyborów, jeśli u władzy pozostanie rząd Michelettiego. 17 sierpnia 2009 prezydent Meksyku Felipe Calderón oraz prezydent Brazylii Luiz Inácio Lula da Silva wydali wspólnie podobne oświadczenie. 3 września sekretarz generalny OPA, José Miguel Insulza, stwierdził, że warunki panujące w Hondurasie nie są odpowiednie dla organizacji w listopadzie wyborów prezydenckich. Dodał, że najlepszym sposobem na wyjście z impasu jest zaakceptowanie "Porozumienia z San Jose". Tego samego dnia sekretarz stanu USA, Hillary Clinton, w czasie spotkania z Manuelem Zelayą, ogłosiła wstrzymanie pomocy finansowej dla Hondurasu w wysokości 30 mln USD. Oświadczyła również, że Stany Zjednoczone nie uznają wyników wyborów prezydenckich, organizowanych przez rząd tymczasowy. 25 sierpnia Roberto Micheletti stwierdził jednak, że Honduras "nie obawia się żadnego embarga" i przetrwa wszelkie sankcje. Zadeklarował, że rząd przeprowadzi wybory prezydenckie w listopadzie, bez względu na to czy ich wyniki zostaną uznane przez inne państwa.
Początek kampanii wyborczej i jej przebieg.
29 sierpnia 2009 w Hondurasie rozpoczęła się kampania wyborcza. Zwolennicy prezydenta Zelayi wezwali do bojkotu wyborów, a OPA oznajmiła, iż nie uzna ich wyników. Jeden z niezależnych kandydatów, Carlos Reyes, ogłosił, że wycofa swoją kandydaturę, jeśli wcześniej nie zostanie przywrócony porządek konstytucyjny. Lewicowy kandydat, César Ham, zagroził, że może uczynić podobnie. Dwaj główni kandydaci, Porfirio Lobo Sosa z Partii Narodowej oraz Elvin Santos z Partii Liberalnej, uznali wybory za zgodne z prawem, jako że zostały ogłoszone przez trybunał wyborczy 29 maja 2009, a więc miesiąc przed dokonaniem zamachu stanu. 16 września 2009 czterej kandydaci, Lobo Sosa, Santos, Ham oraz Bernard Martinez, w czasie spotkania z prezydentem Ariasem, wyrazili poparcie dla przedstawionego przez niego porozumienia, nie wezwali jednak bezpośrednio rządu tymczasowego do jego przyjęcia. Kampania wyborca w Hondurasie pozostawała w cieniu toczącego się konfliktu politycznego.
21 września 2009 kryzys w Hondurasie uległ zaostrzeniu, po tym jak prezydent Zelaya nieoczekiwanie powrócił do Tegucigalpy i schronił się w ambasadzie Brazylii. 24 września 2009 ONZ zawiesiła wsparcie dla Hondurasu i pomoc w organizacji wyborów prezydenckich, stwierdzając, że zaistniała sytuacja uniemożliwia ich przeprowadzenie w sposób wiarygodny. Na początku października 2009 rząd tymczasowy, w obliczu zbliżającej się daty wyborów i pod naporem międzynarodowym, zgodził się rozpocząć ponowne rozmowy negocjacyjne z przedstawicielami Zelayi. 29 października 2009, po długich negocjacjach, strony podpisały porozumienie. Roberto Micheletti zaakceptował powrót Zelayi na stanowisko prezydenta i utworzenie wspólnego rządu w zamian za rezygnację przez Zelayę z planów zmiany konstytucji. Obie strony zgodziły się uznać wynik wyborów z 29 listopada 2009 oraz przekazać kontrolę nad wojskiem Najwyższemu Trybunałowi Wyborczemu. Porozumienie musiało zostać zatwierdzone przez parlament oraz zaopiniowane przez Sąd Najwyższy (opinia niewiążąca). 
28 listopada 2009, kandydat Partii Liberalnej, Elvin Santos zapowiedział wystąpienie Hondurasu z ALBA w przypadku jego wygranej w wyborach.
Kwestia legitymizacji i uznania międzynarodowego wyborów.
Zawarta ugoda otwierała drogę do sprawnego przeprowadzenia wyborów i uznania ich przez społeczność międzynarodową. Implementacja postanowień porozumienia okazała się jednak trudna. Micheletti jednostronnie mianował nowy rząd, po tym jak Zelaya odmówił nominowania do niego swoich przedstawicieli z powodu odłożenia w czasie przez parlament decyzji w sprawie jego przywrócenia. Z tego powodu 6 listopada 2009 ponownie wezwał obywateli do bojkotu wyborów. Rządy państw europejskich i latynoamerykańskich zapowiedziały uznanie wyników wyborów tylko w przypadku wcześniejszego powrotu Zelayi na urząd prezydenta. Stany Zjednoczone ogłosiły natomiast uznanie wyborów, niezależnie od tego, kto będzie zajmował stanowisko szefa państwa.
9 listopada 2009 Carlos Humberto Reyes, kandydat niezależny lecz związany z Narodowym Frontem Oporu, ogłosił wycofanie swojej kandydatury, sprzeciwiając się tym legitymizacji zamachu stanu i "nieuczciwym wyborom". 
17 listopada 2009 Kongres Narodowy postanowił podjąć decyzję w sprawie Zelayi w dniu 2 grudnia 2009, a więc już po wyborach generalnych. Według komentatorów na decyzję tę miał wpływ fakt ubiegania się o reelekcję przez wielu parlamentarzystów, a w związku z tym ich niechęć przed zajęciem określonego stanowiska w tej sprawie w obawie przed reakcją spolaryzowanego społeczeństwa. Zelaya wyraził żal, że główne partie polityczne i główni kandydaci w wyborach prezydenckich nie przywiązują większej wagi do faktu dokonania zamachu stanu i nie zabierają głosu w tej sprawie. Powiedział, że sytuacja wygląda tak, "jakby do zamachu stanu doszło na Marsie". W dzień po ogłoszeniu decyzji parlamentu, Stany Zjednoczone ogłosiły utrzymanie swojego poparcia i uznania dla organizacji wyborów. Warunkiem wystarczającym było dla nich samo zawarcie porozumienia przez dwie strony, niezależnie od daty przywrócenia Zelayi na stanowisko. USA stwierdziły, że nikt nie może odbierać obywatelom Hondurasu prawa wyboru swoich władz. Podkreśliły, że Hondurasowi potrzeba przede wszystkim spokoju. Zapowiedziały jednocześnie kontynuowanie wysiłków na rzecz implementacji postanowień porozumienia. W tym samym czasie Argentyna i Brazylia oświadczyły, że nie uznają wyników wyborów, jeśli wcześniej nie dojdzie do przywrócenia Zelayi na stanowisko prezydenta. Stwierdziły, że w przeciwnym wypadku organizacja wyborów będzie oznaczać ustanowienie "bardzo niebezpiecznego precedensu". Ogłosiły, że podobne stanowisko w tej sprawie zajmują także pozostałe kraje Ameryki Łacińskiej i Karaibów. Zelaya skrytykował stanowisko USA, które jego zdaniem podzieliło Amerykę. W dniach poprzedzających wybory uznanie ich wyników, oprócz USA, zapowiedziała również Panama, Kostaryka, Peru, Kolumbia, Kanada, Niemcy, Izrael i Japonia.
19 listopada 2009 Manuel Zelaya ogłosił bojkot wyborów, zakwestionował ich legalność i wezwał do przesunięcia ich terminu w celu ich uprawomocnienia. 25 listopada 2009 Roberto Micheletti, zgodnie ze swoimi wcześniejszymi zapowiedziami, zrezygnował na okres tygodnia (do 2 grudnia) z pełnienia obowiązków prezydenta w celu wzmocnienia wiarygodności procesu wyborczego i skupieniu na nim całej uwagi społeczeństwa. Zelaya skrytykował to posunięcie, określając je mianem "ordynarnego manewru", z którego wprost wynika, że zajmowanie przez Michelettiego urzędu prezydenta "splamia proces wyborczy".
Sondaże wyborcze.
W sondażach przedwyborczych faworytem do wygranej wydawał się być Porfirio Lobo Sosa, kandydat opozycyjnej Partii Narodowej, który wyprzedzał o drugiego Elvina Santosa z rządzącej Partii Liberalnej. 
Przebieg wyborów.
Do udziału w wyborach uprawnionych było ok. 4,6 mln obywateli. Mieszkańcy Hondurasu wybierali prezydenta, trzech wiceprezydentów, 128 deputowanych do Zgromadzenia Narodowego, 20 deputowanych do Parlamentu Ameryki Środkowej oraz 298 burmistrzów spośród ponad 13 tys. kandydatów. W kraju i zagranicą zorganizowanych zostało ponad 5,2 tys. punktów wyborczych, w tym 6 w Stanach Zjednoczonych. Głosowanie odbyło się przy zaostrzonych środkach bezpieczeństwa. Na terenie całego kraju rozlokowanych było prawie 30 tys. sił policji i wojska. 28 listopada kilkaset tysięcy przeciwników wyborów zorganizowało protest w mieście San Pedro Sula, który został rozpędzony przez służby porządkowe przy użyciu gazu łzawiącego
Wybory były monitorowane przez 580 obserwatorów, większość z nich pochodziła z USA. Do monitorowania przebiegu wyborów swoich obserwatorów nie przysłała OPA, UE, ani ONZ. 
Wyniki wyborów i reakcje.
Oficjalne wyniki wyborów zostały opublikowane dopiero 21 grudnia 2009. Wybory prezydenckie wygrał Porfirio Lobo Sosa, który uzyskał 56,56% głosów poparcia, wyprzedzając głównego rywala, Elvina Santosa (38,09%). Frekwencja wyborcza wyniosła ok. 50%. Już 29 listopada 2009, tuż po zakończeniu głosowania, Lobo Sosa ogłosił swoje zwycięstwo, a Santos uznał porażkę, stwierdzając, że "zwycięzcą tych wyborów została demokracja".
Lobo Sosa zapowiedział podjęcie starań na rzecz przekonania społeczności międzynarodowej do uznania wyników wyborów, gdyż, jak stwierdził, odzwierciedliły one dokładnie wolę obywateli. Powiedział, że Honduras zadecydował o własnej przyszłości i zakończeniu kryzysu, który dotknął wszystkich i zrujnował najuboższych. Podkreślił, że wybory zostały ogłoszone jeszcze przed dokonaniem zamachu, a poprzez nieuznawanie ich wyników świat "każe" honduraski naród, który poszedł do urn, jak czyni to co cztery lata i nie miał nic wspólnego z zamachem. Zaapelował o jedność kraju, zapowiedział stworzenie rządu jedności narodowej i pojednania, podkreślając, że "nie ma więcej czasu na podziały".
Manuel Zelaya raz jeszcze uznał organizację wyborów za nielegalną. Stwierdził, że władze zawyżyły frekwencję wyborczą w celu podniesienia ich wiarygodności, a Lobo Sosa będzie słabym przywódcą, bez uznania wśród obywateli i większości państw. Oznajmił, że wybory niczego nie zmieniły, a tylko spotęgowały kryzys polityczny. Zapowiedział również, że nie powróci na stanowisko prezydenta, nawet przypadku przywrócenia go do władzy przez parlament, gdyż nie zamierza legitymizować oszustwa, ani legitymizować czy wybielać zamachu stanu. 
Stany Zjednoczone, które zapowiedziały uznanie wyników wyborów, uznały je za "ważny krok naprzód", podkreśliły jednak, że do przywrócenia demokratycznego i konstytucyjnego porządku pozostaje jeszcze wiele pracy do wykonania. Oprócz Stanów Zjednoczonych i wspomnianych wcześniej Kanady, Niemiec, Izraela i Japonii, z państw spoza Ameryki Łacińskiej, za uznaniem wyborów w Hondurasie opowiedziały się Francja, Czechy oraz Polska. 
Prezydent Brazylii, Luiz Inacio Lula da Silva raz jeszcze skrytykował organizację wyborów, mówiąc, że odwrotna reakcja mogłaby zachęcić innych "poszukiwaczy przygód" do dokonywania nowych przewrotów w Ameryce Łacińskiej. Prezydent Wenezueli, Hugo Chávez określił natomiast wybory mianem "farsy wyborczej". 1 grudnia 2009, w czasie szczytu Ibero-Amerykańskiego w Portugalii, kraje Półwyspu Iberyjskiego i Ameryki Łacińskiej wydały wspólne oświadczenie, w którym wezwały do przywrócenia Zelayi na stanowisko szefa państwa, określając je "fundamentalnym krokiem" dla powrotu demokracji do Hondurasu. Nie zdołały jednak wypracować wspólnego stanowiska w stosunku do wyborów w tym kraju. Przeciw uznawaniu ich wyników opowiedzieli się przywódcy Hiszpanii, Portugalii, Brazylii, Argentyny, Chile, Meksyku, Wenezueli, Boliwii, Ekwadoru, Paragwaju, Urugwaju, Kuby, Gwatemali i Nikaragui. Za uznaniem prawomocności wyborów optowali przedstawiciele Peru, Kolumbii, Panamy i Kostaryki. 
1 grudnia 2009 sekretarz generalny OPA, José Miguel Insulza, stwierdził, że jest otwarty na dialog z Porfirio Lobo Sosą. Oznajmił, iż działanie prezydenta-elekta będzie kluczowe dla uznania jego przyszłego rządu. Dodał, że OPA zajmie stanowisko co do sytuacji w Hondurasie po 2 grudnia (decyzja parlamentu w sprawie Zelayi), podkreślił jednak, że fundamentalną sprawą pozostaje przywrócenie Manuela Zelayi na stanowisko prezydenta. 
W wyborach parlamentarnych zwycięstwo odniosła Partia Narowowa Hondurasu, która zdobyła 71 mandatów w Kongresie Narodowym. Drugie miejsce zajęła dotychczas rządząca Partia Liberalna Hondurasu, uzyskując 45 miejsc w parlamencie.

</doc>
<doc id="1825819" url="https://pl.wikipedia.org/wiki?curid=1825819" title="DDU">
DDU

DDU – skrót ang. określenia "Delivered Duty Unpaid (to a named place of destination)", które tłumaczy się dosłownie „dostarczone, cło nieopłacone (do oznaczonego miejsca przeznaczenia)”, oznacza formułę dostawy towaru, w której organizację i koszty załadunku, transportu do nabywcy, ubezpieczenia bierze na siebie sprzedający wraz z ryzykiem związanym z utratą lub uszkodzeniem towaru, który stawiany jest do dyspozycji kupującego pod ustalonym przez niego adresem dostawy. Po stronie nabywcy pozostaje załatwienie i poniesienie ewentualnego cła i opłat granicznych oraz obowiązek rozładunku (i ryzyko, gdyby podczas rozładunku nastąpiło uszkodzenie lub zniszczenie) zakupionego towaru.
Formuła ta różni się od DDP "Delivered Duty Paid (to a named place of destination)" odpowiedzialnością i odpłatnością za formalności celne, które w przypadku DDP ponosi sprzedawca. Przy dostawach wewnątrz jednego obszaru celnego obie formuły są równoważne.
Zobacz też.
Incoterms:

</doc>
<doc id="1825820" url="https://pl.wikipedia.org/wiki?curid=1825820" title="DDP (spedycja)">
DDP (spedycja)

DDP – skrót angielskiego określenia "Delivered Duty Paid (to a named place of destination)", które tłumaczy się dosłownie „dostarczone, cło opłacone (do oznaczonego miejsca przeznaczenia)”, oznacza formułę dostawy towaru, w której organizację i koszty załadunku, transportu do nabywcy, ubezpieczenia oraz ewentualnych opłat celnych bierze na siebie sprzedający wraz z ryzykiem związanym z utratą lub uszkodzeniem towaru, który stawiany jest do dyspozycji kupującego pod ustalonym przez niego adresem dostawy. Po stronie nabywcy pozostaje natomiast obowiązek rozładunku (i ryzyko, gdyby podczas rozładunku nastąpiło uszkodzenie lub zniszczenie) zakupionego towaru.
Formuła ta różni się od DDU "Delivered Duty Unpaid (to a named place of destination)" odpowiedzialnością i odpłatnością za formalności celne, które w przypadku DDU ponosi nabywca. Przy dostawach wewnątrz jednego obszaru celnego obie formuły są równoważne.
Zobacz też.
Incoterms:

</doc>
<doc id="1825822" url="https://pl.wikipedia.org/wiki?curid=1825822" title="Whitney Port">
Whitney Port

Whitney Eve Port (ur. 4 marca 1985 w Los Angeles) – amerykańska celebrytka, modelka, projektantka mody i osobowość telewizyjna. Najbardziej znana z reality show telewizji MTV: "Wzgórza Hollywood" oraz "The City". Pracuje dla projektantki mody Diane von Fürstenberg.
Życiorys.
Urodziła się i wychowywała w Los Angeles w stanie Kalifornia. Jest córką Jeffreya i Vicki Lyn Port. Ma trzy siostry i jednego brata. Jej ojciec jest właścicielem przedsiębiorstwa „Swarm”, które zajmuje się modą.
Uczęszczała do szkoły podstawowej Warner Avenue Elementary School. Później poszła do Crossroads School w Santa Monica, gdzie uczyła się sztuki. W 2007 roku ukończyła University of Southern California ze stopniem gender studies. Tam mieszkała z Christiną Schuller, jedną z uczestniczek reality show "Laguna Beach" i przyjaciółką Lauren Conrad.
Życie prywatne.
W 2007 roku jej rodzice, brat Ryan i jej trzy siostry Ashley, Paige i Jade również przeprowadzili się do Los Angeles. W sezonie trzecim "Wzgórz Hollywood" miała możliwość zamieszkać razem z Lauren Conrad i Audriną Patridge, jednak nie zgodziła się na to, argumentując, że chce „chronić swoją prywatność”. Niemniej pozwoliła telewizji MTV nagrać kolejny program z jej udziałem. W "The City" spotykała się z australijskim muzykiem Jay Lyonem. W finale sezonu para zakończyła swój związek. Jednakże podczas „after show” Whitney wyznała, iż ciągle kocha Jaya.
Kariera w świecie mody.
Przed pracą w "Teen Vogue" była stażystą w czasopiśmie "Women’s Wear Daily" oraz w "W". W latach 2005–2007 była stażystką razem z Lauren Conrad. W ostatnim odcinku drugiego sezonu "Wzgórz" pokazano jak Whitney przeprowadza wywiad w Nowym Jorku dla „Fashion Contribute” przy magazynie "Teen Vogue". Odcinek pokazywał rywalizację między nią i inną kobietą – Emily Weiss, która pojawiała się w poprzednich odcinkach drugiego sezonu jako stażystka z Nowego Jorku. Ostatecznie Whitney zdobyła posadę w "Teen Vogue" w Los Angeles.
W 2007 roku opuściła "Teen Vogue" dla firmy mocno zaangażowanej w świecie mody "People’s Revolution", z siedzibami w Nowym Jorku, Los Angeles i Paryżu. W 24 odcinku 3 sezonu "Wzgórz" pokazano Lauren Conrad, która asystuje Whitney na Tygodniu Mody w Los Angeles. W 2008 roku za swój wkład w "People’s Revolution" została wytypowana do przeprowadzenia wywiadu z projektantką mody Diane von Fürstenberg. Ta zaoferowała Whitney pracę u siebie. Po przeprowadzeniu się do Nowego Jorku Port zaczęła brać udział w reality show "The City", który pokazuje jej pracę z Diane von Fürstenberg. 13 kwietnia 2009 roku Whitney ogłosiła, iż kończy pracę z projektantką i wraca do "People’s Revolution".
Praca modelki.
W 6 odcinku 1 sezonu "Wzgórz Hollywood" Whitney miała pierwsze doświadczenie z wybiegiem. Demonstrowała odzież DKNY Jeans podczas Tygodnia Mody w Los Angeles.
W 11 odcinku znów zagrała modelkę, kiedy pojawiła się w porannym programie "Good Morning America" z André Leon Talley, który jest dziennikarzem w magazynie "Vogue". Podczas pozowania Hilary Swank na gali rozdania Oscarów w 2005 roku, Whitney przewróciła się i weszła w kadr. Szybko jednak pozbierała się po wpadce. Lisa Love, redaktorka "Teen Vogue", pochwaliła ją za załatwienie incydentu z klasą i gracją. Pojawiła się na okładkach takich czasopism jak "Teen Vogue", "Rolling Stone", "Seventeen" i "Cosmopolitan".
Linia odzieżowa.
W marcu 2008 roku Whitney zadebiutowała swoją linią odzieżową nazwaną "Whitney Eve". Kolekcja została pokazana podczas Nowojorskiego Tygodnia Mody we wrześniu 2009 roku.
Kariera w telewizji.
Od 2006 do 2008 roku Whitney uczestniczyła w reality show "Wzgórza Hollywood (The Hills)". Była jedną z głównych bohaterek obok Lauren Conrad, Audriny Patridge i Heidi Montag. Zdecydowała się jednak na opuszczenie programu. Dostała swój własny program – spin-off "Wzgórz Hollywood" – "The City", który opowiada o jej życiu i pracy z projektantką mody Diane von Fürstenberg. Program zadebiutował na antenie MTV 29 grudnia 2008 roku. Whitney pojawiła się również w serialu telewizji HBO "Ekipa" jako ona sama.

</doc>
<doc id="1825825" url="https://pl.wikipedia.org/wiki?curid=1825825" title="Diecezja Prizrenu-Prisztiny">
Diecezja Prizrenu-Prisztiny

Diecezja Prizren-Prisztina (; ) – jedna z 4 diecezji obrządku łacińskiego w Kościele katolickim w Serbii obejmująca swoim zasięgiem Kosowo, ze stolicą w Prisztinie. Erygowana 24 maja 2000 konstytucją apostolską przez Jana Pawła II jako administratura apostolska "Prizrenu". Ustanowiona diecezją 5 września 2018 bullą papieską przez Franciszka. Biskupstwo podlega bezpośrednio (do) Stolicy Apostolskiej.
Historia.
Pierwsza diecezja prisztińska została założona w 1000. Została (natomiast) zlikwidowana wraz z najazdem Turków i podbojem przez nich Bałkanów w XV wieku. Obszar Kosowa od XVII wieku podlegał pod archidiecezję skopjejską, przekształconą w 1969 w diecezję skopjejsko-prizreńską.
Po zajęciu Kosowa przez administrację ONZ, dnia 24 maja 2000 papież Jan Paweł II zdecydował się na utworzenie osobnej administracji apostolskiej dla Kosowa. Administraturę zamieszkiwało 66 tys. wiernych, nad którymi opiekę duszpasterską sprawało 62 księży w 24 parafiach.
5 września 2018 papież Franciszek podniósł administraturę do rangi diecezji, nadając jej nazwę Prizren-Prisztina.

</doc>
<doc id="1825827" url="https://pl.wikipedia.org/wiki?curid=1825827" title="Administratura apostolska Prizren">
Administratura apostolska Prizren



</doc>
<doc id="1825829" url="https://pl.wikipedia.org/wiki?curid=1825829" title="Breathing Your Love">
Breathing Your Love

Breathing Your Love – pierwszy singel szwedzkiego piosenkarza Darina z czwartego albumu ""Flashback". W utworze gościnnie wystąpiła Kat DeLuna. Autorami tekstu są RedOne, Darin, Bilal Hajji oraz Novel. "Breathing Your Love"" będzie pierwszym singlem Darina wydanym w Wielkiej Brytanii.
Utwory na płycie.
Digital Download:
Singel CD :
UK CD Single &amp; Download:
Inne wersje.
Powstały trzy wersje utworu. Wersja akustyczna została dodana jako bonus track do albumu "Flashback" na iTunes. Dodatkowo nagrano piosenkę śpiewaną w całości przez Darina oraz dwa remixy, które znalazły się na promo CD.

</doc>
<doc id="1825834" url="https://pl.wikipedia.org/wiki?curid=1825834" title="Breathin' Your Love">
Breathin' Your Love



</doc>
<doc id="1825838" url="https://pl.wikipedia.org/wiki?curid=1825838" title="William Pepper">
William Pepper

William Pepper (ur. 21 sierpnia 1843 w Filadelfii, zm. 28 lipca 1898 w Pleasanton, California) – amerykański lekarz.
W 1862 ukończył University of Pennsylvania, w 1864 otrzymał tytuł M.D. Od 1868 wykładowca anatomii na macierzystej uczelni, od 1870 wykładał medycynę kliniczną. Profesor medycyny klinicznej w latach 1876–1887. W 1887 zastąpił Alfreda Stilla na katedrze teorii i praktyki medycyny. Założyciel "Philadelphia Medical Times".

</doc>
<doc id="1825840" url="https://pl.wikipedia.org/wiki?curid=1825840" title="Parafia Wniebowzięcia Najświętszej Maryi Panny w Kraśniku">
Parafia Wniebowzięcia Najświętszej Maryi Panny w Kraśniku

Parafia Wniebwzięcia Najświętszej Maryi Panny w Kraśniku - parafia rzymskokatolicka w Kraśniku, należąca do archidiecezji lubelskiej i Dekanatu Kraśnik. Została erygowana 1 stycznia 1325. Kościół parafialny wybudowany w latach 1409-1469. Mieści się przy ulicy Klasztornej.
Zasięg parafii.
Do parafii należą wierni mieszkający w Kraśniku (ulice: Aleja Tysiąclecia, Armii Krajowej, Bagno, Batalionów Chłopskich, Bojanowska, Bóźnicza, Cegielniana, Ceramiczna, Fryderyka Chopina, Cmentarna, Marii Dąbrowskiej, Dolna, Festiwalowa, Filaretów, Grodzka, Harcerska, Jagiellońska, Janowska, Jasna, Klasztorna, Jana Kochanowskiego, Koszarowa, Tadeusza Kościuszki, Krakowska, Krańcowa, Krzywa, Kwiatkowicka, Lubelska, Łąkowa, Mieszka I, Miła, Mleczarska, Młyńska, Mostowa, Nadstawna, Gabriela Narutowicza, Niecała, Oboźna, Ogrodowa, Okopowa, Olejna, Juliusza Osterwy, Ostrowiecka, Parkowa, Józefa Piłsudskiego, Plac Wolności, Podleska, Podwalna, Polna, Bolesława Prusa, Przechodnia, Przemysłowa, Kazimierza Pułaskiego, Ratuszowa, Mikołaja Reja, Rybna, Rycerska, Rzeczycka, Sądowa, Skośna, Spokojna, Spółdzielcza, Strażacka, Stroma, Andrzeja Struga, Suchyńska, Szewska, Szkolna, Śliska, Tęczyńskich, Towarowa, Ułańska, Urzędowska, Wałowa, Wąska, Wesoła, Józefa Widerlika, Wierzbowa, Zaklikowska, Zamkowa, Zgoda i Żytnia).

</doc>
<doc id="1825843" url="https://pl.wikipedia.org/wiki?curid=1825843" title="Księżniczka z krainy słoni">
Księżniczka z krainy słoni

Księżniczka z krainy słoni (ang. "The Elephant Princess", 2008–2011) – australijski serial młodzieżowy, który emitowany jest na kanale Nickelodeon Polska od 22 listopada 2009 roku. Serial wyprodukowany jest przez Jonathan M. Shiff Productions. Drugi sezon serialu jest nadawany od 6 lutego 2011 w Kanadzie. Dnia 11 marca 2012 roku seria 2 została puszczona przez kanał TV Puls pod nazwą Księżniczka dwóch światów powraca.
Opis 2 serii TV Puls:
Siedemnastoletnia Alex walczy z Divą, by uratować królestwo Manijpoor i rzeczywisty świat przed siłami czarnej magii. Diva angażuje do walki przystojnego Caleba. Chłopak zakochuje się w Alex ze wzajemnością. Caleb jest rozdarty między układem z czarownicą a uczuciami do Alex. Księżniczka musi walczyć, by pokonać czarną magię, zanim bariera pomiędzy dwoma światami na zawsze zniknie.
Fabuła.
Seria 1:
Serial opisuje przygody 16-letniej nastolatki Alex Wilson (Emily Robins), która odkrywa, że jest nie tylko zwyczajną dziewczyną, ale księżniczką i dziedziczką tronu królestwa Manjipoor. Alex wraz ze swymi przyjaciółmi muszą ocalić Manjipoor przed niebezpieczeństwem.
Seria 2:
Siedemnastoletnia Alex walczy z Divą, by uratować królestwo Manijpoor i rzeczywisty świat przed siłami czarnej magii. Diva angażuje do walki przystojnego Caleba. Chłopak zakochuje się w Alex ze wzajemnością. Caleb jest rozdarty między układem z czarownicą a uczuciami do Alex. Księżniczka musi walczyć, by pokonać czarną magię, zanim bariera pomiędzy dwoma światami na zawsze zniknie.
Wersja polska.
Wersja polska: na zlecenie Nickelodeon Polska – Master Film
Występują:
oraz:
i inni
Piosenkę tytułową śpiewały: Magdalena Tul, Anna Sochacka, Patrycja Tomaszewska
Reżyseria: Dariusz Dunowski
Dialogi polskie: Witold Surowiak
Dźwięk i montaż: Aneta Michalczyk-Falana
Tekst piosenki: Andrzej Brzeski
Opracowanie muzyczne: Piotr Gogol
Kierownictwo produkcji:
Nadzór merytoryczny: Aleksandra Dobrowolska, Katarzyna Dryńska 
Lektor: Radosław Popłonikowski
Zagraniczne wydania DVD.
Kompletny sezon pierwszy był wydany w trzech częściach, jak i również jako cały pakiet.
Ścieżka dźwiękowa.
Ścieżka dźwiękowa „Księżniczka z krainy słoni” została wydana 14 sierpnia 2009 roku przez Sony BMG Music Entertainment. Wszystkie utwory są wykonywane przez Emily Robins oraz Maddy Tyers. Piosenka „Someone Not Me” to singiel promujący płytę, został do niej nagrany teledysk. Album został tylko wydany w Wielkiej Brytanii, Australii, Nowej Zelandii i Łacińskiej Ameryce.

</doc>
<doc id="1825849" url="https://pl.wikipedia.org/wiki?curid=1825849" title="Podział administracyjny Kościoła katolickiego w Chorwacji">
Podział administracyjny Kościoła katolickiego w Chorwacji



</doc>
<doc id="1825854" url="https://pl.wikipedia.org/wiki?curid=1825854" title="Meistriliiga (1992/1993)">
Meistriliiga (1992/1993)

Sezon 1992/93 był 2. sezonem o mistrzostwo Estonii.

</doc>
<doc id="1825862" url="https://pl.wikipedia.org/wiki?curid=1825862" title="Parafia Miłosierdzia Bożego w Kraśniku">
Parafia Miłosierdzia Bożego w Kraśniku

Parafia Miłosierdzia Bożego w Kraśniku – parafia rzymskokatolicka w Kraśniku, należąca do archidiecezji lubelskiej i Dekanatu Kraśnik. Została erygowana 15 grudnia 1994 roku.
Ulice należące do parafii.
Al. Tysiąclecia, Budzyńska, Fryderyka Chopina, Długa, Hotelowiec, Jagiellońska, Mikołaja Kopernika, Nadstawna, Nowa, Piaskowa, Rumiankowa, Stalowa, Świerkowa, Urzędowska. Kaplica parafialna wybudowana w latach 1992–1993. Mieści się przy ulicy św. Siostry Faustyny.

</doc>
<doc id="1825864" url="https://pl.wikipedia.org/wiki?curid=1825864" title="Feim Ibrahimi">
Feim Ibrahimi

Feim Ibrahimi (ur. 20 października 1935 w Gjirokastrze, zm. 2 sierpnia 1997 w Turynie) – albański kompozytor.
Życiorys.
W 1966 ukończył studia w Instytucie Sztuk w Tiranie, w klasie kompozycji, pod kierunkiem Tisha Daiji. Po studiach podjął pracę jako pedagog w Instytucie Sztuk w Tiranie, a także w Studiu Filmowym Nowa Albania. Skomponował muzykę do 8 filmów fabularnych.
W latach 1977–1991 kierował wydziałem muzycznym w Związku Albańskich Pisarzy i Artystów. W 1991 został mianowany dyrektorem Teatru Opery i Baletu, ale rok później podał się do dymisji. Lata 90. były szczególnie twórczym okresem w jego życiu – w 1995 skomponował utwór "De Profundis" (zaprezentowany na Festiwalu Muzyki Elektronicznej w Bourges), a w 1997 romans "E la tua veste è bianca", na motywach poezji Salvatore Quasimodo na sopran, fortepian i wiolonczelę. Do swojej śmierci prowadził zajęcia ze studentami z zakresu teorii kompozycji w Konserwatorium w Tiranie.
W 1989 został uhonorowany tytułem "Artysty Ludu" (alb. Artist i Popullit).
Był żonaty. Miał córkę, Etritę, znaną w Albanii pianistkę. Zmarł na atak serca.

</doc>
<doc id="1825866" url="https://pl.wikipedia.org/wiki?curid=1825866" title="Meistriliiga (1993/1994)">
Meistriliiga (1993/1994)

Sezon 1993/94 był 3. sezonem o mistrzostwo Estonii.
Baraż o mistrzostwo.
Flora Tallinn 5 - 2 Norma Tallinn

</doc>
<doc id="1825867" url="https://pl.wikipedia.org/wiki?curid=1825867" title="Twierdzenie Charitonowa">
Twierdzenie Charitonowa

Twierdzenie Charitonowa – twierdzenie algebraiczne udowodnione przez W.L. Charitonowa.
Jest używane w teorii sterowania do sprawdzania stabilności systemów dynamicznych, gdy parametry fizyczne systemu nie są dokładnie znane. W przypadku posiadania dokładnej wartości współczynników wielomianu charakterystycznego, do badania stabilności można użyć twierdzenia Hurwitza. Twierdzenie Charitonowa może zaś zostać wykorzystane w przypadku, gdy znamy tylko przedział, do którego należą te współczynniki. Daje to kryterium sprawdzania stabilności wielomianów przedziałowych.
Definicja.
Wielomian przedziałowy jest to rodzina wielomianów
Współczynniki formula_2 przyjmują dowolną wartość z przedziału formula_3 Ponadto przyjmuje się, że współczynnik wiodący w wielomianie jest różny od zera: formula_4
Twierdzenie.
Wielomian przedziałowy jest stabilny (wszystkie wielomiany z rodziny są stabilne) wtedy i tylko wtedy, gdy wszystkie cztery tak zwane wielomiany Charitonowa
są stabilne.
Sprawdzając stabilność nieskończenie wielu wielomianów przy pomocy twierdzenia Charitonowa, wystarczy zbadać tylko cztery. To zaś można uczynić np. metodą Hurwitza. Zatem sprawdzanie stabilności wielomianu przedziałowego wymaga tylko czterokrotnie więcej pracy niż w przypadku zwykłego wielomianu.
Twierdzenie Charitonowa jest przydatne w przypadku konieczności sterowania systemami, w których występują błędy pomiarowe lub zmiany parametrów systemu.

</doc>
<doc id="1825869" url="https://pl.wikipedia.org/wiki?curid=1825869" title="Parafia św. Józefa Robotnika w Kraśniku">
Parafia św. Józefa Robotnika w Kraśniku

Parafia Świętego Józefa Robotnika w Kraśniku – parafia rzymskokatolicka w Kraśniku, należąca do archidiecezji lubelskiej i dekanatu Kraśnik. Została erygowana 1 stycznia 1982. Kościół parafialny wybudowany w latach 1979-1986. 
Ulice należące do parafii.
Aleja Młodości, Aleja Niepodległości, Chłodna część, Hieronima Dekutowskiego „Zapory”, Hermanna Gmeinera, Graniczna, Kardynała Stefana Wyszyńskiego, Jana Kasprowicza, Klonowa, Ignacego Krasickiego, Zygmunta Krasińskiego, Krótka, księdza Jerzego Popiełuszki, księdza Stanisława Zielińskiego, Eugeniusza Kwiatkowskiego, Łożyskowa, Jana Matejki, Adama Mickiewicza, Stanisława Moniuszki, Elizy Orzeszkowej, Pogodna, Północna, Racławicka, generała Władysława Sikorskiego, Sportowa, Jana Styki, Juliana Tuwima, Tadeusza Zawadzkiego „Zośki”, Żwirki i Wigury.

</doc>
<doc id="1825873" url="https://pl.wikipedia.org/wiki?curid=1825873" title="Referendum w Szwajcarii w 2009 roku (listopad)">
Referendum w Szwajcarii w 2009 roku (listopad)

Referendum w Szwajcarii w listopadzie 2009 roku – referendum przeprowadzone w Szwajcarii 29 listopada 2009, w którym obywatele głosowali w trzech różnych sprawach. W wyniku referendum wyborcy poparli wprowadzenie zakazu budowy minaretów i przeznaczenie podatków od paliw lotniczych na potrzeby lotnictwa oraz sprzeciwili się wprowadzeniu zakazu eksportu broni.
Organizacja i przedmiot referendum.
Przedmiotem referendum były trzy kwestie:
Referendum w sprawie budowy minaretów.
Z inicjatywą zorganizowania referendum w sprawie zakazu budowy minaretów wyszła w 2007 Szwajcarska Partia Ludowa (SVP). Argumentowała ona, że minarety symbolizują ideologiczny sprzeciw wobec szwajcarskiego porządku prawnego i postępującą islamizację kraju. W 2008 w ramach akcji "stop minaretom" SVP zebrała ponad 113 tysięcy podpisów w sprawie organizacji referendum w tej kwestii. Według jednego z inicjatorów akcji minarety "symbolizowały pragnienie władzy oraz islam, zmierzający do ustanowienia prawnego i społecznego porządku zasadniczo sprzecznego z wolnościami zagwarantowanymi w konstytucji". W Szwajcarii żyje ok. 400 tys. muzułmanów, głównie Turków, Bośniaków i Albańczyków. Rząd oraz większość partii politycznych opowiedzieli się przeciw organizacji referendum i nie poparli postulatów SVP.
Minister spraw zagranicznych Micheline Calmy-Rey określiła inicjatywę jako "niebezpieczną dla polityki zagranicznej i stosunków Szwajcarii z innymi państwami". Zaznaczyła, że może się ona przyczynić do pogorszenia stosunków z państwami muzułmańskimi. Parlament Szwajcarii orzekł, że propozycje ograniczają zagwarantowaną w konstytucji wolność religijną oraz naruszają Europejską Konwencję Praw Człowieka. Szwajcarska Rada Religii, skupiająca chrześcijańskich, żydowskich i muzułmańskich przywódców religijnych, wystąpiła przeciw tej inicjatywie i wezwała do jej odrzucenia, stwierdzając, że utrudnia ona dialog międzyreligijny, a obowiązujące przepisy budowlane wystarczająco regulują kwestię wznoszenia minaretów. W sondażach z września i października 2009 za zakazem opowiadało się ok. 34-35%, a przeciw ok. 51-53%% respondentów.
W czasie kampanii referendalnej SVP głosiła, że minarety są "włóczniami islamu i symbolem niechęci do integracji". Do głosowania za zakazem wzywała poprzez rozpowszechnianie kontrowersyjnych plakatów, ukazujących szwajcarską flagę z wyrastającymi z niej czarnymi minaretami oraz na pierwszym planie kobietę w burce. Lokalne władze Bazylei, Lozanny, Fryburga i Yverdon zakazały ich rozwieszania, a władze Zurychu, Lucerny, Genewy i St. Gallen potępiły ich treść, zarzucając im szerzenie rasizmu. W Szwajcarii do czasu referendum wzniesiono cztery meczety z minaretami (na 150 istniejących).
Referendum w sprawie eksportu broni.
Referendum w sprawie zakazu eksportu broni i materiałów zbrojeniowych, z wyjątkiem systemów odminowujących oraz służących obronie cywilnej, zostało zorganizowane z inicjatywy lewicowych partii politycznych i organizacji pozarządowych. Opowiedziały się one za wprowadzeniem zakazu z powodów moralnych i ze względu na niehumanitarne cele, jakim może służyć broń. Postulowały jednocześnie przeznaczenie funduszy przeznaczanych dotychczas na wojsko na cele edukacyjne, opiekę zdrowotną oraz pomoc zagraniczną. Szwajcarski rząd zajął negatywne stanowisko w kwestii wprowadzenia zakazu, oświadczając, że może on spowodować likwidację 5,1 tys. miejsc pracy, doprowadzić do upadku przemysłu zbrojeniowego i zwiększyć zależność kraju od podmiotów zagranicznych w sytuacjach kryzysowych. Według sondaży z października 2009, za wprowadzeniem zakazu opowiadało się 41%, a przeciw 44% respondentów.
Referendum w sprawie podatków od paliw lotniczych.
Inicjatywę zorganizowania referendum w kwestii podatków od paliw lotniczych podjęły prawicowe i centroprawicowe partie polityczne. Zaproponowały one przeznaczenie dochodów podatkowych z paliw lotniczych używanych do lotów krajowych wyłącznie na potrzeby przemysłu lotniczego, sprzeciwiając się przeznaczaniu ich części na przemysł drogowy i transportowy. SVP argumentowała, że przesunięcie środków ma służyć poprawie bezpieczeństwa, konkurencyjności i modernizacji lotnisk, a przez to wspieraniu regionalnego wzrostu gospodarczego. Według sondaży z października 2009 za propozycją przesunięcia dochodów podatkowych opowiadało się 42%, a przeciw 26% respondentów.
Wyniki referendum i reakcje.
Referendum w sprawie budowy minaretów.
29 listopada 2009, wbrew wcześniejszym sondażom, za wprowadzeniem zakazu budowy minaretów opowiedziało się 57,5% głosujących. Przeciwko takiemu rozwiązaniu głosowały jedynie 4 z 26 kantonów. Frekwencja wyborcza wyniosła 53,4%.
Rząd, od początku przeciwny ustanowieniu zakazu, ogłosił, iż uszanuje wolę mieszkańców i "w konsekwencji budowa minaretów będzie zakazana". Oznacza to konieczność wprowadzenia poprawek do art. 72 konstytucji. Minister sprawiedliwości Eveline Widmer-Schlumpf stwierdziła, że wynik referendum wskazuje na obawy społeczeństwa przed islamskim fundamentalizmem. Powiedziała, że tego rodzaju zakaz nie jest jednak sposobem na zwalczanie tendencji ekstremistycznych. Zapewniła przy tym szwajcarskich muzułmanów, że decyzja obywateli nie stanowi "odrzucenia muzułmańskiej społeczności, religii i kultury". Politycy przeciwni zakazowi wyrazili obawy o wizerunek Szwajcarii w świecie i pogorszenie relacji ze państwami islamu. Wskazywali na możliwość bojkotu szwajcarskich towarów oraz wycofywanie aktywów zgromadzonych w szwajcarskich bankach.
Przewodniczący SVP, Toni Brunner, stwierdził, że Szwajcarzy jasno odrzucili ideę równoległych społeczeństw i dalszą ekspansję islamu. Powiedział, że ludzie osiedlający się w Szwajcarii muszą zdać sobie sprawę z tego, że nie mogą przychodzić do pracy w chuście, czy uzyskiwać zwolnień z lekcji pływania.
Organizacja Amnesty International stwierdziła, że wynik głosowania stanowi naruszenie wolności religijnej i może być unieważniony przez szwajcarski sąd najwyższy lub Europejski Trybunał Praw Człowieka. Stolica Apostolska poparła oświadczenie Konferencji Biskupów Szwajcarskich krytykujące referendum za potęgowanie "problemów współistnienia różnych religii i kultur". Referendum wywołało reakcję europejskich polityków. Minister spraw zagranicznych Francji Bernard Kouchner wyraził zaskoczenie decyzją Szwajcarów, nazywając ją "przejawem nietolerancji" i wezwał do jej rychłego uchylenia. Skrajnie prawicowi politycy we Francji (Front Narodowy), Belgii, Holandii (Partia Wolności) i Włoszech (Liga Północna) poparli wprowadzenie zakazu i wezwali władze swoich krajów do rozważenia wprowadzenia podobnych rozwiązań.
Organizacje islamskie w Szwajcarii skrytykowały przeprowadzenie referendum i wyraziły zaskoczenie jego wynikiem. Przewodniczący Stowarzyszenia Organizacji Muzułmańskich w Zurychu, Tamir Hadjipolu, podkreślił, że kampania referendalna przyczyniła się do wzrostu "islamofobii" w kraju i wzmożenia ataków na szwajcarskie meczety. Farhad Afshar, przewodniczący Koordynacji Organizacji Muzułmańskich w Szwajcarii, powiedział, że najbardziej bolesna jest symboliczna wymowa wyniku głosowania, który oznacza, że muzułmanie nie mogą czuć się akceptowani jako społeczność religijna. Współzałożyciel Organizacji na rzecz Postępowego Islamu, Elham Manea, stwierdził, że wynik referendum oznacza dla muzułmanów, że nie są oni uważani za pełnoprawnych obywateli społeczeństwa.
Wieczorem 29 listopada 2009, po ogłoszeniu wstępnych wyników referendum w Bernie i Zurychu, doszło do protestów przeciwników wprowadzenia zakazu. Na głównych placach obu miast i pod parlamentem w Bernie mieszkańcy wznieśli papierowe meczety, wykrzykując hasła "Wstyd teraz być Szwajcarem", "Wolność dla religii" i "Nieba nad Szwajcarią wystarczy dla wszystkich".
Referendum w sprawie eksportu broni.
Według oficjalnych wyników 68,2% wyborców opowiedziało się przeciw wprowadzeniu zakazu eksportu broni; 31,8% głosowało za zakazem. Frekwencja wyborcza wyniosła 52,7%.
Referendum w sprawie podatków od paliw lotniczych.
65% głosujących poparło projekt przeznaczenia podatków od paliw lotniczych na potrzeby przemysłu lotniczego; 35% było przeciwnego zdania. Frekwencja wyborcza wyniosła 49,5%.

</doc>
<doc id="1825877" url="https://pl.wikipedia.org/wiki?curid=1825877" title="Parafia Matki Bożej Bolesnej w Kraśniku">
Parafia Matki Bożej Bolesnej w Kraśniku

Parafia Matki Bożej Bolesnej w Kraśniku – parafia rzymskokatolicka w Kraśniku, należąca do archidiecezji lubelskiej i Dekanatu Kraśnik. Parafię erygował 4 lipca 1998 roku abp Józef Życiński. Kaplica parafialna położona przy ul. Słowackiego została wybudowana w latach 1998–1999. W latach 2008–2016 trwała budowa kościoła parafialnego. 15 września 2016 roku Metropolita Lubelski, abp Stanisław Budzik dokonał uroczystej konsekracji kościoła. Pierwszym proboszczem i budowniczym został ks. kanonik Wiesław Rosiński, który w czerwcu 2020 roku przeszedł na emeryturę. Nowym proboszczem został ks. Hubert Czarnecki.
Zasięg parafii.
Do parafii należą wierni będący mieszkańcami Kraśnika (Al. Młodości, Al. Niepodległości i ulic: Adama Asnyka, Balladyny, Chłodnej, Cichej, Hieronima Dekutowskiego „Zapory”, Dębowej, Fabrycznej, Konstantego Ildefonsa Gałczyńskiego, Garażowej, Granicznej, Grunwaldzkiej, Kasztanowej, Komunalnej, Marii Konopnickiej, Józefa Ignacego Kraszewskiego, Leśnej, Kornela Makuszyńskiego, Małej, Metalowców, Miedzianej, Zofii Nałkowskiej, Cypriana Kamila Norwida, Piastowskiej, Władysława Reymonta, Różanej, Henryka Sienkiewicza, Juliusza Słowackiego, Spacerowej, Leopolda Staffa, Szkolnej, Szpitalnej, Stanisława Wyspiańskiego, Zielonej i Stefana Żeromskiego.

</doc>
<doc id="1825878" url="https://pl.wikipedia.org/wiki?curid=1825878" title="Parafia Matki Boskiej Szkaplerznej w Dąbrowie Górniczej">
Parafia Matki Boskiej Szkaplerznej w Dąbrowie Górniczej

Parafia pw. Matki Boskiej Szkaplerznej w Dąbrowie Górniczej-Strzemieszycach Małych – rzymskokatolicka parafia, położona w dekanacie dąbrowskim – Najświętszego Serca Pana Jezusa, diecezji sosnowieckiej, metropolii częstochowskiej w Polsce. Akt erekcyjny parafii wystawiony został przez biskupa częstochowskiego Zdzisława Golińskiego 7 maja 1957.
Do 1957 obszar parafii przynależał do parafii Najświętszego Serca Pana Jezusa w Strzemieszycach Wielkich. Pierwsza Komunia Święta odbyła się po raz pierwszy w 1962. Do czasu wybudowania obecnego kościoła parafialnego w 1968, funkcję kaplicy parafialnej pełniła kaplica Matki Boskiej Szkaplerznej. Istniejący kościół parafialny wybudowano z inicjatywy ks. Fortunata Nowaka, według projektu Wacława Moskalika. Konsekracji dokonał biskup pomocniczy diecezji częstochowskiej Franciszek Musiel 21 lipca 1968. Siedziba parafii znajduje się przy ulicy Głównej 2. Parafia obejmuje teren dzielnicy Dąbrowy Górniczej Strzemieszyce Małe. Nie posiada ona własnego cmentarza i korzysta z cmentarza w Strzemieszycach Wielkich.
Odpust parafialny - 16 lipca, w święto Najświętszej Maryi Panny z Góry Karmel.
Do parafii należą wierni z Dąbrowy Górniczej będący mieszkańcami ulic: Główna, Kawa, Zakawie i Kazdębie. W 2003 r. liczba wiernych w parafii wynosiła nieco ponad 1000 osób.

</doc>
<doc id="1825879" url="https://pl.wikipedia.org/wiki?curid=1825879" title="Hugo Bagnulo">
Hugo Bagnulo

Hugo Bagnulo (ur. 23 lipca 1915, zm. 7 lutego 2008) – pięściarz, piłkarz i piłkarski trener urugwajski.
Bagnulo początkowo próbował sił jako pięściarz w klubie Boxing Club Palermo. Wkrótce jednak postanowił zmienić dyscyplinę sportu i w 1936 roku rozpoczął karierę piłkarską w klubie Central Español Montevideo. Następnie grał w klubach Defensor Sporting i Danubio FC.
Po zakończeniu kariery piłkarskiej w 1948 roku został trenerem, a jego pierwszym zespołem była drużyna klubu Danubio.
W 1955 roku został trenerem reprezentacji Urugwaju, którą przejął po Juanie Carlosie Corazzo. Rok później prowadził reprezentację podczas turnieju Copa América 1956, gdzie Urugwaj zdobył tytuł mistrza Ameryki Południowej. Jego drużyna rozegrała pięć meczów nie ponosząc żadnej porażki. Urugwaj wygrał cztery mecze (z Paragwajem, Peru, Chile i Argentyną) oraz zremisował z Brazylią, zdobywając 9 bramek i tracąc 3. W 1957 roku rolę trenera reprezentacji przejął po nim Juan López Fontana.
Ponownie objął drużynę reprezentacji Urugwaju w 1970 roku i prowadził ją w 1973 roku podczas eliminacji do finałów mistrzostw świata w 1974 roku. Nie pojechał jednak na finały mistrzostw do RFN, gdyż reprezentację przejął po nim Roberto Porta.
Bagnulo jako trener klubu CA Peñarol zdobył 5 tytułów mistrza Urugwaju – w 1958, 1973, 1974, 1975 i 1982. Tylko dwaj inni trenerzy zdołali zdobyć równie pokaźną liczbę tytułów mistrza Urugwaju - są to Roque Gastón Máspoli i Héctor Castro.
Bagnulo doprowadził klub Club Nacional de Football do półfinału turnieju Copa Libertadores 1962. Następnie z Peñarolem zaliczył dwa nieudane turnieje – Copa Libertadores 1973 i Copa Libertadores 1975. W następnej dekadzie poprowadził Peñarol do zwycięstwa w turnieju Copa Libertadores 1982 i w Pucharze Interkontynentalnym oraz do finału turnieju Copa Libertadores 1983.
Bagnulo pracował również za granicą – był trenerem w argentyńskim klubie Rosario Central oraz w peruwiańskim klubie Alianza Lima. W ojczyźnie poza Nacionalem i Peñarolem trenował także drużyny wielu innych klubów - Defensor Sporting, Montevideo Wanderers, Central Español Montevideo, Huracán Buceo Montevideo, Liverpool Montevideo oraz CA Bella Vista.
Bagnulo jako trener potrafił jak nikt inny wyzwalać u swych podopiecznych poczucie pewności siebie i wielką ambicję. Zaliczany jest do najwybitniejszych trenerów w dziejach urugwajskiego futbolu.

</doc>
<doc id="1825881" url="https://pl.wikipedia.org/wiki?curid=1825881" title="Parafia św. Antoniego Padewskiego w Kraśniku">
Parafia św. Antoniego Padewskiego w Kraśniku

Parafia Świętego Antoniego Padewskiego w Kraśniku - parafia rzymskokatolicka z siedzibą w Kraśniku, należąca do archidiecezji lubelskiej i Dekanatu Kraśnik. Została erygowana 28 sierpnia 1998. Kościół parafialny wybudowany w latach 1995-1998. Mieści się przy ulicy Kolejowej.
Zasięg parafii.
Do parafii należą wierni z Kraśnika mieszkający przy ulicach: 3 Maja, Adolfa Dygasińskiego, Kolejowej, Hugona Kołłątaja, Komisji Edukacji Narodowej, Stanisława Konarskiego, Lipowej, Stanisława Małachowskiego, Obwodowej, Powstańców Śląskich, Stanisława Staszica, Towarowej, Wapiennej, Wojska Polskiego, Wojskowej, Zakrzowieckiej.

</doc>
<doc id="1825882" url="https://pl.wikipedia.org/wiki?curid=1825882" title="Ulica barbarzyńców">
Ulica barbarzyńców

Ulica barbarzyńców (tytuł oryg. "Rue barbare") – francuski film fabularny (dramat) z 1984 roku, adaptacja powieści Davida Goodisa.

</doc>
<doc id="1825884" url="https://pl.wikipedia.org/wiki?curid=1825884" title="Przełączka pod Kaczą Turnią">
Przełączka pod Kaczą Turnią

Przełączka pod Kaczą Turnią (, ok. 2170 m) – niewielka przełączka znajdująca się w Pustej Grani, odchodzącej na północ od wschodniego skraju Galerii Gankowej w słowackiej części Tatr Wysokich. Oddziela Kaczą Turnię od Kaczego Dziobu. Najłatwiejsze wejście na przełęcz jest z Pustej Ławki drogą nr 2 (jest to fragment najłatwiejszej drogi na Gankową Galerię).
Ku północnemu zachodowi z przełączki opada głęboko wcięty żleb, w dolnej części przechodzący w komin opadający na piargi Doliny Ciężkiej. W dolnej części komin zaklinowany jest kilkoma skalnymi blokami, wyżej jest w nim kilka niewielkich przewieszek. Łączna deniwelacja żlebu wynosi około 150 m. Na przeciwległą stronę, do Doliny Kaczej z przełączki opada depresja będąca lewym odgałęzieniem olbrzymiej Rynny Szczepańskich (przez Władysława Cywińskiego nazywanej Żlebem Świerza).
Polska nazwa Przełączki pod Kaczą Turnią pochodzi od sąsiadującej Kaczej Turni, słowackie nazewnictwo wywodzi się natomiast od Galerii Gankowej.

</doc>
<doc id="1825889" url="https://pl.wikipedia.org/wiki?curid=1825889" title="Mikel San José">
Mikel San José

Mikel San José Dominguez (ur. 30 maja 1989 w Pampelunie) – hiszpański piłkarz występujący na pozycji obrońcy w angielskim klubie Birmingham City.
Kariera młodzieżowa.
San José rozpoczął swoją karierę w zespołach młodzieżowych Athletic Bilbao. Najpierw występował w drużynie Juvenil B, później zaś Juvenil A. W sezonie 2006/07 w tym ostatnim zespole rozegrał 27 spotkań i zdobył 5 goli.
Kariera zawodowa.
Liverpool.
W sierpniu 2007 roku podpisał trzyletni kontrakt z Liverpoolem i następnie w sezonie 2007/08 i 2008/09 występował z zespole rezerw.
Powrót do Bilbao.
W sierpniu 2009 roku ogłoszono, iż San José zostanie wypożyczony do Athletic Bilbao, którego jest wychowankiem, w celu zdobycia doświadczenia w pierwszym zespole. W klubie tym otrzymał na koszulce numer "12". 17 września 2009 roku zadebiutował w pierwszym zespole w spotkaniu gazy grupowej Ligi Europy przeciwko Austrii Wiedeń. W listopadzie 2009 roku San José wyjawił, że jest sfrustrowany brakiem występów w pierwszym zespole i nie wyklucza skrócenia wypożyczenia. W styczniu 2010 roku miałby powrócić do Liverpoolu lub zostać wypożyczony do innego klubu. Pozostał jednak w Bilbao do końca sezonu. Rozegrał 25 ligowych meczów oraz zdobył jedną bramkę.
20 maja 2010 roku San José definitywnie przeszedł do Athleticu Bilbao.
Kariera reprezentacyjna.
San José był częścią hiszpańskiej drużyny do lat 19, która w lipcu 2007 roku zdobyła mistrzostwo Europy. Następnie regularnie występował w reprezentacji Hiszpanii U-21.

</doc>
<doc id="1825890" url="https://pl.wikipedia.org/wiki?curid=1825890" title="Meistriliiga (1994/1995)">
Meistriliiga (1994/1995)

Sezon 1994/95 był 4. sezonem o mistrzostwo Estonii.

</doc>
<doc id="1825891" url="https://pl.wikipedia.org/wiki?curid=1825891" title="Wigan (dystrykt)">
Wigan (dystrykt)



</doc>
<doc id="1825893" url="https://pl.wikipedia.org/wiki?curid=1825893" title="Diecezja gospicko-seńska">
Diecezja gospicko-seńska

Diecezja Gospić-Senj (łac.: "Dioecesis Gospiciensis-Seniensis", chorw.: "Gospićko-Senjska biskupija") – katolicka diecezja chorwacka położona w południowej części kraju. Siedziba biskupa znajduje się w katedrze Zwiastowania NMP w Gospiciu.
Historia.
Diecezja seńska powstała w IV w. i istniała do 27 lipca 1969, gdy połączono ją z diecezją rijecką. Od 1630 nosiła nazwę "diecezja seńsko-modruska".
Diecezja Gospić-Senj została erygowana 25 maja 2000 roku przez papieża Jana Pawła II po wydzieleniu 83 parafii z archidiecezji Rijeka-Senj. Pierwszym jej zwierzchnikiem został mianowany bp Mile Bogović, dotychczasowy biskup pomocniczy rijecko-senjski.
Podział administracyjny.
W skład diecezji wchodzi obecnie 5 dekanatów z 85 parafiami:

</doc>
<doc id="1825894" url="https://pl.wikipedia.org/wiki?curid=1825894" title="Maksimum ryzyka">
Maksimum ryzyka

Maksimum ryzyka (ang. "Maximum Risk", 1996) – amerykański film akcji z udziałem Jean-Claude’a Van Damme’a, gwiazdy tegoż gatunku filmów. W Polsce oglądanie filmu dozwolone od 16 lat (według KRRiT).
Obsada.
i inni

</doc>
<doc id="1825896" url="https://pl.wikipedia.org/wiki?curid=1825896" title="Diecezja Srirem">
Diecezja Srirem



</doc>
<doc id="1825899" url="https://pl.wikipedia.org/wiki?curid=1825899" title="Dabie Shan">
Dabie Shan

Dabie Shan (chin. upr.: 大别山; chin. trad.: 大別山; pinyin: "Dàbié Shān") – góry we wschodnich Chinach, na granicy prowincji Anhui, Hubei i Henan, rozciągające się na długości ok. 250 km. Najwyższym szczytem jest Tiantangzhai, którego wysokość wynosi 1729 m n.p.m. Występują tam resztki lasów monsunowych oraz zarośla bambusowe, południowe stoki są wykorzystywane pod tarasową uprawę zbóż i herbaty. Góry stanowią barierę klimatyczną dla chłodnych mas powietrza z północy.

</doc>
<doc id="1825900" url="https://pl.wikipedia.org/wiki?curid=1825900" title="Karabin Alex-338">
Karabin Alex-338



</doc>
<doc id="1825911" url="https://pl.wikipedia.org/wiki?curid=1825911" title="Parafia św. Stanisława Biskupa i Męczennika w Czeladzi">
Parafia św. Stanisława Biskupa i Męczennika w Czeladzi

Parafia św. Stanisława Biskupa i Męczennika – rzymskokatolicka parafia znajdująca się w Czeladzi. Parafia należy do dekanatu czeladzkiego, diecezji sosnowieckiej i metropolii częstochowskiej. Erygowana w 1260 roku.

</doc>
<doc id="1825920" url="https://pl.wikipedia.org/wiki?curid=1825920" title="Puchar Świata w short tracku 2009/2010">
Puchar Świata w short tracku 2009/2010

Puchar Świata w short tracku 2009/2010 była to 13. edycja zawodów w short tracku. Zawodnicy podczas tego sezonu wystąpili w czterech zawodach tego cyklu rozgrywek. Rywalizacja rozpoczęła się w Pekinie 19 sierpnia, a zakończyła w Marquette, odbywająca się w dniach 12-13 listopada 2009 roku.
Najważniejszą imprezą sezonu były igrzyska olimpijskie w Vancouver.

</doc>
<doc id="1825921" url="https://pl.wikipedia.org/wiki?curid=1825921" title="A Young Person’s Guide to King Crimson">
A Young Person’s Guide to King Crimson

A Young Person's Guide to King Crimson – kompilacyjny, dwupłytowy album grupy King Crimson.

</doc>
<doc id="1825923" url="https://pl.wikipedia.org/wiki?curid=1825923" title="Parafia św. Mateusza Apostoła w Czeladzi">
Parafia św. Mateusza Apostoła w Czeladzi

Parafia św. Mateusza Apostoła – rzymskokatolicka parafia znajdująca się w Czeladzi. Parafia należy do dekanatu czeladzkiego, diecezji sosnowieckiej i metropolii częstochowskiej. Erygowana w 1985 roku.

</doc>
<doc id="1825928" url="https://pl.wikipedia.org/wiki?curid=1825928" title="Parafia św. Wojciecha Biskupa i Męczennika w Czeladzi">
Parafia św. Wojciecha Biskupa i Męczennika w Czeladzi

Parafia św. Wojciecha Biskupa i Męczennika – rzymskokatolicka parafia znajdująca się w Czeladzi. Parafia należy do dekanatu czeladzkiego, diecezji sosnowieckiej i metropolii częstochowskiej. Erygowana w 1986 roku.

</doc>
<doc id="1825929" url="https://pl.wikipedia.org/wiki?curid=1825929" title="Zasada amonowa">
Zasada amonowa



</doc>
<doc id="1825930" url="https://pl.wikipedia.org/wiki?curid=1825930" title="Suazi na Letnich Igrzyskach Olimpijskich 2008">
Suazi na Letnich Igrzyskach Olimpijskich 2008

Reprezentacja Suazi na Letnich Igrzyskach Olimpijskich 2008 liczyła czworo zawodników (2 kobiety i 2 mężczyzn). Suazi miało swoich przedstawicieli w 2 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji Suazi była lekkoatletka Temalangeni Dlamini, specjalizująca się w biegu na 400 metrów. Najmłodszą reprezentantką Suazi na Letnich Igrzyskach Olimpijskich 2008 była 16-letnia pływaczka Senele Dlamini, a najstarszym przedstawicielem tego kraju był lekkoatleta specjalizujący się w biegu na 1500 metrów – niespełna 25-letni Isaiah Msibi. Wszyscy zawodnicy reprezentowali swój kraj na igrzyskach po raz pierwszy.
Był to ósmy start tej reprezentacji na letnich igrzyskach olimpijskich oraz dziewiąty start na igrzyskach olimpijskich (reprezentant Suazi wystartował także w Zimowych Igrzyskach Olimpijskich 1992). Najlepszym wynikiem, jaki osiągnęli reprezentanci Suazi na Letnich Igrzyskach Olimpijskich 2008, była 46. pozycja, jaką Isaiah Msibi zajął w rywalizacji biegaczy na 1500 m.
Tło startu.
Narodowy Komitet Olimpijski Suazi powstał w 1972 roku. Od tego czasu Komitet Olimpijski tegoż kraju zgłasza reprezentacje tego kraju do udziału w najważniejszych imprezach międzynarodowych takich jak igrzyska afrykańskie, czy igrzyska Wspólnoty Narodów. 
Suazi na letnich igrzyskach olimpijskich zadebiutowało w 1972 roku. Jej reprezentanci do czasu startu w igrzyskach w Pekinie nie zdobyli żadnego medalu olimpijskiego.
Lekkoatletyka.
Suazi w lekkoatletyce reprezentowało dwoje zawodników – 1 mężczyzna i 1 kobieta. Każdy z nich wystartował w jednej konkurencji. Początkowo Isaiah Msibi i Temalangeni Dlamini nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jako pierwszy podczas igrzysk w Pekinie wystartował Isaiah Msibi, który wziął udział w rywalizacji biegaczy na 1500 metrów. Eliminacje rozpoczęły się 15 sierpnia 2008 roku o godzinie 19:10.
Msibi startował w drugim biegu eliminacyjnym, który odbył się o godzinie 19:19. Wynikiem 3:51,35 pobił swój rekord życiowy, ale mimo to zajął ostatnie, 12. miejsce w swoim biegu eliminacyjnym, co w łącznej klasyfikacji dało mu 46. miejsce na 47 sklasyfikowanych zawodników. Zwycięzcą tej konkurencji został Asbel Kiprop z Kenii.
Jako druga podczas igrzysk wystartowała Temalangeni Dlamini, która wzięła udział w rywalizacji biegaczek na 400 metrów. Eliminacje tej konkurencji rozpoczęły się 16 sierpnia 2008 roku o godzinie 12:10. Dlamini startowała w ostatnim, siódmym biegu eliminacyjnym, który odbył się o godzinie 12:52. Z wynikiem 59,91 zajęła ostatnie, 7. miejsce w swoim biegu eliminacyjnym, co w łącznej klasyfikacji dało jej 48. miejsce w gronie 50 zawodniczek. Jej czas reakcji wyniósł 0,278 sekundy. Zwyciężczynią tej konkurencji została Christine Ohuruogu z Wielkiej Brytanii.
Mężczyźni
Kobiety
Pływanie.
Suazi w pływaniu reprezentowało dwoje zawodników – 1 mężczyzna i 1 kobieta. Każdy z nich wystartował w jednej konkurencji. Początkowo Luke Hall i Senele Dlamini nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez Światową Federację Pływacką każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 pływaków. Jedynym kryterium, jakie musieli oni spełnić, był wcześniejszy start na Mistrzostwach Świata w Pływaniu 2007. Obydwoje spełnili to kryterium, gdyż w czasie tej imprezy Luke Hall wystartował w czterech konkurencjach – wyścigu na 50 metrów stylem dowolnym (zajął w nim 86. miejsce), 100 metrów stylem dowolnym (118. miejsce), 50 metrów stylem motylkowym (105. miejsce), 100 metrów stylem motylkowym (102. miejsce), a Senele Dlamini wystartowała w dwóch konkurencjach – wyścigu na 50 metrów stylem dowolnym (zajęła w nim 107. miejsce), 50 metrów stylem motylkowym (91. miejsce). Na mistrzostwach w Melbourne startowali też inni suazyjscy pływacy: pływaczki Kathryn Millin i Stacey Rydey oraz pływak Mduduzi Fanuwakme Xaba. Jednak Narodowy Związek Pływacki Suazi ("Swaziland National Swimming Association") zadecydował, że to Hall i Dlamini będą reprezentować Suazi na Letnich Igrzyskach Olimpijskich w Pekinie.
Jako pierwszy podczas igrzysk wystartował Luke Hall, który wziął udział w konkurencji 50 metrów stylem dowolnym mężczyzn. Eliminacje tej konkurencji rozpoczęły się 14 sierpnia 2008 roku. Hall startował w szóstym wyścigu eliminacyjnym. Z wynikiem 24,41 zajął 4. miejsce w swoim wyścigu eliminacyjnym, co w łącznej klasyfikacji dało mu 60. miejsce na 97 sklasyfikowanych zawodników. Jego czas reakcji wyniósł 0,66 sekundy. Zwycięzcą tej konkurencji został César Cielo z Brazylii.
Jako druga podczas igrzysk wystartowała Senele Dlamini, która wzięła udział w konkurencji 50 metrów stylem dowolnym kobiet. Eliminacje tej konkurencji rozpoczęły się 15 sierpnia 2008 roku. Dlamini startowała w czwartym wyścigu eliminacyjnym. Z wynikiem 28,70 zajęła 2. miejsce w swoim wyścigu eliminacyjnym, co w łącznej klasyfikacji dało jej 61. miejsce w gronie 90 zawodniczek. Jej czas reakcji wyniósł 0,65 sekundy. Zwyciężczynią tej konkurencji została Britta Steffen z Niemiec.

</doc>
<doc id="1825931" url="https://pl.wikipedia.org/wiki?curid=1825931" title="Diecezja porecko-pulska">
Diecezja porecko-pulska

Diecezja Poreč i Pula (łac.: "Dioecesis Parentina et Polensis", chorw.: "Porečko-pulska biskupija") – katolicka diecezja chorwacka położona w południowo-zachodniej części kraju – Istrii. Siedziba biskupa znajduje się w katedrze Wniebowzięcia NMP w Poreč.
Historia.
Diecezja katolicka w Poreč została założona w IV w. Pierwszym znanym z imienia biskupem był św. Mauro, który poniósł męczeńską śmierć podczas prześladowania chrześcijan w Cesarstwie rzymskim. Przypuszcza się, że w IV w. ufundowano biskupstwo w Puli. Do XIX w. obie diecezje podlegały różnym włoskim prowincjom kościelnym.
30 czerwca 1828 r. doszło do reorganizacji struktury Kościoła katolickiego na terenie Cesarstwa Austriackiego. W jej wyniku dokonano zjednoczenia obu diecezji w ramach biskupstwa Poreč i Puli.
Po zakończeniu II wojny światowej i przyłączeniu do Jugosławii nowych nabytków terytorialnych w Dalmacji Stolica Apostolska utworzyła w 1947 r. administraturę apostolską w Pazin, która w 1977 r. decyzją papieża Pawła VI została wchłonięta przez diecezję Poreč i Puli.
Podział administracyjny.
W skład diecezji wchodzi obecnie 9 dekanatów ze 134 parafiami.

</doc>
<doc id="1825932" url="https://pl.wikipedia.org/wiki?curid=1825932" title="Parafia Świętych Archaniołów Michała, Gabriela, Rafała w Czeladzi">
Parafia Świętych Archaniołów Michała, Gabriela, Rafała w Czeladzi

Parafia Świętych Archaniołów Michała, Gabriela, Rafała – rzymskokatolicka parafia znajdująca się w Czeladzi. Parafia należy do dekanatu czeladzkiego, diecezji sosnowieckiej i metropolii częstochowskiej. Erygowana w 1989 roku.

</doc>
<doc id="1825934" url="https://pl.wikipedia.org/wiki?curid=1825934" title="Honda Ascot">
Honda Ascot

Honda Ascot – samochód osobowy klasy średniej produkowany przez japońską firmę Honda w latach 1989 - 1997. Model powstał z przeznaczeniem na rodzimy rynek japoński. Dostępny był tylko jako 4-drzwiowy sedan.
Honda Ascot I.
Produkcję Hondy Ascot rozpoczęto 13 września 1989 roku. Model bazuje na Hondzie Accord IV. Produkowany był do roku 1994, samochód napędzany był przez silniki R4 o pojemności 1,8-2 l i mocy maksymalnej 105-150 KM.
Honda Ascot Innova.
Honda Ascot Innova wytwarzana była od 5 marca 1992 do 1996. Model bazuje na Hondzie Accord V w wersji Europejskiej. Pojazd był 4-drzwiowym sedanem klasyfikowanym w segmencie D.
Honda Ascot II.
Druga generacja Hondy Ascot produkowana była w latach 1993-1997. Samochód klasyfikowany był w segmencie D, dostępny był wyłącznie jako 4-drzwiowy sedan. 

</doc>
<doc id="1825936" url="https://pl.wikipedia.org/wiki?curid=1825936" title="Księgarz z Kabulu">
Księgarz z Kabulu

Księgarz z Kabulu – to oparta na faktach historia kabulskiej rodziny księgarza Shaha Muhammada Raisa napisana przez norweską dziennikarkę Åsne Seierstad. Wydaną w 2002 roku w języku norweskim książkę w Polsce wydano w 2005 (tłumaczenie – Anna Marciniakówna). Pozycja została wydana przez Warszawskie wydawnictwo WAB, w formacie A5, zawiera 307 stron.
O powstaniu książki.
Wrzesień 2001 roku. Dwa tygodnie po zamachu na World Trade Center norweska dziennikarka przyjeżdża do Kabulu. Afganistan po upadku reżimu talibów. Na zaproszenie rodziny księgarza Shaha Mohammada Raisa, Åsne Seierstad spędza 3 miesiące w jego domu. Poznając jego wielopokoleniową rodzinę. Wróciwszy do Norwegii pisze o tym książkę, która staje się światowym bestsellerem.
Tematyka książki.
Autorka przedstawia w niej Afganistan z epoki Zahera Shaha, potem dziesięciu lat interwencji rosyjskiej, bratobójczych walk mudżahedinów i reżymu talibów. Z tego ostatniego okresu autorka przedstawia np. zakazy i nakazy wprowadzone przez talibów – zakaz noszenia nieprzyzwoitych strojów, golenia bród, organizowania walk ptaków, używania narkotyków i handlu nimi, puszczania latawców, portretowania istot żywych, noszenia fryzur na modłę zachodnią, czy zakaz muzyki i tańca na weselach. Nakazano wówczas pod groźbą więzienia kilkakrotnie w dzień modlić się w meczetach. Kobietom nie wolno było wychodzić samym z domu, a i z mężczyzną mogły się poruszać ukryte w burce. Przy okazji A.S. opowiada, że burkę wprowadził po raz pierwszy w 1901-1919 roku król Habibullah jako osłonę swoich 200 żon przed oczyma innych mężczyzn. Spopularyzowane w latach 50. przede wszystkim wśród bogatych, za czasu talibów stały się symbolem Afganistanu. Autorka cały rozdział swej książki poświęca burkom, ich historii, ich funkcji. Opisuje afgańskie kobiety na targu jako chodzące burki, anonimowe, bezimienne. Twarze odzyskują dopiero w domu. "Twarze, które ukradły im burki."
Przedstawiając gospodarza domu pod nazwiskiem Sultan Khan, pokazuje go jako znawcę afgańskiej kultury, księgarza, który z narażeniem życia ratował przed talibami książki – świadectwo przeszłości Afganistanu. Jednocześnie ten sam człowiek we własnym domu okazuje się tyranem karzącym młodszego brata za nieposłuszeństwo ostracyzmem rodzinnym, zmuszającym do 12-godzinnej codziennej pracy swego 11-letniego syna, biorącym sobie po pięćdziesiątce drugą nastoletnią żonę, której grozi, że jeśli będzie mu rodzić córki, zastąpi ją kolejną żoną.
A.S. pisze o próbie buntu traktowanej jak służąca najmłodszej siostry Sultana, Leily, buntu, którego granicą jest jej własny strach przed wyróżnieniem się, świadomość podporządkowanego miejsca kobiety wzmocniona przez kilka lat panowania talibów. Opisuje pielgrzymkę najstarszego syna Sultana, przymuszanego przez ojca do niewolniczej pracy w księgarni, Mansura. Mansur jedzie do grobu czczonego przez szyitów zięcia Mahometa, Alego. Do Mazar-e Szarif, by oczyścić się z grzechu nie powstrzymania przyjaciela od gwałtu na małej głodnej dziewczynce.
Wielką figurą tej książki jest kobieta. Zdominowana przez mężczyznę, marząca o małżeństwie z kimś, kto pozwoli jej kształcić się i pracować. A.S. cały rozdział poświęca afgańskim kobietom, dla których "tęsknota za miłością jest tabu", które protestują w pieśniach i samobójstwach. W życiu codziennym nie umieją się przeciwstawić matce, ojcu, starszemu bratu, synowi – rezygnując np. z marzenia o pracy w szkole (żona Sultana, Sharifa), czy akceptując niechciane małżeństwo (Leila). Harują od rana do nocy obsługując całą rodzinę, poniżane przez mężczyzn, bez prawa do decydowania o swoim losie. W strachu, że nie urodzą dziecka (Firoza, siostra Sultana), przerażone, że mogłoby być córką i mąż spragniony synów weźmie kolejną żonę (Sonia, druga zona Sultana). Jeszcze młodszą. Jej młodością podtrzyma on energię w swoim starzejącym się ciele. W książce opisano przygotowanie takiej nastolatki do ślubu ze starszym od jej ojca Sultanem. Także związane z tym uczucia jego starszej żony Sharify. A.S. szczegółowo i bardzo ciekawie opisuje zwyczaje afgańskie.
opisuje też nędzę zniszczonego wojnami Kabulu, w którym wdowy po żołnierzach sprzedają swoje ciało, by ratować od śmierci głodowej swoje dzieci. Rozwiązaniem bywa też kradzież. Nie jest już (jak za talibów) karana utratą ręki, ale uwięzienie żywiciela rodziny skazuje rodzinę na głód. W książce przedstawiono udział głównego bohatera Sultana w takiej zmianie losu człowieka, który go okradł ze sprzedawanych w księgarni pocztówek.
Kontrowersje.
A.S. zaproszono na 3 miesiące do afgańskiego domu. Książka o nim przyniosła goszczącej u niego A.S. sławę. On sam poczuł się zdradzony. W książce przedstawiono go jako ciężko pracującego intelektualistę i znawcę afgańskiej kultury, który godnie przetrwał reżimy, ale w domu pozostał nie znającym litości tyranem zmuszającym do niewolniczej pracy swoje dzieci. Zmiana imienia nie oszczędziła jego osoby – zbyt jest znany w Kabulu. Rais pozwał A.S. w Norwegii do sądu za zniesławienie i osąd jego charakteru, rodziny i Afganistanu. W 2005 podczas podróży po Skandynawii Rais zadeklarował chęć proszenia tu o azyl, bo życie po publikacji w Afganistanie stało się dla niego niebezpieczne. Przegrawszy proces próbował bronić siebie pisząc własną wersję przedstawionych tu w książce zdarzeń – "There once was a bookseller in Kabul".
"Gazeta Wyborcza" pisze o tym: "I tak mieliśmy do czynienia ze zjawiskiem ery globalnej – chyba po raz pierwszy przedstawiciel Trzeciego Świata, obrażony sposobem, w jaki przedstawiono go w książce z Pierwszego Świata, chciał dochodzić swoich praw. A ponieważ jest to również era postkolonialna, pytanie, czy można oceniać inną kulturę poprzez kryteria własnej, jest bardziej aktualne niż kiedykolwiek". Punkt widzenia autorki skomentowany jest następująco: "Patrzy z punktu widzenia wyzwolonej Skandynawki, dla której małżeństwo zaaranżowane przez rodzinę musi być tragedią, rodzinna hierarchia -zawsze tyranią, a burka – chodzącym więzieniem".

</doc>
<doc id="1825938" url="https://pl.wikipedia.org/wiki?curid=1825938" title="Parafia Najświętszej Maryi Panny Bolesnej w Czeladzi">
Parafia Najświętszej Maryi Panny Bolesnej w Czeladzi

Parafia Najświętszej Maryi Panny Bolesnej – rzymskokatolicka parafia znajdująca się w Czeladzi. Parafia należy do dekanatu czeladzkiego, diecezji sosnowieckiej i metropolii częstochowskiej. Erygowana w 1937 roku.

</doc>
<doc id="1825946" url="https://pl.wikipedia.org/wiki?curid=1825946" title="Škoda 26Tr Solaris">
Škoda 26Tr Solaris



</doc>
<doc id="1825948" url="https://pl.wikipedia.org/wiki?curid=1825948" title="Rozdroże przy Huczawie">
Rozdroże przy Huczawie



</doc>
<doc id="1825951" url="https://pl.wikipedia.org/wiki?curid=1825951" title="Szimon Noson Nota Biderman">
Szimon Noson Nota Biderman

Szimon Noson Nota Biderman (ur. 1931 w Jerozolimie, zm. 28 września 2009 w Bene Berak) – rabin, w latach 1987–2009 cadyk chasydzkiej dynastii Lelow.
Życiorys.
Urodził się w Jerozolimie, jako syn rabina Mosze Mordechaja Bidermana (1903–1987) i wnuk Szimona Nosona Noty Biderman (1870–1929), na cześć którego dostał imiona. Studiował m.in. w Jeszywas Chajej Olam, Jeszywie Gedola Sfas Emes, a także w jesziwie wołożyńskiej. W 1951 ożenił się z córką rabina Szlomo Freunda. Przez pewien czas był przełożonym chasydzkiej jesziwy w Antwerpii. W 1973 na polecenie ojca wyjechał do Stanów Zjednoczonych i założył lelowski bet midrasz na Boro Park w Nowym Jorku.
Po śmierci ojca w 1987 został cadykiem lelowskich chasydów. Wraz z rabinem Israelem Leichterem był założycielem koszernej stołówki "Bejs haTawszil" w Bene Berak, gdzie znajduje się centrum lelowskich chasydzów. Działał na rzecz odzyskania, upamiętnienia i renowacji grobu cadyka Dawida Bidermana i starego cmentarza żydowskiego w Lelowie. Z jego inicjatywy również powstanie centrum chasydzkie w Lelowie. Jego najbliższym współpracownikiem był rabin Simcha Krakowski.
Zmarł w Bene Berak w noc święta Jom Kipur. Jest pochowany na cmentarzu na Górze Oliwnej w Jerozolimie.
Nauki.
Szimon Noson Nota Biderman mawiał by nie rozmawiać w czasie trwania modlitwy, ponieważ skupienie w czasie Szmone Esre zapewnia, że modlitwa zostanie wysłuchana. Mawiał, że zachowywanie ciszy podczas modlitwy zapewnia długie życie i chroni od choroby.

</doc>
<doc id="1825952" url="https://pl.wikipedia.org/wiki?curid=1825952" title="Włościańsko-Robotniczy Komitet Łemkowszczyzny">
Włościańsko-Robotniczy Komitet Łemkowszczyzny

Włościańsko-Robotniczy Komitet Łemkowszczyzny – komitet uformowany 18 lutego 1945 przez Łemków o sympatiach komunistycznych, w tym członków sowieckich oddziałów partyzanckich.
Komitet zabiegał o organizację szkolnictwa łemkowskiego, zachęcał Łemków do wstępowania do Armii Czerwonej, oraz do wyjazdów do ZSRR.
Komitet działał w oparciu o lokalne struktury PPR, posiadał przedstawicielstwa w prawie każdej łemkowskiej wsi. Jego przewodniczącym został inż. Maks Sobin, a zastępcą Michał Doński. Komitet został rozwiązany w końcu lipca 1945, ponieważ mimo że oficjalnie popierał wyjazdy do ZSRR, to nieoficjalnie zachęcał do pozostania w Polsce.

</doc>
<doc id="1825954" url="https://pl.wikipedia.org/wiki?curid=1825954" title="Rwanda na Letnich Igrzyskach Olimpijskich 2008">
Rwanda na Letnich Igrzyskach Olimpijskich 2008

Rwandę na Letnich Igrzyskach Olimpijskich 2008 reprezentowało 4 zawodników w 2 dyscyplinach.
Był to siódmy start reprezentacji Rwandy na letnich igrzyskach olimpijskich.
Lekkoatletyka.
Mężczyźni
Kobiety

</doc>
<doc id="1825956" url="https://pl.wikipedia.org/wiki?curid=1825956" title="Kościół św. Michała Archanioła w Cigacicach">
Kościół św. Michała Archanioła w Cigacicach

Kościół pw. św. Michała Archanioła w Cigacicach – zabytkowa neogotycka świątynia katolicka. Kościół parafialny należący do parafia pw. św. Michała Archanioła w Cigacicach, dekanatu Sulechów, diecezji zielonogórsko-gorzowskiej, metropolii szczecińsko-kamieńskiej, zlokalizowany w Cigacicach, w gminie Sulechów, w powiecie zielonogórskim, w województwie lubuskim, mieszczący się na malowniczej skarpie nad Odrą.
Historia.
Pierwszy, drewniany kościół parafialny św. Michała Archanioła w Cigacicach zbudowano średniowieczu. W XVI wieku użytkowali go protestanci. Neogotycki ceglany budynek w obecnej formie zbudowano w drugiej połowie XIX wieku. Jest to kościół z jedną nawą, wieżą i absydą. 

</doc>
<doc id="1825958" url="https://pl.wikipedia.org/wiki?curid=1825958" title="Aniela Moszyńska">
Aniela Moszyńska

Aniela Moszyńska z domu Generowicz (ur. 20 września 1940 w Warszawie, zm. 17 grudnia 2017) – polska artysta malarz, pedagog, animator kultury, dyrektor Młodzieżowego Domu Kultury (MDK) im. Cypriana K. Norwida w Warszawie w latach 1987–2005.
Życiorys.
W 1965 roku ukończyła studia na Akademii Sztuk Pięknych w Warszawie, Wydział Malarstwa w pracowni prof. Jana Cybisa. Jest członkiem zwyczajnym Związku Polskich Artystów Plastyków.
Ukończyła również Podstawową Szkołę Muzyczną nr 3 w Warszawie w klasie fortepianu i trzy lata Państwowej Średniej Szkoły Muzycznej nr 1 w Warszawie.
W latach 1965–1967 współpracowała, jako grafik, ze Składnicą Księgarską, projektując okładki książek, obwoluty do płyt, reklamówki i foldery.
Praca pedagogiczna.
W latach 1967–1977 pracowała w Młodzieżowym Domu Kultury im. Władysława Broniewskiego w Warszawie, prowadząc zajęcia plastyczne. Od 1977 do 1987 roku – na stanowisku zastępcy dyrektora. Od 1987 roku, do przejścia na emeryturę w roku 2005, pełniła funkcję dyrektora Młodzieżowego Domu Kultury „Muranów”, któremu z jej inicjatywy nadano w 1989 roku imię Cypriana Kamila Norwida. Powstało wówczas używane do dziś logo MDK. Zaczęto prowadzić kronikę placówki,
Jako doświadczony animator kultury miała własną wizję placówki edukacji kulturalnej. Oparła działalność MDK „Muranów” na kreatywności i fachowości współpracowników, co umożliwiało realizację nowatorskich form pracy pedagogicznej i wychowania dla kultury.
Otwartość na zmiany i docenianie inicjatywy współpracowników pozwoliło jej na przekształcenie Domu Kultury, znanego dotychczas z osiągnięć w pracy z dziećmi w zakresie plastyki, w placówkę nowoczesną, o niezwykle bogatej ofercie tematycznej i programowej.
Nadała placówce rozmach, jakość i styl, ukierunkowując jej działalność na szeroką współpracę z instytucjami oświaty i kultury: szkołami, muzeami, domami kultury i bibliotekami, z instytucjami administracji państwowej i samorządowej, z Polskim Komitetem Narodowym UNICEF, z Towarzystwem Przyjaciół Warszawy.
Z jej inicjatywy galerię MDK (przy ul. Świętojańskiej 5) nazwano Galerią Twórczości Dzieci i Młodzieży. Od 1996 roku patronat nad nią sprawuje Polski Komitet Narodowy UNICEF. Działalność wystawienniczą wzbogaciły „literackie wieczory przy świecach”. W siedzibie MDK na ul. Długiej utworzyła galerię „Na Schodach”. Zainicjowała i przez wiele lat osobiście realizowała (1991–1998) coroczną wymianę prac plastycznych młodzieży z pracowni rysunku i malarstwa MDK, prowadzonej przez Marka Moszyńskiego, z pracami młodzieży ze szkół w Nowym Jorku pn. „Pomimo różnic razem”. Jest pomysłodawcą konkursów plastycznych dla dzieci ”Jesteśmy cząstką przyrody” i „Rysunek satyryczny o tematyce ekologicznej”. Wprowadziła, rozpoczynającą rok szkolny, „Giełdę ofert”, podczas której prezentowane były propozycje programowe działalności MDK.
Z jej inicjatywy, w MDK, drukowano biuletyny artystyczne i ekologiczne. Na bazie prac dzieci wydawano książki.
Nawiązanie w 1993 roku współpracy z Marią Podlasiecką pozwoliło jej na powołanie w MDK „Muranów” działu upowszechniania kultury i dziedzictwa narodowego, realizującego interdyscyplinarne programy, warsztaty i konkursy – dla szkół wszystkich poziomów – z różnych dziedzin kultury, historii, języka i wiedzy o Warszawie.
Współtworzyła programy i imprezy. Zwracała szczególną uwagę na szatę graficzną materiałów dydaktycznych i reklamowych, zaproszeń, dyplomów itp.
Szacunek dla pracy nauczycieli i uczniów szkół uczestniczących w konkursach, realizowanych w MDK, okazywała nadając szczególnie uroczysty charakter imprezom finałowym, organizowanym zawsze w niezwykłej scenerii i oprawie artystycznej – w teatrach, muzeach, w Galerii Porczyńskich, Rektoracie Uniwersytetu Warszawskiego, Ratuszu m.st. Warszawy, Towarzystwie im. Fryderyka Chopina przy ul. Okólnik i innych.
Patronat nad konkursami o tematyce warszawskiej sprawowali prezydenci Warszawy: Marcin Święcicki, Paweł Piskorski oraz Starosta Powiatu Warszawskiego Edmund Ambroziak.
Gala z okazji 40-lecia istnienia MDK odbyła się w ówczesnej siedzibie MDK „Muranów” – Pałacu Działyńskich.
Jubileusz 50-lecia istnienia MDK odbył się w Teatrze Ateneum.
Powołany do życia, w 1994 roku, Ośrodek Twórczości Pedagogicznej przy MDK był organizatorem warsztatów artystycznych dla nauczycieli, sesji nt. nowoczesnego systemu oświaty oraz kursów dla nauczycieli „Mazowsze moją małą ojczyzną” i „Warszawa w historii i legendzie”.
Nagrody i wyróżnienia.
Za osiągnięcia pedagogiczne oraz działania w zakresie upowszechniania kultury otrzymała wiele nagród i wyróżnień.
Ważniejsze z nich to:

</doc>
<doc id="1825959" url="https://pl.wikipedia.org/wiki?curid=1825959" title="Księżyc (film 1969)">
Księżyc (film 1969)

Księżyc (film) – polska etiuda filmowa zrealizowana w 1969 roku na podstawie słuchowiska radiowego Stanisława Grochowiaka.
Opis fabuły.
Akcja filmu rozgrywa się w okresie wojny domowej w Rosji. Młody oficer – białogwardzista – zostaje skazany na śmierć przez czerwonoarmistów i w księżycową noc jest prowadzony na rozstrzelanie przez dwóch konwojentów. Dialog jaki wszyscy trzej pomiędzy sobą prowadzą na temat dobrze widocznego na niebie księżyca, staje się pretekstem do ukazania dwóch, przeciwstawnych postaw i skrajnie odmiennych światów jakie sobą reprezentują. Atak oddziału białogwardzistów odwraca role. Oficer zostaje uratowany, a konwojenci powieszeni. W ostatniej scenie, białogwardyjski oficer dowiaduje się, że dwaj skazańcy przyjęli śmierć spokojnie, patrząc w zadumie na księżyc...
Aktorzy.
i inni. 

</doc>
<doc id="1825963" url="https://pl.wikipedia.org/wiki?curid=1825963" title="Zawsze czegoś brak">
Zawsze czegoś brak

Zawsze czegoś brak – piętnasty album studyjny zespołu Budka Suflera wydany 30 października 2009 na 35-lecie istnienia grupy. 13 stycznia 2010 roku album uzyskał status złotej płyty w Polsce.
Lista utworów.
źródło:
Twórcy.
źródło:

</doc>
<doc id="1825965" url="https://pl.wikipedia.org/wiki?curid=1825965" title="Rogelio Antonio Domínguez">
Rogelio Antonio Domínguez



</doc>
<doc id="1825966" url="https://pl.wikipedia.org/wiki?curid=1825966" title="Złodziej w sutannie">
Złodziej w sutannie

Złodziej w sutannie – spektakl "Sceny Faktu" Teatru Telewizji; opowiada o brawurowej tajnej akcji uwolnienia kopii obrazu Matki Boskiej Częstochowskiej i postaci księdza Józefa Wójcika, który w 1972 roku wykradł go z klasztoru na Jasnej Górze. Historia miała swój początek w zainicjowanej przez kardynała Stefana Wyszyńskiego peregrynacji obrazu w polskich parafiach i aresztowaniu go przez Milicję Obywatelską w 1966 roku, w związku z czym przez 6 lat szlakiem nawiedzenia wędrowała jedynie pusta rama. Kiedy 1972 roku symbole te miały trafić na uroczystości w Radomiu, wikariusz tamtejszej parafii wykradł obraz z Częstochowy i przywiózł go do radomskiej katedry. Udana akcja rozpoczęła ponowną peregrynację obrazu.

</doc>
<doc id="1825968" url="https://pl.wikipedia.org/wiki?curid=1825968" title="Zimowisko Osobowice we Wrocławiu">
Zimowisko Osobowice we Wrocławiu

Zimowisko Osobowice ("Liegehafen") – przystań we Wrocławiu, położona na prawym brzegu rzeki Odra, w obrębie osiedla Osobowice. Baseny tego zimowiska służą głównie jako miejsce postoju barek, w okresie zimowym. "Zimowisko Osobowice" obejmuje dwie przystanie:
Każde z tych zimowisk to odrębne akwatoria obejmujące odrębne baseny i odrębne wejścia do portu. "Zimowisko Osobowice 1" znajduje się powyżej "Zimowiska Osobowice 2". Nad częścią "Zimowiska Osobowice 1" przerzucona jest przeprawa mostowa: Most Milenijny; tuż przy tym zimowisku przebiega Linia kolejowa nr 271. "Zimowisko Osobowice 1" powstało w latach 1915–1932, w km 257 biegu rzeki, natomiast "Zimowiska Osobowice 2" znacznie później, bo w 1941 r., w 259,0 km biegu rzeki. "Zimowisko Osobowice 1" mieści około 150 barek, natomiast "Zimowisko Osobowice 2" około 180 barek.
W sezonie żeglarskim, przystanie są miejscem imprez związanych z żeglarstwem, np. organizowanych przez "Wrocławski Okręgowy Związek Żeglarski", czy też zawody wędkarskie.

</doc>
<doc id="1825971" url="https://pl.wikipedia.org/wiki?curid=1825971" title="Autostrada A19 (Włochy)">
Autostrada A19 (Włochy)

Autostrada A19 – autostrada na Sycylii we Włoszech, łącząca miasta Palermo i Katania.
A19 rozpoczyna się w okolicach miasta Palermo, przebiega wzdłuż Morza Tyrreńskiego na odcinku około 45 kilometrów, a następnie skręca na południe, przebiegając przez pasmo górskie "Madonie" i Równinę Katańską.
Autostrada A19 liczy łącznie ponad 199 kilometrów. Posiada połączenie z dwiema innymi głównymi drogami na Sycylii – A18 (Messyna – Katania) i A20 (Messyna – Palermo).
Historia.
Budowa autostrady trwała od 1970 do 1975 roku. A19 odciążyła ruch drogowy pomiędzy Palermo a Katanią.

</doc>
<doc id="1825974" url="https://pl.wikipedia.org/wiki?curid=1825974" title="Dawid Cwi Szlomo Biderman">
Dawid Cwi Szlomo Biderman

Dawid Cwi Szlomo Biderman (ur. 1844, zm. 1918) – rabin, w latach 1882–1918 cadyk chasydzkiej dynastii Lelow.
Był synem Eleazara Mendla Bidermana (1827–1882), wnukiem Mosze Bidermana (1776–1851) i prawnukiem Dawida Bidermana (1746–1814), założyciela dynastii. Po śmierci ojca w 1882 został cadykiem lelowskich chasydów. Jego następcą został jego syn Szimon Noson Nota Biderman (1870–1929).

</doc>
<doc id="1825976" url="https://pl.wikipedia.org/wiki?curid=1825976" title="Shaadi Se Pehle">
Shaadi Se Pehle

Shaadi Se Pehle, hindi: शादी से पहले, urdu: شادی سے پہلے, tj. "Przed ślubem" – bollywoodzka komedia wyreżyserowana przez Satish Kaushika. W rolach głównych Akshaye Khanna, Mallika Sherawat i Ayesha Takia. W drugoplanowych Anupam Kher, Sunil Shetty, Boman Irani i Aftab Shivdasani.
Fabuła.
To historia Ashisha (Akshaye Khanna), który tak się zaplątał w swojej hipochondrii, że uwierzył, iż lada moment umrze na raka. Zamawiając już sobie drewno sandałowe na stos wielkodusznie zaczął odstraszać swoją przyszłą narzeczoną od siebie. Upijając się. Przychodząc na pogrzeb z wyzywająco ubraną tancerką z baru. Sytuację tę wykorzystuje zakochany w jego narzeczonej Rohit (Aftab Shivdasani). Pocieszając Rani (Ayesha Takia) stara się ją zrazić do Ashisha. Udaje mu się, gdy zniechęcający do siebie narzeczoną Ashish pozwala się poderwać nie wierzącej w miłość, wyzywającej Sanii (Mallika Sherawat). Wkrótce zdarzenia nabierają pośpiechu – narwany brat Sanii, gangster Anna (Sunil Shetty) decyduje się choćby przemocą uszczęśliwić swoją siostrzyczkę. Wbrew swej woli Ashish ma poślubić Sanię. I wtedy nagle dowiedziawszy się, że jest zdrowy za wszelką cenę chce odzyskać serce Rani...
W filmie nawiązania do takich bollywoodzkich filmów jak " Devdas (film)" i klasyków umierania na ekranie – "Anand" i "Kal Ho Naa Ho".
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Tere Naam" (2003), "Aksar" (2006), "Aashiq Banaya Aapne", autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Chup Chup Ke", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Dil Ne Jise Apna Kahaa", "Fool and Final", "Good Boy Bad Boy", "Welcome" i "Karzzzz".

</doc>
<doc id="1825977" url="https://pl.wikipedia.org/wiki?curid=1825977" title="Biskupi Poreču i Puli">
Biskupi Poreču i Puli

Biskupi Poreču i Puli – lista biskupów diecezji porecko-pulskiej.

</doc>
<doc id="1825979" url="https://pl.wikipedia.org/wiki?curid=1825979" title="Sierra Leone na Letnich Igrzyskach Olimpijskich 2008">
Sierra Leone na Letnich Igrzyskach Olimpijskich 2008

Sierra Leone na Letnich Igrzyskach Olimpijskich 2008 reprezentowało 3 zawodników w 2 dyscyplinach.
Był to dziewiąty start reprezentacji Sierra Leone na letnich igrzyskach olimpijskich.
Wyniki reprezentantów Sierra Leone.
Lekkoatletyka.
Mężczyźni
Kobiety

</doc>
<doc id="1825982" url="https://pl.wikipedia.org/wiki?curid=1825982" title="Life Mein Kabhie Kabhiee">
Life Mein Kabhie Kabhiee

Life Mein Kabhie Kabhiee – indyjski thriller o tematyce społecznej wyreżyserowany w 2007 roku przez Vikram Bhatta, autora "Ghulam". W rolach głównych Aftab Shivdasani, Dino Morea, Sammir Dattani, Mohnish Behl, Nauheed Cyrusi, Anjori Alagh (debiut), Koel Purie. 
Fabuła.
To historia piątki przyjaciół z college’u. Rajeev Arora (Dino Morea) uzależniony w życiu od decyzji swego starszego brata Sanjeeva (Mohnish Behl) kierującego milionową firmą ojca marzy o sukcesie, o tym, aby być w życiu najlepszym. Jai Gokhale (Sammir Dattani) upokorzony klęską ojca pragnie władzy. Monice Seth nie wystarcza zakochany w niej narzeczony, chce sławy aktorskiej. Ishcie Sahrma wydaje się, że szczęście zapewnią jej pieniądze. Przyjaciele wyzywają los. Za pięć lat mają spotkać się, aby rozsądzić, kto z nich wygrał zakład spełniając swoje marzenia, stając się najszczęśliwszy z nich. Sędzią podczas tego zakładu ma być marzący o spełnieniu się w pisaniu i małżeństwie z Richą (Koel Purie) Manish Gupta (Aftab Shivdasani).
Obsada.
w rolach drugoplanowych
Muzyka i piosenki.
Muzykę do filmu skomponował braterski duet Jatin-Lalit, autorzy muzyki do takich filmów jak Jo Jeeta Wohi Sikandar, Raju Ban Gaya Gentleman, Kabhi Haan Kabhi Naa, Yes Boss, , Ghulam, Kuch Kuch Hota Hai, Dil Kya Kare, Sarfarosh, Mohabbatein, Phir Bhi Dil Hai Hindustani, Kabhi Khushi Kabhie Gham, Albela, Hum Tum, Mr. White Mr. Black.

</doc>
<doc id="1825985" url="https://pl.wikipedia.org/wiki?curid=1825985" title="Tajemnica IZBY">
Tajemnica IZBY

Tajemnica IZBY lub Dzielna pani Brisby (ang. "The Secret of NIMH") – amerykański film animowany z 1982 roku. Zrealizowany na podstawie powieści Roberta C. Briena.
Otrzymał pozytywne recenzje; serwis Rotten Tomatoes przyznał mu wynik 96%.
Opis fabuły.
Film opisuje przygody myszy pani Brisby, wdowy po Jonathanie, który pomógł uciec szczurom z laboratorium NIMH. Pani Brisby musi uratować swojego synka Tymoteusza, chorującego na zapalenie płuc. Pomóc mogą jej jedynie szczury.
Dystrybucja VHS.
Film został wydany w Polsce na kasecie VHS z polskim lektorem.
Wersja polska.
Opracowanie wersji polskiej: TELEWIZYJNE STUDIA DŹWIĘKU W WARSZAWIE
Reżyseria: Stanisław Pieniak
Dialogi: Marzena Kamińska
Tłumaczenie: Magdalena Lipska
Realizacja dźwięku: Jerzy Rogowiec
Montaż: Elżbieta Joel
Kierownik produkcji: Ala Siejko
Teksty piosenek: Andrzej Brzeski
Opracowanie muzyczne: Eugeniusz Majchrzak
W wersji polskiej udział biorą:

</doc>
<doc id="1825987" url="https://pl.wikipedia.org/wiki?curid=1825987" title="Metropolia rijecka">
Metropolia rijecka

Metropolia rijecka – jedna z czterech metropolii obrządku łacińskiego w Kościele katolickim w Chorwacji, obejmująca swoim zasięgiem południowo-zachodnią część kraju, w tym część Dalmacji i Istrię.
Historia.
Metropolia rijecka została założona 27 lipca 1969 r. na mocy decyzji papieża Pawła VI, który podniósł dotychczasową diecezję rijecką do rangi archidiecezji i przydzielił jej jako sufraganię diecezje Krk i porecko-pulską.

</doc>
<doc id="1825991" url="https://pl.wikipedia.org/wiki?curid=1825991" title="Tupi i Binu">
Tupi i Binu

Tupi i Binu ("Toopy and Binoo", 2008-2010) – amerykańskie–kanadyjskie serial animowany, który jest emitowany w Polsce na kanale TVP1. Wyprodukowany przez Treehouse TV, Spectra Animation, Harpo Productions i PBS Kids Magic Balloons. 
Opis fabuły.
Serial opowiada o przyjaźni między szczurem a kotem. Codziennie razem sobie pomagają i przeżywają ciekawe historie.
Wersja polska.
Wersja polska: Studio Eurocom
Reżyseria: Tomasz Marzecki
Dialogi: Wojciech Szymański
Dźwięk: Krzysztof Podolski
Kierownictwo produkcji: Marzena Omen-Wiśniewska
W roli Tupiego wystąpił: Jarosław Domin

</doc>
<doc id="1825992" url="https://pl.wikipedia.org/wiki?curid=1825992" title="Hugo Kinne">
Hugo Kinne

Gustav Adolf Hugo Max Kinne (potocznie Hugo Kinne, ur. 30 lipca 1882 w Genthin pod Magdeburgiem, zm. 15 listopada 1948 w Magdeburgu) – niemiecki prawnik i polityk, doktor nauk prawnych, nadburmistrz Frankfurtu nad Odrą w latach 1925-1933 (formalnie do 1934).
Życiorys.
7 października 1925 został wybrany na nadburmistrza Frankfurtu nad Odrą, urząd objął 12 listopada). W czasie jego urzędowania zdecydowano o budowie wielu szkół i budynków użyteczności publicznej tj. m.in. "Hindenburgschule" (otwarcie 1927), "Ostmarkstadion" (inauguracja po gruntownej przebudowie 27 maja 1927), czy Akademia Pedagogiczna (początek budowy 1931).
Po nominacji Hitlera na kanclerza Rzeszy zmiany nie ominęły również frankfurckiego magistratu. Decyzją szefa rządu z 6 kwietnia 1933 7 członków NSDAP zostało powołanych na 7 komisarycznych, nieuposażonych członków rady miejskiej we Frankfurcie nad Odrą. Magistrat uległ poważnej reorganizacji. W październiku 1933 narodowi socjaliści zawiesili nadburmistrza Kinne w czynnościach. 1 czerwca 1934 został wysłany na przymusową emeryturę i opuścił miasto.
Ostatnie lata życia spędził jako adwokat i notariusz w swoim rodzinnym mieście Genthin. Zmarł podczas transportu do szpitala.

</doc>
<doc id="1825993" url="https://pl.wikipedia.org/wiki?curid=1825993" title="Gustav Adolf Hugo Max Kinne">
Gustav Adolf Hugo Max Kinne



</doc>
<doc id="1825994" url="https://pl.wikipedia.org/wiki?curid=1825994" title="Neslowa Grań">
Neslowa Grań

Neslowa Grań (, , ) – boczna grań w Tatrach Bielskich, odgałęziająca się w okolicach dolnego końca Koziego Grzbietu od głównej grani Tatr Bielskich i opadająca w południowo-wschodnim kierunku do Kotliny Podtatrzańskiej. Oddziela dolny koniec Doliny Czarnej Rakuskiej od Doliny Czarnej Huczawy.
Neslową Grań porasta las. W dolnej części grani jest sporo dróg leśnych i ścieżek, a las w wyniku wichur i wyrębu jest w kiepskim stanie. Na Neslowej Grani znajduje się kilka polan: Neslowa Polana, Wyżnia Neslowa Polana i Zadnia Dziura. Na dwóch z nich stoją paśniki dla zwierząt i znajdują się ambony. U południowo-wschodniego podnóża grani, w Dolinie Huczawy znajduje się dużo wywierzysko Huczawa.
Szlaki turystyczne.
Prowadzi przez nią szlak turystyczny.

</doc>
<doc id="1825997" url="https://pl.wikipedia.org/wiki?curid=1825997" title="Myopus">
Myopus



</doc>
<doc id="1826002" url="https://pl.wikipedia.org/wiki?curid=1826002" title="Parafia Matki Bożej Bolesnej w Brzeszczach-Jawiszowicach">
Parafia Matki Bożej Bolesnej w Brzeszczach-Jawiszowicach

Parafia pw. Matki Bożej Bolesnej w Brzeszczach-Jawiszowicach – parafia rzymskokatolicka znajdująca się w Jawiszowicach, obejmująca swoim zasięgiem część Brzeszcz i część Jawiszowic. Należy do dekanatu Jawiszowice diecezji bielsko-żywieckiej. Erygowana została 26 czerwca 1983.

</doc>
<doc id="1826003" url="https://pl.wikipedia.org/wiki?curid=1826003" title="Kleopatra (córka Idasa)">
Kleopatra (córka Idasa)

Kleopatra (także Kleopatra Alkione, Kleopatra Alkyone, Kleopatra Alcyone; gr. Kleopátra Alkyónē, łac. Cleopatra Alcyone) – w mitologii greckiej żona Meleagra.
Uchodziła za córkę Idasa i Marpessy. Nie mogąc znieść żalu po śmierci swojego męża, odebrała sobie życie.

</doc>
<doc id="1826004" url="https://pl.wikipedia.org/wiki?curid=1826004" title="Séamus Coleman">
Séamus Coleman

Séamus Coleman (ur. 11 października 1988 w Killybegs) – irlandzki piłkarz występujący na pozycji obrońcy w angielskim klubie Everton F.C. oraz w reprezentacji Irlandii.
Kariera klubowa.
Coleman rozpoczął swoją karierę w irlandzkim Sligo Rovers. Podczas gry dla tego zespołu testowany był w takich klubach jak Birmingham City i Burnley, ostatecznie jednak w lipcu 2009 roku za kwotę 150 tysięcy funtów trafił do Evertonu. Przed sezonem 2009/10 Coleman musiał poddać się zabiegowi z powodu zakażenia pęcherza, które zagrażało jego karierze. W październiku 2009 roku zadebiutował w przegranym 0:5 spotkaniu Ligi Europy przeciwko Benfice. W tym samym miesiącu Coleman rozegrał swoje pierwsze spotkanie w Premier League, gdy w 80. minucie meczu z Boltonem Wandrers zastąpił na boisku Johna Heitingę. 19 marca 2010 roku został do końca sezonu wypożyczony do Blackpool.
Kariera reprezentacyjna.
Coleman ma za sobą występy w reprezentacji Irlandii do lat 21, w której zadebiutował w 2008 roku w spotkaniu przeciwko Szwecji. 8 lutego 2011 roku w meczu z Walii rozegrał pierwszy mecz w kadrze A. 24 marca 2017 w meczu eliminacyjnym do Mistrzostw Świata 2018 z reprezentacją Walii doznał złamania nogi w starciu z Neilem Taylorem.

</doc>
<doc id="1826008" url="https://pl.wikipedia.org/wiki?curid=1826008" title="Ciche Oko">
Ciche Oko

Ciche Oko (słow. "Malé Tiché pleso") – niewielki stawek znajdujący się na wysokości ok. 1750 m n.p.m. w górnych partiach Doliny Szerokiej Jaworzyńskiej w słowackiej części Tatr Wysokich. Leży on ok. 140 m na północny zachód od największego zbiornika wodnego Doliny Szerokiej – Cichego Stawu. Ma on około 11,2 m długości, ok. 8,5 m szerokości, a jego maksymalna głębokość to ok. 2 m. Do Cichego Oka nie prowadzą żadne znakowane szlaki turystyczne, gdyż leży na obszarze ochrony ścisłej, którym objęte są okolice masywu Szerokiej Jaworzyńskiej.
Ciche Oko jest stawkiem okresowym, więc jego wymiary mogą ulegać wahaniom.

</doc>
<doc id="1826011" url="https://pl.wikipedia.org/wiki?curid=1826011" title="Geografia Libii">
Geografia Libii

Geografia Libii – dziedzina nauki zajmująca się badaniem Libii pod względem geograficznym.
Libia, położona w Afryce Północnej nad Morzem Śródziemnym, zaliczana jest do największych krajów afrykańskiego kontynentu. Niemal cały kraj znajduje się pod wpływem klimatu zwrotnikowego suchego, a na południu skrajnie suchego. Ponad 90% jego terytorium leży na obszarach pustynnych. Pomimo braku sieci wodnej, Libia ma dostęp do wody w postaci zasobnych rezerwuarów wód podziemnych. Niezwykła suchość klimatu i brak opadów, zwłaszcza na południu, sprawia, że ogromne obszary kraju są całkowicie pozbawione szaty roślinnej. Kraj ma bogate złoża ropy naftowej i gazu ziemnego, a sektor wydobywczy stanowi główne źródło dochodu narodowego.
Położenie i powierzchnia.
Libia leży w Afryce Północnej i jest zaliczana do tzw. państw Maghrebu. Graniczy od wschodu z Egiptem (granica ma 1115 km), od południowego wschodu z Sudanem (382 km), od południa z Czadem (1050 km) i Nigrem (342 km), a od zachodu z Tunezją (461 km) i Algierią (989 km). Od północy oblewają ją wody Morza Śródziemnego – długość linii brzegowej to 1770 km.
Powierzchnia kraju wynosi 1 759 540 km² – Libia jest czwartym pod względem wielkości krajem Afryki.
Budowa geologiczna i rzeźba terenu.
Ponad 90% powierzchni Libii zajmują pustynne tereny Sahary.
Prawie całe terytorium Libii położone jest na obszarze krystalicznej platformy saharyjskiej. Centrum kraju stanowi niecka algiersko-libijska. Libia jest w większości krajem wyżynnym, gdzie średnia wysokość waha się od 300 do 600 m n.p.m. Jedynie pas wybrzeża oraz północno-wschodnia część kraju stanowi obszar nizin.
Libię można podzielić na trzy regiony geograficzne – Cyrenajkę na wschodzie, Trypolitanię na północnym zachodzie i Fazzan na południu.
Trypolitania składa się z kilku mniejszych regionów geograficznych, które mają zróżnicowaną rzeźbę terenu. Na północny wzdłuż wybrzeża ciągną się niziny przybrzeżne – na zachodzie Al-Dżifara, a na wschodzie Dafnia. Od północy nizinę Al-Dżifara ogranicza pasmo wzgórz Dżabal Nafusa zbudowane z wapieni, gipsów i piaskowców, wznoszące się na wysokość do 600 m n.p.m. Na południe od Dżabal Nafusa rozciąga się szeroki na 100–150 km pas wyżyn, do którego na południu przylega pustynia kamienista Al-Hamada al-Hamra. W kierunku południowo-wschodnim ta pustynna wyżyna przechodzi w młode góry Dżabal as-Sauda, za którymi leżą góry Al-Harudż al-Aswad z wieloma wulkanami wznoszącymi się na wysokość 1200 m n.p.m.
Obszary tychże gór i kamienistych wyżyn przechodzą gwałtownie w rozległą i monotonną nizinę, stanowiącą część Pustyni Libijskiej, i ciągną się dalej na obszarze Egiptu. Obszar ten, zaliczany do Cyrenajki, jest pokryty piaszczystymi osadami, gdzie leżą oazy: Wahat Dżalu, Al-Dżaghbub i największa z nich Wahat al-Kufra. 
Północna część Cyrenajki jest obszarem wyżynnym, jednak na wschodzie teren obniża się, by dalej przejść w niewielkie wzniesienia pod zachodnią granicą Egiptu. Obszary wyżynne Cyrenajki wznoszą się na wysokość do 300–550 m n.p.m., tworząc góry Al-Dżabal al-Achdar (nazywane „Zielonymi Górami”) dochodzące do 900 m n.p.m. Nad zatoką Wielką Syrtą znajduje się kilkukilometrowy pas nadbrzeżnych nizin. Na południowy wschód od zatoki leży depresja Sabchat Ghuzajjil (47 m p.p.m.).
Fazzan stanowi południową część Libii. Jest obszarem wyżynnym, ale znajduje się w nim seria niecek, przebiegających ze wschodu na zachód. Niecki oddzielone są rozległymi pustynnymi obszarami, pokrytymi żwirowymi osadami. Na terenach tych zagłębień znajdują się liczne oazy jak: Sabha, Marzuk i Aubari. Fazzan słynie z ergów, nazywanych „morzami piasku”. Największe z nich to Idhan Aubari (o powierzchni 50 tys. km²) w zachodniej części i Idhan Murzuk (80 tys. km²) w południowo-zachodniej części. Na pustyniach tych występują liczne ruchome wydmy, m.in. barchany, przypominające wyglądem półksiężyce ze stromo opadającą stroną zawietrzną, wydmy paraboliczne z wydłużonymi ramionami i wydmy gwiaździste, o wysokości od kilku do 40 m, rozpiętości 5–400 m i 25–20 m długości. Wydmy często poruszają się z wiatrem i migrują 5–100 m rocznie. Wśród wydm znajdują się liczne jeziora zasilane przez wody gruntowe.
Na granicy z Czadem obszar znacznie się wznosi, tworząc północne odgałęzienie masywu Tibesti. Najwyższy szczyt Libii – Bikku Bitti wznosi się na wysokość 2286 m n.p.m. Na terenie tego masywu wznosi się kilka wygasłych stożków wulkanicznych. Góry w południowej Libii jak i cały masyw Tibesti, ciągnący się dalej na terytorium Czadu; zbudowany jest z krystalicznych skał prekambryjskich, pokrytych piaskowcami.
Klimat.
Niemal cała Libia znajduje się pod wpływem klimatu zwrotnikowego suchego, a na południu i na południowym wschodzie skrajnie suchego.
Jedynie pas nadmorski – nizina Al-Dżifara i góry Al-Dżabal al-Achdar – objęte są klimatem podzwrotnikowym typu śródziemnomorskiego, charakteryzującym się gorącym i suchym latem oraz chłodną, wilgotną zimą. Średnie roczne temperatury osiągają 19–20 °C, przy czym tereny górskie Dżabal Nafusa i Al-Dżabal al-Achdar charakteryzują się niższymi temperaturami w granicach 17–18 °C. Temperatury poniżej 15 °C odnotowywane są w wyższych partiach Al-Dżabal al-Achdar, który jest najchłodniejszym regionem Libii. Najcieplejszymi miesiącami są lipiec i sierpień, a najchłodniejszymi styczeń i luty. Średnia temperatura w lipcu to 24–27 °C, w styczniu 10–12 °C °C. Brak bariery gór powoduje dużą zmienność pogody – w zimie na wybrzeżu może padać śnieg, a w lecie temperatury mogą osiągać 40–45 °C. 13 września 1922 roku, w miejscowości Al-Azizijja w północno-zachodniej części kraju odnotowano temperaturę 58 °C, która przez 90 lat była uznawana za najwyższą odnotowaną temperaturę powietrza w historii. Ponowne analizy tych pomiarów wykazały, że badacz popełnił błąd, odnotowując temperaturę wyższą o około 7 stopni od rzeczywistej.
Opady na wybrzeżu przypadają na okres od października do kwietnia i osiągają 500–750 mm. Najwyższe opady, przynoszone przez deszczowe wiatry z zachodu i północnego zachodu, odnotowywane są we wschodniej części Dżabal Nafusa i na wzniesieniach Al-Dżabal al-Achdar. Najwyższe opady w rejonie nadbrzeżnym notuje się na Półwyspie Barka – maksymalnie do 600 mm rocznie. Strefa nadbrzeżna Trypolitanii otrzymuje około 450 mm rocznie, a im dalej na południe tym opady są niższe. Południowe krańce Trypolitanii otrzymują rocznie 150 mm deszczu. Od kwietnia do października wybrzeże znajduje się pod silnym wpływem mas zwrotnikowego powietrza, toteż wybrzeże Libii w tym okresie otrzymuje znikome opady deszczu, a w okresie czerwiec-wrzesień opady w ogóle nie występują.
Klimat zwrotnikowy panuje mniej więcej na obszarach położonych 100–150 km w głąb lądu. Rejony należące do Fazzanu i południowych obszarów Cyrenajki cechują się klimatem o skrajnie suchej odmianie. Obszary pustynne charakteryzują się bardzo niską wilgotnością powietrza, nie przekraczającą 20%. Większość Sahary otrzymuje mniej niż 15 mm opadów rocznie, jedynie opady na północy dochodzą do 50 mm rocznie. Miejscowość Sabha otrzymuje średnio jedynie 10 mm opadów rocznie. W niektórych regionach opady mogą nie występować przez kilka lat. W głębi lądu, średnia roczna temperatura waha się od 10 °C w regionach górzystych do 24–26 °C na pustyniach. Temperatury w ciągu dnia mogą dochodzić do ponad 50 °C, a w nocy opadać do 20–30 °C. W ciągu nocy mogą występować przymrozki, a zimą nawet mrozy do -10–25 °C. Średnia temperatura w lipcu to 35 °C, w styczniu 18 °C °C. Dobowe wahania temperatur są wysokie i mogą dochodzić do 45 °C.
Charakterystycznym elementem jest wiejący z południa gorący, bardzo suchy wiatr ghibli, który niesie ogromne ilości piasku i pyłu z pustyni, ograniczając widoczność do mniej niż 18 m. Wiatr ten występuje najczęściej na wiosnę i jesienią.
Wody.
Sieć rzeczna w Libii nie istnieje, nie ma ani jednej rzeki stałej. Występują natomiast liczne uedy – suche koryta rzeczne, które na czas krótkotrwałych deszczy wypełniają się wodą, tworząc rzeki okresowe. Największe systemy rzek okresowych to Wadi Zamzam i Wadi Bajj al-Kabir, uchodzące do Wielkiej Syrty.
Libia ma znaczne zasoby wód podziemnych na pustyni, z których korzystają oazy. W południowo-wschodniej części kraju i w Fezzanie występują wody artezyjskie. Woda z tych podziemnych rezerwuarów transportowana jest poprzez system podziemnych rurociągów do regionów nadbrzeżnych, tzw. Wielka Sztuczna Rzeka.
Na nizinach przybrzeżnych występują licznie sebhy.
Gleby.
Prawie cała Libia pokryta jest mało żyznymi glebami. Jedynie na Półwyspie Barka występują nieco żyźniejsze luwisole. W wielu miejscach strefy nadbrzeżnej, gdzie występują słone jeziora, gleby również są dużym stopniu zasolone. Wnętrze kraju pokryte jest pustynnymi litosolami i regosolami. Duże połacie terenu w głębi lądu i na południu kraju, są całkowicie pozbawione pokrywy glebowej. Te obszary stanowią pustynię piaszczystą, pokrytą charakterystycznymi barchanami. Wybrzeże Morza Śródziemnego pokrywają kserosole (buroziemy i szaroziemy pustynne).
Flora i fauna.
Flora.
Niezwykła suchość klimatu i brak opadów, zwłaszcza na południu, sprawia, że ogromne obszary kraju są całkowicie pozbawione szaty roślinnej. Na terenie Libii odnotowano ponad 1800 gatunków roślin, przy czym 80–81 uważanych jest za gatunki endmiczne. 70–80% wszystkich gatunków roślin występuje w górach Al-Dżabal al-Achdar.
Na wybrzeżu występują zarośla typu makii oraz zadrzewienia z sosn pinii i eukaliptusów, a nad Wielką Syrtą trawiaste i piołunowe półpustynie. W latach obfitych opadów równiny przybrzeżne pokrywają się trawami i ziołami – występują tu m.in. złotogłowy i wątrobowce. Sebhy – nisko położone obszary, zalewane przez wodę morską, która wyparowując pozostawia pokłady soli, porastają wieloletnie trawy halofilne, m.in. z rodzaju mannica.
Góry Dżabal Nafusa porasta roślinność stepowa – rośnie tu m.in. ostnica mocna. Północne obszary gór Al-Dżabal al-Achdar porasta niski las z jałowcami i pistacjami. Występują tu liczne rośliny jednoroczne, m.in. stokłosy, mozgi kanaryjskie, wiechliny i życice. Im bardziej na południe tym las staje się rzadszy i uboższy w rośliny jednoroczne. W górach Al-Harudż al-Aswad występuje arbuz kolokwinta.
Obszary półpustynne charakteryzują się skąpą roślinnością. Występują tu skupiska takich roślin odpornych na suszę jak soliród, wilczypieprz, komosa, piołun i złotogłów. Niektóre rośliny obszarów półpustynnych spotykane są także w uedach, wzdłuż których występują również akacje i tamaryszki. W oazach na pustyni rosną palmy daktylowe.
Fauna.
Na terenie Libii występuje 4590 gatunków zwierząt (dane szacunkowe), przy czym 81% wszystkich gatunków to owady.
Świat zwierząt reprezentują przede wszystkim gatunki pustynne – występują tu m.in. zając płowy, podskoczek duży, a także hieny, fenki i lisy rude i gazele. W oazach spotkać można jadowite żmije i bungarusy. Wśród ptaków rodzimych wyróżnić można m.in. cukrówki, skowronki, orły, jastrzębie i sępy.
Kilkanaście gatunków zwierząt żyjących w Libii jest zagrożonych wyginięciem. Do krajowej czerwonej listy wpisane zostały takie zwierzęta jak: gepard, adaks pustynny, kulik i podskoczek egipski.
Ochrona środowiska.
Libia objęła ochroną przede wszystkim znaczne obszary Sahary – według starszych źródeł (stan na 2009 rok) na terenie Libii znajdowały się dwa parki narodowe i 10 innych obszarów chronionych. Natomiast baza danych Protected Planet (stan na 2021 rok) podaje 5 obszarów chronionych, w tym dwa parki narodowe kategorii II według Światowej Komisji IUCN ds. Obszarów Chronionych (IUCN World Commission on Protected Areas – WCPA) (stan na 2021 rok) – El-Kouf i El Naggaza.
Demografia.
Liczba ludności Libii szacowana jest na nieco ponad 7 milionów w 2021 roku. Tempo wzrostu populacji Libii należy do najwyższych w Afryce Północnej. Prawie połowa ludności ma mniej niż 25 lat, a około jedna trzecia mniej niż 15 lat (dane szacunkowe na 2020 rok).
97% mieszkańców to Berberowie i Arabowie, a pozostałe 3% to Egipcjanie, Grecy, Hindusi, Włosi, Maltańczycy, Pakistańczycy, Tunezyjczycy i Turcy.
Ponad 90% wszystkich mieszkańców Libii żyje w pasie przybrzeżnym Morza Śródziemnego, między Trypolisem na zachodzie a miastem Al-Bajda na wschodzie. Największym miastem jest Trypolis z 1,170 milionem mieszkańców.
Libia jest zarówno krajem docelowym, jak i krajem tranzytowym dla migrantów ekonomicznych. W latach 90. XX w. Libia przyjęła wielu migrantów z Afryki Subsaharyjskiej, traktując ich jako źródło taniej siły roboczej. W XXI w. Libia – z uwagi na niestabilność polityczną i słabe kontrole graniczne – stała się ośrodkiem tranzytowym dla migrantów ze wschodniej i zachodniej Afryki w drodze do Europy.
Językiem urzędowym jest arabski. W większych miastach rozumiany jest angielski i włoski. W kraju używane są też języki berberyjskie.
96,6% Libijczyków jest wyznania muzułmańskiego, 2,7% to chrześcijanie, 0,3% buddyści, ok. 0,5% wyznaje inne religie a 0,2% to osoby bez przynależności religijnej (szacunki na rok 2010).
Gospodarka.
Gospodarka Libii opiera się na eksporcie ropy naftowej i gazu ziemnego. Rezerwy ropy naftowej Libii stanowią około 3 procent rezerw światowych. Na początku XXI w. sektor wydobycia ropy i gazu wypracowywał prawie trzy czwarte dochodu narodowego, zatrudniając mniej niż jedną dziesiątą siły roboczej. Ropa eksportowana jest do Włoch oraz innych krajów Unii Europejskiej, do Egiptu i do Stanów Zjednoczonych.
Za rządów Mu’ammara al-Kaddafiego (1969–2011) państwo sprawowało silną kontrolę nad gospodarką – przemysł naftowy został znacjonalizowany w latach 70. XX wieku, a państwowe związki zawodowe i organizacje przemysłowe zarządzały większością innych gałęzi przemysłu i usług komunalnych. Aby zmniejszyć uzależnienie kraju od ropy naftowej, zaczęto rozwijać rolnictwo poprzez rekultywację i nawadnianie oraz przemysł a także wprowadzać reformy celem liberalizacji polityki gospodarczej i stworzenia zachęt dla przedsiębiorczości prywatnej.
Od 2014 roku, z uwagi na niestabilność polityczną, wydobycie ropy, choć rosnące, nie osiągnęło poziomu sprzed rewolucji i ulega zakłóceniom.
Warunki życia, w tym dostęp do czystej wody pitnej, usług medycznych i bezpiecznych mieszkań pogorszyły się od 2011 roku.

</doc>
<doc id="1826014" url="https://pl.wikipedia.org/wiki?curid=1826014" title="Hugoldsdorf">
Hugoldsdorf

Hugolsdorf – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1826015" url="https://pl.wikipedia.org/wiki?curid=1826015" title="Parafia św. Doroty w Dusznie">
Parafia św. Doroty w Dusznie

Parafia Świętej Doroty w Dusznie jest jedną z 12 parafii leżącą w granicach dekanatu trzemeszeńskiego. Erygowana w 1419 roku.
Kościół parafialny wybudowany w stylu neogotyckim, położony przy granicy Duszna i Wydartowa. Budynek jest murowany z cegły i powstał na miejscu poprzedniej, drewnianej śwątyni.
Dokumenty.
Księgi metrykalne: 

</doc>
<doc id="1826018" url="https://pl.wikipedia.org/wiki?curid=1826018" title="Ukraiński Związek Włościan-Państwowców">
Ukraiński Związek Włościan-Państwowców

Ukraiński Związek Włościan-Państwowców (ukr. "Український Союз Хліборобів Державників", USChD) – utworzony jako emigracyjne stowarzyszenie ukraińskich monarchistów, dzięki zabiegom Wiaczesława Łypynśkiego i Serhija Szemeta w Wiedniu w 1920, z udziałem Dmytra Doroszenki, M. Koczubeja, A. Montrezora, Ł. Sidłećkiego i Ołeksandra Skoropysa-Jołtuchowśkiego. 
Grupa ta ogłosiła „Odezwę do ukraińskich chłopów”, i rozpoczęła wydawanie gazety. W maju 1920 ukazała się, pod redakcją Łypynśkiego pierwsza książka organu USChD „Chliborobśka Ukrajino”, w której opublikował on także swoje «Listy do braci chliborobów», które stanowiły wykład idei hetmańskiej і programu politycznego. W grudniu 1920 członkowie „grupy inicjatywnej” podpisali statut. Przewodnictwo Rady objął Łypynśkyj, członkiem Rady od 1921 był także hetman Pawło Skoropadski. Wskutek nieporozumień z berlińskim centrum hetmańskim Łypynśkyj ogłosił we wrześniu 1930 likwidację USChD і założył Bractwo Ukraińskich Klasokratów-Monarchistów Hetmańców (Братство укр. класократів-монархістіз гетьманців), które nie działało jednak długo. 
Większość aktywnych hetmańców nie zgodziła się z postulatami Łypynśkiego, i po jego śmierci w 1931 Rada Przysięgłych odnowiła działalność pod przewodnictwem J. Melnyka. Formalnie USChD zlikwidowano (bez udziału Pawła Skoropadskiego) na posiedzeniu Rady Przysięgłych w Warszawie 1 lipca 1937. 
W zamian utworzono we wrześniu 1937 Ukraiński Związek Hetmańców-Państwowców (USHD).

</doc>
<doc id="1826020" url="https://pl.wikipedia.org/wiki?curid=1826020" title="Lindholz">
Lindholz

Lindholz – gmina w Niemczech, wchodząca w skład urzędu Recknitz-Trebeltal w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1826021" url="https://pl.wikipedia.org/wiki?curid=1826021" title="Wodospad Wallaman">
Wodospad Wallaman

Wodospad Wallaman (ang. "Wallaman Falls") – wodospad we wschodniej części Australii w stanie Queensland na zachód od miasta Ingham. Jest wodospadem o wysokości 268 metrów. Znajduje się na rzece Stony Creek, przelewając się przez krawędź wpada do przełomu rzeki Herbert.
Wokół wodospadu rozciąga się wiecznie zielony las równikowy, w którym żyje wiele gatunków roślin i zwierząt, m.in. fletówka, kazuar, dziobak.
Wodospad Wallaman wpisany został na listę o największej czystości wody. Wodospad leży na terenie wpisanego na listę światowego dziedzictwa UNESCO Girringun National Park

</doc>
<doc id="1826025" url="https://pl.wikipedia.org/wiki?curid=1826025" title="Parafia Niepokalanego Poczęcia Najświętszej Maryi Panny w Jastrzębowie">
Parafia Niepokalanego Poczęcia Najświętszej Maryi Panny w Jastrzębowie

Parafia Niepokalanego Poczęcia Najświętszej Maryi Panny w Jastrzębowie – jest jedną z 12 parafii leżącą w granicach dekanatu trzemeszeńskiego. Erygowana w 1963 roku.
Dokumenty.
Księgi metrykalne: 

</doc>
<doc id="1826028" url="https://pl.wikipedia.org/wiki?curid=1826028" title="Parafia św. Jakuba Większego w Kamieńcu">
Parafia św. Jakuba Większego w Kamieńcu

Parafia Świętego Jakuba Apostoła w Kamieńcu jest jedną z 12 parafii leżącą w granicach dekanatu trzemeszeńskiego. Powstała prawdopodobnie pod koniec XIII wieku.
Dokumenty.
Księgi metrykalne:

</doc>
<doc id="1826030" url="https://pl.wikipedia.org/wiki?curid=1826030" title="Tata Indica Vista">
Tata Indica Vista

Tata Indica Vista – samochód osobowy segmentu B, produkowany przez koncern Tata Motors. Premierowy pokaz odbył się w 2008 w Nowym Delhi. Na początku auto było dostępne wyłącznie w Indiach. Od sierpnia 2010 firma Marubeni Motors rozpoczęła import tego modelu do Polski.
Opis modelu.
Auto w stosunku do swego poprzednika (Tata Indica) zyskało nową stylistykę zewnętrzną, modne obecnie duże reflektory zachodzące na maskę oraz zmodyfikowane wnętrze.
Każda wersja wyposażenia oferuje lakierowane zderzaki, lusterka i klamki, centralny zamek, klimatyzację, elektrycznie opuszczane szyby, regulację wysokości kolumny kierownicy, hydrauliczne wspomaganie układu kierowniczego, dzieloną tylną kanapę (60/40) oraz dwa gniazda 12 V. Pojemność bagażnika wynosi 232 litrów. Zegary na desce rozdzielczej umieszczono centralnie (jak w przypadku Toyoty Yaris).
Samochód napędzają opracowane w kooperacji z Fiatem nowe silniki: wyposażony w zmienne fazy rozrządu silnik benzynowy 1.4 Safire o mocy 75 KM oraz wykorzystujący technologię Common Rail, silnik wysokoprężny 1.3 Quadrajet również o mocy 75 KM. 
Auto zaprojektował Justyn Norek. Działał m.in. dla Jaguara czy Alfy Romeo, gdzie zajmował się wnętrzami i detalami. Tutaj zaprojektował całe nadwozie oraz wnętrze.

</doc>
<doc id="1826032" url="https://pl.wikipedia.org/wiki?curid=1826032" title="Parafia Wszystkich Świętych w Kruchowie">
Parafia Wszystkich Świętych w Kruchowie

Parafia Wszystkich Świętych w Kruchowie jest jedną z 12 parafii leżącą w granicach dekanatu trzemeszeńskiego. Erygowana w 1727 roku.
Dokumenty.
Księgi metrykalne: 

</doc>
<doc id="1826039" url="https://pl.wikipedia.org/wiki?curid=1826039" title="Parafia św. Brata Alberta w Różannie">
Parafia św. Brata Alberta w Różannie

Parafia Świętego Brata Alberta w Różannie – jedna z 12 parafii leżąca w granicach dekanatu trzemeszeńskiego. Erygowana w 1995 roku.
Dokumenty.
Księgi metrykalne:

</doc>
<doc id="1826041" url="https://pl.wikipedia.org/wiki?curid=1826041" title="Ewa Björling">
Ewa Björling

Ewa Helena Björling (ur. 3 maja 1961 w Ekerö) – szwedzka polityk, parlamentarzystka, lekarz dentystka i wirusolog, od 2007 do 2014 minister handlu zagranicznego.
Życiorys.
Ukończyła w 1987 studia w Instytucie Karolinska. Specjalizowała się w zakresie stomatologii. W 1988 uzyskała uprawnienia zawodowe, pięć lat później obroniła doktorat z medycyny. W 1999 została profesorem na swojej macierzystej uczelni.
Od 1999 do 2006 zasiadała w egzekutywie gminy Ekerö. W 2002 i 2006 z listy Umiarkowanej Partii Koalicyjnej uzyskiwała mandat posłanki do Riksdagu. W latach 2003–2007 wchodziła w skład władz agencji Sida ("Styrelsen för Internationellt Utvecklingssamarbete"), zajmującej się koordynacją państwowej pomocy dla krajów rozwijających się. W 2007 została powołana na urząd ministra handlu zagranicznego w Ministerstwie Spraw Zagranicznych w rządzie Fredrika Reinfeldta. Utrzymała to stanowisko także po wyborach w 2010, w których również uzyskała reelekcję do Riksdagu. Zakończyła urzędowanie w 2014, uzyskując mandat poselski na kolejną kadencję, z którego jednak wkrótce zrezygnowała.

</doc>
<doc id="1826042" url="https://pl.wikipedia.org/wiki?curid=1826042" title="Basket 25 Bydgoszcz">
Basket 25 Bydgoszcz

KS Basket 25 Bydgoszcz – polska żeńska drużyna, funkcjonująca przy klubie sportowym KS "Basket 25" z siedzibą w Bydgoszczy, założony w 1994, występujący w PLKK.
Zawodniczki.
Zagraniczne.
¹ – zawodniczki z wcześniejszym doświadczeniem w WNBA

</doc>
<doc id="1826043" url="https://pl.wikipedia.org/wiki?curid=1826043" title="Parafia św. Józefa Rzemieślnika w Trzemżalu">
Parafia św. Józefa Rzemieślnika w Trzemżalu

Parafia Świętego Jóżefa Rzemieślnika w Trzemżalu jest jedną z 12 parafii leżącą w granicach dekanatu trzemeszeńskiego. Erygowana w 1980 roku.
Dokumenty.
Księgi metrykalne: 

</doc>
<doc id="1826045" url="https://pl.wikipedia.org/wiki?curid=1826045" title="Chińscy arcymistrzowie szachowi">
Chińscy arcymistrzowie szachowi

Lista chińskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Chiny reprezentowali tylko w pewnym okresie swojego życia.

</doc>
<doc id="1826046" url="https://pl.wikipedia.org/wiki?curid=1826046" title="Farman F.220">
Farman F.220

Farman F.220 – francuski samolot z serii samolotów bombowych i samolotów transportowych wytwórni Farman. Produkowany w latach 30. XX wieku. Zbudowano 70 maszyn wszystkich typów.
Historia.
Pierwsze samoloty były górnopłatami z dwoma silnikami. Były to Farman F.211 i Farman F.212. Osiągi tych samolotów były jednak niezadowalające, więc postanowiono powiększyć samolot. Tak doszło do budowy prototypu Farman F.220, który miał swój pierwszy lot w 1932 roku. Napędzany był czterema silnikami Hispano-Suiza 12Lbr o mocy 600 KM. Pierwotnie maszyna była przewidziana jako bombowiec. Ponieważ jednak nie było zainteresowania na samolot, wersję tą przerobiono na cywilny samolot transportowy. Był to F.220B, który pierwszy lot odbył w 1933 roku. Samolot nazywano "Le Centaure" ("Centaur"). W 1934 roku latał w barwach Air France w południowych rejonach Atlantyku. Kolejne cztery egzemplarze F.220.0 również były użytkowane w liniach lotniczych.
W 1933 roku powstał model F.221. Przedstawiono go ponownie jako bombowiec. 11 tych maszyn do 1936 roku trafiło na wyposażenie Francuskich Sił Powietrznych.
Następną wersją był model F.222.1. Wyprodukowano 12 maszyn tego typu. Później wprowadzono zmiany, m.in. poszerzono kadłub w celu polepszenia właściwości aerodynamicznych samolotu i wyprofilowano skrzydła. Zainstalowano również mocniejsze - 920-konne (KM) silniki Gnome-Rhone 14N/11.
Użycie bojowe.
W 1940 roku w Farmany F.222 była wyposażona "15iéme Escadre de Bombardement". Większość maszyn używano do nocnych nalotów na cele w Rzeszy Niemieckiej, m.in. koncern BMW w Monachium.
Należący do francuskiej marynarki NC.223.4 o nazwie własnej „Jules Verne” został dostosowany do zadań bombowych. Dzięki znacznemu zasięgowi stał się pierwszym alianckim bombowcem, który zaatakował Berlin w czasie II wojny światowej. Nalot pod dowództwem kpt. Henri-Laurent Daillière był odpowiedzią za bombardowanie przez Luftwaffe Paryża w ramach operacji Paula 3 czerwca. Jego celem w Berlinie były zakłady Siemensa. Załoga wyleciała o 3 w nocy 6 czerwca z Bordeaux, dalej lecąc na północ wzdłuż wybrzeża atlantyckiego, nad wodami Kanału La Manche i Morza Północnego oraz okupowanej Danii celem uniknięcia ochrony myśliwskiej w strefie walk przez słabo uzbrojoną maszynę (1 karabin maszynowy). Nad niezaciemniony Berlin podchodziła od wschodu nocą 7 czerwca 1940 roku. Choć militarnie wypad miał znaczenie czysto propagandowe, zrzucono 5 bomb 250 kg oraz ręcznie 80 bomb zapalających o wadze 10 kg. Załodze udało się bezpiecznie wrócić do Paryża.. Dwa dni później załoga bombardowała zakłady Heinkla w Rostocku, następnie 13 czerwca zbiorniki paliw pod Wenecją oraz zrzucała ulotki antywojenne na Rzym. 17 czerwca jej celem była włoska baza morska w Livorno.
Również wojska kolonialne posiadały 20 F.221 i F.222. Samoloty stacjonowały w Senegalu i Indochinach.

</doc>
<doc id="1826047" url="https://pl.wikipedia.org/wiki?curid=1826047" title="Chomiec (rodzaj ssaka)">
Chomiec (rodzaj ssaka)

Chomiec ("Allocricetulus") – rodzaj ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Rosji, Kazachstanie, Mongolii i Chińskiej Republice Ludowej.
Morfologia.
Długość ciała (bez ogona) 100–136 mm, długość ogona 16–31 mm, długość ucha 13–25 mm, długość tylnej stopy 14–20 mm; masa ciała 30–68 g.
Systematyka.
Etymologia.
"Allocricetulus": "allos" „inny, nowy”; rodzaj "Cricetulus" (chomiczak).
Podział systematyczny.
Do rodzaju należą następujące gatunki:

</doc>
<doc id="1826050" url="https://pl.wikipedia.org/wiki?curid=1826050" title="Ahrenshagen-Daskow">
Ahrenshagen-Daskow

Ahrenshagen-Daskow – gmina w Niemczech, wchodząca w skład urzędu Ribnitz-Damgarten w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1826054" url="https://pl.wikipedia.org/wiki?curid=1826054" title="Viktor von Podbielski">
Viktor von Podbielski

Viktor von Podbielski (ur. 9 marca 1892 w Dallmin, zm. 20 maja 1945 w Trebbin) – polityk NSDAP, członek SS, nadburmistrz Frankfurtu nad Odrą w latach 1943–1945.
Życiorys.
Podbielski był synem ówczesnego sekretarza stanu w cesarskim urzędzie pocztowym ("Reichspostamt") i pruskiego ministra rolnictwa Victora von Podbielskiego (1844–1916), a także wnukiem pruskiego generała kawalerii Theophila von Podbielskiego (1814–1879), wywodzącego się z jednego z polskich rodów szlacheckich. Podbielscy byli właścicielami dóbr Dallmin, Bootz i Streesow; wszystkie znajdowały się w powiecie Westprignitz w północnej Brandenburgii.
Od 1930 należał do NSDAP ("NSDAP-Nummer" 523 688), w 1932 został Ortsgruppenleiterem w Perlebergu. W 1936 powołany na Gaustabsamtsleitera Marchii Brandenburskiej. Od 20 kwietnia 1939 Podbielski pełnił funkcję SS-Oberführera w sztabie Heinricha Himmlera ("SS-Nummer" 293 718).
5 sierpnia 1942 Podbielski został formalnie posłem do nazistowskiego Reichstagu w następstwie zmarłego Carla Rövera, reprezentując okręg wyborczy nr 14 (Weser-Ems); jednak ostatnie posiedzenie Reichstagu odbyło się jeszcze 26 kwietnia 1942 r. W 1940 dodatkowo objął obowiązki "Gaustellvertretera", zaś od 12 września 1943 do 1 lutego 1945 sprawował urząd nadburmistrza Frankfurtu nad Odrą.
26 stycznia 1945 Frankfurt nad Odrą został ogłoszony twierdzą, 1 lutego dowództwo objął gen. Hermann Meyer-Rabingen. Pod koniec wojny w kwietniu 1945 Podbielski opuścił miasto z frankfurckim batalionem Volkssturmu. Został ranny odłamkiem granatu w lasach pod Glau; gdy zmarł 20 maja 1945 w lazarecie dla jeńców wojennych w Trebbin, pochowano go na tamtejszym cmentarzu wojskowym.

</doc>
<doc id="1826056" url="https://pl.wikipedia.org/wiki?curid=1826056" title="Stefan Skąpski">
Stefan Skąpski

Stefan Skąpski (ur. 1936) – polski polityk, ostatni prezydent Wrocławia w czasach PRL-u, w latach 1986–1990.
Życiorys.
Po zakończeniu II wojny światowej osiedlił się we Wrocławiu, gdzie ukończył studia na Wydziale Prawa i Administracji Uniwersytetu Wrocławskiego. Podjął pracę zawodową w administracji lokalnej, zasiadając w latach 1954–1961 w prezydium Rady Narodowej miasta Wrocławia. Przez 12 kolejnych lat pełnił funkcję kierownika w "Elwro", a od 1973 – dyrektora Wydziału Zatrudnienia i Spraw Socjalnych Urzędu Wojewódzkiego. 26 stycznia 1984 został powołany na stanowisko wiceprezydenta, a od 26 marca 1986 – prezydenta miasta Wrocławia. Był ostatnim włodarzem miasta w PRL-u. Za jego kadencji w 1987 zawarto umowę partnerską z Wiesbaden, polegającą na współpracy kulturalnej, sportowej i szkolnej, w tym wymiany uczniów. Ustąpił ze stanowiska 4 czerwca 1990, a dzień później Rada Miasta Wrocławia wybrała Bogdana Zdrojewskiego na nowego prezydenta.
W 2014 roku opublikował ilustrowany tom wierszy dla dzieci "Niezwykłe przygody ze świata przyrody", a w 2016 tom "Król niedźwiedzi i inne zwierzęta. Wiersze nie tylko dla dzieci." Oba zostały wydane przez Oficynę Wydawniczą Atut. Nakładem tego wydawnictwa ukazały się również dwa kolejne tomy: "W krainie zwierząt i krasnali" w 2017 roku oraz "Dziwaczne miasteczko nad niewielką rzeczką" w 2019 roku. W 2021 roku opublikował wspomnienia w książce zatytułowanej "Gdy byłem prezydentem Wrocławia i później". Wydawcą jest również Oficyna Wydawnicza Atut. 

</doc>
<doc id="1826058" url="https://pl.wikipedia.org/wiki?curid=1826058" title="Schlemmin">
Schlemmin

Schlemmin – gmina w Niemczech wchodząca w skład urzędu Ribnitz-Damgarten w powiecie Vorpommern-Rügen, w kraju związkowym Meklemburgia-Pomorze Przednie.

</doc>
<doc id="1826062" url="https://pl.wikipedia.org/wiki?curid=1826062" title="Semlow">
Semlow

Semlow – gmina w Niemczech, wchodząca w skład urzędu Ribnitz-Damgarten w powiecie v, w kraju związkowym Meklemburgia-Pomorze Przednie.

</doc>
<doc id="1826064" url="https://pl.wikipedia.org/wiki?curid=1826064" title="Mk48 (lokomotywa)">
Mk48 (lokomotywa)

Mk48 – wąskotorowa lokomotywa spalinowa produkowana w latach 1960–1961 przez zakłady węgierskie zakłady Rába Magyar Vagon- és Gépgyár w Győr. Przeznaczona jest na tor o rozstawie 760 mm.
Konstrukcja lokomotywy Mk48 wykorzystywała część podzespołów, jak silnik i wózki jezdne, wykorzystywanych wcześniej w innych lokomotywach lub wagonach motorowych. Pierwsze 12 lokomotyw Mk48 (M040), produkowanych od 1958 roku, miało przekładnię mechaniczną. W 1960 rozpoczęto produkcję lokomotyw z przekładnią hydrauliczną (M041), których wyprodukowano 40. Dalsze 10 sztuk (M042) zbudowano dla Czechosłowacji.

</doc>
<doc id="1826066" url="https://pl.wikipedia.org/wiki?curid=1826066" title="Chomiczak">
Chomiczak

Chomiczak ("Cricetulus") – rodzaj ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Eurazji.
Morfologia.
Długość ciała (bez ogona) 72–135 mm, długość ogona 15–48 mm, długość ucha 13–20 mm, długość tylnej stopy 13–21 mm; masa ciała 15–60 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1826068" url="https://pl.wikipedia.org/wiki?curid=1826068" title="Parafia św. Mikołaja w Bardzie">
Parafia św. Mikołaja w Bardzie

Parafia św. Mikołaja w Bardzie jest jedną z 10 parafii leżącą w granicach dekanatu wrzesińskiego I. Erygowana w XIV wieku. Kościół parafialny wybudowany w 1783 roku w stylu klasycystycznym.
Dokumenty.
Księgi metrykalne: 

</doc>
<doc id="1826069" url="https://pl.wikipedia.org/wiki?curid=1826069" title="Suchy Żleb Jaworowy">
Suchy Żleb Jaworowy

Suchy Żleb Jaworowy – niewielki żleb stanowiący zachodnie odgałęzienie Doliny Jaworowej w słowackiej części Tatr Wysokich. Suchy Żleb Jaworowy opada spod Suchej Przełęczy Jaworowej i kieruje się na wschód, w kierunku głównej osi Doliny Jaworowej. Ma on około 300 m długości, jego dnem płynie niewielki strumyk zwany Suchym Potokiem Jaworowym. Suchym Żlebem Jaworowym nie wiodą żadne znakowane szlaki turystyczne, nieopodal jego wylotu biegnie zielono znakowany szlak turystyczny prowadzący na Lodową Przełęcz, a następnie schodzący z jej siodła do Doliny Pięciu Stawów Spiskich.

</doc>
<doc id="1826072" url="https://pl.wikipedia.org/wiki?curid=1826072" title="Kozi Przeskok">
Kozi Przeskok

 
Kozi Przeskok (Kozmi Pereskok) – dzielnica Hajnówki, dawne uroczysko Puszczy Białowieskiej.
Osada strzelców Straży Leśniańskiej, w roku 1795 zamieszkiwało tu 2 strzelców: Nikon Bujnowski i Piotr Orzechowski. Od 1921 roku wieś. Kozi Przeskok rozciągał się od dzisiejszej ul. Kołodzieja, przez teren toru bielskiego obejmując teren dzisiejszego osiedla Mazury (przy obecnej ul. Nowowarszawskiej). Wieś Kozi Przeskok została przyłączona do Hajnówki po II wojnie światowej.

</doc>
<doc id="1826073" url="https://pl.wikipedia.org/wiki?curid=1826073" title="Amelia Andersdotter">
Amelia Andersdotter

Anna Amelia Matilda Katarina Andersdotter (ur. 30 sierpnia 1987 w Enköping) – szwedzka polityk, posłanka do Parlamentu Europejskiego VII kadencji.
Życiorys.
Rozpoczęła naukę z zakresu ekonomii i języka hiszpańskiego na Uniwersytecie w Lund. Zawiesiła jednak studia w związku z zaangażowaniem się w działalność Partii Piratów. Weszła w skład władz wykonawczych organizacji młodzieżowej Ung Pirat działającej przy Piratpartiet.
W wyborach w 2009 kandydowała do Parlamentu Europejskiego z drugiego miejsca PP (za Christianem Engströmem). Po wejściu w życie traktatu lizbońskiego była uprawniona do objęcia dodatkowego mandatu deputowanej, który przypadł jej ugrupowaniu. Ostatecznie europosłem została 1 grudnia 2011.
Była też pierwszą przewodniczącą powołanej w 2014 Europejskiej Partii Piratów.

</doc>
<doc id="1826076" url="https://pl.wikipedia.org/wiki?curid=1826076" title="PKS Jasło">
PKS Jasło

PKS Jasło (Przedsiębiorstwo Komunikacji Samochodowej w Jaśle) – polskie przedsiębiorstwo założone w roku 1949. Początkowo funkcjonowało jako przedsiębiorstwo państwowe, w wyniku prywatyzacji w kwietniu roku 2001 przekształcone do spółki z ograniczoną odpowiedzialnością. W lipcu 2018 roku, w ramach restrukturyzacji przedsiębiorstwa PKS JASŁO S.A została utworzona spółka PGZK-JASIEL Sp. z o.o. Jako spółka zależna Przedsiębiorstwa Komunikacji Samochodowej Jasło Spółka Akcyjna (PKS JASŁO S.A. objęła 100% udziałów Spółki). Z dniem 1 września 2018 roku Spółka przejęła zorganizowaną część transportową Przedsiębiorstwa Komunikacji Samochodowej Jasło S.A..
Firma oferuje regularne i okazjonalne przewozy pasażerskie, świadczy także usługi serwisowe oraz posiada punkt sprzedaży paliw. Autobusy kursują zarówno na liniach lokalnych jak i dalekobieżnych.
Do końca lat 80. dworzec zlokalizowany był na Placu Żwirki i Wigury w Jaśle, w roku 1980 zapadła decyzja o budowie nowego dworca, termin oddania nowego obiektu do użytku był wielokrotnie przesuwany. Obecnie dworzec znajduje się przy ulicy Dworcowej 3, sekretariat zaś przy ulicy Towarowej 26B w Jaśle.
Tabor.
Historyczny.
PKS Jasło użytkowało wiele modeli pojazdów, takich jak np.:

</doc>
<doc id="1826079" url="https://pl.wikipedia.org/wiki?curid=1826079" title="Theophil von Podbielski">
Theophil von Podbielski

Theophil Eugen Anton von Podbielski (ur. 17 października 1814 w Köpenick; zm. 31 października 1879 w Berlinie) – pruski wojskowy polskiego pochodzenia, generał kawalerii, kurator Zjednoczonej Szkoły Artylerii i Inżynierii ("Vereinigte Artillerie- und Ingenieurschule zu Berlin").
Pochodził z jednego z polskich rodów szlacheckich. 28 kwietnia 1843 poślubił Agnes von Jagow (1823-1887). Ich synem był sekretarz stanu, pruski minister rolnictwa Victor von Podbielski (1844-1916), zaś wnukiem - polityk NSDAP i nadburmistrz Frankfurtu nad Odrą Viktor von Podbielski (1892-1945).
W 1889 jego imieniem nazwano 5 Pułk Artylerii Polowej ("Feldartillerieregiment Nr. 5").

</doc>
<doc id="1826080" url="https://pl.wikipedia.org/wiki?curid=1826080" title="Amt Banzkow">
Amt Banzkow

Urząd Banzkow (niem. "Amt Banzkow") – dawny Związek Gmin w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajdowała się w miejscowości Banzkow. 
W skład związku wchodziły trzy gminy:
1 stycznia 2014 związek został rozwiązany a jego gminy weszły w skład nowo powstałego Związku Gmin Crivitz.

</doc>
<doc id="1826084" url="https://pl.wikipedia.org/wiki?curid=1826084" title="Herb Lubaczowa">
Herb Lubaczowa

Herb Lubaczowa – jeden z symboli miasta Lubaczów w postaci herbu. Herb pochodzi z XIV wieku.
Wygląd i symbolika.
Herb przedstawia na czerwonej, gotyckiej tarczy złotą majuskułę „L”, która symbolizuje nazwę miasta.

</doc>
<doc id="1826088" url="https://pl.wikipedia.org/wiki?curid=1826088" title="Stanisław Apoznański">
Stanisław Apoznański

Stanisław Apoznański (ur. 1940) – polski prawnik i polityk, prezydent Wrocławia w latach 1984–1985.
Życiorys.
Ukończył prawo na Uniwersytecie Wrocławskim. W młodości wstąpił do Polskiej Zjednoczonej Partii Robotniczej. Po studiach pracował w jednostkach ministerstwa budownictwa, m.in. jako dyrektor Przedsiębiorstwa Robót Izolacyjnych, a od 1979 Wrocławskiego Przedsiębiorstwa Budownictwa Przemysłowego nr 2. 26 czerwca 1984 został powołany na stanowisko prezydenta miasta Wrocławia. Funkcję tę sprawował do 13 grudnia 1985.
W 1990 po samorozwiązaniu PZPR i utworzeniu przez większość jej działaczy Socjaldemokracji Rzeczypospolitej Polskiej przystąpił do tej formacji. Z ramienia SdRP i SLD w latach 1994–2002 zasiadał w Radzie Miasta Wrocławia.

</doc>
<doc id="1826090" url="https://pl.wikipedia.org/wiki?curid=1826090" title="Amt Crivitz (1992–2013)">
Amt Crivitz (1992–2013)

Amt Crivitz – dawny Związek Gmin w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajdowała się w miejscowości Crivitz. Został utworzony w roku 1992 i istniał do 31 grudnia 2013.
W skład związku wchodziło siedem gmin:
1 stycznia 2014 związek został połączony ze związkami Banzkow oraz Ostufer Schweriner See tworząc nowy Związek Gmin Crivitz.

</doc>
<doc id="1826091" url="https://pl.wikipedia.org/wiki?curid=1826091" title="Puchar Świata w short tracku">
Puchar Świata w short tracku

Puchar Świata w short tracku – cykl zawodów w short tracku rozgrywany od sezonu zimowego 1997/98 dla mężczyzn i dla kobiet. Rozgrywki organizuje Międzynarodowa Unia Łyżwiarska (ISU).

</doc>
<doc id="1826096" url="https://pl.wikipedia.org/wiki?curid=1826096" title="Czarodzieje z Nie ma to jak statek i Hannah Montana">
Czarodzieje z Nie ma to jak statek i Hannah Montana



</doc>
<doc id="1826099" url="https://pl.wikipedia.org/wiki?curid=1826099" title="Serhij Kowałenko">
Serhij Kowałenko

Serhij Wiktorowycz Kowałenko, ukr. Сергій Вікторович Коваленко (ur. 10 maja 1984 w Czernihowie) – ukraiński piłkarz grający na pozycji napastnika.
Kariera piłkarska.
Kariera klubowa.
W 2000 został zaproszony do Juventusu, jednak nie udało mu się przebić do podstawowego składu, występując jedynie w drużynie rezerwowej. W 2004 został wypożyczony do A.S. Lodigiani, w którym rozpoczął zawodową karierę piłkarską. Potem wyjechał do Belgii, gdzie bronił barw klubów Standard Liège, KSC Lokeren i K.S.V. Roeselare. Latem 2008 powrócił na Ukrainę, gdzie został piłkarzem Wołyńni Łuck. Ale jesienią tylko dwa razy wychodził na boisko, dlatego zimą 2009 zmienił klub na białoruski Tarpeda Żodzino. W następnym roku przeniósł się do Biełszyny Bobrujsk. Potem powrócił do Ukrainy, gdzie bronił barw amatorskiego zespołu Polissia Dobrianka. W 2012 powrócił do Białorusi, gdzie zasilił skład Naftana Nowopołock. W marcu został piłkarzem PFK Sumy. Latem 2013 przeniósł się do FK Połtawa, gdzie po pół roku zakończył karierę piłkarza.

</doc>
<doc id="1826100" url="https://pl.wikipedia.org/wiki?curid=1826100" title="Victor von Podbielski">
Victor von Podbielski

Victor Adolf Theophil von Podbielski (ur. 26 lutego 1844 we Frankfurcie nad Odrą, zm. 21 stycznia 1916 w Berlinie) – królewsko-pruski generał-lejtnant, sekretarz stanu, szef "Reichspostamtu", pruski minister rolnictwa; właściciel dóbr Dallmin, Bootz i Streesow, wszystkie w powiecie Westprignitz.
Wywodził się z polskiego rodu szlacheckiego, syn generała kawalerii Theophila von Podbielskiego (1814-1879) i Agnes von Jagow (1823-1887). Ojciec polityka NSDAP i nadburmistrza Frankfurtu nad Odrą Viktora von Podbielskiego (1892-1945).

</doc>
<doc id="1826102" url="https://pl.wikipedia.org/wiki?curid=1826102" title="Herb Łańcuta">
Herb Łańcuta

Herb Łańcuta – jeden z symboli miasta Łańcut w postaci herbu. Projekt herbu opracował prof. T. E. Modelski.
Wygląd i symbolika.
Herb przedstawia w polu czerwonym świętego Michała Archanioła w szacie srebrnej, ze złotym nimbem, przebijajacego złotą włócznią paszczę czarnego smoka, który leży na plecach, skulony w odruchu obronnym.

</doc>
<doc id="1826105" url="https://pl.wikipedia.org/wiki?curid=1826105" title="Krzysztof Lubieniecki">
Krzysztof Lubieniecki

Krzysztof Lubieniecki (ur. 12 lipca 1659 w Szczecinie, zm. 20 października 1729 w Amsterdamie) – polski malarz barokowy.
Życiorys.
Ojcem Krzysztofa był Stanisław Lubieniecki, starszym bratem Teodor Bogdan Lubieniecki. Początkowo kształcił się w zakresie sztuk malarskich w Hamburgu, w 1675 wyjechał do Amsterdamu, gdzie podjął naukę u Adriana Backera i związał się z remonstrantami, zostając w 1681 roku członkiem ich amsterdamskiej parafii. W Amsterdamie mieszkał do śmierci, specjalizując się głównie w portretach, choć malował także wątki biblijne, obrazy rodzajowe i dekoracje dla teatrów.
Obrazy artysty znajdują się między innymi w zbiorach Muzeum Narodowego w Warszawie, Zamku Wawelskiego, Państwowego Muzeum Sztuki w Kopenhadze i Rijksmuseum.
21 lutego 1693 roku zgłosił zapowiedzi do ślubu z Helena van Rijp (1658/1659-1704), także jak on członkinią kościoła remonstranckiego w Amsterdamie. Mieli razem dwie córki:

</doc>
<doc id="1826107" url="https://pl.wikipedia.org/wiki?curid=1826107" title="Kościół Fryderyka w Kopenhadze">
Kościół Fryderyka w Kopenhadze

Kościół Fryderyka (duń. "Frederiks Kirke"), znany też jako Kościół Marmurowy (duń. "Marmorkirken") – barokowo-eklektyczny kościół w dzielnicy Kopenhagi, Frederiksstaden.
Został zaprojektowany przez Nicolai Eigtveda w 1740 r. Jego powstanie, jak i całego Frederiksstaden wiąże się z jubileuszem 300-lecia panowania dynastii Oldenburgów.
Kamień węgielny pod budowę świątyni został wmurowany przez Fryderyka V 31 października 1749 r. Po śmierci Eigtveda w 1754 r. pracami budowlanymi kierował francuski architekt, Nicolas Jardin. Początkowo Kościół Marmurowy wznoszono z marmuru norweskiego (stąd nazwa), ale z uwagi na wysokie koszty tego materiału w 1770 roku, pomysł ten zarzucono. Wkrótce z powodu braku środków finansowych prace w ogóle przerwano. Niedokończony kościół stał przez sto lat. Budowę wznowiono dopiero w 1876 r. dzięki wsparciu finansowemu duńskiego przemysłowca, Carla Frederika Tietgena. Ukończony według projektu Ferdinanda Meldahla został otwarty 19 sierpnia 1894 r.
Kościół Marmurowy posiada największą, wspierającą się na 12 kolumnach, kopułę w Skandynawii, której przęsła wznoszą się na wysokość 31 m. Była wzorowana na kopule watykańskiej bazyliki św. Piotra.

</doc>
<doc id="1826108" url="https://pl.wikipedia.org/wiki?curid=1826108" title="Kościół Marmurowy w Kopenhadze">
Kościół Marmurowy w Kopenhadze



</doc>
<doc id="1826110" url="https://pl.wikipedia.org/wiki?curid=1826110" title="Kościół Marmurowy">
Kościół Marmurowy



</doc>
<doc id="1826112" url="https://pl.wikipedia.org/wiki?curid=1826112" title="Kościół Fryderyka">
Kościół Fryderyka

Zobacz też:

</doc>
<doc id="1826117" url="https://pl.wikipedia.org/wiki?curid=1826117" title="Frederiks Kirke">
Frederiks Kirke



</doc>
<doc id="1826118" url="https://pl.wikipedia.org/wiki?curid=1826118" title="Marmorkirken">
Marmorkirken



</doc>
<doc id="1826120" url="https://pl.wikipedia.org/wiki?curid=1826120" title="Jezioro Glinowskie">
Jezioro Glinowskie



</doc>
<doc id="1826122" url="https://pl.wikipedia.org/wiki?curid=1826122" title="Glinno (jezioro)">
Glinno (jezioro)

3 jeziora w Polsce.:
Zobacz też: 

</doc>
<doc id="1826140" url="https://pl.wikipedia.org/wiki?curid=1826140" title="John Perdue Gray">
John Perdue Gray

John Perdue Gray (ur. 6 sierpnia 1825 w Half Moon, zm. 29 listopada 1886 w Nowym Jorku) – amerykański lekarz psychiatra. 
Urodził się w Half Moon w hrabstwie Centre w Pensylwanii jako syn pastora metodystów. Nauki pobierał w Bellefonte Academy i Dickinson College (1842-46). Następnie studiował medycynę na University of Pennsylvania i w 1848 otrzymał tytuł M.D. Odbył staż w Philadelphia's Blockley Hospital i w 1850 objął stanowisko asystenta w stanowym zakładzie psychiatrycznym w Utice (Utica State Lunatic Asylum). Od 1852 pełnił obowiązki superintendenta. Potem przez krótki czas pracował w nowo otwartym zakładzie w Kalamazoo, by w 1854 powrócić do Utiki. Był redaktorem czasopisma „American Journal of Insanity”. W 1874 otrzymał katedrę medycyny psychologicznej i sądowej Bellevue Medical College. Dwa lata później został profesorem na Albany Medical College. 
16 marca Gray w Utice został postrzelony w twarz z broni palnej przez swojego pacjenta, Henry’ego Remshawa. Nigdy nie powrócił do pełni zdrowia. Zmarł cztery lata później na chorobę Brighta.
Gray był rzecznikiem zmniejszenia środków przymusu w zakładach psychiatrycznych i objęcia opieką psychiatryczną najuboższych. Był też świadkiem w procesie Guiteau, zabójcy prezydenta Garfielda, i świadczył o jego poczytalności, co zostało uwzględnione w wyroku skazującym go na karę śmierci.
We wrześniu 1854 ożenił się z Mary B. Wetmore z Utiki. Mieli troje dzieci: Johna P. młodszego, Williama i Cornelię oraz trójkę dzieci zmarłych w niemowlęctwie. 

</doc>
<doc id="1826142" url="https://pl.wikipedia.org/wiki?curid=1826142" title="Dolnośląskie Zagłębie Węglowe">
Dolnośląskie Zagłębie Węglowe

Dolnośląskie Zagłębie Węglowe (Zagłębie Dolnośląskie, Zagłębie Wałbrzyskie) – zagłębie węgla kamiennego w rejonie Wałbrzycha i Nowej Rudy, o kształcie przypominającym prostokąt, długości około 60 km i szerokości od 25 do 33 km.
Obszar zagłębia obejmuje Sudety w Polsce i Czechach. Część należąca do Polski zajmuje powierzchnię około 530 km². Z uwagi na bardzo trudne warunki eksploatacji, skomplikowaną budowę tektoniczną, zagrożenia wyrzutami gazów i skał oraz związane z tym wysokie koszty pozyskania węgla w Polsce wydobycia zaniechano.
Zlikwidowane kopalnie.
Wałbrzych:
Nowa Ruda:

</doc>
<doc id="1826145" url="https://pl.wikipedia.org/wiki?curid=1826145" title="John P. Gray">
John P. Gray



</doc>
<doc id="1826146" url="https://pl.wikipedia.org/wiki?curid=1826146" title="Zagłębie Dolnośląskie">
Zagłębie Dolnośląskie



</doc>
<doc id="1826149" url="https://pl.wikipedia.org/wiki?curid=1826149" title="Herb Chodzieży">
Herb Chodzieży

Herb Chodzieży – jeden z symboli miasta Chodzież w postaci herbu.
Wygląd i symbolika.
Herb przedstawia na żółtej tarczy mur czerwony z trzema równymi basztami blankowanymi. W każdej baszcie umieszczona jest jedna lukowa płaszczyzna symbolizująca otwór strzelniczy. Baszty w odróżnieniu od muru nie mają rysunku cegieł. W osi symetrii muru umieszczona jest otwarta brama z podniesioną broną, bronę przedstawia czarna krata. Nadproże bramy ma kształt łuku z zaznaczonym zwornikiem. Otwarte skrzydła bramy mają biały kolor z czarnym rysunkiem ozdobnych zawiasów po dwa w każdym skrzydle. 
Herb nawiązuje do herbu szlacheckiego Grzymała, którym pieczętował się ostatni właściciel miasta – ród Grzymalitów. 

</doc>
<doc id="1826150" url="https://pl.wikipedia.org/wiki?curid=1826150" title="Podbielski">
Podbielski



</doc>
<doc id="1826151" url="https://pl.wikipedia.org/wiki?curid=1826151" title="Zagłębie Wałbrzyskie">
Zagłębie Wałbrzyskie



</doc>
<doc id="1826154" url="https://pl.wikipedia.org/wiki?curid=1826154" title="Cmentarz Bożego Ciała w Poznaniu">
Cmentarz Bożego Ciała w Poznaniu

Cmentarz Bożego Ciała – zabytkowa poznańska nekropolia przy ulicy Bluszczowej 14 na Wildzie, na osiedlu administracyjnym Wilda, założona w roku 1912. 
Historia.
Jest cmentarzem parafialnym Parafii Bożego Ciała (z siedzibą w kościele Bożego Ciała na ul. Strzeleckiej). Pierwotnie cmentarz o kształcie prostokąta rozciągał się na obszarze 6,5 ha. Założono go w 1911, a jego projekt wykonał Kazimierz Karłowski przy współpracy z Kazimierzem Skąpskim. Wybór oraz rozmieszczenie roślinności zostało zaprojektowane przez Annę Karłowską. Poświęcenie nastąpiło 1 września 1912. Główna brama wjazdowa, kostnica, dom ogrodnika oraz wozownia zostały zaprojektowane przez Kazimierza Rucińskiego. Neobarokowy cokół z piaskowca, na którym stanął krzyż fundacyjny, wykonał rzeźbiarz Władysław Rudy. W 1932 roku cmentarz został powiększony od wschodu o 2,1 ha. W latach 1968–2001 zamknięto go dla celów grzebalnych. W 2001, dzięki staraniom lokalnego proboszcza – ks. Wojciecha Maćkowiaka, został ponownie otwarty, ale wymagał znaczących renowacji po okresie zamknięcia i dewastacji.
Pochowani na cmentarzu.
Na cmentarzu spoczywa wielu zasłużonych mieszkańców Poznania, w tym przedstawiciele zasłużonych rodzin z Dębca oraz Wildy. Jest jednym z piękniejszych cmentarzy parkowych Wielkopolski, który – paradoksalnie – dzięki dekretowi lokalnych władz komunistycznych o zakazie grzebania, zachował unikatowy charakter nekropolii poznańskiej pierwszej połowy dwudziestego wieku. Cechą charakterystyczną jest to, iż na przeważającej części nagrobków widnieją tradycyjne nazwiska wielkopolskie oraz nazwiska Bambrów poznańskich.
Przyroda.
Na cmentarzu występuje 218 gatunków flory naczyniowej.

</doc>
<doc id="1826156" url="https://pl.wikipedia.org/wiki?curid=1826156" title="Malien Première Division">
Malien Première Division

Malien Première Division jest najwyższą klasą rozgrywek piłkarskich o mistrzostwo Mali. Pierwsza edycja miała miejsce w 1966. W lidze występuje 14 zespołów. Rozgrywki zaczynają się w styczniu, a kończą się w sierpniu. W 2004 liga uzyskała status profesjonalny.

</doc>
<doc id="1826158" url="https://pl.wikipedia.org/wiki?curid=1826158" title="Jean-Michel Ménard">
Jean-Michel Ménard

Jean-Michel Ménard (ur. 19 stycznia 1976 w Amos) – kanadyjski curler, pierwszy frankofoński mistrz Kanady.
Ménard mieszka w Gatineau, jest zawodnikiem 2 klubów z pobliskiej Ottawy – Ottawa Curling Club i Rideau Curling Club, startując w mistrzostwach kraju reprezentuje jednak Club de Curling Victoria z Québecu. Łącznie wystąpił na 6 mistrzostwach Kanady.
W 1991 zespół Ménarda zdobył brązowy medal na Młodzieżowych Igrzyskach Quebecu. W latach 1991-1994 zajmował 2. miejsce na prowincjonalnych mistrzostwach juniorów. Pierwsze mistrzostwo wywalczył w 1996, na zawodach krajowych jego zespół z bilansem 5 wygranych i 7 porażek został sklasyfikowany na 9. miejscu. W następnym roku wystąpił bez sukcesów w rywalizacji mężczyzn. Po rocznej przerwie na tych zawodach jego drużyna uplasowała się na 4. pozycji, w kolejnym występie powtórzyła wcześniejszy wynik. 
Zespół Ménarda zdobył także dwukrotnie tytuł mistrzów prowincji mikstów w latach 1999 i 2000. Mistrzostwa Kanady odbywały się w następnym roku i w 2000 reprezentacja Quebecu po Round Robin zajmowała wraz z czterema innymi drużynami 4. miejsce. O wejście do fazy playoff Ménard przegrał z drużyną z Ontario 5:6 i ostatecznie został sklasyfikowany na 7. pozycji. Podczas kolejnych zawodów zespół Ménarda w fazie grupowej wygrał 7 z 11 meczów i zajął 1. miejsce. W wyższym meczu Page playoff pokonał Wyspę Księcia Edwarda 7:3. W finale Quebec zwyciężył nad Nową Szkocją 5:4, było to pierwsze mistrzostwo tej prowincji w mistrzostwach Kanady mikstów rozgrywanych od 1964. 
W 2003 Jean-Michel Ménard dołączył do zespołu Guya Hemmingsa, grał wówczas na pozycji drugiego. Drużyna ta wygrała prowincjonalne rozgrywki i wystąpiła na Mistrzostwach Kanady 2003 zajmując 6. miejsce. Kolejny tytuł mistrza Quebecu już jako kapitan drużyny Ménard zdobył dwa lata później. Podczas Tim Hortons Brier 2005 uplasował się na 4. pozycji po porażce 4:6 z Nową Szkocją (Shawn Adams) w meczu 3/4 playoff. W 2006 ponownie wystąpił na mistrzostwach Kanady, po Round Robin zespół Ménarda zajmował 2. miejsce. W wyższym meczu Page playoff Quebec przegrał z drużyną Ontario (Glenn Howard) 6:9. Spotkanie półfinałowe z Nową Szkocją (Mark Dacey) zakończyło się wynikiem 7:6 dla Quebecu. W finale ponownie zespół Ménarda spotkał się z Ontario, przywilej ostatniego kamienia w pierwszym endzie posiadał Howard jednak jeden kamień zdobył Ménard, w drugim endzie sytuacja powtórzyła się z tymże przejęto 3 punkty. Wypracowana przewaga wystarczyła do wygrania meczu wynikiem 8:7. Zespół Ménarda został pierwszym francuskojęzycznym mistrzem Kanady w curlingu i drugim zespołem z Quebecu sięgającym po ten tytuł (w 1977 zdobył go Jim Ursel).
Na swoich pierwszych mistrzostwach świata Ménard w fazie grupowej wygrał 8 z 11 spotkań co dawało mu 2. miejsce. W meczu fazy playoff Kanada łatwo pokonała Szkocję (David Murdoch) 8:2, w finale ponownie doszło do spotkań tych zespołów, w ostatnim meczu imprezy wynikiem 7:4 wygrała Szkocja, Kanada zdobyła srebrny medal. 
Niespodziewanie rok później zespół Ménarda przegrał w finale rywalizacji na poziomie prowincji z Pierre'em Charettem. Kolejny występ Ménard wygrał a mistrzostwa Kanady 2008 zakończył na 7. pozycji z bilansem 4-7. W 2009 także zakwalifikował się do Tim Hortons Brier, fazę grupową zakończył razem z Manitobą na 4. miejscu, o wejściu do rudny finałowej decydował tie-breaker przegrany przez Quebec 3:6. Ostatecznie Ménard zajął 5. lokatę.
Zespół Ménarda zakwalifikował się do wstępnego turnieju wyłaniającego reprezentację Kanady na Igrzyska Olimpijskie 2010. Nie przedostał się do dalszej rywalizacji, w ostatnim swoim meczu przegrał z Wayne'em Middaughem 7:8. Wcześniej wyeliminował jednak złotego medalistę olimpijskiego z Turynu Brada Gushue 7:5.
W 2010 nie udało mu się obronić tytułu mistrzowskiego w Quebecu, zajął 3. miejsce. W następnych dwóch występach również dochodził do fazy finałowej, w 2011 zajął 2. a rok później 3. miejsce. Turniej prowincjonalny wygrał ponownie w 2013, na Tim Hortons Brier curlerzy z Quebecu wygrali 6 z 11 meczów i zostali sklasyfikowani na 6. miejscu.
Z zawodu Ménard jest doradcą do spraw zarządzania zasobami ludzkimi, jest mężem curlerki Annie Lemay.
Drużyna.
Zestawienie drużyn, w których zawodnikiem był Jean-Michel Ménard.
CTRS.
Pozycje drużyn Jean-Michela Ménarda w rankingu CTRS:

</doc>
<doc id="1826159" url="https://pl.wikipedia.org/wiki?curid=1826159" title="Malien Première Division (2009)">
Malien Première Division (2009)

Malien Première Division (2009) była 42. sezonem najwyższej piłkarskiej klasy rozgrywkowej w Mali. Tytuł obroniła drużyna Djoliba AC Bamako.

</doc>
<doc id="1826161" url="https://pl.wikipedia.org/wiki?curid=1826161" title="Szczyt Moskwa">
Szczyt Moskwa

Szczyt Moskwa (tadż. Қуллаи Москва, ros. Пик Москва, 6785 m n.p.m.) – szczyt w zachodniej części Pamiru, najwyższy w Górach Piotra Pierwszego. Leży w centralnym Tadżykistanie, około 10 km na zachód od szczytu Ismaila Samaniego.
Pierwszego wejścia na zachodni, nieco niższy wierzchołek (6725 m n.p.m.) dokonała ekspedycja radziecka pod przewodnictwem D. Oboladze w 1956, natomiast główny wierzchołek zdobyła w 1959 wyprawa I. Bogaczewa.

</doc>
<doc id="1826163" url="https://pl.wikipedia.org/wiki?curid=1826163" title="Jezioro Sołtyskie">
Jezioro Sołtyskie



</doc>
<doc id="1826164" url="https://pl.wikipedia.org/wiki?curid=1826164" title="Michałczyna Skałka">
Michałczyna Skałka

Michałczyna Skałka – bezleśne wzniesienie o wysokości ok. 1396 m n.p.m. znajdujące się w masywie Szerokiej Jaworzyńskiej w słowackiej części Tatr Wysokich. Michałczyna Skałka leży w północno-zachodnim ramieniu Babosia i stanowi jego kulminację. Na wierzchołek Michałczynej Skałki nie prowadzą żadne znakowane szlaki turystyczne, jest ona objęta obszarem ochrony ścisłej, który rozciąga się wokół masywu Szerokiej Jaworzyńskiej i jej dwóch ramion.
Michałczyna Skałka jest wzniesieniem praktycznie bezleśnym, jedynie poniżej jej wierzchołka rośnie mała kępa drzew. U jej podnóża, po stronie Doliny Szerokiej, znajduje się spora Michałczyna Polana.
Pierwszych wejść na wierzchołek Michałczynej Skałki dokonywali najprawdopodobniej myśliwi, brak jakichkolwiek danych co do pierwszych wejść turystycznych.

</doc>
<doc id="1826166" url="https://pl.wikipedia.org/wiki?curid=1826166" title="Jean-Michel Menard">
Jean-Michel Menard



</doc>
<doc id="1826172" url="https://pl.wikipedia.org/wiki?curid=1826172" title="Szczyt Karola Marxa">
Szczyt Karola Marxa

Szczyt Karola Marksa (tadż. Қуллаи К. Маркс) – szczyt w paśmie Pamiru. Leży w południowym Tadżykistanie i jest najwyższym szczytem w pasmie Shakdhara, części Pamiru.
Pierwszego wejścia dokonała ekspedycja radziecka pod przewodnictwem Jewgienija Beleckiego 6 września 1946 r.

</doc>
<doc id="1826173" url="https://pl.wikipedia.org/wiki?curid=1826173" title="Jezioro Mieruńskie">
Jezioro Mieruńskie



</doc>
<doc id="1826176" url="https://pl.wikipedia.org/wiki?curid=1826176" title="Aleksy (Jaroszuk)">
Aleksy (Jaroszuk)

Aleksy, imię świeckie Aleksander Jaroszuk (ur. 1925 , zm. 24 września 1982 we Wrocławiu) – polski duchowny prawosławny, arcybiskup, ordynariusz diecezji wrocławsko-szczecińskiej.
Życiorys.
Ukończył Prawosławne Seminarium Duchowne w Warszawie w 1957, zaś w 1963 wyższe studia teologiczne w Chrześcijańskiej Akademii Teologicznej. 18 października 1964 biskup Bazyli (Doroszkiewicz) wyświęcił go na kapłana. Ks. Jaroszuk służył w diecezji wrocławsko-szczecińskiej w Zimnej Wodzie, Lipinach, Torzymiu i Michałowie.
Został konsekrowany . Biskupem wrocławskim i szczecińskim został w 1970. Przez kolejne 12 lat aż do swojej śmierci sprawował funkcję ordynariusza diecezji wrocławsko-szczecińskiej. W czasie sprawowania przez niego urzędu do diecezji przyłączono obszar województwa opolskiego (1971). 18 kwietnia 1982 otrzymał godność arcybiskupa.
Pochowany na cmentarzu na św. Górze Grabarce.

</doc>
<doc id="1826178" url="https://pl.wikipedia.org/wiki?curid=1826178" title="Herb Puszczykowa">
Herb Puszczykowa

Herb Puszczykowa – jeden z symboli miasta Puszczykowo w postaci herbu. .
Wygląd i symbolika.
Herb przedstawia na tarczy czwórdzielnej wizerunki puszczyka, słońca, wody i lasu. Puszczyk jest barwy złotej i umieszczony jest na czerwonej tarczy. Słońce jest barwy złotej i umieszczone jest na niebieskiej tarczy. Woda jest barwy niebieskiej i umieszczona jest na czerwonej tarczy. Las jest barwy zielonej i umieszczony jest na złotej tarczy.
Puszczyk nawiązuje do nazwy miasta, Słońce symbolizuje letniskowy charakter miasta, woda symbolizuje przepływającą przez miasto rzekę Wartę, las symbolizuje lasy Wielkopolskiego Parku Narodowego.

</doc>
<doc id="1826180" url="https://pl.wikipedia.org/wiki?curid=1826180" title="Zawór odciążony">
Zawór odciążony

Zawór odciążony - stosowany przy obciążeniu wrzeciona siłą powyżej 50 kN, w których nacisk czynnika utrudnia otworzenie zaworu. Zawory tego typu dzielimy na:

</doc>
<doc id="1826182" url="https://pl.wikipedia.org/wiki?curid=1826182" title="Human Racing">
Human Racing

Human Racing – debiutancki album Nika Kershawa z roku 1984.
Największymi przebojami z albumu okazały się single „I Won't Let the Sun Go Down on Me” oraz „Wouldn’t It Be Good”. Pierwszy z nich pierwotnie wydano w roku 1983. Zajął on 47. miejsca w brytyjskim notowaniu UK Singles Charts. Największą popularność zdobył wtedy w Holandii. Już drugi singiel – „Wouldn't It Be Good” – zdobył 4. miejsce w Wielkiej Brytanii i stał się popularny nie tylko w Europie, a także m.in. USA, Kanadzie, Australii, RPA. W czerwcu 1984 wydano reedycję singla „I Won't Let the Sun Go Down on Me”, który uplasował się na 2. miejscu brytyjskiego notowania i stał się największym przebojem również w Kanadzie. Jeszcze w tym samym roku ukazał się drugi album "The Riddle", który odniósł podobny sukces.

</doc>
<doc id="1826184" url="https://pl.wikipedia.org/wiki?curid=1826184" title="Psychodancing 2">
Psychodancing 2

Psychodancing 2 – to już druga próba przedstawienia znanych polski przebojów i autorskich piosenek w dancingowej aranżacji Macieja Maleńczuka.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku pop.
Album uzyskał status platynowej płyty.

</doc>
<doc id="1826185" url="https://pl.wikipedia.org/wiki?curid=1826185" title="Starzenie stopu">
Starzenie stopu

Starzenie stopu – obróbka cieplna, której poddawany jest wcześniej przesycony stop metali. Proces ten powoduje poprawę właściwości wytrzymałościowych i twardości oraz zmniejszenie plastyczności. Wyróżnia się starzenie naturalne (samorzutne) oraz przyspieszone (sztuczne) .
Starzenie przyspieszone (sztuczne) polega na nagrzaniu stopu przesyconego do temperatury poniżej granicznej rozpuszczalności drugiego składnika, wygrzaniu w tej temperaturze i powolnym chłodzeniu. Podczas procesu z roztworu przesyconego wydziela się składnik znajdujący się w nadmiarze w postaci faz drobnodyspersyjnych. Jeżeli proces starzenia zachodzi w temperaturze pokojowej, to nosi nazwę starzenia samorzutnego lub naturalnego. 
Połączone procesy przesycania i starzenia określa się wspólną nazwą „utwardzanie wydzieleniowe”. Utwardzaniu wydzieleniowemu poddawane są stopy charakteryzujące się zmienną rozpuszczalnością jednego ze składników w stanie stałym i ma zastosowanie do umacniania metali nieżelaznych oraz stopowych stali austenitycznych i ferrytycznych.
Spadek twardości, zaobserwowany po przekroczeniu czasu lub temperatury procesu, nazywany jest przestarzeniem. Uzyskanie takiego efektu skutkuje utratą koherencji fazy wydzielonej z osnową stopu oraz koagulację wydzielonych cząstek.

</doc>
<doc id="1826186" url="https://pl.wikipedia.org/wiki?curid=1826186" title="Garmo">
Garmo

Garmo (tadż. Қуллаи Гармо, ros. пик Гармо) – szczyt w paśmie Pamiru. Leży w centralnym Tadżykistanie, około 16 km na południe od szczytu Ismaila Samaniego.

</doc>
<doc id="1826189" url="https://pl.wikipedia.org/wiki?curid=1826189" title="Parafia Najświętszego Serca Pana Jezusa w Dąbrowie Górniczej">
Parafia Najświętszego Serca Pana Jezusa w Dąbrowie Górniczej

Parafia Najświętszego Serca Pana Jezusa w Dąbrowie Górniczej-Strzemieszycach Wielkich - rzymskokatolicka parafia, położona w dekanacie dąbrowskim - Najświętszego Serca Pana Jezusa, diecezji sosnowieckiej, metropolii częstochowskiej w Polsce. Powstała w 1911 roku poprzez wydzielenie z parafii w Gołonogu.

</doc>
<doc id="1826190" url="https://pl.wikipedia.org/wiki?curid=1826190" title="Bronisław Kupczyński">
Bronisław Kupczyński

Bolesław Kupczyński (ur. 26 sierpnia 1908 w Nowej Wsi, zm. 29 grudnia 1994 we Wrocławiu) – polski działacz polityczny i społeczny, prezydent Wrocławia w latach 1947–1950.
Życiorys.
Znalazł się w grupie polskich delegatów, którzy przybyli do Wrocławia po zdobyciu miasta przez Armię Czerwoną w 1945. W dniu 15 lutego 1947 został powołany na urząd prezydenta miasta, zastępując Aleksandra Wachniewskiego. Od samego początku zajął się przygotowywaniem stolicy Dolnego Śląska do organizacji Wystawy Ziem Odzyskanych, która odbyła się w 1948. Podjął również nieudaną próbę rozwoju Wrocławia, rozpoczynając akcję rabunkowego odzyskiwania cegły. Funkcję prezydenta sprawował do czerwca 1950, kiedy to zlikwidowano funkcję prezydenta miasta, zastępując ją przewodniczącym Prezydium Miejskiej Rady Narodowej.
Po 1956 był współorganizatorem Towarzystwa Rozwoju Ziem Zachodnich oraz inicjatorem sekcji historycznej "Klubu Budowniczych Wrocławia", działającego w ramach Towarzystwa Miłośników Wrocławia.

</doc>
<doc id="1826191" url="https://pl.wikipedia.org/wiki?curid=1826191" title="Monaster Chrystusa Zbawiciela w Wirowie">
Monaster Chrystusa Zbawiciela w Wirowie

Monaster Chrystusa Zbawiciela – prawosławny klasztor żeński w Wirowie, istniejący w latach 1893–1915. Jeden z niekontemplacyjnych żeńskich monasterów powstałych w zachodnich eparchiach Rosyjskiego Kościoła Prawosławnego przy wsparciu cara Mikołaja II i jego żony Aleksandry Fiodorowny. Mniszki zajmowały się głównie pracą społeczną – prowadziły szkołę, szpital, aptekę oraz sierociniec. Klasztor został powołany również w celu wzmacniania wpływów prawosławia oraz kultury rosyjskiej na ziemiach wcielonych do Imperium Rosyjskiego na mocy rozbiorów Polski. Działał do czasu wyjazdu zakonnic na bieżeństwo, z którego nigdy nie wróciły.
W budynkach monasteru w Wirowie działały następnie instytucje dobroczynne (szkoły, zakład dla dzieci specjalnej troski) prowadzone przez niepokalanki oraz Siostry Rodziny Maryi. Po 1946 obiekty zostały upaństwowione i zaadaptowane na dom dziecka, a następnie na dom opieki społecznej. 
Historia.
Okoliczności powstania klasztoru.
W II połowie XIX w. w Rosyjskim Kościele Prawosławnym nastąpił wyraźny wzrost liczby monasterów oraz zamieszkujących je mnichów i mniszek. Pojawił się ponadto typ klasztoru dotąd nieznany w rosyjskiej tradycji cerkiewnej – monastery ukierunkowane na pracę społeczną, niekontemplacyjne. Powstawały one głównie w zachodnich eparchiach Kościoła, tj. na terenach wcielonych do Rosji w toku trzech rozbiorów Polski. Monastery tego rodzaju otrzymywały znaczną pomoc finansową od rodziny carskiej oraz zamożnych ofiarodawców prywatnych; donatorzy pragnęli, by mnisi i mniszki przyczyniali się do poszerzania wpływów prawosławia, języka i kultury rosyjskiej na wymienionym obszarze. Pierwszym klasztorem niekontemplacyjnym w eparchii chełmsko-warszawskiej był powstały w 1889 żeński monaster Narodzenia Matki Bożej w Leśnej, kierowany przez twórczynię nowego modelu zaangażowanego społecznie klasztoru, ihumenię Katarzynę (Jefimowską). Zakonnice z tego klasztoru przyczyniły się następnie do powstania kilku następnych wspólnot monastycznych w tej eparchii, o podobnej regule: monasteru Chrystusa Zbawiciela w Wirowie, monasteru Przemienienia Pańskiego w Teolinie oraz monasteru św. Antoniego w Radecznicy. Urszula Pawluczuk pisze, że główną protektorką tego typu monasterów była caryca Aleksandra Fiodorowna, która po konwersji na prawosławie z luteranizmu stała się gorącą propagatorką swojej nowej religii.
Monaster wirowski powstał jako druga z wymienionych wspólnot w 1894, jako filia klasztoru w Leśnej. Oficjalny dekret powołujący klasztor żeński został wydany rok wcześniej przez arcybiskupa warszawskiego i chełmskiego Flawiana (Horodeckiego). Jesienią 1894 do Wirowa przybyła, wyznaczona 18 września na przełożoną nowego monasteru, mniszka z Leśnej Anna (Potto). W roku poprzednim organizowała ona klasztor w Teolinie. Razem z nią do Wirowa przyjechało 10 posłusznic.
Mniszki zabrały z Leśnej symboliczną sumę 1 rubla. Na organizację wspólnoty, żyjącej w początkowym etapie istnienia w bardzo trudnych warunkach materialnych, została zorganizowana kwesta, której koordynatorem był dziekan siedlecki, ks. Naum Miziecki. Zakonnice zamieszkiwały początkowo w dwóch domach, zaś na cerkiew zaadaptowały dawny kościół rzymskokatolicki. Według Antoniny Troc dodatkowym problemem było dla nich negatywne nastawienie miejscowej ludności, w przeważającej ilości wyznającej katolicyzm. Według Marka Poleszuka już w pierwszej fazie działania klasztoru, gdy był on w trudnej sytuacji materialnej, mniszki objęły swoją pomocą 30 najuboższych dzieci.
Działalność monasteru.
W toku zbiórki zorganizowanej przez ks. Mizieckiego monasterem w Wirowie zainteresował się późniejszy święty prawosławny ks. Jan Siergijew, który wsparł go materialnie, a następnie car Mikołaj II. Ten drugi wyraził swoje uznanie wobec działalności mniszek i osobiście przekazał 6 tys. rubli. Dzięki uzyskanym pieniądzom możliwe było wzniesienie kompleksu nowych budynków klasztornych w stylu neobizantyjskim oraz rozwinięcie działalności dobroczynnej na wzór tej prowadzonej przez monaster w Leśnej. W szkole przy klasztorze uczyło się 23 chłopców i 88 dziewczynek. Istniały również placówki niższego szczebla we wsiach Mołożew i Wirów (oprócz przyklasztornej). Według wspomnień cytowanych przez Marka Poleszuka mniszki nie zmuszały uczniów szkoły do przechodzenia na prawosławie. Za naukę dzieci chłopi płacili, przekazując dary w naturze. Jako podstawową zasadę funkcjonowania monasteru przyjęły dewizę "wszystko dla innych, nic dla siebie".
W 1898 monaster został uznany za samodzielną wspólnotę monastyczną, a jego przełożona otrzymała godność ihumenii. Już pięć lat później ihumenia Anna zapadła na gruźlicę i mimo wyjazdu na leczenie do Włoch zmarła 29 sierpnia 1903 w wieku 38 lat. W momencie swojej śmierci stała na czele klasztoru gromadzącego ok. 200 mniszek, administrujących czterema szkołami, hotelem, pralnią, introligatornią, pracowniami tkacką, krawiecką i ikonopisarską, pięcioma domami dla prawosławnego duchowieństwa, przychodnią dla 2000 chorych, sierocińcem dla 320 dzieci oraz domem starców dla 30 pensjonariuszy. Pierwszą przełożoną monasteru w Wirowie pochowano w jego głównej cerkwi. Po śmierci ihumenii Anny jej obowiązki przejęła ihumenia Zofia (Szachowska), po niej zaś – ihumenia Zuzanna (Mielnikowa). W Wirowie zamieszkiwało ok. 200 mniszek. Monaster był ważnym ośrodkiem pielgrzymkowym – najliczniejsze grupy wiernych przybywały do niego w dniu święta Siedmiu Męczenników Machabejskich (1 sierpnia w kalendarzu juliańskim). W czasie Świętych Liturgii śpiewał w nim 500-osobowy chór.
Monaster działał w dotychczasowym kształcie do 1915, kiedy zakonnice udały się na bieżeństwo. Wyjechały do Moskwy, licząc na możliwość powrotu do Wirowa w przyszłości. Jednak w 1916 zabudowania klasztorne zostały rewindykowane na rzecz Kościoła katolickiego, a sama wspólnota oficjalnie skasowana; w związku z tym prawosławny klasztor w tym miejscu nie został reaktywowany. 
Budynki klasztoru w Wirowie po likwidacji monasteru.
W budynkach opuszczonych przez mniszki prawosławne zamieszkały siostry z zakonu niepokalanek. W części zabudowań zorganizowały one seminarium nauczycielskie, które działało do 1932. W kolejnych latach dawny monaster został zaadaptowany na szkołę podstawową oraz zakład dla dzieci specjalnej troski, prowadzony przez Siostry Rodziny Maryi. W 1946 w budynkach rozlokowano państwowy dom dziecka. W 1958 został on zlikwidowany, zaś w zabudowaniach powstał zakład dla uzależnionych od alkoholu. Obecnie (2010) w Wirowie działa dom pomocy społecznej.
Główna cerkiew klasztorna, pod wezwaniem Chrystusa Zbawiciela, została zaadaptowana na kościół parafialny pod wezwaniem św. Antoniego Padewskiego. W latach 1994–2000 parafia odremontowała drugą z monasterskich świątyń, dawną cerkiew św. Serafina z Sarowa, w celu adaptacji jej na plebanię.
22 grudnia 2004 Polski Autokefaliczny Kościół Prawosławny zrezygnował ze starań o zwrot obiektów w Wirowie w zamian za odzyskanie nieruchomości w Warszawie, przy ulicy Świętych Cyryla i Metodego (dawnego internatu dla prawosławnych studentów).
Architektura.
Kompleks zabudowań monasteru wirowskiego składał się z zespołu budynków służących społecznej działalności mniszek, budynków mieszkalnych oraz dwóch cerkwi: Chrystusa Zbawiciela oraz wzniesionej po 1903 św. Serafina z Sarowa. Trzecia świątynia, pod wezwaniem św. Leoncjusza Rostowskiego, stanowiła część budynku szkolnego. Całość była wzniesiona w stylu rusko-bizantyjskim, typowym dla architektury sakralnej Rosyjskiego Kościoła Prawosławnego w II połowie XIX stulecia. Mniszki urządziły również tarasy nad brzegiem Bugu oraz otoczyły cały kompleks sadem. Charakterystyczne cechy budownictwa rosyjskiego są nadal widoczne w architekturze obecnego domu pomocy społecznej w Wirowie. Zmian dokonano jedynie w architekturze cerkwi przy ich adaptacji do nowych celów, usuwając typowo prawosławne kopuły.
Przy budynkach monasterskich znajdowały się pojedyncze nagrobki prawosławne, w tym marmurowy nagrobek ihumenii Anny (Patto). Szczątki pochowanych w monasterze osób zostały ekshumowane i pogrzebane ponownie na terenie klasztoru na górze Grabarce z inicjatywy jego przełożonej, ihumenii Hermiony (Szczur). Według Marka Poleszuka nagrobki te zostały w ostatnich latach zdewastowane.

</doc>
<doc id="1826192" url="https://pl.wikipedia.org/wiki?curid=1826192" title="Port lotniczy Ołomuniec">
Port lotniczy Ołomuniec

Port lotniczy Ołomuniec (cz.: "Letiště Olomouc", kod IATA: OLO, kod ICAO: LKOL) – port lotniczy położony w czeskim Ołomuńcu.

</doc>
<doc id="1826193" url="https://pl.wikipedia.org/wiki?curid=1826193" title="Monaster św. Spasa w Wirowie">
Monaster św. Spasa w Wirowie



</doc>
<doc id="1826196" url="https://pl.wikipedia.org/wiki?curid=1826196" title="Szczyt 6624">
Szczyt 6624

Szczyt 6624 – szczyt w paśmie Pamiru. Leży w południowym Kirgistanie, blisko granicy z Tadżykistanem. Nazwa szczytu pochodzi od jego wysokości w metrach.

</doc>
<doc id="1826198" url="https://pl.wikipedia.org/wiki?curid=1826198" title="Katerina Šafránková">
Katerina Šafránková



</doc>
<doc id="1826202" url="https://pl.wikipedia.org/wiki?curid=1826202" title="Port lotniczy Holešov">
Port lotniczy Holešov

Port lotniczy Holešov (cz.: "Letiště Holešov", kod IATA: GTW, kod ICAO: LKHO) – port lotniczy położony w czeskim Holešovie.
Lotnisko służyło lotnictwu publicznemu i sportowemu od 1 kwietnia 1953 do 31 marca 2009. Obecnie na tym obszarze znajduje się strefa przemysłowa. Zawody modelarzy samolotów nadal odbywają się na otwartych przestrzeniach.

</doc>
<doc id="1826203" url="https://pl.wikipedia.org/wiki?curid=1826203" title="Okręt podwodny z napędem jądrowym">
Okręt podwodny z napędem jądrowym

Okręt podwodny z napędem jądrowym – okręt podwodny, który do napędu i do zasilania urządzeń pokładowych w energię elektryczną wykorzystuje energię jądrową wytwarzaną w siłowni okrętowej mieszczącej jeden bądź więcej reaktorów. Działanie tego rodzaju napędu opiera się najczęściej na wytwarzaniu w reaktorze jądrowym energii cieplnej, która częściowo odbierana jest z niego przez krążący w pierwszym obiegu moderator. Moderatorem w zależności od rodzaju reaktora jest krążąca w obiegu woda albo ciekły metal, który w wymienniku przekazuje energię cieplną wodzie krążącej w drugim obiegu, zamieniając ją w przegrzaną parę. Ta, krążąc w systemie rur pod bardzo wysokim ciśnieniem, przekazuje energię turbinie, ulegając przy tym schłodzeniu, przez co powraca do stanu ciekłego. Napędzana przez parę turbina za pomocą systemu przekładni napędza wał napędowy, albo też za pomocą odpowiedniego generatora wytwarza energię elektryczną niezbędną do napędu wału za pomocą silnika elektrycznego.
Pierwszym okrętem podwodnym napędzanym przez okrętową siłownię jądrową był amerykański USS Nautilus (SSN-571), który wszedł do służby w marynarce wojennej Stanów Zjednoczonych 30 września 1954 roku. Obecnie okręty podwodne z napędem jądrowym wykorzystywane są w marynarkach wojennych Rosji, Stanów Zjednoczonych, Francji, Wielkiej Brytanii, Chin oraz Indii.
Okręty podwodne z napędem jądrowym stanowią alternatywę dla przeważnie mniejszych i tańszych okrętów podwodnych z napędem konwencjonalnym (np. elektrycznym). Za zastosowaniem napędu jądrowego przemawia jego ogromna moc, a co za tym idzie możliwość uzyskania bardzo wysokiej prędkości, nieograniczony zasięg oraz fakt, że czas przebywania w zanurzeniu ograniczony jest jedynie wytrzymałością psychiczną załogi i ilością prowiantu.
Historia.
Historia powstania.
Pierwsze prace związane z rozwojem napędu jądrowego miały miejsce już w 1939 roku, staraniem George'a Pegrama z Uniwersytetu Columbia, któremu udało się przekonać amerykańska marynarkę do podjęcia szerzej zakrojonych prac w tym zakresie. Z ramienia US Navy zaczął z nim współpracować Ross Gunn. Wtedy też program napędu jądrowego po raz pierwszy otrzymał środki finansowe w wysokości 1500 dolarów – były to pierwsze amerykańskie pieniądze przeznaczone na program badań jądrowych. Z zespołem Pegram i Gunna, zaczął wkrótce pracować kolejny fizyk – Philip Abelson. Po przeprowadzeniu wstępnych badań, Gunn sporządził pierwszy raport dla marynarki wojennej na temat napędu nuklearnego okrętów podwodnych. Raport ten wyprzedził o cztery miesiące skierowany do prezydenta USA Franklina D. Roosevelta słynny list Alberta Einsteina, wzywający do rozpoczęcia przez ten kraj programu konstrukcji broni jądrowej. 1 czerwca 1939 roku, w swoim memorandum skierowanym do Dyrektora "Naval Research Laboratory", Gunn stwierdził, iż okrętowa siłownia jądrowa nie będzie wymagała tlenu, znacznie też zwiększy zasięg i możliwości bojowe okrętów podwodnych. Zapowiedział również, że zespół programu napędu nuklearnego będzie musiał zmierzyć się z wieloma problemami i niewiadomymi, przede wszystkim odkryć sposób separacji izotopu 235U z uranu naturalnego. Po sporządzeniu tego raportu, Gunn skupił się głównie na rozwiązaniu tego problemu. W lipcu 1941 roku, Gunn wraz z Abelsonem opracowali relatywnie prosta i skuteczną metodę separacji, co otworzyło szeroko drogę do opracowania pierwszego napędowego reaktora jądrowego. Jego rozwój został jednak zatrzymany przez program opracowania bomby jądrowej prowadzony w ramach Manhattan Engineer District (projekt „Manhattan”), w którym wykorzystano całość rezultatów prac Pegrama, Gunna i Abelsona. Sam program napędu jądrowego, musiał jednak ustąpić priorytetom związanym z destrukcyjnym wykorzystaniem energii jądrowej. W tym samym czasie tematyka ta była przedmiotem badań Atomic Energy Commission i Bureau of Ships Marynarki Wojennej USA. Pracujący w tych urzędach, późniejszy admirał i tak zwany „ojciec jądrowej Marynarki Wojennej”, Hyman Rickover był osobą śledzącą uważnie rozwój prac nad pomysłem wprowadzenia napędu jądrowego w okręcie podwodnym. Na podstawie wyników badań Abelsona, udało się w końcu grupie naukowców pod kierownictwem Weinberga, skonstruować reaktor jądrowy dla okrętu podwodnego. Kongres Stanów Zjednoczonych zatwierdził w lipcu 1951 roku, budowę pierwszego, w pełni przydatnego do służby prototypu dla marynarki wojennej USA. Pod nadzorem Rickovera zakończono w 1954 roku budowę pierwszego na świecie okrętu podwodnego z napędem jądrowym – USS Nautilus (SSN-571). 17 stycznia 1955 roku, odbił od nabrzeża, pierwszy w historii okręt podwodny z napędem jądrowym. W lecie 1958 roku, zademonstrował on, przepływając pod biegunem północnym zalety nowego rodzaju napędu. Dwa lata później, w 1960 roku okręt podwodny USS Triton (SSRN-586), okrążył pod wodą, jako pierwszy, kulę ziemską.
Z kilkuletnim opóźnieniem rozpoczął także Związek Socjalistycznych Republik Radzieckich prace projektowe budowy okrętów podwodnych z napędem jądrowym. Odpowiedni dekret został podpisany w 1952 roku, reaktory znajdowały się w fazie budowy prototypu. Pierwszym radzieckim okrętem podwodnym z napędem jądrowym był K-3 Leninskij Komsomoł. Jego budowę rozpoczęto we wrześniu 1955 roku w Mołotowsku, a reaktor uruchomiono w lecie 1958 roku. Okręt ten oznaczony numerem taktycznym K-3, przepłynął pod biegunem północnym w 1962 roku.
W 1969 roku, w stoczni General Dynamics’ Electric Boat Division został zwodowany najmniejszy na świecie okręt podwodny z napędem jądrowym. Również ten okręt, zwany Naval Research Vessel, mający zaledwie około 45 metrów długości, zbudowany został dla Marynarki Wojennej Stanów Zjednoczonych dzięki staraniom Hymana Rickovera.
Klasyfikacja.
Okręty podwodne z napędem jądrowym były stosowane do wykonywania zadań w trzech różnych "misjach". Oznaczenia według terminologii stosowanej w US Navy i w NATO.
Ship Submersible Nuclear SSN – "Jądrowy Okręt Podwodny" – okręty przeznaczone do zwalczania okrętów przeciwnika. Głównym zadaniem jest ściganie okrętów podwodnych przeciwnika jak również wykonywanie zadań operacyjnych w pobliżu nieprzyjacielskiego wybrzeża, takich jak desant oddziałów do zadań specjalnych czy nasłuch radiowy. W wykonywaniu tych zadań bardzo ważną rolę odgrywa ciche przemieszczanie się okrętu podwodnego w zanurzeniu bez możliwości wykrycia przez sonar wroga.
Ship Submersible Balistic Nuclear SSBN – "Jądrowy Okręt Podwodny Przenoszący Pociski Balistyczne" – okręty wyposażony w wyrzutnie pocisków balistycznych SLBM. Okręty te pływają przeważnie na oceanach z dala od brzegów, aby w razie ataku jądrowego wroga, znaleźć się poza zasięgiem rażenia. Stanowią one w ten sposób najważniejszą część tzw. uderzenia wtórnego.
Ship Submersible Guided Missile Nuclear SSGN – "Jądrowy Okręt Podwodny Przenoszący Pociski Kierowane" – okręt przenoszący pociski manewrujące i/lub przeciwokrętowe pociski odrzutowe. Zadaniem okrętów tego typu jest zarówno atakowanie np. lotniskowców i ich eskorty, jak i rażenie celów na lądzie.
Historia wprowadzania we flotach państw.
USA.
Po wprowadzeniu do służby „Nautilusa”, jak i drugiego prototypu jakim był USS Seawolf (SSN-575), rozpoczęto, w połowie lat 50, seryjną budowę następnych czterech jednostek typu "Skate". Okręty te posiadały klasyczną formę dziobu w kształcie klina, która ułatwiała żeglugę w wynurzeniu. Około roku 1960 wprowadzono, wraz z nowym typem "Skipjack", nowy typ kadłuba typu "Albacore" o poprawionej hydrodynamice – w formie zbliżonej do kropli wody. Pozwalało to na rozwijanie prędkości do 30 węzłów, co oznaczało podwyższenie prędkości o ponad 50% w porównaniu z pierwszymi amerykańskimi okrętami podwodnymi z napędem jądrowym. Równolegle prowadzono prace konstrukcyjne nad pierwszymi okrętami podwodnymi do przenoszenia pocisków balistycznych SLBM. Okręty typu "George Washington" posiadały zmodyfikowany kadłub okrętów typu "Skipjack", późniejsze okręty typu "Ethan Allen" i typu "Lafayette" posiadały nowo skonstruowane kadłuby.
W latach 60. XX wieku zmieniono wymagania stawiane okrętom podwodnym w Marynarce Wojennej USA. Głównym celem była, nie tak jak do tej pory, prędkość, ale możliwie najwyższa redukcja szumów, podczas wykonywanych operacji. W wyniku tej zmiany priorytetów, powstały typy "Thresher/Permit" i "Sturgeon". W latach 70. XX wieku zostały zaprojektowane okręty podwodne, które nadal stanowią trzon amerykańskiej floty podwodnej. Są to okręty podwodne typu "Los Angeles" i sklasyfikowane jako SSBN okręty typu "Trident" ("Ohio"). Pod koniec zimnej wojny rozpoczęto budowę okrętów typu "Seawolf" a następnie "Virginia", obydwa jako SSN.
Pierwsze jednostki klasyfikowane jako SSGN powstały na przełomie lat pięćdziesiątych i sześćdziesiątych XX wieku – były to amerykański USS Halibut (SSGN-587) oraz radzieckie jednostki projektu "659" (NATO: "Echo I").
W latach 50. XX wieku, równolegle z okrętami typu "Skate", były budowane ostatnie okręty podwodne z napędem konwencjonalnym (spaliowo-elektryczny) typu "Barbel". Około roku 1990 zostały wycofane ze służby. Obecnie w Marynarce Wojennej USA wykorzystywane są wyłącznie okręty podwodne z napędem jądrowym. W stan floty wchodzi (stan 2009) 71 okrętów podwodnych w tym 14 okrętów SSBN i 4 okręty SSGN. Od połowy lat 60. XX wieku liczba aktywnych okrętów podwodnych z napędem jądrowym sięgała 140 sztuk.
Związek Radziecki / Rosja.
Wyposażanie Radzieckiej Marynarki Wojennej w okręty podwodne z napędem jądrowym postępowało dość szybko. Po zbudowaniu pierwszego sowieckiego okrętu podwodnego z napędem jądrowym, którym był K-3 Leninskij Komsomoł, w samym tylko okresie między 1958 a 1960 rokiem zbudowanych zostało 12 okrętów projektu 627 (kod NATO: "November"), 8 okrętów SSBN projektu 658 (NATO: "Hotel") i 34 okręty SSGN projektu 659 (NATO: "Echo"). Ta szybka rozbudowa floty, prowadząca do liczebnego wyrównania stanu posiadanych okrętów z liczbą okrętów floty USA, odbywała się kosztem przeprowadzonej ilości prób i testów zarówno okrętów jak i reaktorów jądrowych. Fakt ten był przyczyną powstania drugiej generacji okrętów i reaktorów, oznaczającej się wyższymi osiągami okrętów i wyższą mocą reaktorów. W związku z tym, że do projektowania i budowy okrętów podwodnych z napędem jądrowym przystosowane były tylko nieliczne stocznie, równolegle budowano okręty podwodne z napędem konwencjonalnym.
W latach 60. i 70. XX wieku zbudowano kolejne okręty podwodne z napędem jądrowym, do których zaliczały się nowocześniejsze okręty SSBN projektu 667A (NATO: "Yankee") i Delta. Okręty "Delta" budowane były aż do 1992 roku. 142 okręty tego typu weszły do służby. Na przestrzeni ostatnich dziesięciu lat istnienia Związku Radzieckiego weszły do służby nie tylko największe na świecie okręty podwodne z napędem jądrowym typu Typhoon, ale również nowoczesne okręty SSN typu Sierra i Akula oraz SSGN typu Oscar. Okręty te zostały przejęte przez Marynarkę Wojenną Rosji i częściowo były dalej budowane. Już jako rosyjskie zostały zaprojektowane i budowane SSGN typu Graney oraz SSBN typu Borei obecnie w budowie.
Szacowana liczba rosyjskich okrętów podwodnych z napędem jądrowym (w 2008) wynosi 31 sztuk, z czego 15 SSN, 12 SSBN i 4 SSGN. Oprócz okrętów podwodnych z napędem, w skład floty wchodzą nowoczesne okręty podwodne z napędem konwencjonalnym typu Kilo i Lada.
Wielka Brytania.
Również Royal Navy prowadziła po zakończeniu II wojny światowej badania nad technologią budowy okrętu podwodnego z napędem jądrowym, jednak nie podjęto konkretnej decyzji prowadzącej do budowy. Dopiero po tym jak zostały poznane możliwości „Nautilusa” rozpoczęto projekt budowy. Wielka Brytania dołączyła do posiadaczy okrętów podwodnych z napędem jądrowym w 1963 roku, wprowadzając do służby jej pierwszy okręt HMS Dreadnought (S101), stanowiącego połączenie brytyjskiego dziobu oraz rufy wraz z siłownią amerykańskich okrętów typu "Skipjack". W 1963 roku zwodowano a w 1966 roku wprowadzono do służby pierwszy SSN typu "Valiant" całkowicie zaprojektowany i zbudowany przez Brytyjczyków. W stoczni Vickers Ltd, Shipbuilding Group, Barrow-in-Furness, producent wyposażenia – stocznia i Rolls Royce and Associates Ltd. W latach 60. XX wieku, zbudowano pierwszy SSBN typu "Resolution" mimo tego, Royal Navy dalej kontynuowała, wprowadzanie do służby okrętów podwodnych z napędem konwencjonalnym.
W latach 70. wprowadzono jako SSN dwa nowe typy okrętów, w tym: 3 okręty typu "Churchill" i 6 okrętów typu "Swiftsure". W latach 80. oddano do służby 7 nowoczesnych okrętów typu "Trafalgar" które jednocześnie są największymi SSN w Europie. W roku 1993 wprowadzono do służby 4 SSBN nowego typu "Vanguard". Poczynając od roku 2010 mają wejść do służby nowe jednostki SSN typu Astute.
W 1994 roku wycofano ze służby ostatnie okręty z napędem konwencjonalnym typu "Upholder", pomimo faktu oddania ich do eksploatacji kilka miesięcy wcześniej. Tak więc Royal Navy ma na wyposażeniu wyłącznie okręty podwodne z napędem jądrowym. W stan posiadania w roku 2009 wchodzi 8 okrętów klasy SSN i 4 okręty klasy SSBN, jednak długoterminowo ilość okrętów SSN ma być zredukowana do 7 sztuk.
Francja.
Francuska Marynarka Wojenna – Marine nationale – w 1971 roku wprowadziła do służby swój pierwszy, wybudowany we Francji, okręt podwodny z napędem jądrowym. Był nim „Le Redoutable” typu "Redoutable", całkowicie zaprojektowany i zbudowany przez Francuzów, bez współpracy z innymi państwami. Okręty tej klasy były przeznaczone do przenoszenia rakiet woda-ziemia z głowicami jądrowymi, tzw. SSBM, również projektu i produkcji francuskiej i dzięki nim Francja uzyskała własną triadę atomową. Do roku 1980 oddano 4 dalsze SSBN tej klasy, a w roku 1985 szósty i ostatni okręt tej serii, „L´Inflexible”, który zawierał duże zmiany strukturalne względem oryginału.
Do 1983 roku wszystkie francuskie okręty podwodne przeznaczone do zwalczania żeglugi i innych okrętów podwodnych były napędzane konwencjonalnie. Do 1993 roku uzupełniono je czterema okrętami produkcji francuskiej typu "Rubis" i dwoma typu "Amethyste". Okręty te są wyposażone w napęd jądrowy.
W latach 1997-2010 do służby weszły cztery okręty SSBN typu "Triomphant", zastępujące starsze SSBN. Starsze SSN mają być zastąpione sześcioma okrętami typu "Barracuda", wprowadzenie do służby ma nastąpić w latach 2017–2026.
W 2001 roku wycofano ze służby ostatni okręt podwodny z napędem konwencjonalnym. W skład Marine Nationale wchodzi 6 okrętów SSN i 4 okręty SSBN.
Chiny.
Chiny należą jako ostatnie do państw budujących okręty podwodne z napędem jądrowym, o których bardzo mało wiadomo. Program projektowy rozpoczęto w końcu lat 50. ubiegłego stulecia, prośba o pomoc w budowie, skierowana pod adresem Związku Radzieckiego została odrzucona. W związku z tym upłynęło wiele lat zanim, Chiny mogły się pochwalić sukcesami. W roku 1963 przerwano prace na dwa lata. Następnie zbudowano pierwszy reaktor jądrowy i przeprowadzono próby na lądzie. Dopiero w 1970 r. zwodowano pierwszy okręt typu "Huludao", który wszedł do służby w 1974 r.
Nieprzestrzeganie skomplikowanych procesów technologicznych w czasie budowy pierwszego okrętu podwodnego z napędem jądrowym, doprowadziło do nadmiernego napromieniowania załogi. Podjęto próby poprawienia układu chłodzenia reaktora i konstrukcji turbin przy budowie następnej jednostki – co jednak tylko częściowo się udało. W latach 1974 – 1991 oddano do służby 5 SSN typu "Han". Analitycy wychodzą z założenia, że 2 lub 3 okręty wycofano ze służby w 2007 r. W 1981 r. wprowadzono do służby pierwszy SSBN typu "Xia", który jednak zdaniem zachodnich ekspertów nie wykonywał nigdy zadań operacyjnych. Według niepotwierdzonych informacji zbudowano drugi okręt tego typu, który jednak, w 1985 roku, został z powodu awarii zniszczony. Z powodu tych niepowodzeń zaniechano budowy dalszych jednostek.
W obecnym stuleciu zwodowano pierwszy z nowej serii SSN typu "Shang", nie ma niestety informacji ile jednostek ma być zbudowanych. Również i przy budowie najnowszych okrętów SSBN typu "Jin", z których pierwszy został zwodowany w 2004 roku, ważną rolę odgrywa pomoc rosyjskich konstruktorów i rosyjskich stoczni. Do służby ma wejść 5 okrętów typu "Jin".
Liczba okrętów podwodnych z napędem jądrowym w czynnej służbie nie jest dokładnie znana. Na podstawie częściowo sprzecznych informacji ma być ich poniżej 10 sztuk. Tak więc okręty podwodne z napędem konwencjonalnym stanowią nadal trzon chińskiej floty podwodnej.
Indie.
Pierwszy okręt podwodny z napędem jądrowym konstrukcji wyłącznie indyjskiej zwodowano w 2009 roku. W latach 1988–1991 znajdował się w służbie wydzierżawiony od Związku Radzieckiego okręt podwodny z napędem jądrowym typu "Charlie", pod indyjską nazwą INS Chakra, obsługiwany przez sowiecką załogę szkolącą hinduskich marynarzy. Indie rozpoczęły w 1985 r. pod nazwą „Advanced Technolgy Vessel”, prace konstrukcyjne mające doprowadzić do budowy wyłącznie indyjskiego okrętu podwodnego z napędem jądrowym. W lipcu 2009 roku zwodowano , pierwszy okręt typu Arihant, który ma być wyposażony w pociski rakietowe "Sagarika" – z głowicami jądrowymi o zasięgu 1000 km.
Data wejścia do służby jest nieznana.
Od sierpnia 2009 r. Indie wydzierżawiły na 10 lat, nowo zbudowany rosyjski okręt typu "Akula-II", noszący indyjską nazwę INS „Chakra”.
Australia.
Pierwotnie, w celu zastąpienia okrętów podwodnych typu Collins, Australia planowała zakup 12 okrętów podwodnych od Francji. Miały to być okręty oparte na projekcie okrętów podwodnych typu Barracuda z przerobionym napędem z jądrowego na napęd napęd hybrydowy (diesel i elektryczny). W 2021 roku ten projekt anulowano. 15 września 2021 roku Australia, Stany Zjednoczone i Wielka Brytania podpisały pakt o współpracy militarnej AUKUS, w celu przeciwwagi do potęgi militarnej Chin na Pacyfiku. Jednym z kluczowych elementów nowej współpracy ma być zbudowanie przez Australię okrętów podwodnych o napędzie jądrowym. Możliwe, że okręty będą oparte na projekcie brytyjskich atomowych okrętów podwodnych typu Astute lub amerykańskich atomowych okrętów podwodnych typu Virginia. Co prawda, oryginalne francuskie okręty dysponowały napędem jądrowym, lecz zrezygnowano z ich zakupu ze względu na problematyczny napęd jądrowy, który trzeba serwisować co 10 lat, w porównaniu do rozwiązań amerykańskich i brytyjskich, których napędy atomowe działają bez serwisowania przez cały okres użytkowania okrętu.
Napęd.
Napęd jądrowy.
Z technicznego punktu widzenia okręty podwodne z napędem konwencjonalnym niewiele się różnią od okrętów podwodnych z napędem jądrowym. Na przykładzie francuskiego okrętu typu "Rubis" udowodniono, że zastosowanie reaktora, niekoniecznie musi oznaczać powiększenia wymiarów okrętu. Okręty te o długości ok. 73 m, nie są większe od nowoczesnych okrętów podwodnych z napędem konwencjonalnym (np. okręty typu "Kilo"). Są to jednak wyjątki, ponieważ zastosowanie reaktora i jego osłony oznacza znaczny dodatkowy ciężar, przez co większość okrętów podwodnych z napędem jądrowym ma długość około 100 m.
Okręt podwodny z napędem jądrowym wyposażony jest w reaktor jądrowy, podobny w budowie do reaktorów stosowanych w elektrowniach jądrowych na lądzie. Są one jednak dużo mniejsze, bo muszą się zmieścić w obudowie o średnicy około 10 m.
Reaktor wydziela duże ilości ciepła, które jest odbierane przez czynnik roboczy – najczęściej wodę – w tak zwanym obiegu pierwotnym. Czynnik przepływa do wytwornicy pary, gdzie oddaje ciepło wodzie obiegu wtórnego. Znajdująca się pod wysokim ciśnieniem przegrzana para wodna napędza turbinę parową, która następnie napędza wał napędowy, który z kolei przekazuje moc śrubie okrętowej albo – w nowocześniejszych jednostkach – na pędnik strugowodny. Napędzany przez turbinę generator elektryczny wytwarza energię elektryczną potrzebną do zasilania urządzeń pokładowych i do ładowania akumulatorów elektrycznych. Akumulatory dostarczają energię elektryczną na wypadek awarii reaktora jądrowego. W tak zwanym napędzie turbo-elektrycznym, śruba okrętowa napędzana jest silnikiem elektrycznym. Najczęściej jednak, stosowany jest wariant napędu, w którym turbina za pośrednictwem przekładni napędza śrubę okrętową.
Dzisiejsze okręty podwodne z napędem jądrowym używają wyłącznie reaktorów wodno-ciśnieniowych (PWR).
Zalety:
Wady:
Zarówno USA w USS Seawolf (SSN-575), jak i Związek Radziecki w jednostkach projektu 705 (NATO: "Alfa") przeprowadzali eksperymenty z innymi rodzajami reaktorów. Chodziło tu o reaktory jądrowe w których chłodziwem w obiegu pierwotnym był: ciekły sód – reaktor amerykański Sodium-Cooled Fast Reactor (SFR), czy ciekły stop ołowiu z bizmutem – w reaktorach radzieckich typu OK-550 lub BM-40A . Po wprowadzeniu w 1957 roku do służby okrętów z tym typem chłodzenia, stwierdzono występowanie przecieków na przegrzewaczu. Rok później, ze względu na bezpieczeństwo załóg, marynarka USA zastąpiła reaktory chłodzone ciekłym sodem na reaktory wodne ciśnieniowe. Marynarka ZSRR mimo niebezpieczeństwa, stosowała ten rodzaj reaktora przez około dziesięć lat.
Reaktory chłodzone za pomocą ciekłych metali są reaktorami prędkimi, które nie potrzebują moderatora, a w których reakcja łańcuchowa przebiega przy wykorzystaniu neutronów o relatywnie wysokiej energii kinetycznej, powyżej 1 MeV. W takim typie reaktorów, utrzymanie reakcji łańcuchowej wymaga użycia jako paliwa uranu wysoko wzbogaconego lub plutonu. W praktyce stosuje się głównie paliwo MOX.
Zalety:
Wady:
Okręty podwodne z napędem jądrowym zbudowane w państwach zachodnich wyposażone są w tylko jeden reaktor jądrowy. Okręty zbudowane w ZSRR wyposażone były często w dwa reaktory, w których jeden reaktor przeznaczony był do napędu jednej śruby okrętowej lub ewentualnie służył jako rezerwa.
Zalety i wady.
Okręty podwodne z napędem konwencjonalnym, wytwarzają energię napędową dzięki posiadanemu paliwu. Za pomocą generatorów napędzanych silnikami spalinowymi ładowane są akumulatory, które używane są, do napędu silników elektrycznych w czasie pływania w zanurzeniu, i do zasilania urządzeń pokładowych. Do doładowania akumulatorów w zanurzeniu, używane są chrapy, przez które dostarczane jest powietrze potrzebne do pracy silników spalinowych. Zwiększa to jednak niebezpieczeństwo lokalizacji okrętu. Oprócz tego systemu, stosowane są nowoczesne nie jądrowe rodzaje napędu, jak np. ogniwo paliwowe stosowane do napędu niemieckich okrętów podwodnych typu 212. Jednak i w tym przypadku musi w relatywnie krótkim czasie, po około 2 tygodniach pływania w zanurzeniu, być dotankowane paliwo.
Problemy te nie występują na okrętach podwodnych z napędem jądrowym, dzięki energii wytwarzanej w reaktorze jądrowym, przy wykorzystaniu procesu rozszczepienia jądra atomowego. Dzięki temu, czas przebywania w zanurzeniu ograniczony jest jedynie ilością prowiantu oraz odpornością psychiczną załogi. Powietrze do oddychania jest ponownie uzdatniane. Okręty te nie muszą oszczędzać paliwa, dzięki czemu, mogą pływać w zanurzeniu z maksymalną prędkością.
Wadą okrętu podwodnego z napędem jądrowym są odgłosy wydawane przez pompy w obiegu chłodzenia reaktora, co może doprowadzić do lokalizacji okrętu przez okręty wroga wykorzystujące sonar. Tylko w niektórych typach okrętów np. typ "Ohio", możliwe jest przy wykorzystaniu naturalnej cyrkulacji cieplnej, chłodzenie reaktora pracującego na niskiej mocy. W tym przypadku okręty z napędem konwencjonalnym mają przewagę pod tym względem, gdyż mogą pływać w zanurzeniu znacznie ciszej, wykorzystując energię nagromadzoną w akumulatorach.
Profil operacyjny.
Okręty podwodne z napędem jądrowym operują w strefie tzw. (ang.) "blue water" czyli poza obszarem morza szelfowego. Na rozległych i głębokich wodach oceanicznych mogą one, lepiej niż na płytkich stosunkowo wodach przybrzeżnych, wykorzystywać ich zalety polegające na długotrwałym pływaniu w zanurzeniu z możliwie maksymalną prędkością.
W zakres zadań okrętów klasy SSN wchodzi oprócz ochrony dużych jednostek jak, lotniskowców, krążowników czy okrętów desantowych, zwalczanie podwodnych i nawodnych okrętów wroga oraz zdobywanie wiadomości o wyposażeniu i działalności marynarki wojennej innych krajów. Okręty klasy SSBN pływają na odległych akwenach, aby w przypadku ewentualnego ataku jądrowego pozostać jak najdłużej w ukryciu i móc wystrzelić pociski balistyczne będące reakcją na atak. Okręty klasy SSGN są bardziej uniwersalne i mogą wykonywać operacje charakterystyczne dla klasy "SSN" i "SSBN".
W czasie I i II wojny w Zatoce Perskiej okręty podwodne US Navy wykorzystywane były do rażenia celów naziemnych przy pomocy pocisków manewrujących. Marynarka angielska Royal Navy jest jak dotąd jedyną, która ma na koncie zatopienie okrętu wroga przez okręt podwodny z napędem jądrowym. Fakt ten miał miejsce w czasie wojny o Falklandy, kiedy to angielski HMS „Conqueror” zatopił argentyński krążownik ARA General Belgrano. Zastosowanie okrętów klasy "SSBN" miało dotąd wyłącznie charakter ćwiczebny.
Demontaż.
Przebieg demontażu.
W czasie zimnej wojny zbudowano wiele okrętów podwodnych z napędem jądrowym. W związku z tym, że każdy okręt wojenny na skutek postępu technologicznego i czasu eksploatacji, ma tylko ograniczony czas działania, pojawia się problem demontażu i utylizacji. Podczas demontażu muszą być podjęte szczególne środki ostrożności, ponieważ w reaktorze znajduje się paliwo jądrowe, a stosowany czynnik roboczy w pierwotnym obiegu chłodzenia reaktora jest skażony.
Prace te muszą być wykonywane przez wyszkolony personel i w przystosowanych do takich operacji stoczniach.
Na samym początku demontowany jest reaktor i wypompowana jest ciecz z pierwotnego obiegu chłodzenia, następnie odcinana jest sekcja kadłuba w której był zamontowany reaktor. Pozostała część kadłuba jest cięta na kawałki i złomowana. Skażone promieniotwórczo części reaktora, sekcji kadłuba, w której znajdował się reaktor, jak i instalacja do chłodzenia reaktora muszą być składowane. W USA skażone części kadłuba i reaktora są składowane pod ziemią w Hanford Site, natomiast zużyte paliwo jądrowe, składowane jest w "Naval Reactors Facility" w Idaho National Laboratory. Koszt demontażu i składowania skażonego materiału jednego okrętu podwodnego z napędem jądrowym wynosił w 1988 roku 40 milionów dolarów. Dla porównania, koszt budowy nowego okrętu podwodnego z napędem jądrowym klasy Los Angeles wyniósł w roku 1990 około 900 milionów dolarów.
US Navy przeprowadza demontaż okrętów podwodnych z napędem jądrowym w ramach specjalnie do tego celu powołanego programu recyklingu ( "Ship-Submarine Recycling Program"). W ramach tego programu przeprowadza się w stoczni Puget Sound Naval Shipyard fachowy demontaż reaktora, układu chłodzenia i odcięcie części kadłuba w której był zainstalowany reaktor. Pozostała część okrętu jest złomowana także w innych stoczniach. Do 2007 roku zdemontowano ponad 100 okrętów podwodnych z napędem jądrowym. Na demontaż czeka następnych 17 okrętów, z których ostatni ma być demontowany w 2017 r. Zanim dojdzie do demontażu, okręty są przenoszone do rezerwowej floty pod zarządem United States Maritime Administration, gdzie nadal są pod nadzorem aby nie dopuścić do przerdzewienia kadłuba lub zapobiec problemom związanych z nieczynnym reaktorem.
W 2007 roku Royal Navy przekształciła po dekontaminacji jeden z 14 wycofanych ze służby okrętów, w okręt muzeum. Pozostałe 13 okrętów z opróżnionymi reaktorami przechowywane są w Rosyth i Devonport.
Francja, po usunięciu paliwa jądrowego, składuje skażone promieniotwórczo części kadłuba w specjalnej hali obok suchego doku w Cherbourgu. Po upływie 20 lat ma nastąpić dalszy demontaż.
Problemy.
Dużo większe problemy związane z nieszkodliwym dla środowiska demontażem i składowaniem skażonych promieniotwórczo elementów okrętów podwodnych z napędem jądrowym, miała i nadal ma Marynarka Wojenna Rosji, która odziedziczyła wiele okrętów po Radzieckiej Marynarce Wojennej. Po upadku ZSRR, w związku z brakiem środków finansowych, nie mogła ona przeprowadzić fachowego demontażu okrętów wycofanych ze służby. Okręty te najczęściej pozostawały zacumowane w rosyjskich portach wojennych. W końcu lat 90. XX wieku rosyjska marynarka wojenna miała na stanie około 130 starych, częściowo już przed 20. laty wycofanych ze służby, okrętów podwodnych z napędem jądrowym. Niektóre utrzymywały się na powierzchni tylko dzięki pompowanemu do kadłuba sprężonemu powietrzu lub po przymocowaniu do pontonów.
Związek Radziecki nigdy nie przejmował się losem przestarzałych, wycofanych ze służby w połowie lat 80. XX w., okrętów. Środki finansowe były wykorzystywane do napraw awaryjnych starszych okrętów lub do budowy nowych. Zdemontowane reaktory jak i usunięte z nich paliwo jądrowe, przechowywane były w niedostatecznie osłoniętych miejscach składowania. Ze względu na brak miejsca, zatapiano w Morzu Karskim w fiordach wyspy Nowa Ziemia, kompletne reaktory jądrowe, czasami zawierające paliwo jądrowe. Spośród ok. 11 zatopionych reaktorów zawierających zużyte paliwo jądrowe, dwa należały do eksperymentalnych, chłodzonych ciekłym stopem ołowiu z bizmutem, reaktorów okrętu "K-27". Na okręcie tym doszło w 1968 r. do poważnej awarii reaktora, po której okręt wycofano ze służby, a następnie w 1981 r. zatopiono.
Tylko w portach floty dalekowschodniej, cumuje (stan 2006) ok. 30-40 wycofanych ze służby okrętów podwodnych z napędem jądrowym. Aby rozwiązać ten problem Rosja jest zmuszona do nawiązania współpracy z krajami zachodnimi. Do 2006 roku, Rosja otrzymała ponad miliard dolarów na demontaż okrętów. Do 2010 r. mają być zdemontowane wszystkie wycofane ze służby okręty podwodne z napędem jądrowym. Największe dotacje na ten cel pochodzą z amerykańskiego programu "Cooperative-Threat-Reduction".
Awarie i zatonięcia.
Zatonięcia.
Dotychczas udokumentowano zatonięcie siedmiu okrętów podwodnych z napędem jądrowym. Dwa z nich to okręty należące do USA a pięć do ZSRR/Rosji. Przy tym trzeba zwrócić uwagę, że niektóre z nich, jak np. K-429 w którym pomimo zatopienia nie został uszkodzony kadłub, zostały w późniejszym czasie wydobyte z dna. Dlatego też statystyki zależą od źródła z którego pochodzą. Nieznane są także ewentualne wypadki zatonięć we flocie Chin.
Pierwszym w historii, zatopionym okrętem podwodnym z napędem jądrowym, jest USS Thresher (SSN-593). Okręt, wraz ze 129-osobową załogą, zatonął w czasie prób zanurzenia, w pobliżu wschodniego wybrzeża USA, w 1963 roku. Pięć lat później, zatonął na skutek niewyjaśnionej eksplozji, następny amerykański okręt podwodny z napędem jądrowym USS Scorpion (SSN-589). Przypuszcza się, że na skutek uszkodzenia akumulatora torpedy, doszło do eksplozji i zatopienia okrętu wraz z 99-osobową załogą.
W 1970 r. na pokładzie radzieckiego okrętu podwodnego z napędem jądrowym K-8 wybuchł pożar i okręt po zatrzymaniu reaktorów został wzięty na hol. Podczas holowania okręt wraz z 52 członkami załogi zatonął na Zatoce Biskajskiej. W 1986 r. na pokładzie okrętu K-219, doszło na skutek uszkodzenia uszczelnienia silosu rakietowego, do eksplozji zbiornika paliwa rakietowego. Po awaryjnym wynurzeniu, okręt dryfował przez około dwa dni na powierzchni co pozwoliło na opuszczenie okrętu przez 115 spośród 119 członków załogi. W 1989 r. zatonął na skutek pożaru K-278 z 42 członkami załogi. W roku 2000 zatonął na skutek eksplozji torpedy, rosyjski okręt K-141 wraz z całą załogą w liczbie 118 osób. W 2003 r. zatonął ostatni rosyjski okręt podwodny z napędem jądrowym K-159. Okręt ten był wycofany ze służby w roku 1989 i miał być przeholowany do miejsca złomowania. W czasie holowania okręt zatonął wraz z 9 członkami załogi.
Według relacji Międzynarodowej Agencji Energii Atomowej, z września roku 2001, o wynikach badań wody morskiej w miejscach zatonięcia okrętów podwodnych z napędem jądrowym, nie stwierdzono wbrew przewidywaniom, podwyższonego skażenia promieniotwórczego. W pobliżu miejsc zatonięcia amerykańskich okrętów stwierdzono podwyższony poziom izotopu kobaltu (60Co), w pobliżu miejsca zatonięcia „Komsomolca” stwierdzono podwyższony poziom izotopu Cezu (137Cs). Wyniki te dają dowód na to, że pomimo przebywania pod wodą (w niektórych przypadkach ponad 40 lat od momentu zatonięcia) reaktory jądrowe nadal pozostają szczelne.
Inne wypadki.
Szczególnie radzieckie okręty podwodne z napędem jądrowym pierwszej generacji miały wiele awarii związanych z nowym rodzajem napędu. Już w 1961 roku doszło prawie do katastrofy na okręcie K-19. Aby zapobiec stopieniu rdzenia reaktora na skutek awarii systemu chłodzenia, ośmiu marynarzy weszło do przedziału reaktora i zainstalowało prowizoryczny system chłodzenia. Wszyscy zmarli na skutek choroby popromiennej. Do 1970 roku, na skutek problemów związanych z reaktorami, zginęło na innych okrętach dalszych pięciu marynarzy. Szczególnie, jeśli chodzi o pierwsze radzieckie okręty, zachowywane były bardzo niskie standardy bezpieczeństwa. Dopuszczalne granice napromieniowania, które obowiązywały na okrętach państw zachodnich, były na okrętach sowieckich kilkakrotnie przekraczane. Na okrętach późniejszych generacji wydarzyły się dalsze wypadki jak wybuch pożaru lub problemy związane z konserwacją i wymianą paliwa jądrowego. Przykładem może być okręt K-314, na którym w 1985 roku, w czasie próby wymiany paliwa jądrowego doszło do eksplozji, na skutek której doszło do uszkodzenia okrętu w sposób uniemożliwiający jego dalszą eksploatację.
Na okrętach państw zachodnich nie doszło do poważnych wypadków, które w powiązaniu z awarią reaktora doprowadziłyby do napromieniowania członków załogi. Do problemów związanych z eksploatacją reaktorów jądrowych zalicza się problemy związane z odprowadzeniem do wody morskiej skażonych odpadów – jak w przypadku okrętu USS Guardfish (SSN-612) – czy problem nieprawidłowego otwarcia zaworów pierwotnego obiegu chłodzenia, na skutek czego doszło do odprowadzenia skażonej wody do środowiska – okręt USS Puffer (SSN-652). W 1994 roku, na francuskim okręcie podwodnym z napędem jądrowym „Émeraude”, doszło do eksplozji w maszynowni, na skutek której zginęło 10 marynarzy. Eksplozja ta nie miała związku z reaktorem. W 2000 roku na skutek problemów związanych z konwekcją reaktora okrętu Royal Navy, HMS Tireless (S88), nie mógł on opuścić przez rok portu w Gibraltarze.
Szczególnie w okresie zimnej wojny, kiedy to okręty podwodne z napędem jądrowym wykorzystywane były przez wrogie sobie państwa do obserwacji i działań szpiegowskich, doszło do wielu kolizji. Miały one szczególne polityczne znaczenie, ponieważ dochodziło do nich na wodach mórz terytorialnych. Przykładem jest kolizja w zanurzeniu, okrętu US Navy USS Tautog (SSN-639) z sowieckim okrętem K-108. Do kolizji tej doszło w 1970 roku koło Pietropawłowska Kamczackiego. Do innej kolizji na wodach morza Barentsa doszło pomiędzy sowieckim K-19 i amerykańskim USS Gato (SSN-615). Dziennikarze Sontag i Drew donoszą o ponad 10 kolizjach okrętów ZSSR z okrętami USA, i dwóch kolizjach okrętów sowieckich z okrętami brytyjskimi, które miały miejsce w okresie od 1960 roku do zakończenia zimnej wojny. Dochodzi również do kolizji pomiędzy okrętami podwodnymi i statkami floty handlowej lub statkami rybackimi. Przykładem takiego wydarzenia jest kolizja japońskiego szkolnego statku rybackiego "Ehime Maru" z amerykańskim okrętem USS Greeneville (SSN-772) koło Hawajów w 2001 roku.
Okręty podwodne z napędem jądrowym w literaturze i filmie.
Pierwszym bestsellerem o okręcie podwodnym z napędem jądrowym była powieść sensacyjna Toma Clancy'ego "Polowanie na Czerwony Październik" wydana w 1984 roku. Na podstawie której nakręcono również film. Później ukazały się książki Patricka Robinsona i Clive'a Cusslera. Filmy jak np. "Karmazynowy przypływ" odgrywały się w fikcyjnej scenerii, natomiast filmy jak K-19 czy "W kilwaterze śmierci" o K-219 opierają się na wydarzeniach autentycznych.
Ukazała się również seria książek Michaela DiMercurio, których główne wątki rozgrywały się na pokładach okrętów podwodnych, m.in. typu "Seawolf", "Siewierodwińsk".

</doc>
<doc id="1826204" url="https://pl.wikipedia.org/wiki?curid=1826204" title="Apuolė">
Apuolė

Apuolė – wieś w rejonie szkudzkim okręgu kłajpedzkiego Litwy, położona 11 km od Szkud. 
Jest pierwszą miejscowością położoną na terenie dzisiejszej Litwy, wzmiankowaną w źródłach pisanych . W 853 roku wikingowie napadli na położony tu zamek Kurów.

</doc>
<doc id="1826205" url="https://pl.wikipedia.org/wiki?curid=1826205" title="Tomasz Grochot">
Tomasz Grochot

Tomasz Grochot (ur. 13 kwietnia 1974 w Krakowie) – polski perkusista i perkusjonista.
Życiorys.
Muzyk niezależny o klasycznym wykształceniu (Akademia Muzyczna w Krakowie,- dyplom 1999 r.), lecz różnorodnych zainteresowaniach, skupionych głównie wokół jazzu i gatunków mu pokrewnych.
Pierwszy projekt Tomek Grochot Quintet to cykl autorskich kompozycji, które po raz pierwszy zaprezentowane zostały na koncercie otwierającym sezon 2006 w Studiu S-5 Radia Kraków, który odbył się 7 stycznia 2006 r, i spotkał się z doskonałym odbiorem, zarówno wyjątkowo licznej publiczności, jak i krytyki, udział wzięli obok Tomka Grochota znakomici artyści:
Leszek Szczerba – saksofony, Robert Kubiszyn – kontrabas, Dominik Wania – fortepian, piano Rhodesa oraz Tomasz Kukurba – wokal, altówka.
W lipcu 2008 r. został nagrany pierwszy autorski album "Tomek Grochot Quintet feat Eddie Henderson – My Stories," wydany w 2010 r. z udziałem światowej sławy legendy jazzu, trębacza Eddiego Hendersona oraz znakomitych polskich muzyków: Adama Pierończyka na saksofonach, Dominika Wani na fortepianie i piano Rhodesa oraz Roberta Kubiszyna na kontrabasie. Na perkusji i okarynie autor wszystkich kompozycji Tomasz Grochot. Album prezentuje 10 utworów. Z tym programem zespół koncertował i koncertuje na wielu ważnych festiwalach Jazzowych zarówno w kraju, jak i za granicą m.in. w Niemczech, Austrii, Białorusi, na Ukrainie, a tournee po USA zaowocowało nagraniami na kolejną autorską płytę z udziałem Eddiego Hendersona.
Tomek Grochot aktualnie współpracuje lub współpracował z:
Brał także udział w projektach:
Jako lider
W 2011 r. podczas tournee po USA zespół Tomek Grochot Quintet nagrał w chicagowskim studio materiał na kolejną autorską płytę "In America", która ukazała się w 2016 r. Na płycie obok lidera na perkusji i kalimbie zagrali: Eddie Henderson na trąbce, Rob Denty na saksofonach sopranowym i tenorowym, Dominik Wania na fortepianie i Krzysztof Pabian na kontrabasie. Album prezentuje 7 utworów. Polska premiera płyty odbyła się w 2017 r. na festiwalu Bielska Zadymka Jazzowa, a krakowska w studiu im. Romany Bobrowskiej w Radiu Kraków.
Jako muzyk sesyjny
Koncertował i koncertuje z najwybitniejszymi postaciami polskiej sceny jazzowej, takimi jak: Janusz Muniak, Leszek Kułakowski, Jarosław Śmietana, Andrzej Cudzich, Piotr Wojtasik, Wojciech Karolak, Jan Jarczyk, Wojciech Groborz, Adam Pierończyk, Piotr Baron, Marek Raduli, Janusz Grzywacz, Krzysztof Ścierański, Krzysztof Herdzin, Maciej Sikała,
a także z uznanymi muzykami swojego pokolenia; Adamem Kowalewskim, Tomaszem Grzegorskim, Jerzym Małkiem, Dominikiem Wanią, Michałem Barańskim i wieloma innymi.

</doc>
<doc id="1826206" url="https://pl.wikipedia.org/wiki?curid=1826206" title="Apuole">
Apuole



</doc>
<doc id="1826214" url="https://pl.wikipedia.org/wiki?curid=1826214" title="Instytut Antoniano">
Instytut Antoniano

Instytut Antoniano (wł. "Istituto Antoniano") – instytucja założona w Bolonii przez Ojców Franciszkanów w 1953 roku. Nazwa Instytutu wywodzi się od Świętego Antoniego, który patronuje pobliskiemu kościołowi. Głównym ich zadaniem była pomoc najuboższym, a z czasem doszła działalność kulturalna. W roku 2006 Antoniano zostało zakwalifikowane jako organizacja organizacja pożytku publicznego.
Działalność.
Od roku 1961 Antoniano jest organizatorem festiwalu piosenki dziecięcej Zecchino d’Oro. Obecnie przy Instytucie działają stołówka, trzy chóry (w tym Piccolo Coro dell’Antoniano), szkoła tańca, szkółka aktorska, kino, świetlica dla dzieci z zespołem Downa i inne. Od 1991 prowadzą akcję Il Fiore della Solidarietà (Kwiat Solidarności), w ramach której zbierają datki na budowę szkół, szpitali itp. w najbiedniejszych rejonach świata.

</doc>
<doc id="1826215" url="https://pl.wikipedia.org/wiki?curid=1826215" title="Mistrzostwa Azji w Lekkoatletyce 2009 - skok o tyczce kobiet">
Mistrzostwa Azji w Lekkoatletyce 2009 - skok o tyczce kobiet

Skok o tyczce kobiet – jedna z konkurencji rozegranych podczas XVIII mistrzostw Azji w lekkoatletyce. Do konkursu zgłoszono osiem zawodniczek, zatem nie było potrzeby rozgrywania eliminacji i 12 listopada 2009 rozegrano od razu konkurs finałowy.
Rekordy.
W poniższej tabeli przedstawione są rekord świata, rekord mistrzostw Azji oraz rekord Azji oraz rekordy poszczególnych kontynentów z dnia 12 listopada 2009 roku.
Rezultaty.
Godzina rozpoczęcia: 19:10

</doc>
<doc id="1826218" url="https://pl.wikipedia.org/wiki?curid=1826218" title="Iron (album)">
Iron (album)

Iron - drugi album fińskiej grupy Ensiferum. Został wydany 15 kwietnia 2004 roku.

</doc>
<doc id="1826219" url="https://pl.wikipedia.org/wiki?curid=1826219" title="Zoria Chorostków">
Zoria Chorostków

Zoria Chorostków (ukr. Футбольний клуб «Зоря» Хоростків, "Futbolnyj Kłub "Zoria" Chorostkiw") – amatorski ukraiński klub piłkarski z siedzibą w Chorostkowie w obwodzie tarnopolskim.
Historia.
Drużyna piłkarska Zoria została założona w mieście Chorostków.
Występowała w amatorskich rozgrywkach mistrzostw i Pucharu obwodu tarnopolskiego.
Od początku istnienia niezależnej Ukrainy drużyna kontynuowała występy w amatorskich rozgrywkach obwodu.
Wielokrotnie zdobywała mistrzostwo i Puchar obwodu i występowała w mistrzostwach Ukrainy spośród drużyn amatorskich. W 1996 klub zajął pierwsze miejsce w drugiej grupie amatorskiej, co premiowało awansem do Drugiej Lihi. Jednak klub odmówił awansu. W 1998 klub zdobył Amatorski Puchar Ukrainy i startował w Puchar Ukrainy.
Amatorska drużyna występowała w rozgrywkach mistrzostw obwodu tarnopolskiego dopóki w 2006 nie została rozformowana.

</doc>
<doc id="1826221" url="https://pl.wikipedia.org/wiki?curid=1826221" title="Cykliniarze">
Cykliniarze

Cykliniarze (fr. "Les raboteurs de parquet") – obraz olejny namalowany przez francuskiego malarza Gustava Caillebotte’a w 1875 roku, znajdujący się w zbiorach Musée d’Orsay w Paryżu.
Opis.
Po raz pierwszy płótno zostało zaprezentowane w 1876 roku na prywatnej wystawie impresjonistów, zorganizowanej przez samego autora. Wcześniej, w 1875 roku, zostało odrzucone przez jury paryskiego Salonu. Dzieło prezentowane wraz z pracami Auguste’a Renoira i Claude’a Moneta, wyróżniało się tematyką sceny dziejącej się we wnętrzu pomieszczenia. 
Obraz przedstawia trzech cykliniarzy pracujących w bogatym domu. Pracownik po lewej stronie sięga po jakieś narzędzie i kieruje wzrok na swojego kompana, tym samym sugerując widzowi na zwrócenie uwagi w tę samą stronę. Cykliniarz po prawej stronie jest zwrócony w stronę postaci centralnej, co sugeruje konwersację robotników. Światło dostające się do pokoju rozjaśnia sylwetki wszystkich postaci.

</doc>
<doc id="1826225" url="https://pl.wikipedia.org/wiki?curid=1826225" title="Port lotniczy Czelabińsk">
Port lotniczy Czelabińsk

Port lotniczy Czelabińsk (IATA: CEK, ICAO: USCC) – port lotniczy położony 18 kilometrów na północ od Czelabińska, w Rosji.

</doc>
<doc id="1826226" url="https://pl.wikipedia.org/wiki?curid=1826226" title="The Riddle">
The Riddle

The Riddle – drugi album Nika Kershawa z roku 1984.

</doc>
<doc id="1826227" url="https://pl.wikipedia.org/wiki?curid=1826227" title="Kwas chlorosulfonowy">
Kwas chlorosulfonowy



</doc>
<doc id="1826235" url="https://pl.wikipedia.org/wiki?curid=1826235" title="Benjamin Gottlieb Müller">
Benjamin Gottlieb Müller

Benjamin Gottlieb Müller (ur. 1752 w Głogowie, zm. 13 lutego 1816 we Wrocławiu) – pierwszy nadburmistrz Wrocławia w latach 1809-1812 po wprowadzeniu nowej ordynacji miejskiej w Królestwie Pruskim.
Życiorys.
Pierwsza wzmianka historyczna na temat Müllera pochodzi z 1786 r. W 1791 r. awansował na stanowisko syndyka. Od 21 do 23 marca 1809 r. przewodniczył obradom komisji zajmującej się organizacją pierwszych wyborów samorządowych we Wrocławiu, złożonej z członków dawnego Magistratu i Paula Dannenberga, komisarza ds. reformy. Zdecydowała ona o liczebności przyszłej rady miejskiej. Po wybraniu rady w kwietniu 1809 r. został powołany na pierwszego nadburmistrza w historii miasta.
Do jego najważniejszych zadań nowych władz należało tworzenie nowych struktur władzy miejskiej oraz wprowadzenie w życie kolejnych reform państwa pruskiego, w tym reformy gospodarczej oraz sekularyzacji majątków kościelnych. Nadzorował pierwsze lata odbudowy Wrocławia po zbombardowaniu przez wojska napoleońskie, które miało miejsce w grudniu 1806 r. Rządy w mieście sprawował do 1812 r.

</doc>
<doc id="1826236" url="https://pl.wikipedia.org/wiki?curid=1826236" title="Port lotniczy Ufa">
Port lotniczy Ufa

Port lotniczy Ufa (IATA: UFA, ICAO: UWUU) – port lotniczy położony w Ufie, w Baszkirii, w Rosji.

</doc>
<doc id="1826237" url="https://pl.wikipedia.org/wiki?curid=1826237" title="Radio Musicola">
Radio Musicola

Radio Musicola – trzeci album Nika Kershawa z roku 1986.

</doc>
<doc id="1826244" url="https://pl.wikipedia.org/wiki?curid=1826244" title="Kołos Buczacz">
Kołos Buczacz

Kołos Buczacz (ukr. Футбольний клуб «Колос» Бучач, "Futbolnyj Kłub "Kołos" Buczacz") – ukraiński amatorski klub piłkarski z siedzibą w Buczaczu w obwodzie tarnopolskim.
Historia.
Chronologia nazw:
Drużyna piłkarska Kołhospnyk została założona w mieście Buczacz po drugiej wojnie światowej.
Występowała w amatorskich rozgrywkach mistrzostw i Pucharu obwodu tarnopolskiego. W latach 1966-1973 stałe zdobywała mistrzostwo obwodu, co jest rekordem do dziś. W 1968 zmienił nazwę na Kołos Buczacz.
Od 1989 drużyna kontynuowała występy w amatorskich rozgrywkach obwodu oraz następnie od początku istnienia niezależnej Ukrainy.

</doc>
<doc id="1826246" url="https://pl.wikipedia.org/wiki?curid=1826246" title="Drużba Buczacz">
Drużba Buczacz



</doc>
<doc id="1826248" url="https://pl.wikipedia.org/wiki?curid=1826248" title="The Works (album Nika Kershawa)">
The Works (album Nika Kershawa)

The Works – czwarty album Nika Kershawa z roku 1989.

</doc>
<doc id="1826250" url="https://pl.wikipedia.org/wiki?curid=1826250" title="Bydgoszcz Brdyujście">
Bydgoszcz Brdyujście

Bydgoszcz Brdyujście – przystanek kolejowy w Bydgoszczy, położony na osiedlu Brdyujście, przy skrzyżowaniu ulic Fordońskiej i Jasinieckiej. 
W roku 2017 przystanek obsługiwał 20–49 pasażerów na dobę.
W dniu 1 maja 2004 roku został zamknięty dla pociągów osobowych. W dniu 13 listopada 2008 roku został przywrócony ruch pasażerski na tym przystanku.
Do stacji można dojechać autobusami linii: 65 (Leśne-Nad Wisłą, wybrane kursy do Łoskonia), 69 (Osiedle Błonie - Osiedle Tatrzańskie), 74 (Wyścigowa - Tatrzańskie), 83 (Czyżkówko - Tatrzańskie), 89 (Osiedle Błonie - Osiedle Tatrzańskie przez Politechnikę).

</doc>
<doc id="1826253" url="https://pl.wikipedia.org/wiki?curid=1826253" title="The Waltons">
The Waltons

The Waltons ("Waltonowie") – amerykański serial telewizyjny na motywach powieści Earla Hamnera Jr. "Spencer’s Mountain" oraz filmu pod tym samym tytułem z Henrym Fondą i Maureen O’Harą w rolach głównych.
Fabuła.
Akcja serialu rozgrywa się w fikcyjnym miasteczku Walton’s Mountain, na wiejskich terenach stanu Wirginia w latach 30. XX wieku. Małżeństwo Waltonów – John i Olivia – mieszka tam z siedmiorgiem dzieci oraz rodzicami Johna – Zebem i Esther. Fabuła serialu koncentruje się na ich codziennym życiu w dobie Wielkiego Kryzysu lat 30. oraz w czasie II wojny światowej. Dzieje trzypokoleniowej rodziny opowiedziane są z punktu widzenia najstarszego syna, zwanego John-Boy.
Historia powstania.
Serial poprzedził pełnometrażowy pilot serialu ' z roku 1971. Po zakończeniu serii powstało jeszcze sześć kolejnych filmów telewizyjnych – ' (1980), "A Wedding on Walton's Mountain" (1982), "Mother's Day on Waltons Mountain" (1982), "A Day for Thanks on Walton's Mountain" (1982), "A Walton Thanksgiving Reunion" (1993), "A Walton Wedding" (1995) oraz "A Walton Easter" (1997).
Serial w okresie emisji był w czołówce najchętniej oglądanych w Stanach Zjednoczonych, a w drugim sezonie (jesień 1973 – wiosna 1974) zajmował drugie miejsce. Znany w wielu krajach świata, nie był nigdy (?) emitowany w Polsce. Od roku 2003, kolejne sezony są stopniowo wydawane w boxach DVD. Zakończenie tego procesu w USA, planowane jest na styczeń 2010.

</doc>
<doc id="1826256" url="https://pl.wikipedia.org/wiki?curid=1826256" title="Harmony Row">
Harmony Row

Harmony Row – rockowy album Jacka Bruce'a nagrany i wydany w 1971 r.
Historia i charakter albumu.
Harmony Row był trzecim wydanym albumem studyjnym firmowanym własnym nazwiskiem przez Jacka Bruce'a. 
Ponieważ album "Songs for a Tailor" spotkał się z bardzo pozytywnym przyjęciem przez krytyków muzycznych i okazał się także sukcesem komercyjnym, Jack Bruce zdecydował się na tournée. Jego grupa koncertowa nosiła nazwę Jack Bruce and Friends i była kwartetem: Jack Bruce (wokal, gitara basowa, pianino); Larry Coryell (gitara), Mitch Mitchell (perkusja) i Mike Mandell (pianino).
Grupa zadebiutowała 24 stycznia 1970 r. występem na Lanchester Arts Festival w Coventry, obok grupy Colosseum. Po następnym koncercie w Lyceum w Londynie grupa poleciała do Stanów Zjednoczonych, gdzie wystąpiła dwukrotnie w słynnej sali Fillmore East (czyli w Nowym Jorku), tym razem obok Mountain. Po występach w innych amerykańskich miastach grupa ta zakończyła tournée 1 marca 1970 r. koncertem w Fillmore West w San Francisco.
Na koncercie nowojorskim grupy był John McLaughlin i Tony Williams. Williams udał się za kulisy, gdzie był także Jimi Hendrix, i zaproponował Bruce'owi wstąpienie do jego grupy Lifetime. Bruce wziął udział w nagraniu drugiego albumu grupy – "Turn It Over" i wziął udział w intensywnym tournée tego zespołu. Jak wspomina "Granie z Lifetime było prawdopodobnie najbardziej satysfakcjonującym muzycznym doświadczeniem jakie miałem". To wyczerpujące tournée trwało od kwietnia do września 1970 r. 2 października rozpoczęło się koncertem na Lancaster University brytyjskie tournée Lifetime'u. Zakończyło się ono koncertem na Chelsea College w Londynie 5 grudnia. Mimo tego, że Bruce był gotowy na podróż do USA jako członek zespołu – Lifetime rozwiązało się (powodem był menedżer grupy). John McLaughlin zaczął tworzyć The Mahavishnu Orchestra, które wysublimowało muzyczne idee grupy Lifetime.
Bruce w swoim domu w Chalk Farm w Londynie zajął się komponowaniem muzyki do nowego swojego albumu. W styczniu 1971 r. wszedł do studia razem z Chrisem Speddingiem i Johnem Marshallem. To trio nagrało album "Harmony Row", który Bruce uważa za swój ulubiony
Płyta została nagrana "na żywo" i potem dokonano kilku "overdubbingów". 
Jedynym nie pochodzącym z tych sesji utworem albumu jest bonusowy "Escape to the Royal Wood (On Ice)" (B4). Został on nagrany 6 października 1969 r.
Mimo tego, że jest to ulubiony album samego Bruce'a i przez niektórych krytyków uważany jest za jedno z największych artystycznych osiągnięć artysty – płyta ta nie była sukcesem komercyjnym i nie dostała się do listy przebojów. 
W celu promocji albumu Bruce zorganizował nowy zespół w składzie: Chris Spedding (gitara), John Marshall (perkusja), Graham Bond (organy, instr. klawiszowe, saksofon altowy) i okazyjnie Art Themen (saksofony). Ten zespół odbył tournée po Wielkiej Brytanii i Europie. Pojawił się także kilkakrotnie w TV. We wrześniu Bonda, który był już narkomanem, Bruce zwolnił z zespołu.
Trwały także rozmowy, bardzo zaawansowane, na stworzeniem nowego tria w składzie Jimi Hendrix, Jack Bruce i Tony Williams. Śmierć Hendriksa przekreśliła nadzieje na nowy zespół. 
Problemy osobiste, zapewne brak sukcesu komercyjnego "Harmony Row" oraz śmierć Jimiego Hendriksa stały się przyczyną tego, że następny solowy album Bruce'a ukazał się dopiero po trzech latach. Okres ten Bruce spędził w rockowym trio West, Bruce and Laing.
Spis utworów.
Wszystkie utwory skomponowane przez Jacka Bruce'a do słów Pete'a Browna.

</doc>
<doc id="1826257" url="https://pl.wikipedia.org/wiki?curid=1826257" title="Bydgoszcz Akademia">
Bydgoszcz Akademia

Bydgoszcz Akademia – przystanek kolejowy w Bydgoszczy w dzielnicy Fordon przy ulicy Fordońskiej i Szlakowej, w pobliżu kompleksu Politechniki Bydgoskiej. Nazwa przystanku nawiązuje do starej nazwy uczelni (Akademia Techniczno-Rolnicza). W dniu 1 maja 2004 roku został zamknięty dla pociągów osobowych. W dniu 13 listopada 2008 roku został przywrócony ruch pasażerski na tym przystanku.
W roku 2017 przystanek obsługiwał 10–19 pasażerów na dobę.
Przez stację przejeżdżają jedynie pociągi osobowe Arrivy do/z Chełmży i Brodnicy.
Budynek stacji był zdewastowany i został rozebrany jesienią 2015 roku. Na stacji obecnie jest tylko wiata przed budynkiem, nazwa stacji i rozkład.
W 2019 przeprowadzono remont przylegającego do stacji wiaduktu kolejowego nad ul. Kaliskiego.
Komunikacja.
przystanek "Dworzec Akademia":

</doc>
<doc id="1826260" url="https://pl.wikipedia.org/wiki?curid=1826260" title="Uroczysko Święte Miejsce">
Uroczysko Święte Miejsce



</doc>
<doc id="1826261" url="https://pl.wikipedia.org/wiki?curid=1826261" title="Friedrich von Kospoth">
Friedrich von Kospoth



</doc>
<doc id="1826262" url="https://pl.wikipedia.org/wiki?curid=1826262" title="BBC Transcription Service – Live in Concert">
BBC Transcription Service – Live in Concert

BBC Transcription Service – Live in Concert – nagranie piosenek wykonanych przez Nika Kershawa w roku 1987 w klubie Town &amp; Country w Londynie. W 1987 nagranie nadane było przez BBC Radio One.

</doc>
<doc id="1826263" url="https://pl.wikipedia.org/wiki?curid=1826263" title="Hodża">
Hodża

Hodża – (lub: Chodża) – tytuł grzecznościowy stosowany dawniej w kulturze muzułmańskiej: nauczyciel, duchowny, pan, mistrz, znawca Koranu i praw islamu. Tytuł występujący na terenach Imperium Osmańskiego oraz Indii.

</doc>
<doc id="1826265" url="https://pl.wikipedia.org/wiki?curid=1826265" title="Kalendarium II wojny światowej – Europa">
Kalendarium II wojny światowej – Europa

Kalendarium II wojny światowej – Europa

</doc>
<doc id="1826266" url="https://pl.wikipedia.org/wiki?curid=1826266" title="Kittel">
Kittel

Osoby o tym nazwisku:

</doc>
<doc id="1826267" url="https://pl.wikipedia.org/wiki?curid=1826267" title="Trzy japońskie pejzaże">
Trzy japońskie pejzaże

 – trzy najsławniejsze miejsca widokowe w Japonii. Ich wyboru dokonał Razan Hayashi (1583–1657), myśliciel neokonfucjański, w 1643 roku.
Te trzy miejsca to:

</doc>
<doc id="1826268" url="https://pl.wikipedia.org/wiki?curid=1826268" title="Uroczysko (ujednoznacznienie)">
Uroczysko (ujednoznacznienie)



</doc>
<doc id="1826269" url="https://pl.wikipedia.org/wiki?curid=1826269" title="Bydgoszcz Emilianowo">
Bydgoszcz Emilianowo

Bydgoszcz Emilianowo – nieczynna dla ruchu pasażerskiego stacja kolejowa położona w granicach miasta Bydgoszcz. Jest to stacja towarowa pełniąca ważną rolę w ruchu masowym i logistycznym (zespół bocznic). W ramach rewitalizacji linii kolejowej stacja przeszła modernizację połączoną z likwidacją peronów. Prace zakończono w 2020.
Przy stacji planowane jest utworzenie terminala logistycznego.

</doc>
<doc id="1826271" url="https://pl.wikipedia.org/wiki?curid=1826271" title="You’ve Got to Laugh">
You’ve Got to Laugh

You’ve Got to Laugh – album Nika Kershawa wydany 26 października 2006 w jego własnej wytwórni płytowej "Shorthouse Records". Żadna z piosenek wydanych na płycie nie ukazała się w formie singla.

</doc>
<doc id="1826272" url="https://pl.wikipedia.org/wiki?curid=1826272" title="Kalendarium II wojny światowej – Polska">
Kalendarium II wojny światowej – Polska

Kalendarium II wojny światowej – Polska – chronologiczne zestawienie najważniejszych faktów z dziejów II wojny światowej.

</doc>
<doc id="1826273" url="https://pl.wikipedia.org/wiki?curid=1826273" title="Bydgoszcz Żółwin">
Bydgoszcz Żółwin

Bydgoszcz Żółwin – dawny dla ruchu pasażerskiego przystanek osobowy w Bydgoszczy. Był położony między osiedlami Kapuściska i Łęgnowo. Otwarty w 1942 roku obsługiwał trzy pary pociągów do Nowej Wsi Wielkiej w celu dowozu pracowników do zakładów chemicznych Zachem, przez ostatnie lata nieczynny, zlikwidowany w ramach rewitalizacji linii kolejowej nr 201.

</doc>
<doc id="1826274" url="https://pl.wikipedia.org/wiki?curid=1826274" title="Desiderio (kardynał)">
Desiderio (kardynał)

Desiderio (zm. 1138) – włoski kardynał.
Pochodził prawdopodobnie z Rzymu. W 1112 jest poświadczony jako subdiakon św. Kościoła Rzymskiego. W 1115 papież Paschalis II mianował go kardynałem prezbiterem Santa Prassede. Uczestniczył w papieskiej elekcji 1118. W 1130 stanął po stronie antypapieża Anakleta II, ale później (1137/38, jeszcze przed końcem schizmy) przeszedł na stronę prawowitego papieża Innocentego II. Występuje jako świadek na ponad dwudziestu bullach papieskich datowanych między 24 maja 1116 a 21 czerwca 1138. W archiwach kościoła Santa Prassede zachowało się kilka wystawionych przez niego prywatnych dokumentów z lat 1116–37. Zmarł między czerwcem a grudniem 1138 roku.
Bibliografia.
R. Hüls, "Kardinäle, Klerus und Kirchen Roms: 1049-1130", Tybinga 1977

</doc>
<doc id="1826275" url="https://pl.wikipedia.org/wiki?curid=1826275" title="The Next Best Thing (ścieżka dźwiękowa)">
The Next Best Thing (ścieżka dźwiękowa)

Music from the Motion Picture The Next Best Thing – ścieżka dźwiękowa z filmu "Układ prawie idealny", w którym główne role zagrali Madonna i Rupert Everett.
Mimo iż krążek jest kompilacją utworów różnych artystów, jest on wliczany do oficjalnej dyskografii Madonny, gdyż znalazły się na nim aż dwie piosenki jej autorstwa. Ponadto Madonna była producentem wykonawczym tego albumu i osobiście wybrała wchodzące w jego skład piosenki.
Ścieżka dźwiękowa zawiera jedynie trzy premierowe nagrania: 2 utwory w wykonaniu Madonny oraz instrumentalny utwór Gabriela Yareda. Pozostałe utwory ukazały się wcześniej na singlach i albumach poszczególnych wykonawców.
Wydawnictwo promował tylko singel "American Pie", jednak nie został on fizycznie wydany w Stanach Zjednoczonych, co miało zwiększyć sprzedaż ścieżki dźwiękowej na tamtejszym rynku.

</doc>
<doc id="1826278" url="https://pl.wikipedia.org/wiki?curid=1826278" title="Giovanni (kardynał)">
Giovanni (kardynał)

Giovanni (zm. w 1123) – włoski benedyktyn i kardynał.
Życiorys.
Prawdopodobnie był mnichem na Monte Cassino. Około 1116 roku papież Paschalis II mianował go kardynałem prezbiterem S. Eusebio, zastępując nim pozbawionego godności kardynalskiej Roberta z Paryża. Giovanni podpisywał bulle papieskie między 24 maja 1116 a 17 kwietnia 1121. We wrześniu 1122 został sędzią delegowanym dla rozstrzygnięcia sporu między opatem Gerardem z Monte Cassino a Rainulfem, hrabią Alife-Caiazzo. 6 kwietnia 1123 na stanowisku kardynała-prezbitera S. Eusebio ponownie jest poświadczony Robert z Paryża, co wskazuje, że Giovanni musiał umrzeć przed tą datą.

</doc>
<doc id="1826281" url="https://pl.wikipedia.org/wiki?curid=1826281" title="Bir Hakeim">
Bir Hakeim



</doc>
<doc id="1826283" url="https://pl.wikipedia.org/wiki?curid=1826283" title="Menston">
Menston

Menston – wieś oraz "civil parish" w Wielkiej Brytanii, w Anglii, w regionie Yorkshire and the Humber, w hrabstwie West Yorkshire, w dystrykcie Bradford. W 2001 miejscowość liczyła 4660 mieszkańców. 

</doc>
<doc id="1826284" url="https://pl.wikipedia.org/wiki?curid=1826284" title="Enköping">
Enköping

Enköping – miejscowość (tätort) w środkowej części Szwecji siedziba władz administracyjnych gminy Enköping w regionie Uppsala.
Demografia.
Liczba ludności tätortu Enköping w latach 2000–2010
2000 – 19 147 mieszkańców
2005 – 20 204 mieszkańców
2010 – 21 121 mieszkańców

</doc>
<doc id="1826285" url="https://pl.wikipedia.org/wiki?curid=1826285" title="Shorthouse Records">
Shorthouse Records

Shorthouse Records to prywatna wytwórnia muzyczna Nika Kershawa. Studio zlokalizowane jest w Braintree, w hrabstwie Essex (Wielka Brytania). W studiu wydano albumy "You've Got To Laugh" i "No Frills".

</doc>
<doc id="1826287" url="https://pl.wikipedia.org/wiki?curid=1826287" title="Ekerö">
Ekerö

Ekerö – miejscowość (tätort) w Szwecji, w regionie administracyjnym ("län") Sztokholm, w gminie Ekerö.
Według danych Szwedzkiego Urzędu Statystycznego liczba ludności wyniosła: 11 505 (31 grudnia 2015), 12 071 (31 grudnia 2018) i 12 341 (31 grudnia 2019).

</doc>
<doc id="1826288" url="https://pl.wikipedia.org/wiki?curid=1826288" title="Janusz Janeczek">
Janusz Janeczek

Janusz Roman Janeczek (ur. 20 lutego 1952 w Sosnowcu) – polski geolog specjalizujący się w mineralogii, profesor nauk o Ziemi, w latach 2002–2008 rektor Uniwersytetu Śląskiego.
Życiorys.
W 1976 ukończył studia z zakresu geologii na Uniwersytecie Wrocławskim. Na tej samej uczelni uzyskał w 1983 stopień doktora nauk przyrodniczych i w 1993 stopień doktora habilitowanego nauk o Ziemi (w oparciu o rozprawę zatytułowaną "Krystalochemia uraninitu i jego trwałość w warunkach redukcyjnych"). 14 grudnia 1999 Prezydent RP nadał mu tytuł profesora nauk o Ziemi.
W latach 1974–1976 był zatrudniony jako pracownik techniczny w Muzeum Mineralogicznym Instytutu Nauk Geologicznych Uniwersytetu Wrocławskiego. Do 1984 pracował na UWr, następnie został adiunktem na Wydziale Nauk o Ziemi Uniwersytetu Śląskiego. W 1995 objął stanowisko profesora nadzwyczajnego, a w 2004 został zatrudniony jako profesor zwyczajny w tej jednostce.
Na Uniwersytecie Śląskim pełnił m.in. funkcję prodziekana Wydziału Nauk o Ziemi (1993–1999), członka Komisji Uniwersytetu Śląskiego ds. Współpracy z Zagranicą (1993–1999) oraz prorektora ds. nauki, promocji i współpracy międzynarodowej (1999–2002). W 1994 został kierownikiem Zakładu Mineralogii, a w 2000 stanął na czele Katedry Geochemii, Mineralogii i Petrografii. W latach 2002–2008 przez dwie kadencje sprawował urząd rektora Uniwersytetu Śląskiego, był wówczas m.in. zastępcą prezydenta Regionalnej Konferencji Rektorów Akademickich Szkół Wyższych.
W 1996 uzyskał członkostwo w Komitecie Nauk Mineralogicznych Polskiej Akademii Nauk, był przewodniczącym tej instytucji. W 1997 został członkiem Komisji Naukowo-Technicznej przy prezesie Państwowej Agencji Atomistyki, następnie od 1998 do 2002 był radcą prezesa PAA. W latach 1998–2002 pełnił funkcję prezesa Polskiego Towarzystwa Mineralogicznego, od 1999 do 2002 przewodniczył Radzie Użytkowników Śląskiej Akademickiej Sieci Komputerowej. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
W 2010 powołano go w skład rady Narodowego Centrum Nauki, a w 2016 został jej przewodniczącym (pełnił tę funkcję do 2018).

</doc>
<doc id="1826289" url="https://pl.wikipedia.org/wiki?curid=1826289" title="Ryszard Kiersnowski (satyryk)">
Ryszard Kiersnowski (satyryk)



</doc>
<doc id="1826290" url="https://pl.wikipedia.org/wiki?curid=1826290" title="NGC 1999">
NGC 1999

NGC 1999 – mgławica refleksyjna w gwiazdozbiorze Oriona, odległa o ok. 1500 lat świetlnych od Ziemi. Została odkryta 5 października 1785 roku przez Williama Herschela. Leży na krawędzi Obłoku Molekularnego w Orionie. Mgławica oświetlana jest przez gwiazdę zmienną V380 Orionis.
Wewnątrz jasnej mgławicy NGC 1999 znajduje się czarna plama. Nie jest to jednak jak przypuszczano ciemna mgławica zawierająca gęste, nieprzepuszczające światła widzialnego obłoki pyłu i gazu. Badania prowadzone za pomocą Teleskopu Herschela oraz teleskopów na powierzchni Ziemi wykazały, że plama ta nie zawiera żadnej materii i dlatego pozostaje czarna. Astronomowie sądzą, że pusta przestrzeń została utworzona, gdy wąskie strugi gazu pochodzące z młodych gwiazd w tym rejonie przebiły powłokę gazu i pyłu tworzącą NGC 1999. Dodatkowym czynnikiem wspierającym utworzenie pustki jest potężne promieniowanie pobliskiej, dojrzałej gwiazdy V380 Orionis. Proces ten może stanowić ważne odkrycie wspomagające lepsze poznanie jak nowe gwiazdy powstają oraz jak rozpraszają otaczające je obłoki gazu.

</doc>
<doc id="1826291" url="https://pl.wikipedia.org/wiki?curid=1826291" title="Skänninge">
Skänninge

Skänninge – miejscowość (tätort) w Szwecji w gminie Mjölby w regionie Östergötland.
Według danych Szwedzkiego Urzędu Statystycznego liczba ludności wyniosła: 3358 (31 grudnia 2015), 3366 (31 grudnia 2018) i 3372 (31 grudnia 2019).
W 1801 roku w Skänninge urodził się Adolf Fredrik Lindblad.

</doc>
<doc id="1826293" url="https://pl.wikipedia.org/wiki?curid=1826293" title="Klaus Reichert">
Klaus Reichert

Klaus Reichert (ur. 3 czerwca 1947 w Hanau) – niemiecki szermierz, florecista, dwukrotny medalista olimpijski. 
Reprezentował barwy RFN. Na igrzyskach debiutował w 1972 w Monachium. W Montrealu wywalczył jeden medal - złoto w drużynie. Cztery lata później Niemcy Zachodnie zbojkotowały igrzyska, więc trzeci jego start na olimpiadzie przypadł na rok 1984, kiedy to zajął drugie miejsce w konkursie drużynowym. Stawał na podium mistrzostw świata. W 1975, 1980 i 1981 był mistrzem RFN.

</doc>
<doc id="1826294" url="https://pl.wikipedia.org/wiki?curid=1826294" title="Harald Hein (szermierz)">
Harald Hein (szermierz)

Harald Hein (ur. 19 kwietnia 1950 w Tauberbischofsheim, zm. 20 maja 2008 w Tauberbischofsheim) – niemiecki szermierz, florecista. Dwukrotny medalista olimpijski.
Reprezentował barwy RFN. Jak na szermierza był niskiego wzrostu - mierzył 167 cm. Na igrzyskach debiutował w 1972 w Monachium. W Montrealu wywalczył pierwszy medal - złoto w drużynie. Cztery lata później Niemcy Zachodnie zbojkotowały igrzyska, więc trzeci jego start na olimpiadzie przypadł na rok 1984, kiedy to zajął drugie miejsce w konkursie drużynowym. Stawał na podium mistrzostw świata, zarówno w drużynie jak i indywidualnie. W 1969, 1970, 1971, 1976 i 1979 był mistrzem RFN.

</doc>
<doc id="1826295" url="https://pl.wikipedia.org/wiki?curid=1826295" title="Nowy Odwach">
Nowy Odwach

Nowy Odwach (niem. "Neue Wache") – klasycystyczny budynek, znajdujący się w Berlinie, w dzielnicy Mitte, przy alei Unter den Linden. Zbudowany w latach 1816–1818 gmach od 1993 roku pełni funkcję pomnikową, związaną z upamiętnieniem ofiar wojny i tyranii, stanowiąc przy tym Centralne Miejsce Pamięci Republiki Federalnej Niemiec (niem. "Zentrale Gedenkstätte der Bundesrepublik Deutschland"). Budynek, będący pierwszym dziełem Karla Friedricha Schinkla zrealizowanym na terenie Berlina jest uważany za jeden z najważniejszych obiektów niemieckiego klasycyzmu.
Historia.
Nowy Odwach został zbudowany w stylu klasycystycznym w latach 1816–1818 według projektu architekta Karla Friedricha Schinkla. Projekt architektoniczny gwardii został jednak przedstawiony już w 1806 r. przez pruskiego architekta pochodzenia żydowskiego Salomo Sachsa (1772–1855) i opisany w jego autobiografii z 1842. Projekt Sachsa nie został zrealizowany z powodu wojny napoleońskiej. Gmach, będący pierwszą realizacją Schinkla na terenie Berlina powstał przy Unter den Linden na zlecenie króla Fryderyka Wilhelma III jako posterunek straży królewskiej na miejscu starego, przeznaczonego do tego celu obiektu, a także forma upamiętnienia żołnierzy poległych w wojnach napoleońskich. 18 września 1818 roku przed Nowym Odwachem odbył się pierwszy uroczysty pochód strażników, związany z wizytą cara Aleksandra I, ówczesnego sojusznika Królestwa Prus przeciwko Napoleonowi Bonapartemu. Budynek pełnił funkcję miejsca wart głównej i królewskiej straży () do czasu upadku monarchii w 1918 roku.
Po utworzeniu Republiki Weimarskiej prowadzono dyskusje nad zagospodarowaniem Nowego Odwachu i w 1925 roku budynek został wstępnie wybrany do ulokowania ogólnokrajowego miejsca pamięci żołnierzy zabitych podczas I wojny światowej. Rząd Prus wyrażał poparcie dla tej koncepcji, jednak z powodu sprzeciwu władz niemieckich prowincji południowych, które przy tym utworzyły własne miejsce pamięci w postaci tzw. Świętego Gaju (niem. "Heiliger Hain") na terenie Turyngii nie doczekała się ona realizacji.
Temat został podjęty na nowo w listopadzie 1929 roku przez pruskiego premiera Ottona Brauna, z inicjatywy którego ogłoszono konkurs architektoniczny na przekształcenie Nowego Odwachu w miejsce pamięci. W lipcu 1930 roku konkurs został rozstrzygnięty, zaś jego zwycięzcą został Heinrich Tessenow. Podczas przeprowadzonej według projektu Tessenowa przebudowy w suficie wnętrza budynku wykonano okrągły świetlik, zaś na środku pomieszczenia postawiono mierzący 2 m wysokości i wykonany z czarnego granitu postument, na którym umieszczono na zrobionych ze złota i platyny podstawkach srebrny wieniec, będący dziełem rzeźbiarza . Po bokach postumentu postawione zostały z kolei dwa wąskie, wykonane z brązu kandelabry. 2 czerwca 1931 roku dokonano otwarcia przebudowanego Nowego Odwachu jako "Ehrenmal der Preußischen Staatsregierung" (). Wygląd wnętrza obiektu, które przedstawiało się jako pusta, abstrakcyjna przestrzeń wywoływał skrajne odczucia i spory.
Po dojściu do władzy nazistów obiekt dalej pełnił swoją funkcję miejsca pamięci poległych w I wojnie światowej, a także służył za tło do wystąpień i inscenizacji, organizowanych przez Adolfa Hitlera. Ponadto dwóch żołnierzy pełniło przed obiektem wartę, której uroczyste zmiany odbywały się w niedziele, wtorki i piątki. Najważniejszą ingerencją w wygląd Nowego Odwachu, przeprowadzoną w tym czasie, było powieszenie na tylnej ścianie wnętrza drewnianego krzyża i umieszczenie dwóch ogromnych dębowych wieńców.
Podczas II wojny światowej, w 1945 roku Nowy Odwach został niemal całkowicie zniszczony, zaś w kolejnych latach, z powodu braku zabezpieczenia zrujnowany budynek ulegał dalszej degradacji – na dodatek w 1948 roku w nieznanych okolicznościach skradziony z niego został srebrny wieniec. W tym czasie rozważano różne warianty jego zagospodarowania, m.in. utworzenia w nim muzeum Schinkla lub Goethego w ramach Narodowego Panteonu Kultury i Nauki (niem. "Nationalpantheon der Kultur und Wissenschaft"), ponadto ze strony organizacji FDJ padła również propozycja rozbiórki budynku. Berlińska ludność wykorzystywała przy tym zniszczony Nowy Odwach zgodnie z jego dotychczasową rolą, składając w nim kwiaty i wieńce.
Kierownictwo rządzącej NRD partii SED zatwierdziło w 1951 roku remont budynku, zaś we wrześniu 1956 roku magistrat Berlina Wschodniego podjął decyzję o nadaniu mu funkcji Pomnika Ofiar Faszyzmu i Obu Wojen Światowych (niem. "Mahnmal für die Opfer des Faschismus und der beiden Weltkriege"). Prace przy odbudowie gmachu pod kierownictwem architekta Heinza Mehlana rozpoczęły się w następnym roku i trwały do 1960 roku. Podczas nich usunięto z powodów ideologicznych wiszący na ścianie drewniany krzyż, zaś na jego miejscu umieszczono napis z wykonanych z brązu liter: "Den Opfern des Faschismus und Militarismus" (pol. „Ofiarom Faszyzmu i Militaryzmu”). W maju 1960 roku odbudowany Nowy Odwach został oficjalnie otwarty jako Pomnik Ofiar Faszyzmu i Militaryzmu (). Począwszy od 1 maja 1962 roku przed obiektem wartę pełnili żołnierze Wachregimentu „Friedrich Engels”, której zmiana oraz uroczysty pochód odbywały się w każdą środę. W 1969 roku przeprowadzono przebudowę wnętrza gmachu, której projekt opracował architekt . Podczas trwających zaledwie sześć tygodni prac usunięty został zniszczony wskutek działań wojennych czarny granitowy postument, zaś na jego miejscu urządzono niszę, wyłożoną zielonym marmurem. Na środku niszy postawiono szklany sześcian z wiecznym płomieniem, przed którym została umieszczona urna z prochami nieznanego żołnierza, otoczona ziemią pochodzącą z pól bitewnych II wojny światowej, a także urna z prochami nieznanego bojownika antynazistowskiego ruchu oporu, otoczona ziemią pochodzącą z niemieckich obozów koncentracyjnych. Na ścianie za sześcianem z wiecznym płomieniem umieszczona została kamienna intarsja z godłem NRD. Otwarcie budynku po przebudowie odbyło się 6 października 1969 roku, w przeddzień 20. rocznicy istnienia NRD.
Po zjednoczeniu Niemiec, jeszcze w 1990 roku z wnętrza Nowego Odwachu usunięto intarsję z godłem NRD, zaś znajdujący się w nim szklany sześcian przekazano Niemieckiemu Muzeum Historycznemu. Gmach przy tym decyzją rządu został przeznaczony na Centralne Miejsce Pamięci Republiki Federalnej Niemiec (niem. "Zentrale Gedenkstätte der Bundesrepublik Deutschland"). W związku z tym, w 1993 roku przeprowadzona została renowacja wnętrza budynku, na środku którego, nad urnami, umieszczono płytę z napisem: "Den Opfern von Krieg und Gewaltherrschaft" (pol. „Ofiarom Wojny i Tyranii”), zaś na niej została ustawiona wykonana przez Haaralda Hackego powiększona kopia rzeźby "Mutter mit totem Sohn" (pol. „Matka ze zmarłym synem”), autorstwa Käthe Kollwitz. Kollwitz stworzyła tę rzeźbę w 1937 roku w celu upamiętnienia syna Petera, który zginął we Flandrii podczas I wojny światowej w wieku 18 lat. Umieszczenie kopii rzeźby w Nowym Odwachu, będące pomysłem kanclerza Helmuta Kohla wzbudziło kontrowersje, wyrażające się w zarzutach o arbitralne fałszowanie prac Kollwitz, a także banalizację czystej abstrakcji wnętrza Tessenowa. 14 listopada 1993 roku Nowy Odwach został oficjalnie otwarty po renowacji. Od tamtej pory, w każdy przy obiekcie wartę pełnią żołnierze Wachbataillonu.
Architektura.
Nowy Odwach jest stosunkowo małym budynkiem o prostych formach oraz masywnych, narożnych ryzalitach. Charakteryzuje go, wsparty na doryckich kolumnach, surowy portyk, nadający mu monumentalności i pozwalający konkurować z położonymi obok niego Zeughausem i Uniwersytetem Humboldtów, a także współgrać ze znajdującą się naprzeciwko Operą Państwową.
Karl Friedrich Schinkel tak opisał w 1819 roku swoją inspirację dla projektu gmachu, a także konstrukcję jego portyku: 
W miejscu typowych dla porządku doryckiego tryglifów, na fryzie portyku Nowego Odwachu osadzonych zostało dziesięć odlanych z cyny figur Wiktorii, z kolei w środku tympanonu umieszczono relief przedstawiający Wiktorię zwracającą się do zwycięskich bohaterów z pola bitwy. Ze względu na koszty relief ten wykonano jako cynowy odlew pod kierownictwem Augusta Kissa w latach 1842–1846.
Otoczenie.
Po ukończeniu budowy Nowego Odwachu Karl Friedrich Schinkel opracował projekt otoczenia obiektu, na który złożyły się zasadzone w obrębie budynku w regularnych odstępach kasztanowce. Drzewa te mają za zadanie zwiększanie architektonicznego oddziaływania wolnostojącego gmachu, a także stanowienie elementu pośredniczącego w stosunku do okolicznych budynków. Składający się z nich zagajnik wraz z będącym jego odpowiednikiem, obsadzonym lipami i położonym dokładnie po przeciwnej stronie ulicy ogrodem przy Prinzessinnenpalais stanowi jedyną w przebiegu Unter den Linden zieloną oś poprzeczną. W latach 1968–1969, zgodnie z projektem Rolfa Rühlego pomiędzy drzewami, a także na obszarze przed Nowym Odwachem ułożono wielkoformatowe, podłużne granitowe płyty na wzór siatki, pomiędzy którymi umieszczono kostki brukowe.
W 1822 roku, na obszarze przed Nowym Odwachem ustawiono wykonane z marmuru przez Christiana Daniela Raucha pomniki pruskich generałów: Gerharda von Scharnhorsta i Friedricha Wilhelma Bülowa von Dennewitza. W 1950 roku usunięto je z tego miejsca, po czym pomnik Bülowa umieszczono w magazynie, zaś pomnik Scharnhorsta został postawiony w 1961 roku w ogrodzie przy Prinzessinnenpalais, gdzie stał do 1990 roku, kiedy to został zdemontowany w celu przeprowadzenia prac renowacyjnych. W 2002 roku decyzją Senatu Berlina oba pomniki zostały postawione w tylnej części ogrodu przy Prinzessinnenpalais. W związku z antywojenną wymową Nowego Odwachu idea przywrócenia pomników na pierwotne miejsce nie miała wielu zwolenników.

</doc>
<doc id="1826296" url="https://pl.wikipedia.org/wiki?curid=1826296" title="Neue Wache">
Neue Wache



</doc>
<doc id="1826297" url="https://pl.wikipedia.org/wiki?curid=1826297" title="Weihnachtsmarkt">
Weihnachtsmarkt

Weihnachtsmarkt ("Christkindlesmarkt", "Christkindlemarkt", "Christkindlmarkt", "Adventmarkt", "Glühweinmarkt", pol. „jarmark bożonarodzeniowy”) – tradycyjny jarmark bożonarodzeniowy, odbywający się w plenerze w wielu miastach Niemiec, Austrii, Szwajcarii. Historia pierwszych jarmarków bożonarodzeniowych sięga w Niemczech końca XIV, a w Austrii końca XIII wieku.
Typowy "Weihnachtsmarkt" odbywa się na ulicach lub placach starszych części miast. Znajdują się na nim stragany oferujące ozdoby świąteczne, lokalne specjały kulinarne, wyroby rękodzielnicze itp. Jarmarkom towarzyszą różnego rodzaju występy artystyczne, jak np. jasełka, koncerty charytatywne, prezentacje szopek bożonarodzeniowych itp., czasem także lunaparki i inne atrakcje rozrywkowe.
Jarmarki przyciągają co roku miliony turystów. Jednym z najważniejszych jest "Weihnachtsmarkt" w Kolonii. 
Podobne jarmarki odbywają się współcześnie też w innych krajach, m.in. w Polsce, np. w Krakowie, Gdańsku i Wrocławiu.

</doc>
<doc id="1826298" url="https://pl.wikipedia.org/wiki?curid=1826298" title="Janusz Szymański (prozaik)">
Janusz Szymański (prozaik)

Janusz Władysław Szymański (ur. 15 listopada 1940 w Słobódce Turyleckiej k. Skały Podolskiej, zm. 18 lutego 2016 r.) – poeta i prozaik; nauczyciel historii. Od 1991 poświęcił się głównie pracy literackiej. Wielokrotnie nagrodzony i odznaczony ("Złoty Krzyż Zasługi", Odznaka honorowa Zasłużony dla Kultury Polskiej). Autor m.in. "Życie" (1998), "Siedem świętych kręgów" (2002), "Pomorzanie w historii, baśni i legendzie" (2004), "Książęcy ród Gryfitów" (2006). Był członkiem Związku Literatów Polskich.

</doc>
<doc id="1826299" url="https://pl.wikipedia.org/wiki?curid=1826299" title="Niskie Jezioro">
Niskie Jezioro

2 jeziora w Polsce:

</doc>
<doc id="1826304" url="https://pl.wikipedia.org/wiki?curid=1826304" title="Dresta">
Dresta

Dresta (ur. 18 kwietnia 1971 w Compton, USA jako Andre DeSean Wicker) – amerykański raper. Znany z udziału w utworze Real Muthaphuckkin G's oraz współpracy z raperem Eazy-E i swoim bratem B.G. Knocc Outem
Życiorys.
Andre DeSean Wicker urodził się w Compton, USA. Był członkiem gangu Crips tak samo jak jego brat Arlandisem Hintonem. W 1986 roku został skazany za napaść na innego członka gangu i umieszczony w Kalifornijskim urzędzie ds. Młodzieży w Camarillo.
Podczas pobytu w więzieniu Dresta zaczął interesować się rapem. Ciągle był w dobrym kontakcie z B.G. Knocc Outem. Został przedterminowo zwolniony i poznał Eazy'ego-E.
Dresta i B.G. Knocc Out podpisali kontrakt z Ruthless Records i pojawili się na EP Eazy'ego zatytułowanym It's On &lt;del&gt;(Dr. Dre)&lt;/del&gt; 187um Killa w utworze Real Muthaphuckkin G's, który był odpowiedzią na diss Dr. Dre i Snoop Dogga.
Po śmierci Eazy-E i dużym sukcesie Real Muthaphuckkin G's Dresta i B.G. Knocc Out postanowili wydać własny album i tak w 1995 roku ukazał się Real Brothas.

</doc>
<doc id="1826310" url="https://pl.wikipedia.org/wiki?curid=1826310" title="Amt Goldberg-Mildenitz">
Amt Goldberg-Mildenitz

Amt Goldberg-Mildenitz – niemiecki związek gmin leżący w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajduje się w mieście Goldberg. 
W skład związku wchodzi sześć gmin:

</doc>
<doc id="1826311" url="https://pl.wikipedia.org/wiki?curid=1826311" title="Suda (księga)">
Suda (księga)



</doc>
<doc id="1826313" url="https://pl.wikipedia.org/wiki?curid=1826313" title="Amt Ostufer Schweriner See">
Amt Ostufer Schweriner See

Amt Ostufer Schweriner See – dawny niemiecki Związek Gmin w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajdowała się w miejscowości Leezen. 
W skład związku wchodziło siedem gmin:
1 stycznia 2014 związek został rozwiązany a jego gminy weszły w skład nowo powstałego Związku Gmin Crivitz.

</doc>
<doc id="1826316" url="https://pl.wikipedia.org/wiki?curid=1826316" title="Eldenburg Lübz">
Eldenburg Lübz



</doc>
<doc id="1826319" url="https://pl.wikipedia.org/wiki?curid=1826319" title="Kubańska Republika Ludowa">
Kubańska Republika Ludowa

Kubańska Republika Ludowa – państwo utworzone w latach 1918–1920 na Kubaniu przez Kozaków kubańskich na terenie tzw. Malinowego Klina.
Głównymi działaczami Rządu Krajowego Kubania byli: Mykoła Riabowił, Kindrat Bardiż, Fedir Szczerbyna, Łuka Bycz, Stepan Manżuła, Ołeksandr Filimonow. Językami urzędowymi były rosyjski i ukraiński. Republika objęła tereny istniejących do 1917: obwodu kubańskiego, guberni czarnomorskiej, stawropolskiej i obwodu terskiego Imperium Rosyjskiego.
Historia.
W dniach 30 kwietnia-3 maja 1917 w Jekaterynodarze odbyły się zebrania Kozaków, na których uchwalono utworzenie Kubańskiej Rady Wojskowej Na jej przewodniczącego wybrano Mykołę Riabowiła.
9 lipca 1917 Bardiż, zgodnie z decyzją Rządu Tymczasowego, ogłosił przekazanie władzy Radzie Kubańskiej oraz zniesienie rady regionalnej i komitetu wykonawczego. Z kolei Rada przystąpiła do likwidacji miejscowych Sowietów, a na wsiach przywrócono administrację atamańską, a na wsiach władzę starszych.
24 września 1917 Kubańska Rada powołała Radę Prawodawczą – parlament.
16 lutego 1918 Rada Prawodawcza ogłosiła powstanie niepodległej Kubańskiej Republiki Ludowej. W kilka dni później Rada ogłosiła przyłączenie do Ukraińskiej Republiki Ludowej na zasadzie federacji
W tym czasie z frontu tureckiego zaczęły przybywać pociągi z wycofującymi się z frontu, nastawionymi probolszewicko, oddziałami rosyjskimi. Siły Armii Kubańskiej pod dowództwem kapitana Wiktora Pokrowskiego wycofały się w marcu z Jekaterynodaru. Teren republiki został zajęty przez bolszewików, którzy 13 kwietnia 1918 utworzyli Kubańską Republikę Radziecką.
30 kwietnia 1918 rząd Kubania podpisał porozumienie z dowództwem Armii Ochotniczej o wspólnej walce przeciw bolszewikom. W tym czasie jednak w rządzie kubańskim ścierały się dwie opcje – współpracy z Ukraińską Republiką Ludową lub z „białymi” Rosjanami.
2 września 1918 tereny Kubania zostały zajęte przez Armię Ochotniczą. Dowództwo armii zaczęło kontrolować poczynania rządu. 4 grudnia zmieniono nazwę państwa na Kraj Kubański i przyjęto konstytucję. W grudniu 1918 rząd Kubania wysłał na paryską konferencję pokojową delegację pod przewodnictwem premiera Łuki Bycza. W kwietniu 1919 odbyły się wybory, po których zmieniono premiera, na prodenikinowskiego Suszkowa. Rząd ten rządził do 5 maja, następnym premierem został P. Kurhanśkyj.
16 listopada 1919 ataman Filimonow, we współpracy z Denikinem, aresztował członków rządu, premier Kurhanśkyj został powieszony. Większość Kozaków przyłączyła się wtedy do armii Denikina.
Republika istniała do 17 marca 1920, kiedy została zajęta przez Armię Czerwoną.

</doc>
<doc id="1826322" url="https://pl.wikipedia.org/wiki?curid=1826322" title="ORP Jastrząb (1963)">
ORP Jastrząb (1963)

ORP Jastrząb – polski trałowiec bazowy z okresu zimnej wojny, jeden z serii dwunastu okrętów proj. "206F". Jednostka mierzyła 58,2 metra długości, 7,97 metra szerokości i miała zanurzenie 2,14 metra, a jej wyporność pełna wynosiła 470 ton. Uzbrojona była w trzy podwójne zestawy działek automatycznych 2M-3M kal. 25 mm i bomby głębinowe, a ponadto była przystosowana do przewozu i stawiania min morskich.
Okręt został zwodowany 13 lutego 1963 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 4 stycznia 1964 roku. Intensywnie eksploatowana jednostka, oznaczona znakiem burtowym 615, cały okres służby spędziła w 13. Dywizjonie Trałowców 9. Flotylli Obrony Wybrzeża w Helu. „Jastrząb” został skreślony z listy floty po ponad 26-letnim okresie użytkowania w kwietniu 1990 roku.
Projekt i budowa.
Prace nad nowym typem trałowca rozpoczęły się w gdańskim Centralnym Biurze Konstrukcji Okrętowych nr 2 w 1958 roku, w celu zastąpienia służących od 1946 roku trałowców proj. "253Ł". Nowe okręty miały być więc początkowo trałowcami redowymi, zdolnymi do prowadzenia trałowań kontaktowych i niekontaktowych w rejonie baz morskich i stawiania niewielkich zagród minowych, o wyporności około 200 ton, prędkości 18 węzłów, zasięgu 3000 Mm, uzbrojeniu składającym się z dwóch działek kalibru 45 mm i czterech wkm kal. 14,5 mm i standardowym dla końca lat 50. wyposażeniu trałowym. Dowództwo Marynarki Wojennej opublikowało jednocześnie wymagania na nowy trałowiec bazowy o wyporności 570 ton, mimo trwania przygotowań do podjęcia licencyjnej produkcji radzieckich trałowców proj. "254". CKBO nr 2 pod kierownictwem inż. Henryka Andrzejewskiego przygotowało zarówno projekt trałowca redowego (pod oznaczeniem "206"), jak też cztery projekty większego trałowca bazowego (proj. "250–253"). Po wielu dyskusjach postanowiono zaprzestać prac nad trałowcami bazowymi proj. "250–253" na rzecz przekształcenia w trałowiec bazowy jednostki projektu "206". W 1959 roku CKBO nr 2 opracował zmodyfikowany projekt trałowca o wyporności 425 ton, którego napęd miały stanowić włoskie silniki wysokoprężne FIAT, wobec braku odpowiednich jednostek napędowych produkowanych w państwach socjalistycznych. Projekt (pod oznaczeniem B206F) został przyjęty do realizacji w grudniu 1959 roku przez Ministra Obrony Narodowej, lecz ostateczny projekt techniczny zatwierdzono w Dowództwie MW dopiero 19 lutego 1962 roku. Koszty dokumentacji wyniosły 1,7 mln zł, zaś budowa prototypu (czyli przyszłego „Orlika”) kosztowała 80 mln zł. Roczny limit eksploatacyjny jednostki określono na 700 godzin, a żywotność konstrukcji na 20 lat. 
ORP „Jastrząb” zbudowany został w Stoczni im. Komuny Paryskiej w Gdyni (numer stoczniowy 206F/3). Nadzór wojskowy nad budową sprawował kmdr ppor. inż. Konstanty Cudny. Stocznia zastosowała metodę budowy kadłuba jednostki z sekcji, łączonych na pochylni (opracowaną wcześniej w celu masowej budowy trawlerów). Stępkę okrętu położono 13 lipca 1962 roku, a zwodowany został 13 lutego 1963 roku. Trałowiec otrzymał tradycyjną dla polskich okrętów minowych nazwę pochodzącą od ptaka.
Dane taktyczno-techniczne.
Okręt był gładkopokładowym, pełnomorskim trałowcem, przystosowanym do pływania w warunkach częściowego oblodzenia. Długość całkowita wynosiła 58,2 metra, szerokość 7,97 metra i zanurzenie 2,14 metra. Wysokość boczna miała wielkość 4 metry. Wykonany ze stali, całkowicie spawany kadłub jednostki został wzmocniony w celu zwiększenia odporności na podwodne wybuchy. Podzielony był na siedem przedziałów wodoszczelnych: (od dziobu): I – forpik (magazyn bosmański, sprzętu okrętowego i żywnościowy, skrzynia łańcuchowa i winda kotwiczna), II – stacja radiolokacyjna oraz magazyn artyleryjski i elektryczny, III – pomieszczenia mieszkalne oraz pomieszczenie żyrokompasów i centrali artyleryjskiej, IV – siłownia pomocnicza, V – siłownia główna z centrum sterowania napędem, VI – rufowe pomieszczenie załogi i VII – magazyn sprzętu trałowego, maszyna sterowa i zrzutnie bomb głębinowych. W najniższym poziomie kadłuba mieściły się zbiorniki paliwa, wody słodkiej i użytkowej oraz wały napędowe. Na dolnym poziomie nadbudówki znajdowały się kabiny oficerów, mesa, kuchnia, sanitariaty i podręczne magazyny żywności. W górnej części mieściła się sterówka oraz kabiny: radiowa, nawigacyjna i sonaru oraz, na pokładzie sygnałowym, pokryte brezentowym dachem stanowisko dowodzenia i lekki, trójpodporowy maszt z antenami urządzeń radiotechnicznych. Wyporność standardowa wynosiła 426 ton, zaś pełna 470 ton.
Okręt napędzany był przez dwa nienawrotne, turbodoładowane 12-cylindrowe czterosuwowe silniki wysokoprężne w układzie V FIAT 2312SS o maksymalnej mocy 1324 kW (1800 KM) każdy (nominalna moc wynosiła 1400 KM przy 920 obr./min), poruszające poprzez przekładnie redukcyjne Lohman GUB dwiema śrubami nastawnymi Lips-Schelde. Maksymalna prędkość okrętu wynosiła 18,4 węzła (ekonomiczna – 17 węzłów). Okręt mógł zabrać 55,5 tony paliwa okrętowego, co zapewniało zasięg wynoszący 2000 Mm przy prędkości 17 węzłów. Na rufie znajdowały się dwa podwieszane, zrównoważone stery, poruszane maszynką sterową MS25. Energię elektryczną zapewniały cztery brytyjskie generatory główne Ruston S324M o mocy 60 kVA każdy (składające się z prądnicy i silnika Leyland SW400 o mocy 72 KM przy 1500 obr./min), generator postojowy S322M o mocy 27 kVA oraz generator trału elektromagnetycznego M50. Autonomiczność okrętu wynosiła 12 dób. Jednostka mogła bezpiecznie pływać przy stanie morza 8, zaś zadania trałowe wykonywać do stanu morza 4, z prędkością od 0 do 12 węzłów.
Uzbrojenie artyleryjskie jednostki stanowiły trzy podwójne zestawy działek automatycznych 2M-3M kal. 25 mm, z łącznym zapasem amunicji wynoszącym 6000 naboi, umieszczone przed nadbudówką na osi symetrii okrętu (jedno stanowisko) oraz na nadbudówce rufowej (dwa stanowiska obok siebie). Broń ZOP stanowiły dwie podpokładowe zrzutnie bomb głębinowych z łącznym zapasem 12 bomb B-1. Ponadto okręt miał dwa pokładowe tory minowe, na których mógł zamiennie przenosić: 10 min typu KB lub AMD-500, 16 wz. 08/39 lub 8 typu AMD-1000. Załoga uzbrojona była także w broń indywidualną, którą stanowiły 22 kbk AK i 8 pistoletów, z łącznym zapasem 17 000 sztuk amunicji.
Początkowe wyposażenie trałowe stanowiły: trał kontaktowy MT-2, elektromagnetyczny TEM-52M i akustyczny BAT-2. Wyposażenie radioelektroniczne obejmowało system rozpoznawczy „swój-obcy” typu Kremnij-2, radiostację UKF R-609M, nadajnik KF R-644, odbiornik KF R-671, odbiornik pełnozakresowy R-619, radionamiernik ARP-50-1,2M, sonar Tamir-11M (MG-11M), radar obserwacji ogólnej Lin-M i system radionawigacji Rym-K. Jednostka wyposażona była też w zrzutnie dla 8 świec dymnych MDSz, żyrokompas Kurs-4, kompasy magnetyczne UKPM-1M i UKPM-3M, echosondę NEŁ-5, log MGŁ-25 i pracujący w podczerwieni system pływania zespołowego Chmiel.
Trałowiec został dostosowany do biernej obrony przeciwatomowej i przeciwchemicznej. W tym celu zbudowano trzy pomieszczenia z urządzeniami filtrowentylacyjnymi, a także zamontowano urządzenia dozymetryczne oraz rurociągi do zraszania i spłukiwania okrętu. Wyposażenie uzupełniały urządzenia demagnetyzacyjne.
Załoga okrętu składała się początkowo z 49 osób – 5 oficerów, 16 podoficerów i 28 marynarzy.
Służba.
4 stycznia 1964 roku w porcie wojennym Hel ORP „Jastrząb” został wcielony do służby w Marynarce Wojennej, cu usankcjonował rozkaz dowódcy MW nr 03/org. z 14 stycznia. Okręt z oznaczeniem burtowym 615 wszedł w skład 13. Dywizjonu Trałowców 9. Flotylli Obrony Wybrzeża, stacjonując w Helu. Zadaniem okrętu było poszukiwanie pól minowych i ich niszczenie, trałowanie rozpoznawcze i kontrolne, wytyczanie torów pływania i prowadzenie za trałami okrętów lub ich zespołów. Jednostka wraz z bliźniaczymi trałowcami brała udział w niemal wszystkich ważniejszych ćwiczeniach polskich okrętów oraz manewrach flot Układu Warszawskiego, uczestnicząc też często w unieszkodliwianiu niewybuchów pochodzących z okresu II wojny światowej.
Od 5 do 10 listopada 1964 roku zespół polskich okrętów, z dowódcą Marynarki Wojennej wiceadm. Zdzisławem Studzińskim na czele, złożył wizytę w Leningradzie (tworzyły go OORP „Jastrząb”, „Krogulec”, „Błyskawica”, „Orzeł” i „Sokół”). W dniach 3–7 lipca 1965 roku zespół okrętów MW (OORP „Jastrząb”, „Orlik” i „Wicher”) pod dowództwem kmdra por. dypl. Tadeusza Mandata złożył wizytę w Helsinkach.
Na początku lat 70. ORP „Jastrząb” wchodził w skład I grupy 13. Dywizjonu Trałowców. W latach 1970–1974 okręt uczestniczył w poszukiwaniu min na obszarze przeznaczonym pod budowę Portu Północnego w Gdańsku. W dniach 12–13 marca 1974 roku rejs okrętem po Zatoce Gdańskiej odbyła delegacja władz Czechosłowacji na czele z sekretarzem generalnym Komunistycznej Partii Czechosłowacji Gustávem Husákiem, której towarzyszyli m.in. I sekretarz KC PZPR Edward Gierek i premier Piotr Jaroszewicz. W czerwcu 1975 roku, w związku z wprowadzeniem przez MW zmiennego systemu numeracji okrętów, jednostce zmieniono numer burtowy na 645. W połowie 1976 roku dokonano kolejnej zmiany oznaczenia jednostki, która otrzymała numer 670. W listopadzie 1977 roku „Jastrząb”, dowodzony przez por. mar. Andrzeja Makowskiego, zdobył tytuł najlepszego okrętu Marynarki Wojennej. Do pierwotnego oznaczenia (615) okręt powrócił w połowie 1978 roku. W dniach 15–18 sierpnia 1978 roku zespół okrętów MW (OORP „Jastrząb”, „Sokół”, „Warszawa” i „Zwrotny”) pod dowództwem pod dowództwem kadm. Henryka Pietraszkiewicza złożył wizytę w Karlskronie.
Podczas długoletniej służby modernizacji poddano wyposażenie radioelektroniczne okrętu: radar Lin-M został zastąpiony nowszym TRN-823, system „swój-obcy” Kremnij-2 wymieniono na Nichrom-RR, dodano też drugą stację radiolokacyjną SRN-206. Usunięto również przestarzały system radionawigacji Rym-K, zastępując go nowocześniejszym Bras (z odbiornikiem Hals); zamontowano też odbiorniki brytyjskiego systemu radionawigacyjnego Decca – Pirs-1M. W pierwszej połowie lat 80. wzmocniono uzbrojenie przeciwlotnicze trałowca, instalując na wysokości komina po obu burtach dwie poczwórne wyrzutnie Fasta-4M rakiet przeciwlotniczych Strzała-2M (z łącznym zapasem 16 pocisków). Zmiany objęły również wyposażenie trałowe: trał kontaktowy MT-2 zmodernizowano do wariantu MT-2W (z przecinakami wybuchowymi), zainstalowano też nowy polski trał elektromagnetyczny TEM-PE-2 i głębokowodny, szybkobieżny trał akustyczny BGAT. W dniach 27–28 września 1988 roku na jednostce testowano prototyp zestawu rakietowo-artyleryjskiego ZU-23-2MR Wróbel II.
ORP „Jastrząb” został wycofany ze służby po ponad 26-letnim okresie eksploatacji 25 kwietnia 1990 roku.
Dowódcy okrętu.
Zestawienie zostało opracowane na podstawie i :

</doc>
<doc id="1826323" url="https://pl.wikipedia.org/wiki?curid=1826323" title="Czystka etniczna w województwach lwowskim, tarnopolskim i stanisławowskim">
Czystka etniczna w województwach lwowskim, tarnopolskim i stanisławowskim

Czystka etniczna w województwach lwowskim, tarnopolskim i stanisławowskim (Galicji Wschodniej, Małopolsce Wschodniej) – czystki etniczne ludności polskiej i jej eksterminacja o znamionach ludobójstwa, dokonana przez nacjonalistów ukraińskich na terenie trzech południowo-wschodnich województw II Rzeczypospolitej podczas okupacji wojskowej tych ziem przez III Rzeszę i ZSRR w latach 1943–1945. Zbrodni na Polakach dokonywały oddziały UPA, politycznie podporządkowane OUN-B, a następnie UHWR, pod naczelnym dowództwem Romana Szuchewycza, a także oddziały SKW, Służby Bezpieczeństwa OUN-B i ukraińska ludność cywilna. W kilku przypadkach doszło do współpracy pomiędzy wymienionymi wyżej formacjami a niemieckimi jednostkami policyjnymi, w których służyli Ukraińcy (Ukraińską Policją Pomocniczą i 4 pułkiem policji SS).
W konsekwencji według ustaleń historyków zostało zamordowanych od 20–25 do 30–40 tys. Polaków, Ewa Siemaszko szacuje liczbę ofiar na 70 tys. Około 300–400 tys. Polaków uciekło z terenów Małopolski Wschodniej wiosną i latem 1944 r. w obawie przed mordami, a także by uchronić się przed powrotem okupacji sowieckiej i terroru NKWD, wobec wkroczenia w styczniu 1944 r. Armii Czerwonej na terytorium II Rzeczypospolitej i zbliżającego się frontu sowiecko-niemieckiego.
Analogiczne morderstwa zostały przeprowadzone przez oddziały UPA pomiędzy kwietniem a grudniem 1943 na terenie województwa wołyńskiego. Stąd też niekiedy obie zbrodnie bywają traktowane jako jedna i określane wspólną nazwą zbrodni (rzezi) wołyńsko-galicyjskiej lub wołyńsko-małopolskiej.
Tło wydarzeń.
W wyniku agresji Niemiec i ZSRR na Polskę we wrześniu 1939 r., po okupacji całości terytorium II Rzeczypospolitej przez Wehrmacht i Armię Czerwoną i ustaleniu 28 września 1939 r. w pomiędzy III Rzeszą a ZSRR granicy niemiecko-sowieckiej na okupowanym terytorium Polski, tereny województw tarnopolskiego i stanisławowskiego oraz wschodnia część województwa lwowskiego z miastem Lwowem znalazły się pod okupacją ZSRR. Aby uzasadnić aneksję okupowanych terenów Polski, Sowieci przeprowadzili 22 października 1939 r. w atmosferze terroru fikcyjne wybory do lokalnego Zgromadzenia Ludowego. 27 października Zgromadzenie Ludowe Zachodniej Ukrainy ogłosiło włączenie obszaru Małopolski Wschodniej w skład Ukraińskiej SRR, co potwierdziło Prezydium Rady Najwyższej 1 listopada 1939 r.
Po ataku Niemiec na ZSRR, 30 czerwca 1941 roku we Lwowie działacze OUN-B ogłosili akt odnowienia państwa ukraińskiego. Niemcy, zaskoczeni ogłoszeniem niepodległości przez Ukraińców, już 5 lipca rozwiązali rząd Stećki, a wobec członków OUN-B zastosowali represje i aresztowania. Przywódca OUN-B Stepan Bandera i Jarosław Stećko po udzielonej we wrześniu 1941 ostatecznej odmowie odwołania deklaracji niepodległości Ukrainy zostali uwięzieni, a później osadzeni w obozie koncentracyjnym Sachsenhausen, gdzie przebywali do jesieni 1944 r. Hitler zgodnie ze swoją polityką wschodnią traktował Ukrainę jako zaplecze materialne III Rzeszy i nie przewidywał istnienia tam administracji innej niż niemiecka. Głównym jego celem była eksploatacja gospodarcza, której podstawą były wysokie kontyngenty nakładane na ludność. 1 sierpnia 1941 Adolf Hitler wcielił dekretem zajęte przez Wehrmacht tereny województw lwowskiego, tarnopolskiego i stanisławowskiego do Generalnego Gubernatorstwa jako tzw. Dystrykt Galicja.
Po dwóch falach masowych aresztowań przez Gestapo działaczy OUN-B (w lipcu, a następnie od września do grudnia 1941), OUN-B starała się obsadzić swoimi ludźmi urzędy, organizacje i przedsiębiorstwa. Po rozpoczęciu likwidacji gett i masowej zagłady ludności żydowskiej w Dystrykcie Galicja (początek 1942), Ukraińska Policja Pomocnicza współdziałała z SS i policją niemiecką przy obławach w gettach i konwojowaniu Żydów do załadunku przy transportach do obozów śmierci (głównie Belzec) lub miejsc egzekucji, również niejednokrotnie uczestnicząc w egzekucjach. W Holocauście zostało zamordowanych przez aparat przemocy III Rzeszy około 150 tys. Żydów na Wołyniu i 455 tys. w Małopolsce Wschodniej. Ludobójstwo dokonane publicznie przez niemieckiego okupanta na Żydach, było kolejnym – po masowych deportacjach, aresztowaniach i masowych morderstwach ludności Kresów Wschodnich dokonanych również publicznie w okresie okupacji sowieckiej 1939–1941 przez NKWD – dowodem na amoralność i „skuteczność” masowych prześladowań i zbrodni dokonywanych instytucjonalnie przez państwa-okupantów i skierowanych przeciw całym grupom narodowościowym lub społecznym. Stwarzało to w konsekwencji klimat społecznej obojętności dla przemocy, zbrodni i wreszcie zbrodni na skalę masową – ludobójstwa. Zdaniem szeregu autorów (T. Snydera, J.P. Himki, P. Rudlinga, E. Siemaszko, W. Filara, Cz. Partacza, G. Motyki) Zagłada Żydów stała się dla ukraińskich nacjonalistów zachętą do usunięcia Polaków.
Rzeź wołyńska.
W 1943 r. OUN-B i Ukraińska Powstańcza Armia (przy aktywnym, częstym wsparciu miejscowej ludności ukraińskiej) rozpoczęły na Wołyniu (włączonym wówczas do Komisariatu Rzeszy Ukraina) tzw. rzeź wołyńską – masową zbrodnię o znamionach ludobójstwa na Polakach. Jej kulminacja przypadła na 11 lipca 1943, niedługo po wydaniu przez Dmytra Klaczkiwskiego tajnej dyrektywy dowództwa UPA-„Piwnicz” w sprawie przeprowadzenia wielkiej akcji likwidacji polskiej ludności męskiej w wieku od 16 do 60 lat. W efekcie na Wołyniu zostało zamordowanych około 60 tys. Polaków, większość polskiej ludności uciekła z zagrożonych terenów wiejskich do miast, gdzie stacjonowały garnizony niemieckie, lub została wywieziona na roboty przymusowe do Rzeszy. Ludność polska na Wołyniu przetrwała jedynie w miastach oraz w kilku silnie bronionych bazach samoobrony (m.in. Przebraże). W tym czasie – do końca 1943 r. sąsiadujące z Wołyniem tereny Małopolski Wschodniej pozostawały bardziej spokojne.
Decyzja i rozkazy OUN oraz UPA o eksterminacji Polaków.
W sierpniu 1943 r. na III zjeździe OUN(B) delegacja wołyńska, krytykowana przez Mykołę Łebedia i Mychajłę Stepaniaka za „bandyckie działania przeciwko polskiej ludności”, zaproponowała ze swej strony powtórzenie rzezi z Wołynia w Małopolsce Wschodniej. Choć „w oficjalnych uchwałach kongresu nie zostało to odzwierciedlone”, zjazd usprawiedliwił wbrew krytyce działania UPA na Wołyniu, które zostały poparte przez całe Biuro Prowodu (Dmytro Majiwśkyj, Zynowij Matła, Roman Szuchewycz). Zdaniem Grzegorza Motyki zjazd podjął decyzję o wymordowaniu ludności polskiej w Galicji Wschodniej lub też, co bardziej prawdopodobne, pozostawił decyzję dowódcy UPA Romanowi Szuchewyczowi. Decyzje o rozpoczęciu „antypolskiej akcji” zapadły w grudniu 1943 r. Motywem decyzji było przekonanie o nieuchronności konfliktu polsko-ukraińskiego o sporne ziemie po zakończeniu wojny i rozstrzygnięcie ich statusu terytorialnego przez międzynarodową konferencję pokojową, analogicznie do sytuacji po zakończeniu I wojny światowej. Aby uniemożliwić ewentualne plebiscyty ludności na terenach etnicznie mieszanych, zdecydowano się usunąć polską ludność z tych ziem.
W grudniu dokonano reorganizacji w siłach zbrojnych OUN-B: podjęto decyzję o przekształceniu UNS w UPA, na czele której w Małopolsce Wschodniej stanął Wasyl Sydor ps. „Szełest”, Dmytro Klaczkiwski objął dowództwo sił UPA na Wołyniu, a Komendantem Głównym UPA został Szuchewycz.
Najpóźniej w marcu 1944 r. Główne Dowództwo UPA wydało rozkaz wypędzania od kwietnia Polaków z Małopolski Wschodniej pod groźbą śmierci. W razie pozostania Polaków na miejscu polskich mężczyzn miano zabijać, a chaty i majątek palić. W praktyce ograniczenie to najczęściej nie było w ogóle przestrzegane i oddziały UPA mordowały także kobiety i dzieci, nieznany jest przypadek choćby upomnienia któregoś członka UPA z tego powodu. W przypadku Małopolski Wschodniej masakry były z reguły poprzedzone zastraszaniem i wezwaniami do opuszczenia miejsca zamieszkania przez Polaków pod groźbą śmierci. Wiele polskich rodzin zamieszkałych na tych terenach nie podporządkowało się tego typu wezwaniom, gdyż oznaczałoby to bezpowrotną utratę domostw i życiowego dorobku.
10 lipca 1944 Wasyl Sydor wydał rozkaz:
Również w lipcu 1944 r. na zjeździe Ukraińskiej Głównej Rady Wyzwoleńczej dowódca UPA Roman Szuchewycz „Taras Czuprynka” przyznał, iż na Wołyniu miała miejsce „likwidacja ludności polskiej (...), która zakończyła się latem 1943 r.”, a w Galicji „dowództwo UPA wydało rozkaz wysiedlenia Polaków, jeśli sami się nie przesiedlą. Ataki są kontynuowane”. I dodał: „Tworzymy dla siebie wygodne pozycje, których nie można osiągnąć przy zielonych stołach [rozmów]. Nie damy siebie okłamać. Ukraińskie masy w naszych rękach”.
Mordy w Galicji/Małopolsce Wschodniej.
Początki akcji przeciwko Polakom.
Od połowy 1943 r. zaczęły narastać wśród Ukraińców w Małopolsce Wschodniej nastroje antypolskie i oddolny nacisk na przeprowadzenie depolonizacji. Wstępem do niej była fala pojedynczych zabójstw, często osób o znaczącej pozycji w społeczności polskiej – przedstawicieli inteligencji, byłych wojskowych i policjantów, księży, leśników.
We wrześniu 1943 r. sytuacja uległa dalszemu pogorszeniu. Powszechne stały się morderstwa całych rodzin, nierzadko przeprowadzane ze szczególnym okrucieństwem. Zaczęło dochodzić do mordów masowych, większość z nich była udziałem oddziałów UPA atakujących z terenu Wołynia. Jedną z pierwszych miejscowości zaatakowanych przez UPA była Netreba, położona niedaleko strzeżonej przez niemiecki Grenzschutz granicy Generalnego Gubernatorstwa z Komisariatem Rzeszy Ukraina. 8 października 1943 r. przed całkowitym zniszczeniem wieś uratował oddział Grenzschutzu. Zginęło 17 Polaków. W wigilię, w Kruhowie w powiecie złoczowskim, upowcy udający kolędników zabili piętnastu Polaków, w tym dowódcę samoobrony oraz dwóch Ukraińców. W sumie w różnych napadach OUN w 1943 r. zginęło według różnych źródeł 1000; 2000 lub blisko 3000 osób.
Ukraińskie podziemie zwalczało szczególnie Polaków w służbie leśnej, których traktowało jako przeszkodę w opanowaniu lasów. Na początku 1944 r. w sumie zostało zamordowanych 73 leśniczych i gajowych z żonami i dziećmi. Następny napad na leśniczówki miał miejsce nocą z 3 na 4 lutego 1944 r. w powiatach brodzkim, kamioneckim i sokalskim, gdy jednocześnie zaatakowano w 120 miejscach.
W nocy z 15 na 16 stycznia 1944 r. napadnięto Markową w powiecie podhajeckim. Mimo że sprawcy byli uzbrojeni w broń palną, mordowali siekierami. Zginęło 55 osób, w tym ks. Mikołaj Ferenc. 22 stycznia o godz. 19.00 około stu upowców przybyło saniami do wsi Buszcze (powiat brzeżański). Napastnicy rozeszli się grupami po domach i mordowali mieszkańców, zginęły 23 osoby, trzynaście było rannych.
Kulminacja mordów.
W lutym 1944 Armia Czerwona spychająca wojska niemieckie na zachód dotarła do Zbrucza – granicy II Rzeczypospolitej. Był to czynnik, który w głównej mierze zadecydował o rozpoczęciu masowej eksterminacji. Lwowska AK przechwyciła w tym czasie rozkaz UPA nakazujący:
Od lutego liczba napadów zaczęła lawinowo rosnąć, zwłaszcza w powiecie rohatyńskim województwa stanisławowskiego: w Słobódce Bołszowieckiej zabito 19 osób, w Firlejowie 75 osób, we Fradze 33 Polaków. Eskalacja miała miejsce również w województwie tarnopolskim, gdzie zamordowano: w Horodnicy 11 osób, w Czyżowie 20 osób, w Bokowie 60 osób, w Słobódce Wasylkowieckiej 8 osób, gdzie bestialsko mordowano nawet niemowlęta, w Burkanowie 15 osób, w Hadyńkowicach 15 osób, a w Wasylkowie 30. 2 lutego 1944 kilkuset upowców zaatakowało Hanaczów w powiecie przemyślańskim, zabijając 63 osoby i raniąc około stu. W nocy z 22 na 23 lutego oddział UPA przybyły z Wołynia zabił 131 Polaków w Berezowicy Małej koło Zbaraża.
28 lutego UPA zaatakowała Korościatyn wraz ze stacją kolejową, gdzie siekierami zamordowano urzędników kolejowych z rodzinami oraz podróżnych. W tym samym czasie zaskoczeni Polacy byli zabijani również we wsi. Dopiero przybyła z Puźnik odsiecz polskiego oddziału partyzanckiego powstrzymała rozlew krwi. Zginęło 156 osób. Według ks. Isakowicza-Zaleskiego w napadzie uczestniczyła też miejscowa ludność ukraińska, a dużą rolę w uratowaniu miejscowych odegrała samoobrona, która po początkowym zaskoczeniu stawiła opór.
Najpóźniej w marcu Główne Dowództwo UPA wydało rozkaz wypędzenia Polaków. Członkowie OUN(B) służący w ukraińskiej policji pomocniczej mieli doprowadzić do dezercji do partyzantki policjantów. Wraz z UPA do walki rzucono Służbę Bezpieki OUN.
W marcu 1944 ataki na polskie wsie były kontynuowane. 9 marca 1944 r. w Szerokim Polu spalono 24 domy i zabito 58 osób (według Sz. Siekierki 110 osób). Również w marcu UPA czterokrotnie napadała na wieś Huta Wierchobuzka, gdzie zginęło około 100 mieszkańców, pozostali przy życiu ewakuowali się. W nocy z 24 na 25 marca w Białych zamordowano 80 osób. W nocy z 30 na 31 marca 102 osoby zginęły w Szeszorach, a 28 marca 140 osób w Wołczkowie. W bestialski sposób – rozpruwając brzuchy, obcinając głowy – rozprawiono się ze 112 Polakami w Płauczy Wielkiej. Fala ataków zaczęła przesuwać się na zachód, na tereny województwa lwowskiego. 25 marca sotnia „Jahody”, współdziałając z ukraińską policją pomocniczą, zamordowała 141 Polaków w Wasylowie (pow. Rawa Ruska). 104 osoby zginęły także w Bełzie (pow. Sokal), gdy oddziały UPA wycofujące się z Wołynia napadły na miasteczko.
W kwietniu liczba ataków na Polaków jeszcze wzrosła. Sotnia Hajdamaki wraz z bojówką OUN napadły na kolonię Ziemianka, paląc 52 gospodarstwa i zabijając 40 Polaków, a dwa dni później, 4 kwietnia, te same siły zaatakowały kilka kolonii polskich koło Perkozów. W powiecie kamioneckim woj. tarnopolskiego zniszczono: Berebeki (zginęło 16 osób), Turki (zginęło 15 osób), Strychankę (zginęło 5 osób), Lisko (zginęło 18 Polaków), Jazienicę Polską (zginęło 16 osób), Horpin (zginęło 31 osób) w powiecie stryjskim woj. stanisławowskiego zabito kilka polskich rodzin w Żulinie. W powiecie żółkiewskim UPA napadła na wsie: Fujna, Wola Wysocka, Wiązowa, Lipina, Janówka, Majdanek, Dziebułki, Żuzy, Macoszyn, Skwarzawa, Mosty i Zameczek. 7 kwietnia 1944 r. pododdział SS-Galizien lub dezerterzy z tej jednostki zamordowali 22 osoby we wsi Chatki.
Zdaniem Grzegorza Motyki kulminacja rzezi nastąpiła w Wielkim Tygodniu. W noc wielkanocną z 9 na 10 kwietnia przystąpiono do mordów na froncie od Hanaczowa na północy aż po wsie na południu woj. stanisławowskiego. W Tomaszowcach spalono trzysta gospodarstw i zabito 40 Polaków, spalono Pniaki, Sokołów, Zady. 12 kwietnia okrutnie rozprawiono się z około 100 Polakami w Hucisku. W kwietniu 1944 r. liczba ofiar wyniosła 8 tys. osób.
W następnych miesiącach akcję kontynuowano, bojówka SB OUN spaliła Kupcze, mordując 17 Polaków, 22 maja UPA napadła Bryńce Zagórne, gdzie okrutnie zamordowano od 120 do 145 osób. Głośnym echem odbiło się wymordowanie 16 czerwca przez sotnię „Jastruba” polskich pasażerów pociągu w okolicach Zatyla. W czerwcu w powiecie rudeckim spalono 6 polskich wsi, w nocy z 16 na 17 lipca zginęło 52 Polaków we wsi Krasne. 19 sierpnia 1944 r. SB OUN spaliła wieś Grabowa wraz z 10 osobami. Próbowano także atakować miasta: Dolinę, Busk, Łopatyn, Komarno, Chyrów.
Współdziałanie różnych formacji ukraińskich podczas rzezi.
Na początku 1944 r. na tereny Małopolski Wschodniej został skierowany złożony z Ukraińców 4 Pułk Policji SS. Kierownictwo OUN szybko zauważyło możliwość wykorzystania pułku do własnych celów. 29 lutego prowidnyk okręgu OUN, „Zbój” we wskazówkach dla sztabu UPA pisał:
23 lutego 1944 w Hucie Pieniackiej pojawił się patrol 4 pułku policji SS. Doszło do potyczki z oddziałem samoobrony wspartym przez 2 pluton AK z Huty Wierchobuzkiej (Polacy sądzili, że mają do czynienia z przebranymi upowcami). Przed całkowitym rozbiciem oddział SS uchroniła sotnia UPA „Siromanci”, która zaatakowała Polaków z flanki. 28 lutego 1944 żołnierze 4 pułku policji SS, wraz z okolicznym oddziałem UPA i oddziałem paramilitarnym składającym się z nacjonalistów ukraińskich, pod dowództwem Włodzimierza Czerniawskiego dokonali pacyfikacji polskiej ludności cywilnej. Mieszkańców wsi zapędzono do szop i żywcem spalono. Śmierć poniosło od 600 do 1500 osób.
Kureń UPA dowodzony przez Maksa Skorupśkiego ps. „Maks” 12 marca 1944, przy współdziałaniu żołnierzy tego samego 4 pułku policji SS, dokonał napadu na Podkamień i pobliskie Palikrowy. W Palikrowach rozstrzelano 365 bezbronnych Polaków, w Podkamieniu grupka samoobrony ochraniająca dużą grupę kobiet i dzieci stawiła opór w klasztorze. Został on jednak zdobyty, a ukrywający się, którzy nie zdołali uciec, zamordowani. Napastnicy przebywali w okolicy aż do 16 marca 1944, wyszukując i zabijając ukrywających się cywilów. Tego dnia UPA wycofała się z powodu zbliżania się Armii Czerwonej.
W Chodaczkowie Wielkim samoobrona na początku 1944 r. trzykrotnie udaremniła upowski napad na wieś. Była jednak bezradna wobec pododdziału SS-Galizien, który w kwietniu 1944 r. wtargnął do wsi. Napastnicy podpalali domy i zabudowania gospodarcze, wrzucali granaty do budynków i piwnic. Uciekający byli wrzucani do płonących domów. Zginęło od 250 do ponad 850 osób, niemal cała wieś spłonęła z wyjątkiem kościoła i plebanii oraz budynków położonych blisko domów Ukraińców. Istnieją poszlaki wskazujące na uzgodnienie tej akcji z oddziałami terenowymi OUN i UPA.
Polska samoobrona.
Wieści napływające z Wołynia, późniejszy niż na Wołyniu moment rozpoczęcia ludobójstwa i większy procent polskiej ludności zamieszkującej te tereny spowodowały, że na terenie Małopolski Wschodniej powstały liczne ośrodki samoobrony. Szczególnie bezpiecznie było w najbliższej okolicy Lwowa, centrum polskiego ruchu oporu na tych terenach. Do większych baz samoobrony należały:
Do największych walk polskiej samoobrony z UPA doszło w Hanaczowie położonym w powiecie przemyślańskim. Już od początku 1943 r. dowództwo AK wyznaczyło warty, których zadaniem była obserwacja banderowców. W tamtym czasie wieś liczyła ok. 3000 mieszkańców, w tym około 1000 uchodźców z Wołynia. 2 lutego 1944 silna hanaczowska samoobrona z trudem odparła atak UPA. Banderowcy spalili 70 gospodarstw, zabili według raportu AK 63 osoby. Po napadzie przystąpiono do budowy umocnień i tworzenia „trójkąta obronnego” (kościół-szkoła-klasztor). 9 kwietnia UPA ponownie zaatakowała Hanaczów. Szturm został odparty kosztem 66 zabitych (wliczając ludność cywilną). Mimo zwycięstwa znaczna część wsi uległa spaleniu.
Po tym napadzie przez cały kwiecień trwała ewakuacja hanaczowian do innych miejscowości. Na początku maja 1944 r. we wsi zostało ok. 60 obrońców oraz 110–140 cywilów, którzy nie mogli bądź nie chcieli jej opuścić. Hanaczowscy akowcy nie ograniczali się do samoobrony, przeprowadzali również antyniemieckie akcje dywersyjne, co sprowadziło 2 maja 1944 na wieś pacyfikację przeprowadzoną przez dwie kompanie SS, żandarmerię i gestapo z 3 czołgami, działami i granatnikami. Wobec takiej przewagi wroga akowcy ograniczyli się do prób przebicia z okrążenia lub ukrycia w zamaskowanych bunkrach. Zginęło 16 polskich żołnierzy i ok. 30 cywilów, wieś została całkowicie zniszczona.
Druga okupacja sowiecka (1944–1945).
Wraz z wkroczeniem Armii Czerwonej w granice II RP polska partyzantka przeprowadziła akcję „Burza”. Choć nie spełniła ona założonego celu, to udowodniła, że w razie polsko-ukraińskiego konfliktu AK byłaby w stanie obronić Lwów i inne duże miasta przed UPA. A zatem działania UPA skierowane przeciwko Polakom nie przyniosły taktycznego sukcesu, ale wyłącznie spustoszenie wśród polskiej ludności.
Sowieci, w przeciwieństwie do Niemców, nie tolerowali autonomicznych samoobron. Dlatego Polacy wstępowali do organizowanych przez władze sowieckie istriebitielnych batalionów, czasem byli do tego zmuszani. IB były częścią wojsk NKWD i brały udział w obronie wsi przed UPA, operacjach bojowych przeciwko UPA, aresztowaniach i pacyfikacjach ukraińskich wsi przez wojska NKWD. Szacunkowa liczba Polaków w Istriebitielnych Batalionach to 23 tys. osób. Z czasem Sowieci pozbywali się Polaków, wysyłając ich z rodzinami do Polski.
Dowództwo UPA od czerwca 1944 r. starało się powstrzymać zabijanie kobiet i dzieci. Wydano odpowiednie rozkazy, nie zawsze były one jednak przestrzegane. We wrześniu 1944 zdecydowano się wstrzymać antypolskie akcje we wschodniej Małopolsce, jednak już na przełomie 1944/1945 r. wzmogły się one z nową siłą, szczególnie na terenach woj. tarnopolskiego. Wzięły w nich udział sotnie:
W sumie oddziały liczyły około tysiąca osób plus bojówki SB OUN i SKW.
23 października 1944 zamordowano 58 Polaków i 14 Ukraińców we wsi Trójca. 23 listopada napadnięto na Sorock. Był to odwet za zniszczenie przez oddział IB bojówki upowskiej, która w latach 1941–1944 zabiła 20 Polaków, 4 Żydów i 3 czerwonoarmistów. W zasadzce zginęło kilku żołnierzy IB, a w wiosce rozstrzelano kilkadziesiąt osób. 21–22 grudnia zaatakowano jednocześnie 3 wsie: Zawadówkę, Korzową i Toustobaby, zabito odpowiednio 47 i 15 cywili, a w Toustobabach 82 Polaków, w tym szesnastu broniących wsi polskich istriebków. Po napadzie wyruszyli oni w pościg zakończony schwytaniem 40 upowców, w tym 2 dowódców kompanii, których powieszono.
Szczególnie okrutnym napadem był mord w wigilię w Ihrowicy. Sotnia „Burłaky” obległa posterunek IB i jednocześnie zaatakowała wieś. Polacy, którzy zasiadali właśnie do wigilijnej wieczerzy, byli mordowani siekierami i nożami. Duża część mieszkańców uratowała się dzięki ks. Stanisławowi Szczepankiewiczowi, który zaalarmował wieś dźwiękiem sygnaturki. Swój czyn przypłacił życiem. Zginęło 89 Polaków.
Ta sama sotnia w nocy z 28 na 29 grudnia uderzyła na Łozową. Upowcy otoczyli wieś i podzieleni na małe grupy atakowali pojedyncze domy. Polacy stawili opór, a po kilku godzinach z odsieczą przybył oddział sowiecki. Mimo to zamordowano około 122 osób. W noc sylwestrową uderzono na Uhryńkowce, zabijając około 150 osób. 26 stycznia 1945 celem ataku była wieś Majdan w powiecie kopyczynieckim. Wszystkie zagrody zostały spalone, a Polacy, którzy schronili się w kościele, zarąbani siekierami. Zginęło 118 osób.
Nie wszystkie napady kończyły się sukcesem. 2 lutego 1945 atak kurenia czortkowskiego UPA pod dowództwem „Bystrego” został odparty przez IB we wsi Czerwonogród. Upowcy zdobyli wprawdzie zamek, ale Polacy zdołali odeprzeć ataki w Domu Ludowym i kościele. Zginęło około 50 Polaków. Ten sam kureń w nocy z 5 na 6 lutego zaatakował Barysz. Po zaciętej walce IB odparł napad. Po obu stronach mogło być po kilkudziesięciu zabitych, choć są także szacunki mówiące o 135 ofiarach wśród Polaków. W nocy z 12 na 13 lutego ten sam kureń wymordował około stu ludzi we wsi Puźniki.
Od wiosny 1945 r. mordy na Polakach w Małopolsce Wschodniej stawały się rzadsze. Główną tego przyczyną było masowe wysiedlanie Polaków. Do końca 1945 r. wyjechało ok. 800 tys. Polaków (na terenie USRR pozostało 150–250 tys.). Ciężar działań antypolskich UPA przeniosła na tereny obecnej Polski.
Kościoły podczas mordów.
Celem ataków w czasie mordów było także duchowieństwo rzymskokatolickie; uderzenie w nie miało przyczynić się do złamania ducha oporu Polaków. Spośród 805 kapłanów archidiecezji lwowskiej w czasie mordów zginęło 35 księży, zaś dalszych 16 ucierpiało w inny sposób. Kapłani greckokatoliccy reprezentowali różne postawy wobec działalności nacjonalistów ukraińskich. Znane są zarówno przypadki czynnej pomocy Polakom, jak i bezpośredniego wzywania do mordów. Ks. Tadeusz Isakowicz-Zaleski i ks. Józef Wołczański opisują po kilkanaście przypadków obydwu postaw. Zdaniem Grzegorza Motyki liczba księży ukraińskich biorących udział w mordach była marginalna (przy łącznej ilości 2298 księży greckokatolickich i 7 biskupów działających w Małopolsce Wschodniej), chociaż ks. J. Wołczański twierdzi, że oskarżenia wobec kapłanów greckokatolickich o działalność antypolską były o wiele częstsze.
Pragnąc zatrzymać falę napadów na Polaków, arcybiskup metropolita lwowski Bolesław Twardowski zwracał się wielokrotnie do arcybiskupa metropolity greckokatolickiego Andrzeja Szeptyckiego z prośbami o powstrzymanie zbrodni, aby w Małopolsce Wschodniej nie powtórzyły się wydarzenia z Wołynia. 30 lipca 1943 arcybiskup Twardowski skierował list do metropolity Szeptyckiego z prośbą o zapobieżenie podobnym wypadkom w Małopolsce Wschodniej. List ten zapoczątkował wymianę korespondencji między obu hierarchami, trwającą do 8 marca 1944. Arcybiskup Szeptycki opublikował dwa listy pasterskie do wiernych i duchowieństwa ("Nie zabijaj" z 21.11.1942 r. i "Posłanie do duchowieństwa i wiernych greckokatolickiej archidiecezji lwowskiej" z 10.08.1943 r., a także w końcu 1943 specjalny list pasterski "Mir o Hospodi (Pro wbiwannja swiaszczennikiw)" w sprawie mordów na kapłanach), ale w listach do abp. Twardowskiego twierdził, że eksterminację Polaków poprzedziły: „[...] bardzo liczne zabójstwa Ukraińców tylko dlatego, że byli Ukraińcami na Wołyniu, Lubelszczyźnie, Chełmszczyźnie i w okolicach Leżajska”. Ponadto wskazywał on, że mordy na Polakach to dzieło band dezerterów i osobistych porachunków. W związku z niedojściem do wzajemnego porozumienia, wspólny apel do wszystkich wiernych obu obrządków o zapobieżenie przelewowi krwi nie został wystosowany. Zniechęciło to arcybiskupa Twardowskiego do kontynuacji wymiany listów.
Równolegle z korespondencją z Szeptyckim metropolita Twardowski pisał do diecezjalnych biskupów greckokatolickich: Hryhoryja Chomyszyna i Jozafata Kocyłowskiego. Oni również wystosowali w sprawie listy pasterskie, wzywając wiernych do bezwzględnego przestrzegania przykazania "Nie zabijaj". Arcybiskup metropolita Twardowski podjął również w marcu 1944, za pośrednictwem arcybiskupa metropolity krakowskiego Adama Sapiehy, próbę interwencji u generalnego gubernatora Hansa Franka, ale memoriał arcybiskupa Sapiehy do Hansa Franka z 27 marca 1944 nie przyniósł skutku.
Polska odpowiedź na masowe mordy.
Po rozpoczęciu masowych mordów przez UPA na łonie polskiego podziemia toczyła się dyskusja co do przyjęcia taktyki wobec Ukraińców. Endecy stali na stanowisku, że do walki należy rzucić wszelkie siły, nawet korzystając z niemieckiej pomocy. Zwyciężyła jednak koncepcja reprezentowana przez Jana Rzepeckiego, która zakładała jedynie samoobronę. Obawiano się, że intensywne działania przeciw UPA mogłyby zostać wykorzystane politycznie przez Sowietów do postawienia zarzutu unikania walki z Niemcami. W Okręgu Tarnopol AK dokonywanie akcji odwetowych zostało surowo zakazane.
Polacy nie zawsze ograniczali się do obrony. Podobnie jak UPA rozpowszechniano ulotki z żądaniem wyjazdu Ukraińców, oraz zdarzały się przypadki zbrodni na Ukraińcach. 8 marca 1944 w napadzie na wieś Błyszczywody zastrzelono kilkunastu Ukraińców. W tym samym miesiącu lwowscy żołnierze Kedywu zastrzelili w Sorokach 17 osób i miejscowego księdza greckokatolickiego z rodziną. W leżącej niedaleko leśniczówce zabito 6 osób, a w Gniłej 9.
9 marca 1944 r. z Inspektoratu Południowego zostały wysłane dwie grupy Kedywu celem dokonania akcji odwetowych na Ukraińcach. W nocy z 15 na 16 marca zaatakowały one Chlebowice Świrskie, gdzie spalono 12 ukraińskich gospodarstw, zastrzelono 60 mieszkańców, w tym księdza greckokatolickiego. 20 marca zaatakowano również Czerepin. W Łopusznej zabito jadących po drewno 48 ukraińskich furmanów. W sumie w akcjach tych zginęło 130 Ukraińców. Odwet Kedywu spowodował chwilowe ustanie napadów UPA, jednak po powrocie oddziałów do Lwowa napady UPA w powiecie przemyślańskim jeszcze się nasiliły.
Negatywne doświadczenia z akcji odwetowych skłoniły lwowskie dowództwo AK do zmiany taktyki. Za priorytet uznano wzmocnienie obrony najdalej na wschód wysuniętego ośrodka polskiego w Okręgu, tj. Hanaczowa. Gdy zbrodnie UPA, szczególnie w pobliżu Lwowa, nie ustawały, lwowskie dowództwo AK postanowiło wznowić akcję odwetową. W nocy z 10 na 11 czerwca 1944 oddziały leśne AK w sile ok. 120 ludzi spaliły „w akcji odstraszającej”, po złamaniu oporu, ukraińską wieś Szołomyję w powiecie lwowskim (55 gospodarstw stanowiących 90% zabudowy wsi). Jednocześnie na żądanie AK ludność ukraińska opuściła wieś Dawidów.
Ogólna liczba Ukraińców – ofiar polskich akcji odwetowych na terenie Małopolski Wschodniej (bez terenów Polski w obecnych granicach i Wołynia) zamyka się w przedziale 1–5 tys. Zdaniem Grzegorza Motyki liczba ta jest bliższa 1 tys.
Grzegorz Motyka w swojej pracy "Ukraińska partyzantka 1942–1960" stwierdził, że Armia Krajowa mogła przeprowadzic znacznie więcej działań odwetowych wobec ukraińskich nacjonalistów, jednak wstrzymała swoje rezerwy do walki z Niemcami i jako polityczny aspekt w konfrontacji z Sowietami.
Powstrzymywanie sił AK przed walką z UPA wywołało u polskiej ludności Małopolski Wschodniej odczucia opuszczenia i pozostawienia własnemu losowi przez Polskie Państwo Podziemne oraz spowodowało próby szukania pomocy ze strony Niemców przez Polski Komitet Opiekuńczy. Zaczęto także upatrywać ocalenia w spodziewanym nadejściu rządów sowieckich.
Epilog. Skutki mordów na Polakach.
Akcja „Burza” we Wschodniej Małopolsce pokazała szczupłość polskich sił. Wprawdzie w walkach o Lwów wraz z Armią Czerwoną uczestniczyła Armia Krajowa, ale ta demonstracja siły wojskowej była zbyt mało znacząca i ograniczona do Lwowa. Żołnierze Armii Krajowej zostali po zdobyciu miasta aresztowani przez NKWD, a ZSRR nie dopuszczał istnienia administracji podległej Rządowi RP na uchodźstwie na terenach okupowanych przez Armię Czerwoną, ani nie dopuszczał dyskusji na temat przebiegu linii granicznej pomiędzy Polską z ZSRR, która zgodnie z ustaleniami konferencji w Teheranie miała przebiegać – za zgodą Wielkiej Brytanii i Stanów Zjednoczonych wzdłuż tzw. linii Curzona, na zachód od Lwowa, pozostawiając całość terytoriów Małopolski Wschodniej ze Lwowem w granicach ZSRR. Demonstracje polityczne dokonane przez Armię Krajową w czasie akcji „Burza” były w tej kwestii zignorowane przez mocarstwa wielkiej trójki. O ustaleniach konferencji w Teheranie, co do ostatecznego charakteru granicy sowiecko-polskiej premier RP Stanisław Mikołajczyk został poinformowany w październiku 1944 na konferencji w Moskwie, na którą został zaproszony.
Do konferencji pokojowej, ani do plebiscytów na obszarach etnicznie mieszanych nigdy nie doszło. W konsekwencji ustaleń konferencji jałtańskiej władzę w Polsce objął Tymczasowy Rząd Jedności Narodowej, podporządkowany ZSRR. Terytorium Małopolski Wschodniej zostało wcielone do ZSRR jako część USRR, przeprowadzono (w znacznej części przymusowo) wymianę ludności w oparciu o kryterium etniczne. Wydarzenia masowych mordów nie miały bezpośredniego wpływu ani na przebieg linii granicznej, ani na sytuację narodów polskiego i ukraińskiego w ramach struktur zdominowanej przez ZSRR w latach 1945–1989 Europy Środkowo-Wschodniej i narzuconego przez ZSRR społeczeństwom ustroju społeczno-politycznego – monopartyjnej dyktatury partii komunistycznej.
Po wyparciu przez Armię Czerwoną Wehrmachtu z Kresów Wschodnich, Sowieci przystąpili do ostatecznej depolonizacji Kresów. Na mocy porozumienia PKWN z ZSRR stopniowo aż do końca 1946 r. Polacy z tych terenów byli wysiedlani do Polski w obecnych jej granicach. Porozumienia pomiędzy PKWN a USRR i BSRR ustalające warunki przesiedleń zostały podpisane w Lublinie 9 września 1944. W sumie z terenów obecnej Ukrainy w ramach przymusowych wysiedleń ludności polskiej w latach 1944–1946 wysiedlono 772 564 osoby.
W komunikacie po zakończeniu konferencji jałtańskiej 11 lutego 1945 ujawniono podjętą na konferencji w Teheranie decyzję trzech mocarstw o wytyczeniu granicy sowiecko-polskiej wzdłuż tzw. linii Curzona, przy pozostawieniu Lwowa po stronie sowieckiej. Pomimo iż Polacy nie mogli mieć już wpływu na dążenia niepodległościowe Ukraińców, nadal dochodziło do aktów antypolskich, o czym świadczą wydarzenia z 1945 r. m.in. w Weleśniowie, gdzie spalono żywcem 46 mężczyzn podstępnie zabranych przez UPA pod pozorem rejestracji na wyjazd, czy w Czerwonogradzie napadniętym przez UPA w noc poprzedzającą ekspatriację, kiedy to zginęło 38 osób, a miejscowość została spalona.
Zdaniem Ewy Siemaszko organizacja mordów, ich przebieg, zasięg terytorialny i rozmiary, propagowana przy tym ideologia nacjonalistyczna nawołująca do wyniszczenia Polaków jako grupy narodowościowej niezbicie świadczą, że była to zamierzona i zorganizowana akcja fizycznej eksterminacji ludności polskiej – w świetle konwencji w sprawie zapobiegania i karania zbrodni ludobójstwa z 1948 r. kwalifikowana jako ludobójstwo, połączona z niszczeniem śladów kultury polskiej – domostw, kościołów i innych zabytków. Również zdaniem Grzegorza Motyki termin ludobójstwo dobrze oddaje kwalifikację prawną ówczesnych wydarzeń, gdyż Polacy ginęli tylko z powodu swojej narodowości. Poglądy te jednoznacznie potwierdza także prokurator Ryszard Gramza z krakowskiego IPN-u.
Współczesność.
W sprawie zbrodni popełnionych przez nacjonalistów ukraińskich w województwach tarnopolskim, stanisławowskim i lwowskim śledztwa prowadzi Oddziałowa Komisja Ścigania Zbrodni przeciwko Narodowi Polskiemu we Wrocławiu. Zbrodnie zostały zakwalifikowane prawnie jako ludobójstwo.
6 marca 2013 roku polski biskup rzymskokatolicki i arcybiskup metropolita lwowski Mieczysław Mokrzycki podczas 361. zebrania plenarnego Konferencji Episkopatu Polski w Warszawie poinformował pozostałych polskich biskupów, że planowany wspólny list pasterski Kościoła katolickiego obrządku łacińskiego i Kościoła greckokatolickiego w sprawie 70 rocznicy masowych mordów polskiej ludności cywilnej na Wołyniu i Małopolsce Wschodniej nie zostanie opracowany ze względu na niemożliwe do zaakceptowania postulaty Kościoła ukraińskiego, który nalegał, aby w liście znalazły się twierdzenia o pozbawieniu Ukraińców prawa stanowienia „na własnej ziemi” i „wojnie bratobójczej”, co zdaniem arcybiskupa Mokrzyckiego miało służyć fałszywemu zrównywaniu odpowiedzialności stron. Polscy biskupi działający na Ukrainie twierdzą, że biskupi ukraińscy próbują kontynuować popularną w środowiskach nacjonalistycznych linię zmierzającą do relatywizacji zbrodni, zaprzeczania zaistnieniu na Wołyniu ludobójstwa (a jedynie „wysiedlenia” ludności polskiej), negowania wpływu ukraińskiego nacjonalizmu integralnego przy równoczesnym doszukiwaniu się przyczyn rzezi wołyńskiej w działaniach Polaków. Propozycja biskupów greckokatolickich nie wskazywała na sprawców zbrodni, stąd zdaniem metropolity lwowskiego wniosek, że zagłady polskiej ludności dokonywały „anonimowe siły”. Duże poruszenie wśród polskich biskupów wzbudziła także zaproponowana przez duchownych ukraińskich formuła skierowana do polskiej strony: "wybaczamy i prosimy o wybaczenie".
Szacowana liczba ofiar.
Liczba ofiar w Małopolsce Wschodniej (bez Wołynia):

</doc>
<doc id="1826326" url="https://pl.wikipedia.org/wiki?curid=1826326" title="Góra Janowskiego">
Góra Janowskiego

Góra Janowskiego lub Góra Zamkowa – wzgórze będące najwyższym wzniesieniem Wyżyny Krakowsko-Częstochowskiej. Znajduje się w południowej części Wyżyny Częstochowskiej, na terenie wsi Podzamcze w gminie Ogrodzieniec. Ma wysokość 516 m n.p.m. Dawniej podawano wysokość 504 m.
Na samym szczycie Góry Janowskiego znajduje się hotel SPA. Nieco niżej, na skałach w północnych zboczach znajdują się ruiny Zamku Ogrodzieniec. Dolną część stoków zachodnich zajmują zabudowania wsi Podzamcze. Część wzgórza porasta las, większość to tereny odkryte. Dzięki temu ze wzgórza rozciąga się szeroka panorama widokowa. Przy dobrej widoczności widoczne są pasma Karpat.
Najwyższym punktem wzgórza jest skała Czubatka. Oprócz niej na wzgórzu znajdują się liczne i atrakcyjne dla wspinaczy skalnych skały. Ponadawali im oni nazwy i podzielili na 3 sektory. W rejonie Zamku Ogrodzieniec są to skały: Adept, Dziurawa, Furtki, Kaczor, Lalka, Niedźwiedź, Okiennik, Zakonnik, w sektorze Grani z Kapeluszem Kapelusz i Grań za Kapeluszem, w sektorze Cim są to skały: Bigos i Wrota, Kapa, Obeliski, Pierdolnik, Ratusz, Skała 504, Wielbłąd, Wielka i Mała Cima. Dla wspinaczy skalnych w 2009 r. uporządkowano rejon skał wspinaczkowych, częściowo oczyszczając je z krzewów, oraz wymieniono punkty asekuracyjne.
Wzniesienie dawniej nazywano Górą Zamkową. Nazwę Góra Janowskiego nadano dla upamiętnienia polskiego podróżnika Aleksandra Janowskiego, jednego z założycieli Polskiego Towarzystwa Turystyczno-Krajoznawczego. On też uratował od zupełnego zniszczenia ruiny Zamku w Ogrodzieńcu.
W skałach Góry Janowskiego jest wiele jaskiń. W bliskim otoczeniu Zamku w Ogrodzieńcu i hotelu pod szczytem znajdują się: Koleba pod Hotelem, Schronisko Górne obok Ruin Zamku w Ogrodzieńcu, Schronisko obok Ruin Zamku w Ogrodzieńcu Pierwsze, Schronisko obok Ruin Zamku w Ogrodzieńcu Drugie, Schronisko obok Ruin Zamku w Ogrodzieńcu Trzecie, Schronisko obok Ruin Zamku w Ogrodzieńcu Czwarte, Schronisko z Grabiami.

</doc>
<doc id="1826327" url="https://pl.wikipedia.org/wiki?curid=1826327" title="Góra Zamkowa (Wyżyna Krakowsko-Częstochowska)">
Góra Zamkowa (Wyżyna Krakowsko-Częstochowska)



</doc>
<doc id="1826328" url="https://pl.wikipedia.org/wiki?curid=1826328" title="Evangelisch-lutherische Landeskirche Hannovers">
Evangelisch-lutherische Landeskirche Hannovers



</doc>
<doc id="1826329" url="https://pl.wikipedia.org/wiki?curid=1826329" title="Annabella Piugattuk">
Annabella Piugattuk

Annabella Piugattuk (ur. 19 grudnia 1982 w Iqaluit na terytorium Nunavut w Kanadzie) – kanadyjska inuicka aktorka filmowa i telewizyjna, znana przede wszystkim z roli młodej Kanaalaq w filmie "Zimne piekło" (ang. tytuł oryginalny "The Snow Walker"). Piugattuk wychowała się w Igloolik, osadzie o populacji 1286 osób, położonej na terytorium Nunavut w Kanadzie. Od czasu zagrania w filmie "Zimne piekło" przeniosła się do miasta Vancouver w prowincji Kolumbia Brytyjska.
Rola w filmie została jej zaproponowana przez dyrektora kastingu, który ją zauważył podczas imprezy tanecznej w Igloolik. Podobnie jak postać filmowa Kanaalaq, Annabella Piugattuk śpiewa harmonicznie (ang. "throat singing"), łowi ryby, poluje na foki i lwy morskie oraz potrafi wyprawiać skóry karibu na odzież. Za rolę Kanaalaq w filmie "Zimne piekło" Piugattuk otrzymała nominację do nagrody Genie w kategorii najlepszej drugoplanowej aktorki za rok 2004.
Jej językiem ojczystym jest Inuktitut.

</doc>
<doc id="1826332" url="https://pl.wikipedia.org/wiki?curid=1826332" title="Tian Han">
Tian Han

Tian Han (ur. 12 marca 1898 w Changsha, zm. 10 grudnia 1968) – chiński dramaturg, scenarzysta i reżyser, autor słów chińskiego hymnu.
W czasie Ruchu 4 Maja był jednym z czołowych twórców nowego teatru "huaju", zrywającego z tradycją opery chińskiej i czerpiącego wzorce z realistycznego teatru europejskiego. Należał do czołowych twórców feministycznych sztuk, skierowanych przeciwko tradycyjnemu systemowi konfucjańskiemu. W 1934 roku napisał pieśń "Marsz Ochotników", która w 1949 roku została przyjęta jako hymn państwowy Chińskiej Republiki Ludowej. Należał do Ligi Pisarzy Lewicowych, zaś w od 1932 roku był członkiem Komunistycznej Partii Chin.
Po 1949 roku był reżyserem melodramatów historycznych i zajmował wysokie stanowiska w związkach twórczych. Po rozpoczęciu rewolucji kulturalnej jego dzieła zostały potępione, a sam Tian zmarł w więzieniu. Został pośmiertnie zrehabilitowany w 1978 roku.
Pozostawił po sobie około 60 dramatów, 20 oper, 10 scenariuszy filmowych i ponad 900 wierszy.

</doc>
<doc id="1826333" url="https://pl.wikipedia.org/wiki?curid=1826333" title="Kubańska Republika Radziecka">
Kubańska Republika Radziecka

Kubańska Republika Radziecka – państwo radzieckie istniejące w 1918 na Kubaniu.
Republika była częścią Rosyjskiej Federacyjnej Socjalistycznej Republiki Radzieckiej, istniała od 13 kwietnia do 30 maja 1918. Została utworzona w miejsce Kubańskiej Republiki Ludowej. Stolicą państwa był Jekaterynodar, przywódcą był Jan Połujan. Republika 30 maja została włączona do Kubańsko-Czarnomorskiej Republiki Radzieckiej.

</doc>
<doc id="1826334" url="https://pl.wikipedia.org/wiki?curid=1826334" title="Kubańsko-Czarnomorska Republika Radziecka">
Kubańsko-Czarnomorska Republika Radziecka

Kubańsko-Czarnomorska Republika Radziecka – państwo radzieckie, wchodzące w skład Rosyjskiej Federacyjnej Socjalistycznej Republiki Radzieckiej, istniejące w 1918 na terenie Kubania.
Państwo istniało od 30 maja do 6 lipca 1918. Stolicą był Jekaterynodar, a przywódcą Awran Rubin. 6 lipca Republika została włączona w skład Północnokaukaskiej Republiki Radzieckiej.

</doc>
<doc id="1826335" url="https://pl.wikipedia.org/wiki?curid=1826335" title="Kamil Stoor">
Kamil Stoor

Kamil Stoor ps. Blitz Krieg – polski muzyk, autor muzyki i tekstów. Założyciel i perkusista najwcześniejszych polskich grup punkrockowych: The Boors, Kryzys i Deuter. Jest synem aktora Mieczysława Stoora. 
Od 1981 na emigracji – obecnie mieszka w Szwecji.

</doc>
<doc id="1826337" url="https://pl.wikipedia.org/wiki?curid=1826337" title="Bertrada Starsza">
Bertrada Starsza

Bertrada Starsza (ur. ok. 670, zm. po 721) – można frankijska, prababka Karola Wielkiego.
Życie.
Była najprawdopodobniej córką seneszala i palatyna Hugoberta i św. Irminy z Oeren, siostrą Plektrudy (żony majordoma frankijskiego z rodu Karolingów Pepina z Heristalu) oraz św. Adeli. Jej mąż nie jest znany. Jej synem był Herybert, hrabia Laonu, wraz z którym w 721 r. założyła klasztor benedyktyński w Prümie. Córka Heryberta, a wnuczka Bertrady, także Bertrada, była żoną pierwszego króla z rodu Karolingów Pepina Krótkiego i matką Karola Wielkiego.

</doc>
<doc id="1826338" url="https://pl.wikipedia.org/wiki?curid=1826338" title="Irmina z Oeren">
Irmina z Oeren

Irmina z Oeren, także Irma, Ermina, Hermione, Ymena, z Trewiru (ur. ?, zm. 24 grudnia, po 704, a przed 710) – benedyktynka frankijska, uznana za świętą przez Kościół katolicki.
Życiorys.
Według pochodzącej ze średniowiecza legendy Irmina miała być córką Dagoberta II, króla frankijskiego z dynastii Merowingów, oraz stracić narzeczonego na dzień przed ślubem i wówczas wstąpić do zakonu benedyktynek. Faktycznie jednak pochodziła z możnej rodziny z Austrazji, a pewności co do tego, kto był jej ojcem (na pewno nie Dagobert), nie ma.
Jej mężem był seneszal Hugobert. Z małżeństwa tego pochodziły m.in.:
Po śmierci męża Irmina wstąpiła do zakonu "Trierer Klosters St. Marien" i została ksienią (650) w klasztorze Oeren ("Öhren" lub "Horreum") w Trewirze (później nazywanym jej imieniem). W 697 lub 698 podarowała św. Wilibrordowi odziedziczone przez siebie po rodzicach ziemie nad rzeką Sûre, gdzie ten założył opactwo Echternach (położone obecnie w Luksemburgu). Żyła jeszcze w 704 roku, gdy czyniła nowe nadania temu opactwu (znanych jest dzisiaj pięć takich dokumentów, stąd Irmina jest niekiedy traktowana jako współzałożycielka opactwa), natomiast zmarła na pewno nie później niż w 710, gdy wspominana jest w źródłach nowa przełożona klasztoru. Pochowana została w klasztorze, a część jej relikwii znajduje się w Wissembourgu w Alzacji.
Kult.
Jej wspomnienie liturgiczne obchodzone jest 24 grudnia obok jej córki św. Adeli.
W diecezji trewirskiej i Luksemburgu święto obchodzone jest 3 stycznia.
Atrybutem świętej są dwa anioły i dawanie jałmużny.

</doc>
<doc id="1826341" url="https://pl.wikipedia.org/wiki?curid=1826341" title="Cała sobą/Imagine">
Cała sobą/Imagine



</doc>
<doc id="1826342" url="https://pl.wikipedia.org/wiki?curid=1826342" title="Północnokaukaska Republika Radziecka">
Północnokaukaska Republika Radziecka

Północnokaukaska Republika Radziecka – republika radziecka, utworzona na początku lipca 1918 r. na terenach Północnego Kaukazu kontrolowanych przez bolszewików, z połączenia trzech podobnych organizmów: republik Kubańsko-Czarnomorskiej, Tereckiej i Stawropolskiej. Od początku funkcjonowania toczyła walkę z siłami Armii Ochotniczej pod dowództwem Antona Denikina, dążących do opanowania Kaukazu Północnego i stworzenia, wspólnie z Kozakami dońskimi, kubańskimi i tereckimi, silnego centrum ruchu kontrrewolucyjnego na południu Rosji. Obejmowała obszary, na których poparcie dla bolszewików było znaczne (kraj stawropolski) i te, gdzie poparcie dla rewolucji było spotykane jedynie w nielicznych ośrodkach przemysłowych (Kubań, część terytoriów nad Terekiem). Latem 1918 r. zbrojne siły czerwonych znacząco przewyższały liczebnie oddziały białych, jednak z powodu złego dowodzenia i braku dyscypliny poniosły w starciu z nimi szereg klęsk. 
16 sierpnia 1918 r. bolszewicy stracili stolicę Republiki Północnokaukaskiej, Jekaterynodar. Władze republiki przeniosły się wówczas do Piatigorska. Jesienią 1918 r. głównodowodzący siłami republiki Iwan Sorokin otwarcie zbuntował się przeciwko cywilnym władzom republiki, doprowadzając do rozstrzelania przewodniczącego jej komitetu wykonawczego Awrama Rubina; sam został krótko potem zastrzelony przez żołnierzy. W listopadzie 1918 r. czerwoni odnieśli ostatnie zwycięstwo w bitwie o Stawropol, jednak nie zdołali utrzymać miasta. Ich siły do końca stycznia 1919 r. zostały praktycznie całkowicie rozbite przez Armię Ochotniczą. Centralny komitet wykonawczy formalnie potwierdził likwidację Północnokaukaskiej Republiki Radzieckiej jeszcze w grudniu 1918 r.
Historia.
Utworzenie republiki. Obrona Jekaterynodaru przed białymi.
Republika radziecka została proklamowana na I zjeździe rad Kaukazu Północnego, jaki obradował w dniach 5-7 lipca 1918 r. w Jekaterynodarze. Zdecydował on o połączeniu w jeden organizm trzech utworzonych wcześniej republik radzieckich: Kubańsko-Czarnomorskiej, Stawropolskiej i Tereckiej. W zamiarze Rady Komisarzy Ludowych, jakie przedstawił na zjeździe komisarz Sergo Ordżonikidze, miało to służyć obronie opanowanych przez czerwonych terytoriów Północnego Kaukazu przed białą Armią Ochotniczą gen. Denikina, idącymi na wschód wojskami niemieckimi, a także przed powstaniem Kozaków tereckich i buntami górali kaukaskich. Północnokaukaska Republika Radziecka objęła obszary, na których stosunek ludności do bolszewików i rewolucji w ogólności był bardzo różny. W kraju stawropolskim poparcie dla ruchów rewolucyjnych w 1917 r., a także w roku następnym utrzymywało się na bardzo wysokim poziomie, nad Terekiem sytuacja była dużo bardziej złożona, na Kubaniu bolszewicy mieli zwolenników wśród robotników z kilku regionalnych ośrodków przemysłowych (największe - Noworosyjsk i Armawir) i wśród miejscowej ludności niekozackiej ("inogorodnych"). 
Na zjeździe wybrano centralny komitet wykonawczy republiki. Jego przewodniczącym został bolszewik Awram Rubin, dotąd przywódca republiki kubańsko-czarnomorskiej, zaś zastępcą - Sachandżeri Mamsurow, również bolszewik. Do komitetu weszło 44 przedstawicieli partii bolszewickiej oraz 29 lewicowych eserowców, w prezydium zjazdu było natomiast pięciu bolszewików i czterech lewicowych eserowców. Oprócz komitetu zjazd powołał radę rewolucyjno-wojskową i ogłosił wzmocnienie miejscowych czerwonych sił zbrojnych. Ich dowódcą był od końca maja 1918 r. Karł Kalnin.
Na Północnym Kaukazie czerwoni dysponowali byli o wiele liczniejszymi siłami, niż biali. Podczas gdy do oddziałów białych zaciągnęło się nie więcej niż 8-9 tys. ochotników, po stronie czerwonych walczyło 70 tys. osób. Siły rewolucyjne były jednak znacznie gorzej wyszkolone, niezdyscyplinowane, a między dowódcami poszczególnych oddziałów nieustannie dochodziło do sporów. Już 14 lipca 1918 r., na skutek samowoli jednego z czerwonych dowódców, Iwana Sorokina, Armia Czerwona Kaukazu Północnego przegrała bitwę o kluczowy węzeł kolejowy - Tichoriecką, gdzie rozbite zostało 30-tysięczne zgrupowanie czerwonych. Po tej klęsce Kalnin zrzekł się dowództwa, a na jego miejsce mianowano Sorokina. Następnie biali zajęli również stanicę Kawkazską. 27 lipca Denikin skierował swoje oddziały na Jekaterynodar. Sorokin usiłował stawić mu czoła nieoczekiwanym manewrem w rejonie stanicy Korienowskiej. Udało mu się odciąć główne siły Denikina od przednich oddziałów Drozdowskiego, które zdążyły dotrzeć bliżej Jekaterynodaru, a następnie zadać białym poważne straty. Jedenastodniowa bitwa ostatecznie zakończyła się jednak klęską czerwonych. 7 sierpnia Sorokin rozpoczął odwrót do stolicy Północnokaukaskiej Republiki Radzieckiej, gdzie siłami czerwonych dowodził Jepifan Kowtiuch. Rozkazy Sorokina nie zostały w całości wykonane, a część oddziałów czerwonych rozpierzchła się. 16 sierpnia do Jekaterynodaru wkroczyły jako pierwsze oddziały białych Kozaków Piotra Krasnowa, a następnie Denikin ze swoimi siłami. W opanowanym mieście Denikin pierwszy raz przeprowadził przymusowy pobór do swoich oddziałów, by uzupełnić poniesione we wcześniejszych bitwach straty. 26 sierpnia 1918 r. biali opanowali również Noworosyjsk, co umożliwiło im przerzucanie na Północny Kaukaz uzupełnień z Krymu. 
Walki z białymi po upadku Jekaterynodaru. Działania Iwana Sorokina.
Po upadku Jekaterynodaru stolicę republiki przeniesiono do Armawiru, a następnie do Piatigorska - biali zdobyli Armawir 19 września, po jedenastodniowej bitwie. Siły czerwonych nie zostały całkowicie rozbite, Sorokin zdołał wyprowadzić ok. 15 tys. żołnierzy spod Jekaterynodaru w rejon rzek Kubania i Łady. Ponadto w Stawropolu znajdowały się oddziały czerwonych liczące 8-10 tys. żołnierzy, 6-8 tys. było zgrupowanych w Armawirze, mniejsze grupy - w rejonie Minieralnych Wod, Niewinnomysskiej i w Majkopie, natomiast na Półwyspie Tamańskim Iwan Matwiejew i Jepifan Kowtiuch utworzyli, z połączenia rozproszonych formacji, 15-tysięczną Armię Tamańską (według innego źródła liczyła ona nawet 30 tys. osób). Pod koniec sierpnia czerwoni dysponowali w regionie 70-80 tys. żołnierzami, zaś w październiku mieli pod bronią blisko 125 tys. osób, gdyż miejscowa ludność niekozacka ("inogorodnyje") ochotniczo wstępowała w ich szeregi, pragnąc walczyć przeciwko Armii Ochotniczej. W połowie września Armia Tamańska połączyła siły ze zgrupowaniem Sorokina. Dzięki temu wzmocnieniu czerwonym udało się 26 września odbić Armawir z rąk białych. 
3 października 1918 r. w związku z ogólną reorganizacją Armii Czerwonej, prowadzoną przez komisarza spraw wojskowych i morskich Lwa Trockiego oraz głównodowodzącego sił czerwonych Jukumsa Vacietisa, Armię Czerwoną Kaukazu Północnego przemianowano na 11 Armię, jednak zmiana ta była czysto formalna. Bolszewiccy przywódcy, w tym Trocki, nie mieli faktycznie żadnej kontroli nad działaniami czerwonych dowódców na Kaukazie Północnym, nie byli w stanie zaprowadzić w nich dyscypliny ani skierować do 11 Armii żadnych specjalistów wojskowych (byłych carskich oficerów). Pododdziałami 11 Armii dowodzili m.in. byli marynarze Floty Czarnomorskiej oraz rewolucjoniści, którzy zbiegli na Kaukaz Północny z Ukrainy. Łączność Moskwy z 11 Armią była możliwa tylko przez Astrachań i Carycyn, a okresowo, gdy Kozacy Krasnowa oblegali to drugie miasto, ulegała przerwaniu. Wreszcie Rada Komisarzy Ludowych uważała Kaukaz Północny za teren mniej strategicznie istotny, niż inne obszary, na których dotyczyły się walki z białymi (zwłaszcza obszar nad Wołgą) i poświęcała mu znacznie mniej uwagi. 
Do końca miesiąca dowodzeni przez Sorokina czerwoni ponieśli kilka kolejnych porażek w walkach z Denikinem i ich siły, chociaż znacznie liczniejsze niż Armia Ochotnicza, zostały niemal całkowicie otoczone. Dzięki przewadze liczebnej mieli jednak ogromną szansę na przebicie się i połączenie z 10 Armią walczącą pod Carycynem. Sorokin przeforsował jednak bardzo ryzykowny plan uderzenia na północny wschód, z perspektywą rozstrzygającej bitwy w rejonie Stawropola, i równoczesnego marszu na Mozdok. Matwiejew, który proponował zupełnie inny plan działania, odmówił wykonywania rozkazów Sorokina. Ten 7 października 1918 r. nakazał go rozstrzelać za niesubordynację, przekonując do poparcia tego kroku republikańską Północnokaukaską Radę Rewolucyjno-Wojskową kierowaną przez Jana Połujana. Obawiając się dalszych konsekwencji działań Sorokina, który swoją decyzją wywołał gniew żołnierzy Armii Tamańskiej, rada pozbawić Sorokina dowództwa i aresztować go. Dowiedziawszy się o tym, dowódca 11 Armii pojmał i rozstrzelał czterech czołowych członków rady, w tym przewodniczącego republikańskiego komitetu wykonawczego Awrama Rubina, kierującego komitetem partii bolszewickiej w republice Moisieja Krajnego oraz przewodniczącego miejscowej Czeki M. Własowa.
Sorokin rozpętał w Piatigorsku ślepy terror: nakazał rozstrzelać znajdujących się w mieście generałów armii carskiej i zmusił miejscową organizację bolszewicką do ucieczki do Niewinnomysskiej. Tam 27 października działacze partyjni ogłosili go zdrajcą wyjętym spod prawa, a nowym dowódcą 11 Armii mianowano Iwana Fiedkę. Sorokin udał się w rejon Stawropola, gdzie w toku trwającej bitwy o miasto starał się przeciągnąć żołnierzy na swoją stronę przeciwko miejscowym bolszewikom. 30 października Armia Tamańska wkroczyła do Stawropola. 2 listopada Sorokin został rozpoznany i zastrzelony przez dawnych podkomendnych Matwiejewa. Kilka dni później czerwoni po raz drugi stracili Armawir.
Ostateczny upadek republiki.
Śmierć Sorokina nie oznaczała przywrócenia jednolitego dowództwa nad siłami Północnokaukaskiej Republiki Radzieckiej ani zaprowadzenia w oddziałach dyscypliny. Bolszewiccy żołnierze w Stawropolu na darmo oczekiwali na dalsze rozkazy, tym samym nie wykorzystując odniesionego strategicznego sukcesu. 11 listopada białe oddziały pod dowództwem Piotra Wrangla i Michaiła Drozdowskiego, którym Denikin wydzielił uzupełnienia, ponownie otoczyły Stawropol. 14 listopada Armia Tamańska opuściła miasto i zdołała przebić się z okrążenia. 20 listopada klęska czerwonych była całkowita. Resztki ich sił wycofały się nad Terek, przyłączając się do oddziałów bolszewickich, które w tym rejonie walczyły z białymi Kozakami. Ani Armia Tamańska, ani cała 11 Armia nie odzyskały już zdolności bojowej, tym bardziej, że siły zarówno czerwonych, jak i w mniejszym stopniu białych na Północnym Kaukazie dziesiątkowała epidemia. 
W listopadzie 1918 r. praktycznie całe terytorium Północnokaukaskiej Republiki było zajęte przez wojska Denikina. W związku z tym w grudniu tego samego roku prezydium Centralnego Komitetu Wykonawczego zdecydowało o oficjalnym zlikwidowaniu republiki. W końcu 1918 r., wobec rozpadu 11 Armii, Trocki zarządził reorganizację sił, tworząc Front Kaspijsko-Kaukaski i stawiając doświadczonego rewolucjonistę Aleksandra Szlapnikowa na czele jego rady rewolucyjno-wojskowej. Szlapnikow przebywał jednak w sztabie frontu w Astrachaniu, 480 km od sił, które miał reorganizować. Brakowało również środków i możliwości, by poprawić szkolenie i zaopatrzenie żołnierzy. Mimo to w styczniu 1919 r. ostatnie siły bolszewików w regionie podjęły źle przygotowaną próbę działań ofensywnych w kierunku Rostowa, i również tym razem zostały powstrzymane przez lepiej dowodzone siły Denikina. 20 stycznia 1919 r. bolszewicy ostatecznie musieli wycofać się z Piatigorska i Kisłowodska, 5 lutego - z Groznego, 6 lutego - z Kizlaru i 10 lutego - z Władykaukazu. Ostatecznie z sił, jakimi w 1918 r. bolszewicy dysponowali na Północnym Kaukazie, przetrwało ok. 10%. Przez stepy dotarły one w ostatecznym rozrachunku do kontrolowanego przez czerwonych Astrachania. 

</doc>
<doc id="1826343" url="https://pl.wikipedia.org/wiki?curid=1826343" title="Obóz jeńców radzieckich w Rymanowie Stalag 327">
Obóz jeńców radzieckich w Rymanowie Stalag 327

Obóz jeńców radzieckich w Rymanowie, Stalag 327 – w marcu 1940 roku Niemcy rozpoczęli na terenie przy garbarni budowę 30 baraków stuosobowych. Początkowo przybywali w nich żołnierze niemieccy.
Po niemieckim ataku na ZSRR, gdy jesienią 1941 do Rymanowa przybył pierwszy transport około 3 tysięcy jeńców, został tu zorganizowany obóz jeniecki Stalag 327 dla sowieckich żołnierzy, istniejący do 1943, w którym przetrzymywano średnio około 7000 jeńców.
Komendantem obozu był kapitan Schubert z Wehrmachtu, a zastępcą lejtnant Metlinka.
Krwawo skończyły się próba ucieczki 150 jeńców oraz akcja partyzancka Gwardii Ludowej z Gorlic zorganizowana pod dow. G. Wodzika i A. Zawiejskiego wiosną 1943.
W jesieni 1941 roku wybuchła w obozie epidemia tyfusu plamistego. Dziennie umierało nawet po 100 osób, których ciała grzebano na powstającym cmentarzu. W wyniku epidemii do lutego 1942 roku zmarło ok. 8000 jeńców oraz kilkudziesięciu mieszkańców Rymanowa i okolicznych wsi. W wyniku nieludzkiego traktowania i tyfusu zmarło ponad 10 000 ludzi, a niektórzy podają nawet kilkanaście tysięcy jeńców.
Likwidacja obozu odbyła się wiosną 1943 roku, gdy Niemcy rozstrzelali niezdolnych fizycznie do transportu jeńców a około 2500 wywieziono do obozu w Szebniach i stalagu w Olchowcach k. Sanoka, a z tego część skierowano do Rzeszy.
Zamordowani jeńcy w liczbie ok. 10 000 są pochowani na cmentarzu przy ul. ppor. Mariana Zaremby w Olchowcach, gdzie upamiętnia ich obelisk z inskrypcją "Pamięci pomordowanych radzieckich jeńców wojennych 1941-1944".

</doc>
<doc id="1826344" url="https://pl.wikipedia.org/wiki?curid=1826344" title="Marco Etcheverry">
Marco Etcheverry

Marco Antonio Etcheverry Vargas (ur. 26 września 1970 w Santa Cruz) - piłkarz boliwijski grający na pozycji ofensywnego pomocnika.
Kariera klubowa.
Pierwsze treningi piłkarskie Etcheverry podjął w szkole piłkarskiej Tahuichi, wywodzącej się z jego rodzinnego miasta Santa Cruz. Pierwszym jego klubem w karierze piłkarskiej był Destroyers Santa Cruz. W 1986 roku zadebiutował w jego barwach w pierwszej lidze boliwijskiej. W Destroyers grał do końca 1989 roku, a na początku 1990 przeszedł do Club Bolívar. W 1990 roku został z nim wicemistrzem, a w 1991 roku mistrzem Boliwii.
Latem 1991 roku Etcheverry odszedł do hiszpańskiego Albacete Balompié, jedynego klubu europejskiego w swojej karierze. W Primera División zadebiutował 1 września 1991 w przegranym 0:2 wyjazdowym spotkaniu z CA Osasuna. W barwach Albacete rozegrał 15 meczów i strzelił 2 gole, w meczach z: Athletikiem Bilbao (4:0) i Deportivo La Coruña (3:0). Od listopada 1991 do kwietnia 1992 pauzował z powodu kontuzji, a z Albacete zajął 7. miejsce w lidze.
Latem 1992 roku Etcheverry wrócił do Ameryki Południowej i został zawodnikiem chilijskiego CSD Colo-Colo. W 1992 roku był z nim wicemistrzem Chile, a w 1993 roku - mistrzem kraju. W 1994 roku wrócił do Boliwii i grał w Club Bolívar, z którym sięgnął po tytuł mistrza Boliwii. Z kolei w 1995 roku występował w lidze kolumbijskiej, w Américe Cali.
W 1996 roku Etcheverry podpisał kontrakt z nowo powstałą ligą Major League Soccer, a następnie został piłkarzem tamtejszego klubu D.C. United. Już w pierwszym sezonie gry w waszyngtońskim zespole wygrał MLS Cup. W finałowym meczu z Los Angeles Galaxy (3:2) zaliczył 2 asysty i został uznany najlepszym zawodnikiem finału. W tym samym roku wygrał z D.C. United U.S. Open Cup. Rok 1997 Boliwijczyk rozpoczął na wypożyczeniu w ekwadorskiej Barcelonie przyczyniając się do wywalczenia mistrzostwa Ekwadoru. W tym samym roku wrócił do D.C. United i znów wygrał MLS Cup. W 1998 roku wystąpił w przegranym 0:2 finale MLS Cup z Chicago Fire, ale za rok 1998 został uznany MVP ligi Major League Soccer. Zdobył też Puchar Mistrzów CONCACAF i Copa Interamericana. Pod koniec roku rozegrał 6 spotkań w Emeleku Guayaquil (wicemistrzostwo kraju). W 1999 roku Etcheverry wrócił do D.C. United i po raz trzeci w karierze został mistrzem Stanów Zjednoczonych. W tym samym roku był wypożyczony do Barcelony. W 2001 roku trafił na wypożyczenie do rodzimego Oriente Petrolero. W D.C. United grał do 2003 roku. W rozgrywkach Major League Soccer rozegrał 190 meczów i strzelił 34 gole. Został wybrany zarówno do Jedenastki Wszech czasów D.C. United, jak i całej ligi Major League Soccer.
W 2004 roku Etcheverry wrócił do Club Bolívar. Wystąpił w 7 spotkaniach ligowych i został mistrzem fazy Apertura. W tym samym roku zakończył karierę piłkarską w wieku 34 lat.
Kariera reprezentacyjna.
W reprezentacji Boliwii Etcheverry zadebiutował 22 czerwca 1989 roku w przegranym 0:1 towarzyskim spotkaniu z Chile. W tym samym roku został powołany na swój pierwszy w karierze turniej Copa América. W 1991 roku grał w Copa América 1991, a w 1993 w Copa América 1993. Na tym drugim w meczu z Kolumbią (1:1) strzelił swoją pierwszą bramkę w reprezentacji. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. W pierwszym spotkaniu z Niemcami (0:1) wszedł na boisko w 79. minucie, a po 3 minutach gry otrzymał czerwoną kartkę za faul, która wykluczyła go z gry w pozostałych dwóch meczach Boliwii. W swojej karierze Etcheverry zaliczył także występy na Copa América 1995, Copa América 1997 (wicemistrzostwo kontynentu), Copa América 1999 i Pucharze Konfederacji 1999. Ostatni mecz w drużynie narodowej rozegrał 15 listopada 2003 przeciwko Argentynie (0:3). Ogółem w kadrze Boliwii rozegrał 71 meczów i strzelił 13 goli.
Kariera trenerska.
Po zakończeniu kariery piłkarskiej Etcheverry został trenerem. W 2009 roku prowadził ekwadorski SD Aucas Quito, a w październiku tego roku został szkoleniowcem Oriente Petrolero, w którym zastąpił Argentyńczyka Pabla Sáncheza.

</doc>
<doc id="1826345" url="https://pl.wikipedia.org/wiki?curid=1826345" title="Huang Xing">
Huang Xing

Huang Xing (ur. 25 października 1874, zm. 31 października 1916) – chiński polityk i działacz rewolucyjny.
Działał w opozycji antymandżurskiej, był współtwórcą Ligi Związkowej. W kwietniu 1911 roku próbował wywołać zakończone klęską powstanie w Kantonie. Wziął udział w rewolucji Xinhai, obejmując w republikańskim rządzie stanowisko ministra wojny. Był zwolennikiem porozumienia z Yuan Shikaiem i próbował pozyskać go dla sprawy republikańskiej.
W 1913 był jednym z głównych przywódców zakończonej klęską tzw. drugiej rewolucji, skierowanej przeciwko dyktatorskim rządom Yuan Shikaia. W 1914 roku nie wstąpił do założonej w Japonii przez Sun Jat-sena opozycyjnej Chińskiej Partii Rewolucyjnej, krytykując jej tajny charakter oraz przysięgę na wierność Sunowi jako zapędy dyktatorskie i wycofał się z polityki. 

</doc>
<doc id="1826346" url="https://pl.wikipedia.org/wiki?curid=1826346" title="Roman Kordys">
Roman Kordys

Roman Kordys (ur. 23 lutego 1886 we Lwowie, zm. 6 grudnia 1934 w Krakowie) – polski taternik i alpinista, działacz na rzecz turystyki i narciarstwa, prawnik, dziennikarz.
Taternictwo i alpinizm.
Roman Kordys aktywny w Tatrach i Alpach jako wspinacz był od roku 1905, od 1907 również jako narciarz. Przejściem Grani Kościelców z Zygmuntem Klemensiewiczem w 1905 zerwał z dotychczasowym modelem wspinaczki w Tatrach, zakładającym towarzystwo zawodowego przewodnika. Na początku kariery taternickiej Kordys poświęcił się zdobywaniu szczytów i grani, które wówczas były jeszcze dziewicze. Przyczynił się do rozwoju narciarstwa w górach wysokich, na nartach zdobył jako pierwszy kilka szczytów. Jego częstymi partnerami byli Zygmunt Klemensiewicz i Jerzy Maślanka. Z tymi samymi towarzyszami dokonał trudnych wejść w Alpach, w których był kilkakrotnie w latach 1908 i 1912–1914. Po I wojnie światowej już nie był aktywny w taternictwie ze względu na gorszy stan zdrowia. Po śmierci spoczął w grobowcu rodzinnym na Cmentarzu Łyczakowskim we Lwowie.
Osiągnięcia wspinaczkowe.
Pierwsze wejścia:
Pierwsze przejścia grani:
Pierwsze przejścia:
Pierwsze przejścia zimowe:
Działalność organizacyjna i pisarska.
Kordys działał w szeregu organizacji turystycznych. Był jednym z założycieli Kółka Taterników (Klub Himalaja, 1904). W latach 1906–11 działał w zarządzie Sekcji Turystycznej Towarzystwa Tatrzańskiego. W 1907 r. należał do założycieli Karpackiego Towarzystwa Narciarzy, w tymże roku znalazł się również w gronie współzałożycieli „Taternika”. W latach 1922–33 działał w zarządzie głównym Polskiego Towarzystwa Tatrzańskiego. Opowiadał się za szerszą eksploracją gór Europy i świata, a przeciw ograniczaniu się do Tatr.
Roman Kordys znany jest także z różnorodnej działalności pisarskiej, m.in. w „Taterniku” i „Pamiętniku Towarzystwa Tatrzańskiego”. Opublikował zarówno liczne fachowe opisy dróg wspinaczkowych, wspomnienia z Tatr, jak i prace o historii, teorii i ideologii taternictwa. Pisał też na temat sportu ogólnego, kultury fizycznej, narciarstwa, wspinaczki skałkowej, gór, często nie pod własnym nazwiskiem.
Zajmował się również fotografią górską. W 1928 został członkiem honorowym Sekcji Turystycznej PTT. Pod koniec życia znacznie pogorszyło się jego zdrowie i zmieniło nastawienie do wielu spraw związanych z dotychczasową działalnością. Opowiadał się m.in. stanowczo przeciwko utworzeniu Tatrzańskiego Parku Narodowego.

</doc>
<doc id="1826349" url="https://pl.wikipedia.org/wiki?curid=1826349" title="The Boors">
The Boors



</doc>
<doc id="1826355" url="https://pl.wikipedia.org/wiki?curid=1826355" title="Lista odcinków serialu animowanego Winx.">
Lista odcinków serialu animowanego Winx.



</doc>
<doc id="1826357" url="https://pl.wikipedia.org/wiki?curid=1826357" title="No Way Out (2009)">
No Way Out (2009)



</doc>
<doc id="1826358" url="https://pl.wikipedia.org/wiki?curid=1826358" title="Latrell Sprewell">
Latrell Sprewell

Latrell Fontaine Sprewell (ur. 8 września 1970 roku w Milwaukee, Wisconsin) – były amerykański zawodowy koszykarz grający w lidze NBA dla klubów: Golden State Warriors, New York Knicks i Minnesota Timberwolves.
NBA.
W sezonie 1993/1994 zajął drugie miejsce w głosowaniu na największy postęp sezonu NBA.
W 1999 roku miał duży udział w awansie zespołu New York Knicks do finału NBA. Wraz z Samem Cassellem i Wallym Szczerbiakiem pomógł Kevinowi Garnettowi w sezonie 2003-2004 doprowadzić drużynę Minnesota Timberwolves do finału Konferencji Zachodniej.
Czterokrotny uczestnik Meczu Gwiazd (1994, 1995, 1997, 2001).
Cieniem na osiągnięciach sportowych Latrella położyły się wydarzenia z czasów jego gry dla Golden State Warriors – 1 grudnia 1997 roku Sprewell podczas treningu zespołu zaczął wygrażać swojemu trenerowi P.J. Carlesimo, a następnie dusił go przez kilkanaście sekund, został powstrzymany przez kolegów z drużyny, jednak po 20 minutach podjął próbę ponownego ataku. Po tym incydencie komisarz NBA David Stern zawiesił Sprewella na 82 mecze (ostatecznie kara została zmniejszona do 68 meczów).
4 lutego 2003 roku ustanowił rekord sezonu zasadniczego NBA, trafiając 9 celnych rzutów za 3 punkty w trakcie jednego spotkania, bez ani jednej pomyłki.

</doc>
<doc id="1826361" url="https://pl.wikipedia.org/wiki?curid=1826361" title="Wysiedlenie ludności ukraińskiej z Pogórza Przemyskiego">
Wysiedlenie ludności ukraińskiej z Pogórza Przemyskiego

Wysiedlenie ludności ukraińskiej z Pogórza Przemyskiego w latach 1944–1946.
Wprowadzenie.
Podstawą wysiedlenia ludności ukraińskiej był "Układ pomiędzy Polskim Komitetem Wyzwolenia Narodowego a Rządem Ukraińskiej Socjalistycznej Republiki Rad dotyczący ewakuacji obywateli polskich z terytorium U.S.R.R. i ludności ukraińskiej z terytorium Polski", podpisany 9 września 1944 przez Edwarda Osóbkę-Morawskiego i Nikitę Chruszczowa.
Szczegółową interpretację układu zawierała tajna instrukcja wykonawcza, przekazana rządowi polskiemu 22 września 1944 przez przedstawiciela ZSRR przy PKWN – gen. Nikołaja Bułganina.
Obszar objęty akcją to teren województw rzeszowskiego, lubelskiego i krakowskiego. Podzielono go na 15 rejonów, w każdym działała osobna tzw. „komisja polsko-ukraińska”. Zajmowały się ono zbieraniem zgłoszeń do wyjazdu, przygotowywaniem list przesiedleńców i kart ewakuacyjnych, szacowaniem i opisywaniem mienia, organizowaniem transportu.
Komisje współpracowały z lokalną administracją terenową oraz Państwowym Urzędem Repatriacyjnym. Ponieważ nie zdawano sobie sprawy, o jaką liczbę osób może chodzić, w końcu 1944 przeprowadzono spis. Kryteria spisu nie były jasno sformułowane, generalnie utożsamiano narodowość z wyznaniem. Wykazał on istnienie mniejszości ukraińskiej liczącej około 500 tysięcy osób. Władze uznały ten rachunek za przesadzony.
Ludność.
Pogórze Przemyskie było przed II wojną światową strefą osadnictwa mieszanego polsko-ukraińskiego. Zasiedlone były zwarcie przez ludność ukraińską. Oprócz ludności ukraińskiej, teren ten zamieszkiwała ludność polska, częściowo w miejscowościach mieszanych narodowościowo, a częściowo w polskich. Były to wsie leżące nad Sanem (Liszna, Bartkówka, Dylągowa, Sielnica), osady powstałe wokół dawnych zakładów przemysłowych, głównie hut szkła (Borownica, Huta Brzuska, Jasienica Sufczyńska), wsie pozostałe z polskiego osadnictwa w XV wieku (Boguszówka, Korzeniec, Nowa Wieś, Zalesie). Ludność polska zamieszkiwała również miasteczka, takie jak Bircza czy Tyrawa Wołoska.
Teren ten przed II wojną światową należał do powiatów: dobromilskiego, przemyskiego, sanockiego, leskiego i powiatu brzozowskiego.
Przez teren Pogórza Przemyskiego nie przebiegały żadne linie kolejowe, na granicy Pogórza Przemyskiego przebiegały natomiast linie kolejowe Zagórz-Chyrów-Przemyśl (kolejowe przejścia graniczne w Ustjanowej i Niżankowicach) i Przemyśl-Lwów. Drogowe przejścia graniczne znajdowały się w Niżankowicach, Liskowatem i Ustianowej.
Organizacja aparatu przesiedleńczego.
Przedstawicielstwa radzieckie początkowo utworzono w Przemyślu i Lesku, w listopadzie 1944 utworzono dodatkowo przedstawicielstwo w Sanoku. Biura przedstawicieli regionalnych nie miały początkowo określonej liczby etatów, składały się z pełnomocnika, zastępcy, sekretarza, maszynistki (pomocy biurowej), woźnego i kilku taksatorów. Od końca grudnia 1944 personel biura mógł liczyć do 10 osób – pełnomocnik, zastępca, sekretarz, statystyk, pomoc biurowa, woźna, i do 4 taksatorów. Wśród pracowników panowała duża rotacja.
Cała wysiedlana ludność po przekroczeniu granicy polsko-radzieckiej była kierowana do punktów kontrolno-filtracyjnych, które utworzono w Medyce, Liskowatem i Ustianowej. Później dodatkowo takie punkty utworzono na stacjach kolei szerokotorowej w Mościskach, Jaworowie i Chyrowie.
Akcja przesiedleńcza.
I etap.
I etap wysiedleń odbywał się od października 1944 do lutego 1945. W odpowiedzi na ogłoszenie 15 października zapisów na wyjazd, już 18 października dowództwo podziemia ukraińskiego nakazało swoim strukturom terenowym rozpoczęcie akcji propagandowej na rzecz bojkotu przesiedlenia. 19 października Przemyski Okręg OUN wydał ulotkę wzywającą do pozostania na rodzinnej ziemi. Rozpuszczano też plotki wśród Polaków, o śmierci grożącej rodzinom zajmującym poukraińskie gospodarstwa. Wspominano również o nadchodzącej III wojnie światowej. Poza działalnością propagandową, podziemie ukraińskie nie mogło podjąć walki ze względu na brak jednostek bojowych oraz duże nasycenie terenu wojskami radzieckimi, przygotowującymi się do operacji wiślańsko-odrzańskiej.
Pełnomocnicy terenowi rozpoczęli akcję wysiedleńczą od rozwieszenia ogłoszeń o przesiedleniu, jednak nie wywarły one żadnego wrażenia – do końca października na 10 877 zgłoszeń (rodzin) w całej Polsce, w powiecie przemyskim zgłosiło się do rejestracji 5 rodzin, natomiast do końca roku 1944 w całym województwie rzeszowskim nie było już nowych zgłoszeń.
Akcja wysiedleńcza spotkała się również ze zdecydowanym sprzeciwem księży Ukraińskiej Cerkwi Greckokatolickiej oraz inteligencji ukraińskiej.
Według informacji z gmin z końca 1944 roku na terenie powiatu przemyskiego (połączonego z częścią dawnego powiatu dobromilskiego) mieszkało 14 401 rodzin ukraińskich (58 808 osób). Z późniejszych wyliczeń komisji przesiedleńczych wynikła liczba 17 929 rodzin (69 595 osób), natomiast sprawozdania gmin z lutego 1945 podawały liczbę 75 380 osób, na 138 734 mieszkańców powiatu (czyli 53%).
Podziemie ukraińskie na tym terenie posiadało przed, jak i w trakcie wojny duże wpływy, dzięki rozbudowanemu szkolnictwu ukraińskiemu, oraz bliskości silnego ośrodka ukraińskiego, jakim był Przemyśl. Ze względu na występowanie dużych kompleksów leśnych i ukształtowanie powierzchni teren sprzyjał rozwojowi partyzantki. W szeregu miejscowości w czasie wojny powstały silne samoobrony, wiele z nich zbudowało kryjówki i schrony, a nawet okopy (Cisowa, Izdebki, Jawornik Ruski, Krasice, Piątkowa, Poręby, Żohatyn).
Po zajęciu terenu w lipcu i sierpniu 1944 przez wojska radzieckie, istniejące oddziały UPA wycofały się w Ukraińskie Karpaty. Dopiero we wrześniu powróciły dwie sotnie („Chomy” i „Czarnego”), jednak wskutek dużego nasycenia terenu wojskami radzieckimi, i ciągłych obław NKWD (głównie w celu mobilizacji do Armii Czerwonej) zostały one po bitwie koło Leszczawy Górnej rozformowane i rozproszone po terenowych placówkach SKW.
Również w jesieni 1944 wojska NKWD (338 pp z 64 Dywizji NKWD) wraz z milicjantami z Milicji Obywatelskiej i funkcjonariuszami UB rozpoczęły obławy na Ukraińców ukrywających się przed poborem do Armii Czerwonej, jak również podejrzanych o działalność w ukraińskim podziemiu. W czasie obław dochodziło do wielu zbrodni (np. milicjanci z Birczy 1 stycznia 1945 zabili 1 osobę w Malawie, 2 stycznia 2 kobiety w Leszczawie Górnej, 4 stycznia nauczyciela w Leszczawie Górnej, 8 stycznia w Łomnej zabili 3 ludzi i pobili wiele innych). Oprócz działań milicjantów, w jesieni zaczęła narastać ilość ataków ze strony polskich oddziałów partyzanckich.
Po rozpoczęciu akcji wysiedleńczej, terenowi działacze OUN-B przeprowadzili w każdej gromadzie zebrania, na których odwołując się do patriotyzmu i przywiązania do ziemi, zakazywali wyjazdu, rozprowadzali również ulotki o tej samej treści. Po kilku tygodniach, w celu zastraszenia osób wahających się, zamordowano 24 listopada w Kormanicach 6-osobową rodzinę przygotowującą się do wyjazdu.
Na początku grudnia nastąpiło znaczne pogorszenie pogody, więc akcja wysiedleńcza uległa zatrzymaniu, nasilono w zamian akcję propagandową. Publikowano w prasie wywiady z przesiedleńcami, a nawet listy przesiedlonych z podziękowaniami i pochwałami sytuacji w Związku Radzieckim.
W pierwszym okresie wysiedleń wyjazdy były raczej dobrowolne, często podyktowane złą sytuacją materialną (brak własnego gospodarstwa, spalenie gospodarstwa, duże podatki i kontyngenty). Członkowie komisji przesiedleńczych pozwalali nawet wycofywać już złożone zgłoszenia na wyjazd. Jako powody wycofywania zgłoszeń podawano w tym okresie trudne warunki atmosferyczne, brak ciepłej odzieży, lecz często prawdziwą przyczyną była presja ze strony ukraińskiego podziemia.
II etap.
Drugi etap akcji wysiedleńczej trwał od marca do sierpnia 1945.
III etap.
Trzeci etap akcji wysiedleńczej trwał od września 1945 do lutego 1946.
IV etap.
Czwarty etap akcji przesiedleńczej trwał od marca 1946 do maja 1947.

</doc>
<doc id="1826362" url="https://pl.wikipedia.org/wiki?curid=1826362" title="Miguel Rimba">
Miguel Rimba

Miguel Ángel Rimba Alvis (ur. 1 listopada 1967 w Riberalcie) – piłkarz boliwijski grający na pozycji obrońcy.
Kariera klubowa.
Karierę piłkarską Rimba rozpoczął w klubie Club Bolívar. W 1988 roku zadebiutował w jego barwach w pierwszej lidze boliwijskiej. Już w pierwszym sezonie gry w tym klubie osiągnął swój pierwszy sukces, gdy wywalczył mistrzostwo Boliwii. W 1990 roku został wicemistrzem kraju, a w 1991 roku ponownie mistrzem. Tytuł mistrzowski z Bolívarem wywalczył także w latach 1992, 1994, 1996 i 1997. Ogółem od 1988 do 1998 roku rozegrał w tym klubie 302 mecze i strzelił 4 gole.
W 1999 roku Rimba przeszedł do Oriente Petrolero. Po pół roku odszedł do argentyńskiego Atlético Tucumán. Tam rozegrał 13 spotkań w argentyńskiej drugiej lidze i wrócił do Oriente Petrolero, z którym w 2000 roku został wicemistrzem Boliwii. W 2001 roku występował w Realu Santa Cruz, a w 2002 roku ponownie grał w Oriente Petrolero. Ostatnim etapem w karierze Rimby były występy w 2003 roku w zespole Club Aurora. W jego barwach zakończył karierę w wieku 36 lat.
Kariera reprezentacyjna.
W reprezentacji Boliwii Rimba zadebiutował 25 maja 1989 roku w wygranym 3:2 towarzyskim spotkaniu z Paragwajem. W tym samym roku został powołany na swój pierwszy w karierze turniej Copa América. W 1991 roku grał w Copa América 1991, a w 1993 w Copa América 1993. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. Tam był podstawowym zawodnikiem i rozegrał 3 spotkania: z Niemcami (0:1), z Koreą Południową (0:0) i z Hiszpanią (1:3). W swojej karierze Rimba zaliczył także występy na Copa América 1995, Copa América 1997 (wicemistrzostwo kontynentu) i Copa América 1999. Ogółem w kadrze narodowej od 1989 do 2000 roku rozegrał 80 meczów.

</doc>
<doc id="1826363" url="https://pl.wikipedia.org/wiki?curid=1826363" title="Koreański Uniwersytet Języków Obcych">
Koreański Uniwersytet Języków Obcych

Koreański Uniwersytet Języków Obcych (; ) – południowokoreańska uczelnia niepubliczna założona w 1954 roku. Składa się z dwóch kampusów: w Seulu i w Yongin.

</doc>
<doc id="1826365" url="https://pl.wikipedia.org/wiki?curid=1826365" title="No Way Out (2008)">
No Way Out (2008)



</doc>
<doc id="1826366" url="https://pl.wikipedia.org/wiki?curid=1826366" title="Piotr Wojciech Kotlarz">
Piotr Wojciech Kotlarz

Piotr Wojciech Kotlarz (ur. 23 sierpnia 1951 w Gdańsku) – polski pisarz, historyk, historiozof i publicysta, autor tekstów piosenek. 
Życiorys.
Studiował na Katolickim Uniwersytecie Lubelskim (3 lata) i Uniwersytecie Gdańskim, który ukończył w 1976. Napisał pracę "Teatr szkolny w Drugiej Rzeczypospolitej (1918-1939). Koncepcje, działalność, znaczenie" i uzyskał doktorat z nauk filologicznych 26 listopada 2013 na Uniwersytecie Wrocławskim. Członek Związku Literatów Polskich, Stowarzyszenia Dziennikarzy Rzeczypospolitej Polskiej, Gdańskiego Towarzystwa Przyjaciół Sztuki oraz Gdańskiego Towarzystwa Naukowego. Wydawał i redagował pisma: "„Socjaldemokrata Gdański”", "„Robotnik”", "„Realia”" i "„Autograf”" (wspólnie z Andrzejem Waśkiewiczem). Od 2014 r. jest wydawcą i redaktorem naczelnym pisma internetowego "„Wobec”".
Jest animatorem życia kulturalnego Gdańska. Był wiceprezesem KSW ŻAK (2 lata), wiceprezesem Gdańskiego Towarzystwa Przyjaciół Sztuki, prezesem Gdańskiego Stowarzyszenia Twórców i Animatorów Kultury. Organizator i przewodniczący jury ogólnopolskiego Konkursu dla młodzieży (do 26 lat) na opowiadanie im. Bolesława Prusa (I edycja 2016, II edycja 2017/2018, III edycja 2019/2020, IV edycja 2020/2021, V edycja 2021/2022). Organizator i przewodniczący jury ogólnopolskiego Konkursu im. Lucjusza Komarnickiego na szkolne przedstawienie teatralne (I edycja 2021/2022). Autor scenariusza i współorganizator przedstawienia teatru tańca "„"Życie za życiem"”" z okazji 31. rocznicy powstania NSZZ "„"Solidarność"”" (sala koncertowa Akademii Muzycznej, Gdańsk 2011)oraz pomysłodawca, organizator i autor tekstów piosenek koncertu "„"Życie za życiem"”" z okazji 40. rocznicy "„"Solidarności"”" (sala koncertowa Akademii Muzycznej, Gdańsk 2020). Pomysłodawca i organizator koncertu "Wolność jest w nas" z okazji 41 rocznicy Solidarności w Polskiej Filharmonii Bałtyckiej im. Fr. Chopina w Gdańsk. W czasie koncertu zaprezentowano m.in. trzy piosenki jego autorstwa z musicalu "Chcemy wolności". 
Działacz polityczny: od 1983 w PZPR (szeregowy członek), w latach 1993–1995 w SdRP (m.in. sekretarz Rady Gdańskiej), w latach 1995–2003 w PPS (m.in. dwukrotnie wiceprzewodniczący CKW PPS). Obecnie bezpartyjny. Kandydował do Parlamentu Europejskiego z Komitetu Wyborczego Partii Zieloni w 2014 roku. 
Publikacje.
Prace naukowe.
Jest także współautorem dzieł: Filozofia polityki wobec literackich i artystycznych inspiracji / pod red. Marii Szyszkowskiej (1996).; "Rozmyślania Gdańskie" (1998); "Dzieje drukarstwa w Gdańsku" [w:] "40-lecie Zespołu Szkół Poligraficznych i Ogólnokształcących im. Jana Heweliusza", Gdańsk 2000.

</doc>
<doc id="1826368" url="https://pl.wikipedia.org/wiki?curid=1826368" title="Solenopotes capillatus">
Solenopotes capillatus

Solenopotes capillatus – gatunek wszy należący do rodziny Linognathidae, pasożytujący na bydłe domowym ("Bos taurus"). Powoduje chorobę wszawicę. 
Samiec długości 1,25 mm, samica 1,75 mm. Są silnie spłaszczona grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Pasożytuje na skórze owłosionej głównie na powłokach brzusznych, głowie, szyi i okolicach nasady ogona. W przypadku silnego opadnięcia może występować na całym ciele. Występuje na terenie regionu holoarktycznego.

</doc>
<doc id="1826370" url="https://pl.wikipedia.org/wiki?curid=1826370" title="Solenopotes capillatus dubius">
Solenopotes capillatus dubius



</doc>
<doc id="1826373" url="https://pl.wikipedia.org/wiki?curid=1826373" title="Opactwo Prüm">
Opactwo Prüm

Opactwo Prüm – klasztor benedyktyński w miejscowości Prüm, obecnie na terenie Niemiec, założony w początku VIII w., zlikwidowany podczas rewolucji francuskiej. W średniowieczu opactwo stanowiło ważne centrum kulturalne, szczególnie w okresie panowania dynastii Karolingów, której przedstawiciele byli z nim blisko związani.
Historia.
Założycielami opactwa byli Bertrada Starsza i jej syn Herybert, hrabia Laonu, którzy ufundowali je w górach Eifel w 721 Patronat nad klasztorem już wkrótce, poprzez córkę Heriberta, Bertradę z Laonu, która została żoną króla frankijskiego Pepina Krótkiego, przeszedł na przedstawicieli dynastii Karolingów. Pepin Krótki dokonał odnowienia założenia (rozbudowując budynki i udzielając nadań oraz przywilejów), a wielu innych Karolingów było z nim blisko związanych – m.in. zmarli tutaj syn Karola Wielkiego Pepin Garbaty (który został tu mnichem po nieudanym buncie przeciwko ojcu) oraz cesarz Lotar I (który przywdział habit mnisi na 6 dni przed śmiercią i został tu pochowany), nauki pobierał Karol Łysy, a w 855 w klasztorze został zawarty układ o podziale państwa Lotara I między jego synów. Dzięki hojności kolejnych Karolingów klasztor prężnie się rozwijał, zarówno w sferze ekonomicznej, jak i kulturalnej, mimo nieszczęść jakie go spotykały (w końcu IX stulecia dwukrotnie był niszczony przez najazdy normańskie).
Materialne podstawy funkcjonowania klasztoru zapewniły mu powodzenie na kolejne stulecia. Rozwój trwał nadal, w klasztorze przebywało nawet do 300 mnichów. Zwieńczeniem tego rozwoju było uzyskanie w XIII wieku przez opatów z Prüm prawa do używania tytułu księcia Rzeszy. Odtąd jednak datuje się też powolny upadek klasztoru. W 1576 utracił on (po kilkudziesięcioletnim oporze) niezależność: został podporządkowany arcybiskupom Trewiru, którzy odtąd każdorazowo piastowali urząd opata, a same posiadłości opactwa zostały inkorporowane do elektoratu trewirskiego. 
W XVIII wieku dokonano przebudowy kościoła i budynków klasztornych w stylu barokowym. W 1794 klasztor został rozwiązany przez rewolucyjne władze francuskie i poddany sekularyzacji. Po kilku latach w dawnym kościele opackim ustanowiono siedzibę parafii.
Budynki dawnego klasztoru (w tym kościół) zostały zniszczone wskutek bombardowań alianckich podczas II wojny światowej, odbudowano je w latach 50. XX wieku Bazylika Najświętszego Salwatora nadal służy jako kościół parafialny, a w budynkach poklasztornych funkcjonuje szkoła.
Wśród relikwii przechowywanych w opactwie znajdują się przekazane przez Pepina Krótkiego (który z kolei otrzymał je od papieża Zachariasza) sandały czczone jako sandały Jezusa.

</doc>
<doc id="1826375" url="https://pl.wikipedia.org/wiki?curid=1826375" title="Robert Kälter">
Robert Kälter

Robert Kälter (ur. 27 lipca 1874 we Wrocławiu, zm. 6 marca 1926 w St. Blasien) – niemiecki rabin, w latach 1908-1926 związany z Gdańskiem, działacz społeczny, wolnomularz.
Życiorys.
Urodził się we Wrocławiu w rodzinie żydowskiej. Tam ukończył szkołę oraz Żydowskie Seminarium Teologiczne, gdzie w 1902 został ordynowany na rabina oraz uzyskał tytuł doktora filozofii. W czasie studiów działał w związku Teologicznym "Amicita". W 1902 został powołany na urząd rabina Poczdamu, 17 czerwca 1903 poświęcił nową synagogę. Tam też się ożenił.
W 1908 został rabinem w Gdańsku. Zastąpił na tym stanowisku Maksa Freudenthala. Zamieszkał wraz z rodziną przy Stadgraben 6. Nauczał religii w kilku gdańskich szkołach oraz zaczął udzielać się społecznie. Wstąpił do loży masońskiej "Borussia", której w latach 1910-1911 był sekretarzem, następnie wiceprezydentem, a od 1 kwietnia 1914 przez dwie kadencje prezydentem. Z jego inicjatywy powstał klub młodzieżowy, który po kilku latach został przekształcony w Stowarzyszenie Młodzieżowe "Gabriel Riesser" i stał się przybudówką loży "Borusia".
Po wybuchu I wojny światowej uzyskał nominację na rabina polowego. Wciągnął członków loży "Borussia" oraz młodzież z "Gabriel Riesser" do pomocy w szpitalach oraz rodzinom, których synowie zaciągnęli się do wojska. Pomagał w lazaretach, odprawiał modły dla rannych i jeńców. W 1921 poświęcił tablicę pamiątkową upamiętniającą 56 młodych Żydów poległych na froncie, która zawisła w Wielkiej Synagodze w Gdańsku. W 1920 wraz z Felixem Fabianem założył Żydowski Komitet Emigracyjny, przekształcony później w Komitet Pomocy dla Żydowskiej Emigracji. W ramach komitetu czynnie zajmował się opieką nad uchodźcami, dostarczał jedzenie, leki, paszporty oraz odprawiał świąteczne modły. Z jego inicjatywy powstało sanatorium w Sopocie, pomagał pielęgniarkom, działał w Lidze Praw Ludzkich oraz popierał zbiórki na rzecz osadnictwa w Palestynie.
W wieku pięćdziesięciu lat dostał zawału serca, co spowodowane było intensywnym trybem życia. W związku z tym wyjechał do sanatorium w St. Blasien, gdzie zmarł. Pochowany jest na cmentarzu żydowskim w Gdańsku. 

</doc>
<doc id="1826376" url="https://pl.wikipedia.org/wiki?curid=1826376" title="Robert Kalter">
Robert Kalter



</doc>
<doc id="1826378" url="https://pl.wikipedia.org/wiki?curid=1826378" title="Władysław Pomaski">
Władysław Pomaski

Władysław Pomaski (ur. 5 kwietnia 1895 w Pomaskach Wielkich pow. makowski, zm. 7 marca 1981 w Londynie) – major pilot balonowy, zdobywca Pucharu Gordona Bennetta.
Życiorys.
Po ukończeniu Warszawskiej Szkoły Przemysłowo-Technicznej zaczął pracować jako nauczyciel w Sieluniu. W 1916 został członkiem Polskiej Organizacji Wojskowej. W 1920 walczył w wojnie polsko-bolszewickiej w składzie 32 Ciechanowskiego Pułku Piechoty nad Ługiem i Stochodem, pod Maniewiczami, Powórskiem i Rafałówką. Był bowiem szefem w 6. kompanii ppor. Feliksa Felda.
Absolwent Szkoły Podchorążych Piechoty w Warszawie z 3 lokatą, Centralnej Szkoły Aerostatycznej w Toruniu z 2 lokatą, Centralnej Szkoły Karabinów i Broni Specjalnych w Chełmnie oraz oficerskiego kursu doszkalającego w Obozie Szkolnym Wojsk Samochodowych w Warszawie. Najpierw pełnił służbę w 13 pułku piechoty w Pułtusku, a następnie w Centralnym Zakładzie Balonowym w Legionowie. Od 1929 był kierownikiem Ekspozytury nr VIII przy Wojskowej Wytwórni Balonowej w Legionowie i jednocześnie szefem całego Nadzoru Technicznego Balonowego. W 1932 roku pełnił służbę w Wojskowym Zakładzie Zaopatrzenia Aeronautyki w Warszawie. W latach 1936–1937 był komendantem parku w 1 batalionie balonowym w Toruniu, a następnie kierownikiem administracji materiałowej w 2 batalionie balonowym w Legionowie.
24 sierpnia 1939 w czasie mobilizacji kpt. Władysław Pomaski objął funkcję przewodniczącego komisji odbioru sprzętu motorowego: samochodów i motocykli dla formowanych kompanii balonowych. Gotowość osiągnięto zgodnie z planem. Miejsce kancelarii i gromadzenia sprzętu wyznaczył przy ul. Balonowej w Legionowie. Po ogłoszeniu mobilizacji powszechnej kpt. Pomaski został komendantem parku Bazy Balonowej nr 1 mobilizowanej przez 2 batalion balonowy.
6 września wieczorem otrzymano pierwsze zarządzenie przygotowania do ewakuacji. Nazajutrz podstawiono wagony do ewakuacji sprzętu parku balonowego i ludzi. W dniu tym sprzęt parku, magazyny, zapas benzyny i maszyny załadowano do dwóch zestawów pociągów towarowych. Transport samochodowy miał odejść pod dowództwem kpt. Pomaskiego. 18 września w południe, kiedy czołgi radzieckie po zajęciu wsi Serafińce zbliżały się w stronę granicy, kpt. Pomaski przekroczył granicę rumuńską.
Później przez Czerniowce, Bukareszt, Belgrad, Saloniki, Ateny i Morze Śródziemne przedostał się do Marsylii we Francji. W styczniu 1940 obozie Carpiani wstąpił do organizującego się Wojska Polskiego. Najpierw dowodził 6 kompanią administracyjną w Lyonie. 22 marca został skierowany do fabryki samolotów w Clermont Ferrand, gdzie odbył staż. Po klęsce Francji przedostał się do Wielkiej Brytanii, gdzie do 12 września pozostawał w Blackpool bez przydziału. Od października 1940 dowodził II Dywizjonem Ośrodka Wyszkolenia Naziemnego Balonów, po czym został przeniesiony do komendy tego ośrodka. W lutym 1941 został adiutantem 317 Wileńskiego dywizjonu myśliwskiego. W lipcu 1941 został przeniesiony do 25 Szkoły Pilotażu Początkowego w Hucknall. W styczniu 1943 objął funkcję adiutanta w 6 Jednostce Wyszkolenia Operacyjnego w Tornaby. Na krótko znalazł się w 305 dywizjonie bombowym Ziemi Śląskiej im. Ks. Józefa Poniatowskiego, po czym został przeniesiony do 72 Samochodowego Parku Naprawczego w Chichester. Od 17 lipca 1944 był kierownikiem kancelarii w Biurze Historycznym Lotnictwa w Blackpool, po czym został skierowany do Dowództwa Lotnictwa w Londynie. Po rozformowaniu Polskich Sił Powietrznych 31 października 1946 znalazł się z wieloma baloniarzami w Polskim Lotniczym Korpusie Przysposobienia i Rozmieszczenia.
Po wojnie pozostał w Wielkiej Brytanii. Zmarł 7 marca 1981 w Londynie. Pochowany został na cmentarzu parafialnym w Szwelicach.
Był żonaty z Czesławą z Czaplickich, miał troje dzieci: syna Jana (zmarł wkrótce po porodzie), córkę Janinę Anielę Zofię i syna Kazimierza Ładysława.
W uznaniu zasług, 19 listopada 2009 nadano imię mjr. Władysława Pomaskiego hali sportowej przy Zespole Szkół nr 2 w Makowie Mazowieckim.
Zawody balonowe.
Pierwszy wzlot Władysław Pomaski wykonał w Toruniu 16 sierpnia 1922 na balonie typu Caquot R i do 16 października tegoż roku odbył ich 7. Jesienią 1923 wykonał z kpt. Marianem Farjaszewskim pierwszy lot balonem wolnym. Start nastąpił z Poznania z placyku obok gazowni nad Wartą obok mostu. Lot trwał 6 godzin, w tym cztery nad chmurami.
Pięciokrotnie startował w Krajowych Zawodach Balonów Wolnych o Puchar im. płk. Aleksandra Wańkowicza (1926, 1930, 1931, 1933, 1939), zdobywając jako jedyny trzykrotnie najwyższe trofeum. Wygrywał w latach 1930 i 1931 w Warszawie oraz w 1939 w Mościcach.
Czterokrotnie reprezentował Polskę w Międzynarodowych Zawodach Balonów Wolnych o Puchar im. Gordona Bennetta (1932, 1934, 1935, 1936). Największym sukcesem Władysława Pomaskiego było zajęcie pierwszego miejsca wraz z Franciszkiem Hynkiem w XXII zawodach w 1934 w Warszawie. W 1939 miał wziąć po raz piąty udział w tych zawodach rozgrywanych tym razem we Lwowie. Niestety, z powodu wybuchu wojny zawody te nie doszły do skutku.

</doc>
<doc id="1826379" url="https://pl.wikipedia.org/wiki?curid=1826379" title="Kanał Różanka">
Kanał Różanka

Kanał Różanka – kanał żeglugowy we Wrocławiu, wybudowany jako część drogi wodnej omijającej centrum miasta. Rozwój żeglugi na Odrze oraz zbyt mała przepustowość drogi wodnej przebiegającej przez centrum miasta oraz drogi wodnej przebiegającej "Starą Odrą" i "Kanałem Miejskim", a także potrzeba ochrony miasta przed powodzią, spowodowało realizację projektu nowej drogi wodnej oraz kanału ulgi. W ramach tej inwestycji wybudowano "Kanał Powodziowy" i "Kanał Żeglugowy" oraz "Kanał Różanka". Początek drogi wodnej znajduje się w 244,2 km biegu rzeki Odry, biegnie Kanałem Żeglugowym, dalej "Starą Odrą" i na koniec "Kanałem Różanka", całość 10,7 km długości szlaku żeglugowego. Kanał został wybudowany, w latach 1912-1917 (1913-1917). Istotną część tego odcinka drogi wodnej stanowi Śluza Różanka. Na północ od Kanału Różanka znajduje się osiedle Różanka. Na południe od kanału znajduje się koryto Starej Odry, następnie Kanał Miejski, a za nimi osiedle Kleczków. Poszczególne koryta rozdzielone są dużymi groblami. U zbiegu tych trzech koryt znajduje się Przeładownia Elektrociepłowni Wrocław. Nad Kanałem Różanka przerzucone są dwie przeprawy mostowe, drogowe: w początkowym biegu kanału Mosty Trzebnickie, i dalej przed "Śluzą Różanka" Mosty Osobowickie.

</doc>
<doc id="1826380" url="https://pl.wikipedia.org/wiki?curid=1826380" title="Cyryl (Smirnow)">
Cyryl (Smirnow)

Cyryl, imię świeckie – Konstantin Iłarionowicz Smirnow (ur. 26 kwietnia 1863 w Kronsztadzie – zm. 20 listopada 1937 pod Szymkentem) – metropolita Rosyjskiego Kościoła Prawosławnego. Po ogłoszeniu przez metropolitę Sergiusza, pełniącego obowiązki "locum tenens" patriarchy Moskwy deklaracji lojalności wobec władz stalinowskich, wypowiedział mu posłuszeństwo i związał się z ruchem katakumbowym. Był jednym z liderów nie wspominających. 
Wykształcenie i kapłaństwo.
Ukończył seminarium i Akademię Duchowną w Petersburgu, uzyskując w 1887 dyplom kandydata teologii. 15 listopada tego roku przyjął święcenia diakońskie, zaś sześć dni później - kapłańskie. Został wysłany do pracy duszpasterskiej w Jelizawietpolu w guberni kaukaskiej. Wrócił do stolicy Rosji po ośmiu latach, zostając opiekunem cerkwi przy II gimnazjum, a następnie cerkwi Trójcy Świętej w Kronsztadzie. Przeniesienie do Kronsztadu z prestiżowego stanowiska w stolicy mogło wiązać się z prośbą Smirnowa, by być bliżej późniejszego świętego Jana Kronsztadzkiego, z którym był blisko związany duchowo (po jego śmierci wygłosił na pogrzebie słowo o zmarłym). 
Był żonaty z Olgą Nikołajewną Aziatską, również córką kapłana prawosławnego, miał z nią córkę Olgę. W czasie pobytu w Kronsztadzie jego córeczka zmarła na skutek nieszczęśliwego wypadku, a wkrótce później stracił również żonę. W związku z tym podjął decyzję o złożeniu ślubów zakonnych. 
Misjonarz.
10 maja 1902 złożył śluby zakonne i przyjął imię mnisze Cyryl. Natychmiast otrzymał również godność archimandryty i został mianowany naczelnikiem misji rosyjskiej w Persji (dzisiejsze terytorium północnego Iranu). Pracował tam wśród wyznawców Asyryjskiego Kościoła Wschodniego. Za czasów jego przewodnictwa misji w Persji powstała drukarnia prawosławna, szkoła z internatem, zainspirował również tłumaczenia Świętej Liturgii św. Jana Chryzostoma, modlitewnika i kilku opracowań teologicznych na język syryjski. 
Biskup.
6 sierpnia 1904 otrzymał godność biskupa gdowskiego, wikariusza eparchii petersburskiej. Blisko współpracował w tym okresie z metropolitą Antonim, którego znał jeszcze z okresu nauki w Akademii Duchownej. 30 grudnia 1909 przeniesiony na katedrę tambowską i szacką. 6 maja 1913 podniesiony do godności arcybiskupiej. W czasie swojej służby w eparchii tambowskiej wyróżniał się energią w organizacji szkolnictwa cerkiewnego, przyczynił się również do kanonizacji św. Pitirima Tambowskiego, jaka miała miejsce w 1914. 
Uczestniczył w Soborze Lokalny Rosyjskiego Kościoła Prawosławnego w latach 1917-1918. Jeszcze w czasie jego trwania został metropolitą tyfliskim i bakijskim z tytułem egzarchy Kaukazu. W czasie pełnienia tej godności rywalizował z Cerkwią Gruzińską o przynależność jurysdykcyjną eparchii bakijskiej. Zimę na przełomie lat 1919-1920 spędził w więzieniu, zatrzymany przez Czekę. Po opuszczeniu więzienia został przeniesiony na katedrę kazańską i swijaską, jednak już w sierpniu 1920 ponownie go aresztowano pod pretekstem nielegalnego przejazdu z Moskwy do Kazania. Został skazany na pięć lat więzienia, jednak opuścił je już po dwóch, wobec zakończenia działań wojny domowej. 
Aresztowany ponownie po siedmiu miesiącach na wolności, w sierpniu 1922 został zesłany do Ust-Sysolska. Mimo izolacji starał się angażować w wewnętrzne sprawy Cerkwi. W swojej korespondencji z patriarchą Tichonem apelował do niego o bezkompromisową postawę wobec ruchu Żywej Cerkwi. 7 stycznia 1925 Tichon mianował go, zgodnie z prawem nadanym mu przez sobór, pierwszym kandydatem do godności "locum tenens" patriarchatu moskiewskiego, w razie gdyby nie był w stanie sprawować swoich obowiązków ani zwołać soboru, który wybrałby następcę. Po śmierci Tichona przebywał jednak nadal na zesłaniu i nie był w stanie objąć godności "locum tenens". Ostatecznie został nim metropolita kruticki Piotr (Polański), a po jego aresztowaniu - wyznaczony przez niego metropolita moskiewski Sergiusz (Stragorodski). Jesienią 1926 metropolita Cyryl otrzymał jednak propozycję, by za cenę współpracy z GPU uzyskać pomoc władz w wyborze na patriarchę. Hierarcha odmówił i został za to ponownie zesłany do kraju turuchańskiego, gdzie przebywał do 1933. 
Z zesłania metropolita Cyryl korespondował z metropolitą Sergiuszem, otwarcie protestując przeciw jego polityce ustępstw wobec stalinowskiego rządu. Jawna deklaracja nieposłuszeństwa i związanie się z ruchem nie wspominających sprawiła, że w 1930 Sergiusz pozbawił go (tytularnej) katedry kazańskiej i oddał pod sąd biskupów, który jednak nie pozbawił go stanu duchownego ani możliwości odprawiania nabożeństw. Cyryl nigdy nie uznał okoliczności objęcia przez Sergiusza godności "locum tenens" za zgodne z prawem kanonicznym, respektował jednak sakramenty sprawowane przez niego i polemizował z tymi nie wspominającymi, którzy uważali metropolitę moskiewskiego za wykluczonego ze stanu duchownego. Z drugiej strony odmawiał sprawowania Świętej Liturgii z kapłanami popierającymi stanowisko Sergiusza. 
W 1933 powrócił z zesłania do miasta Gżatskie, w którym przeżył jednak tylko rok. Aresztowany ponownie 14 czerwca 1934 i uwięziony na Butyrkach, po czym skazany na trzyletnie zesłanie do Kazachstanu. Tam również umożliwiono mu prowadzenie szerokiej korespondencji z przeciwnikami Sergiusza, któremu konsekwentnie odmawiał posłuszeństwa do końca życia. 24 czerwca 1937 został oskarżony o członkostwo w "kontrrewolucyjnej organizacji kościelnej" i skazany na śmierć wyrokiem trójki NKWD. Rozstrzelany pod Szymkentem razem z grupą innych kapłanów prawosławnych. Ze względu na brak oficjalnej wiadomości o jego śmierci część prawosławnych była przekonana, że Cyryl żył nadal; krążyły wiadomości, że zmarł dopiero w 1941, a przed śmiercią pogodził się z metropolitą Sergiuszem. 
W sierpniu 2000 kanonizowany jako jeden z nowomęczenników rosyjskich. Wcześniej, od 1981, czcił go ówcześnie niekanoniczny Rosyjski Kościół Prawosławny poza granicami Rosji. O ile jednak Rosyjski Kościół Prawosławny podkreślał, że metropolita został kanonizowany ze względu na okoliczności śmierci i trwanie w wierze mimo kolejnych życiowych doświadczeń, równocześnie dystansując się od jego konfliktu z metropolitą Sergiuszem, Kościół Zagraniczny uznał również ten aspekt działalności Cyryla za godny pełnego naśladowania. 

</doc>
<doc id="1826382" url="https://pl.wikipedia.org/wiki?curid=1826382" title="Szczyt Patkhor">
Szczyt Patkhor

Szczyt Patkhor lub Patkhur (tadż. Паххор) – szczyt w paśmie Pamiru. Leży w południowym Tadżykistanie, blisko granicy z Afganistanem.

</doc>
<doc id="1826389" url="https://pl.wikipedia.org/wiki?curid=1826389" title="Demokracja Teraz">
Demokracja Teraz

Demokracja Teraz, DJ ("Demokratie Jetzt") – ruch obywatelski w NRD utworzony 12 września 1989. W 1991 połączył się z Neues Forum i Initiative Frieden und Menschenrechte tworząc Bündnis 90.

</doc>
<doc id="1826394" url="https://pl.wikipedia.org/wiki?curid=1826394" title="Ahmed Hegazi">
Ahmed Hegazi

Ahmed Hegazi (pisany również jako "Ahmad Hegazi", w jęz.arab. أجمد حجازى) (ur. 18 czerwca 1935, zm. 15 czerwca 2002) – egipski aktor. Najbardziej znanym na arenie międzynarodowej filmem z jego udziałem jest "Al-Mummia" (pol. „Mumia”, ang. "Night of Counting the Years").
Wystąpił także w polskich produkcjach – wersji filmowej i telewizyjnej "W pustyni i w puszczy" oraz filmie o królu Kazimierzu Wielkim.
Filmografia.
– "prawdopodobnie niepełna" –

</doc>
<doc id="1826396" url="https://pl.wikipedia.org/wiki?curid=1826396" title="I liga czechosłowacka w piłce nożnej mężczyzn">
I liga czechosłowacka w piłce nożnej mężczyzn

1. liga czechosłowacka (czes. "Československá fotbalová liga", słow. "Československá futbalová liga") była najwyższą klasą rozgrywkową w Czechosłowacji. Pierwsza edycja miała miejsce w 1925, a ostatnia w 1993.
Historia.
Nawet po organizacji oficjalnych mistrzostw w 1925 roku, w rozgrywkach najpierw brały udział tylko kluby z Pragi i środkowych Czech. Dopiero w sezonie 1929/30 do rozgrywek dołączyły zespoły z innych regionów Czech, w sezonie 1933/34 pierwszy zespół z Moraw, a w następnym sezonie 1934/35 zostały rozegrane w pełni ogólnokrajowe mistrzostwa Czechosłowacji (po raz pierwszy dołączyły słowackie zespoły).
W sezonie 1938/39, kiedy niemieckie wojska okupowały Czechosłowację, trwająca edycja (po 2 kolejkach) została przymusowo podzielona na mistrzostwa Czech i mistrzostwa Słowacji. Podzielone rozgrywki trwały 6 sezonów. Mistrzostwa Czech i Moraw wygrała czterokrotnie SK Slavia Praga i dwa razy AC Sparta Praga. Mistrzostwa Słowacji zostały zdominowane przez ŠK Slovan Bratysława, który w ciągu 5 lat zdobył 3 razy tytuł mistrza i 2 razy wicemistrza.
Od sezonu 1945/46 liga przyjęła stały format. Były tylko dwie zmiany formatu ligi - w 1948 roku na system wiosna-jesień, a w 1957 roku liga z powrotem wróciła do systemu jesienno-wiosennego, który jest używany w większości krajów europejskich.
Liga była zdominowana przez praskie kluby:
Mistrzowie i pozostali medaliści.
15 marca 1939 III Rzesza przekształciła Bohemię i Morawy w Protektorat Czech i Moraw.
Niepodległość Słowacji była proklamowana 14 marca 1939 na polecenie Adolfa Hitlera. W tym też czasie kluby słowackie organizowały mistrzostwa Słowacji.

</doc>
<doc id="1826398" url="https://pl.wikipedia.org/wiki?curid=1826398" title="Concord (Sydney)">
Concord (Sydney)

Concord – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1826404" url="https://pl.wikipedia.org/wiki?curid=1826404" title="Petro Czilibi">
Petro Czilibi

Petro Chrystoforowycz Czilibi (ukr. Петро Христофорович Чілібі, ros. Петр Христофорович Чилиби, "Piotr Christoforowicz Czilibi", gr. Πέτρος Τσιλίμπις; ur. 21 marca 1955 roku w Zaporożu) – ukraiński piłkarz pochodzenia greckiego, występujący na pozycji obrońcy lub pomocnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Metałurh Zaporoże, w którym w 1974 rozpoczął karierę piłkarską. W latach 1977–1978 odbywał służbę wojskową w SK Odessa. Po zakończeniu służby pozostał w Odessie, występując w Czornomorcu. W 1983 powrócił do Metałurha Zaporoże, a w następnym roku przeszedł do Dnipra Dniepropetrowsk. Po jednym sezonie wrócił do Odessy, w której bronił barw SK. W 1989 ukończył karierę zawodową.
Kariera trenerska.
Po zakończeniu kariery zawodniczej został prezesem odrodzonego klubu SKA Odessa. 1 kwietnia 1993 z jego inicjatywy został założony klub „Riszelje Odessa”, w którym pracuje do dziś jako grający trener oraz prezesem klubu.

</doc>
<doc id="1826406" url="https://pl.wikipedia.org/wiki?curid=1826406" title="Goldberg-Mildenitz">
Goldberg-Mildenitz



</doc>
<doc id="1826407" url="https://pl.wikipedia.org/wiki?curid=1826407" title="Ostufer Schweriner See">
Ostufer Schweriner See



</doc>
<doc id="1826408" url="https://pl.wikipedia.org/wiki?curid=1826408" title="Concord West">
Concord West

Concord West – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1826411" url="https://pl.wikipedia.org/wiki?curid=1826411" title="Szczyt Majakowskiego">
Szczyt Majakowskiego

Szczyt Majakowskiego (ros. Пик Маяковского) – szczyt w paśmie Pamiru. Leży w południowym Tadżykistanie, blisko granicy z Afganistanem. Szczyt został nazwany przez Pawła Mikołajewicza Łuknickiego na cześć rosyjskiego poety i dramaturga Władimira Majakowskiego.

</doc>
<doc id="1826416" url="https://pl.wikipedia.org/wiki?curid=1826416" title="Mamo">
Mamo

Mamo (ukr. Мамо, ang. Mum) – ukraińsko-rosyjskojęzyczny singel ukraińskiej piosenkarki Anastasiji Prychod´ko napisany w 2009 roku przez Konstantina Meladze’a i Dianę Golde.
W 2009 roku utwór reprezentował Rosję podczas 54. Konkursu Piosenki Eurowizji, wygrywając finał krajowych selekcji po zdobyciu największego poparcia telewidzów i komisji jurorskiej. 16 maja został zaprezentowany przez piosenkarkę w finale Konkursu Piosenki Eurowizji jako dziesiąty w kolejności i zajął ostatecznie jedenaste miejsce z 91 punktami na koncie. Gdyby pod uwagę wzięło jedynie opinię telewidzów, piosenka zajęłaby 8. miejsce, zaś gdyby liczyła się tylko punktacja jurorów - 17.

</doc>
<doc id="1826417" url="https://pl.wikipedia.org/wiki?curid=1826417" title="Drummoyne">
Drummoyne

Drummoyne – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1826418" url="https://pl.wikipedia.org/wiki?curid=1826418" title="Amt Parchimer Umland">
Amt Parchimer Umland

Amt Parchimer Umland – niemiecki związek gmin leżący w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajduje się w miejscowości Parchim. 
W skład związku wchodzi dziesięć gmin:
Zmiany administracyjne.
25 maja 2014 gmina Severin została połączona z gminą Domsühl, a gminę Damm przyłączono do miasta Parchim.

</doc>
<doc id="1826421" url="https://pl.wikipedia.org/wiki?curid=1826421" title="Parchimer Umland">
Parchimer Umland



</doc>
<doc id="1826422" url="https://pl.wikipedia.org/wiki?curid=1826422" title="II Cesarstwo Bułgarskie">
II Cesarstwo Bułgarskie



</doc>
<doc id="1826423" url="https://pl.wikipedia.org/wiki?curid=1826423" title="Huascaran">
Huascaran



</doc>
<doc id="1826425" url="https://pl.wikipedia.org/wiki?curid=1826425" title="279 Dywizja Piechoty (III Rzesza)">
279 Dywizja Piechoty (III Rzesza)

279 Dywizja Piechoty (niem. "279. Infanterie-Division) –" niemiecka dywizja z czasów II wojny światowej, sformowana w Kassel na mocy rozkazu z 22 maja 1940 roku, w 10. fali mobilizacyjnej w IX Okręgu Wojskowym.
Struktura organizacyjna.
550., 551. i 552. pułk piechoty, 279. oddział artylerii, 279. kompania pionierów, 279. kompania przeciwpancerna, 279. kompania łączności;
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.

</doc>
<doc id="1826426" url="https://pl.wikipedia.org/wiki?curid=1826426" title="Russell Anderson">
Russell Anderson

Russell James Anderson (ur. 25 października 1978 w Aberdeen) – szkocki piłkarz występujący na pozycji obrońcy w Aberdeen.
Kariera klubowa.
Anderson karierę piłkarską rozpoczął w zespole Aberden, gdzie w 1996 roku rozpoczął występy w pierwszym zespole. Zadebiutował 4 stycznia 1997 roku w przegranym 0:2 ligowym spotkaniu z Dunfermline Athletic. Ogólnie w całym sezonie 1996/1997 zagrał 14 razy w Scottish Premier League. Szybko stał się podstawowym obrońcą Aberdeen; w następnym sezonie wystąpił już w 26 spotkaniach. 26 lutego 2000 roku w meczu ligowym z Hibernianem strzelił swoją pierwszą bramkę dla szkockiego zespołu. W Aberdeen Anderson grał jeszcze przez siedem lat. W tym czasie rozegrał 280 ligowych spotkań, w których udało mu się zdobyć 18 goli.
27 czerwca 2007 roku za milion funtów przeszedł do Sunderlandu. W nowym klubie zadebiutował 18 sierpnia w ligowym spotkaniu z Wigan Athletic&lt;ref name="07/08"&gt;&lt;/ref&gt;. Szybko jednak doznał kontuzji, która wyeliminowała go z gry na pięć miesięcy. Po wyleczeniu urazu, 19 lutego 2008 roku wypożyczono go do Plymouth Argyle.
Anderson rozegrał tam 14 ligowych spotkań, debiutując w meczu z Southampton. W maju powrócił na Stadium of Light. 26 sierpnia został ponownie wypożyczony, wysłano go do Burnley. Zadebiutował tam w spotkaniu ze swoim byłym klubem, Plymouth Argyle (0:0). Po czterech spotkaniach doznał ponownie kontuzji i powrócił do Sunderlandu. W lutym 2009 roku ponownie wypożyczono go do Burnley. Do czerwca nie zagrał tam jednak w żadnym spotkaniu.
15 stycznia 2010 roku przeszedł do Derby County. W nowym klubie zadebiutował w ligowym meczu z Peterborough United.
Kariera reprezentacyjna.
W reprezentacji Szkocji Anderson zadebiutował w październiku 2002 roku w spotkaniu z Islandią. W kadrze rozegrał 11 spotkań.

</doc>
<doc id="1826427" url="https://pl.wikipedia.org/wiki?curid=1826427" title="280 Dywizja Piechoty ’40 (III Rzesza)">
280 Dywizja Piechoty ’40 (III Rzesza)

280 Dywizja Piechoty – niemiecka dywizja z czasów II wojny światowej, sformowana w Gdańsku na mocy rozkazu z 22 maja 1940 roku, w 10. fali mobilizacyjnej w XX Okręgu Wojskowym.
Struktura organizacyjna.
556., 557. i 558. pułk piechoty, oddział artylerii, 280. kompania pionierów, 280. kompania przeciwpancerna, 280. kompania łączności; 
Szlak bojowy.
Dywizja przez cały okres swojego istnienia przebywała w macierzystym okręgu wojskowym. Z chwilą podpisania kapitulacji przez Francję, jednostkę rozwiązano na mocy rozkazu z 19 lipca 1940 roku.

</doc>
<doc id="1826428" url="https://pl.wikipedia.org/wiki?curid=1826428" title="Mistrzostwa Azji w Lekkoatletyce 2005">
Mistrzostwa Azji w Lekkoatletyce 2005

16. Mistrzostwa Azji w Lekkoatletyce – zawody sportowe, które odbyły się w południowokoreańskim Inczon na początku września 2005 roku. Areną zmagań sportowców był Incheon Munhak Stadium.
Reprezentanci Indii: trzeci zawodnik konkursu rzutu dyskiem mężczyzn – Anil Kumar (59,95) oraz druga zawodniczka w biegu na 800 metrów kobiet – Soundarajan Shanthi (2:04,01) zostali zdyskwalifikoni za doping, a ich rezultaty anulowane.

</doc>
<doc id="1826429" url="https://pl.wikipedia.org/wiki?curid=1826429" title="Five Dock">
Five Dock

Five Dock – geograficzna nazwa dzielnicy "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1826433" url="https://pl.wikipedia.org/wiki?curid=1826433" title="Amt Plau am See">
Amt Plau am See

Amt Plau am See – niemiecki związek gmin leżący w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajduje się w miejscowości Plau am See. 
W skład związku wchodzą trzy gminy:

</doc>
<doc id="1826435" url="https://pl.wikipedia.org/wiki?curid=1826435" title="Plau am See (urząd)">
Plau am See (urząd)



</doc>
<doc id="1826436" url="https://pl.wikipedia.org/wiki?curid=1826436" title="Michael Anthony Beach">
Michael Anthony Beach



</doc>
<doc id="1826439" url="https://pl.wikipedia.org/wiki?curid=1826439" title="Klasztor franciszkanów w Łodzi">
Klasztor franciszkanów w Łodzi

 

</doc>
<doc id="1826442" url="https://pl.wikipedia.org/wiki?curid=1826442" title="Amt Sternberger Seenlandschaft">
Amt Sternberger Seenlandschaft

Amt Sternberger Seenlandschaft – niemiecki związek gmin leżący w kraju związkowym Meklemburgia-Pomorze Przednie, w powiecie Ludwigslust-Parchim. Siedziba związku znajduje się w miejscowości Sternberg. 
W skład związku wchodzi dwanaście gmin:
Zmiany administracyjne.
1 stycznia 2016 gminy Langen Jarchow oraz Zahrensdorf połączyły się tworząc nowa gminę Kloster Tempzin.

</doc>
<doc id="1826443" url="https://pl.wikipedia.org/wiki?curid=1826443" title="280 Dywizja Piechoty ’42 (III Rzesza)">
280 Dywizja Piechoty ’42 (III Rzesza)

280 Dywizja Piechoty – niemiecka dywizja z czasów II wojny światowej, sformowana w Stavanger na mocy rozkazu z 22 kwietnia 1942 roku, poza falą mobilizacyjną przez VIII Okręg Wojskowy.
Struktura organizacyjna.
655., 657. i 666. forteczn batalion grenadierów;
645., 655., 658., 666., 1015. i A. forteczny batalion grenadierów, 280. kompania przeciwpancerny, 280. kompania łączności;
Szlak bojowy.
Jednostka przez cały okres istnienia pełniła służbę okupacyjną w południowo-zachodniej Norwegii oraz osłaniała wybrzeże pomiędzy Bergen a Stavangerem. W dniu zakończenia wojny poddała się oddziałom brytyjskim.

</doc>
<doc id="1826446" url="https://pl.wikipedia.org/wiki?curid=1826446" title="281 Dywizja Piechoty (III Rzesza)">
281 Dywizja Piechoty (III Rzesza)

281 Dywizja Piechoty – niemiecka dywizja z czasów II wojny światowej, sformowana w Kurlandii przez II Okręg Wojskowy, na mocy rozkazu z 11 listopada 1944 roku, poza falą mobilizacyjną z 281 Dywizji Bezpieczeństwa (ochronnej).
Struktura organizacyjna.
322., 368. i 418. pułk grenadierów, 281. pułk artylerii, 281. batalion pionierów, 281. dywizyjna kompania fizylierów, 281. oddział łączności, 281. polowy batalion zapasowy.
Szlak bojowy.
Po utworzeniu dywizję przerzucono z Kurlandii nad Wisłę. Brała udział w walkach odwrotowych z Prus przez Pomorze do Odry. Skapitulowała w maju 1945 r.

</doc>
<doc id="1826447" url="https://pl.wikipedia.org/wiki?curid=1826447" title="PETMAN">
PETMAN

PETMAN (od ) – "człekokształtny" robot projektowany do testów ubiorów ochronnych, używanych przez Armię Stanów Zjednoczonych.
PETMAN został skonstruowany w laboratoriach amerykańskiej firmy Boston Dynamics, jako kontynuacja linii robotów przeznaczonych dla Armii USA (w tym czworonożnego robota BigDog). W odróżnieniu od poprzednich "testerów", które musiały być wspomagane mechanicznie i miały limitowany repertuar ruchów, PETMAN będzie balansował i poruszał się "na wolności"; chodził, czołgał się i wykonywał szeroki zakres innych czynności w trakcie testów, będąc narażonym na chemiczne środki bojowe.
PETMAN będąc ubranym w strój ochronny będzie także symulował ludzką fizjologię przez kontrolowanie temperatury, wilgotności, a nawet potliwości gdy będzie to konieczne, wszystko to aby zapewnić realistyczne warunki testów.
Naturalne, zwinne ruchy są konieczne, by PETMAN symulował to jak żołnierz "nadwyręża" ubiór ochronny podczas wykonywania zadań. Robot będzie miał kształt i wielkość "zwykłego" człowieka, będąc pierwszym "człekokształtnym" robotem, który porusza się tak dynamicznie, jak prawdziwa osoba.
Finał projektu i dostarczenie działającego robota zaplanowany jest na rok 2011.

</doc>
<doc id="1826448" url="https://pl.wikipedia.org/wiki?curid=1826448" title="Meistriliiga (1995/1996)">
Meistriliiga (1995/1996)

Sezon 1995/96 był 5. sezonem o mistrzostwo Estonii.

</doc>
<doc id="1826449" url="https://pl.wikipedia.org/wiki?curid=1826449" title="282 Dywizja Piechoty (III Rzesza)">
282 Dywizja Piechoty (III Rzesza)

282 Dywizja Piechoty – niemiecka dywizja z czasów II wojny światowej, sformowana w Cherbourgu na mocy rozkazu z 1 marca 1943 roku, poza falą mobilizacyjną przez V Okręg Wojskowy.
Struktura organizacyjna.
848., 849. i 850. pułk grenadierów, 282. pułk artylerii, 282. batalion pionierów, 282. dywizyjny batalion fizylierów, 282. oddział przeciwpancerny, 282. oddział łączności, 282. polowy batalion zapasowy;

</doc>
<doc id="1826452" url="https://pl.wikipedia.org/wiki?curid=1826452" title="286 Dywizja Piechoty (III Rzesza)">
286 Dywizja Piechoty (III Rzesza)

286 Dywizja Piechoty – niemiecka dywizja z czasów II wojny światowej, sformowana w Kłajpedzie na mocy rozkazu z 17 grudnia 1944 roku, w poza falą mobilizacyjną przez VIII Okręg Wojskowy.
Struktura organizacyjna.
926., 927. i 931. pułk grenadierów, 286. pułk artylerii, 286. batalion pionierów, 286. oddział łączności, 286. polowy batalion zapasowy;
927. i 931. pułk grenadierów, 286. pułk artylerii, 286. batalion pionierów, 286. oddział łączności, 286. polowy batalion zapasowy;

</doc>
<doc id="1826457" url="https://pl.wikipedia.org/wiki?curid=1826457" title="Niskie Jezioro (powiat gołdapski)">
Niskie Jezioro (powiat gołdapski)

 
Niskie Jezioro – jezioro na Pojezierzu Zachodniosuwalskim, położone w woj. warmińsko-mazurskim, w powiecie gołdapskim, w gminie Dubeninki. Zwierciadło wody jeziora znajduje się na wysokości 178,0 m n.p.m., a jego powierzchnia wynosi 21,0 ha.
Jezioro wypełnia misę wytopiskową. 
Akwen jest objęty są strefą ciszy.
Przy wschodnim krańcu Niskiego Jeziora znajduje się wypływ rzeki Rospudy, która płynie do jeziora Szymanek.
Jezioro znajduje się w korytarzu ekologicznym między Puszczą Augustowską a Puszczą Borecką.
Na południe od Niskiego Jeziora znajduje się Wysokie Jezioro, które jest od niego oddzielone wzniesieniem o wysokości 204 m n.p.m.

</doc>
<doc id="1826459" url="https://pl.wikipedia.org/wiki?curid=1826459" title="Meistriliiga (1996/1997)">
Meistriliiga (1996/1997)

Sezon 1996/97 był 6. sezonem o mistrzostwo Estonii.

</doc>
<doc id="1826460" url="https://pl.wikipedia.org/wiki?curid=1826460" title="290 Dywizja Piechoty (III Rzesza)">
290 Dywizja Piechoty (III Rzesza)

290 Dywizja Piechoty – niemiecka dywizja z czasów II wojny światowej.
Historia.
Sformowana w Munsterlager na mocy rozkazu z 5 lutego 1940 roku, w 8. fali mobilizacyjnej w X Okręgu Wojskowym. Dywizja zakończyła szkolenie 30 kwietnia 1940 r. dzięki czemu zdążyła na ostatnią fazę walk o Francję. Do lutego 1941 r. stacjonowała na francuskim wybrzeżu Oceanu Atlantyckiego. W marcu 1941 r. została przerzucona do Prus Wschodnich. Stamtąd w składzie LVI Korpusu Pancernego zaatakowała ZSRR, gdzie odegrała główną rolę w zdobyciu Dźwińska. W rejonie Dźwiny i Dźwińska atakowała 21 Korpus Pancerny Armii Czerwonej, zadając mu znaczne straty. 
W sierpniu 1941 r. wzięła udział w |pierwszej bitwie o jezioro Ilmen, a w styczniu 1942 r. została okrążona pod Demiańskiem, skąd została oswobodzona w lutym 1943 r. Następnie walczyła o Dno, jezioro Ładoga i zimą o Newel. Jesienią 1943 r. miała już tylko sześć batalionów grenadierów, a bataliony niszczycieli czołgów i rozpoznawczy połączono w jeden batalion szybki.
Podczas odwrotu spod Leningradu poniosła ciężkie straty, a od października 1944 r. była izolowana w kotle kurlandzkim, gdzie wytrzymała kilka radzieckich ataków. W marcu 1945 r. zaokrętowano ją i wysłano do Neutief na Mierzei Wiślanej. Podczas ostatniej próby Armii Czerwonej zniszczenia wojsk niemieckich w Prusach Wschodnich 290 Dywizja poniosła ciężkie straty. Pozostała izolowana w Prusach aż do końca wojny i poddała się Rosjanom w maju 1945 r..
Skład dywizji.
Struktura organizacyjna w lutym 1940 roku:
Struktura organizacyjna w październiku 1944 roku:

</doc>
<doc id="1826462" url="https://pl.wikipedia.org/wiki?curid=1826462" title="Isidoro Benítez Casco">
Isidoro Benítez Casco

Isidoro Benítez Casco - piłkarz paragwajski, pomocnik.
Wziął udział w turnieju Copa América 1921, gdzie Paragwaj zajął ostatnie, czwarte miejsce. Benítez Casco zagrał we wszystkich trzech meczach - z Urugwajem, Brazylią i Argentyną.
Rok później wziął udział w turnieju Copa América 1922, gdzie Paragwaj został wicemistrzem Ameryki Południowej. Benítez Casco zagrał we wszystkich pięciu meczach - z Brazylią, Chile, Urugwajem, Argentyną i w decydującym o mistrzostwie barażu z Brazylią.
Wziął także udział w turnieju Copa América 1924, gdzie Paragwaj zajął trzecie miejsce. Benítez Casco zagrał we wszystkich trzech meczach - z Argentyną, Urugwajem i Chile.

</doc>
<doc id="1826464" url="https://pl.wikipedia.org/wiki?curid=1826464" title="291 Dywizja Piechoty (III Rzesza)">
291 Dywizja Piechoty (III Rzesza)

291 Dywizja Piechoty – niemiecka dywizja z czasów II wojny światowej, sformowana w Orzyszu na mocy rozkazu z 10 lutego 1940 roku, w 8. fali mobilizacyjnej w I Okręgu Wojskowym.
Struktura organizacyjna.
504., 505. i 506. pułk piechoty, 291. pułk artylerii, 291. batalion pionierów, 291. szwadron rozpoznawczy, 291. kompania przeciwpancerna, 291. oddział łączności;
504. i 505. pułk grenadierów, 291. pułk artylerii, 291. batalion pionierów, 291. batalion rowerzystów, 291. oddział przeciwpancerny, 291. oddział łączności, 291. polowy batalion zapasowy;
504., 505. i 506. pułk grenadierów, 291. pułk artylerii, 291. batalion pionierów, 291. batalion rowerzystów, 291. oddział przeciwpancerny, 291. oddział łączności, 291. polowy batalion zapasowy;
Szlak bojowy.
Pod koniec 1944 roku walczyła na przyczółku sandomierskim zajmując odcinek frontu w rejonie góry Szczytniak. Ofensywa radziecka rozpoczęta 12 stycznia 1945 roku zmusiła oddziały 291 DP oraz oddziały sąsiednich dywizji (88 DP i 168 DP) do odwrotu. W rejonie Częstochowy poległ dowodzący dywizją gen. Artur Finger.

</doc>
<doc id="1826465" url="https://pl.wikipedia.org/wiki?curid=1826465" title="Meistriliiga (1997/1998)">
Meistriliiga (1997/1998)

Sezon 1997/98 był 7. sezonem o mistrzostwo Estonii. Po tym sezonie liga przechodzi na system wiosna-jesień.

</doc>
<doc id="1826466" url="https://pl.wikipedia.org/wiki?curid=1826466" title="Brüel">
Brüel

Brüel – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, wchodzi w skład Związku Gmin Sternberger Seenlandschaft.

</doc>
<doc id="1826469" url="https://pl.wikipedia.org/wiki?curid=1826469" title="SMS Hindenburg">
SMS Hindenburg

SMS Hindenburg – niemiecki krążownik liniowy (w Niemczech klasyfikowany jako wielki krążownik – niem.: "Großer Kreuzer") z okresu I wojny światowej, zbudowany jako trzeci i ostatni okręt typu "Derfflinger".
Nazwę otrzymał na cześć Paula von Hindenburga, niemieckiego feldmarszałka, późniejszego (1925–1934) prezydenta Niemiec. Krążownik wszedł do służby liniowej dopiero w 1917 roku i nie wziął udziału w żadnej większej operacji morskiej. Po zakończeniu wojny został razem z innymi okrętami Hochseeflotte internowany w Scapa Flow i samozatopiony 21 czerwca 1919 roku.
Budowa.
Stępkę pod krążownik położono w Kaiserliche Werft w Wilhelmshaven 1 października 1913 roku. Został zbudowany jako trzeci po „Derfflingerze” i „Lützowie” okręt typu "Derfflinger", według nieznacznie zmodyfikowanych planów. W trakcie budowy określano go jako „ersatz Hertha”, czyli jednostkę budowaną jako następcę starego krążownika pancernopokładowego „Hertha”.
Budowa okrętu została opóźniona na skutek wybuchu I wojny światowej i związanego z tym niedostatku pracowników stoczniowych przy zwiększonych potrzebach czasu wojny. Wodowanie odbyło się dopiero 1 sierpnia 1915 roku. Nazwę swą otrzymał – co rzadkie – od nazwiska osoby żyjącej: feldmarszałka Paula von Hindenburga. Prace wyposażeniowe również przebiegały powoli, w dodatku w kwietniu 1917 roku okręt został staranowany i lekko uszkodzony przez wychodzący z doku stoczni pancernik „Helgoland”. Ostatecznie krążownik wszedł w skład Kaiserliche Marine 10 maja 1917 roku i jesienią tegoż roku po zakończeniu wyposażania i okresie prób został włączony do 1. Grupy Rozpoznawczej ("1. Aufklärungsgruppe"). Pierwszym dowódcą okrętu został komandor ("Kapitän zur See") Johannes von Karpf.
Opis konstrukcji.
Mający długość całkowitą 212,8 m oraz szerokość maksymalną 29 m kadłub „Hindenburga” został podzielony grodziami wodoszczelnymi na 17 przedziałów. Pancerz burtowy składał się z pasa pancernego grubości 305 mm, chroniącego wszystkie mechanizmy okrętu oraz dodatkowych pasów pancernych na dziobie (grubości 120–152 mm), rufie (grubości 120 mm) i poniżej linii wodnej, grubego na 152 mm. Pas burtowy przechodził w cytadelę pancerną o grubości ścian 228 mm, zamkniętą grodziami pancernymi (200–250 mm). Pancerz poziomy składał się ze skośnych elementów grubości 30 mm na śródokręciu, łączących się z pancerzem burtowym i pokładu pancernego o grubości od 50 do 80 mm. Główne stanowisko dowodzenia miało pancerz o grubości 300 mm.
Napęd krążownika stanowiły dwa zespoły turbin parowych Parsonsa wysokiego i niskiego ciśnienia (razem cztery turbiny w czterech osobnych maszynowniach), o łącznej projektowanej mocy 72 000 KM (na próbach z przeforsowaniem maszyn 95 777 KM), poruszające 4 śruby o średnicy 4 m i pozwalające osiągnąć stałą maksymalną prędkość 27,5 węzła. Parę do turbin dostarczało 18 kotłów parowych (cztery z nich zostały dostosowane do opalania paliwem płynnym) rozmieszczonych w 12 kotłowniach. Okręt posiadał dwa stery, ustawione jeden za drugim. Normalny zapas paliwa wynosił 738 ton węgla i 246 ton paliwa płynnego, maksymalny, odpowiednio 3640 ton i 1180 ton, pozwalał osiągnąć zasięg 6800 mil morskich przy prędkości ekonomicznej 14 węzłów.
Główne uzbrojenie „Hindenburga” składało się z ośmiu dział kal. 305 mm, umieszczonych w czterech wieżach artyleryjskich, po dwie na dziobie i rufie, w superpozycji. W porównaniu z oboma wcześniejszymi krążownikami typu "Derfflinger" zwiększeniu do 16° uległ maksymalny kąt podniesienia luf armatnich, co skutkowało zwiększoną donośnością. Artylerię średniego kalibru stanowiło 14 dział kal. 150 mm, zainstalowanych w kazamatach, po 7 na każdej burcie. Po pięć stanowisk z każdej burty mogło prowadzić ogień w kierunku dziobu, dwa pozostałe w kierunku rufy. Poza tym okręt posiadał cztery działa przeciwlotnicze kal. 88 mm. Wszystkie działa okrętu zostały wyprodukowane w zakładach Friedrich Krupp AG. Wieże artyleryjskie głównego kalibru były chronione pancerzem, który z przodu i z tyłu miał grubość 270 mm, z boków 220 mm, zaś z góry 80–110 mm. Barbety wież miały grubość do 260 mm. Artyleria w kazamatach była opancerzona płytami ze stali pancernej o grubości do 150 mm.
„Hindenburg” posiadał cztery podwodne wyrzutnie torped kal. 600 mm, zainstalowane po jednej na dziobie i rufie (po lewej stronie) oraz na każdej z burt prostopadle do osi podłużnej jednostki. Poza torpedami w wyrzutniach okręt dysponował również ośmioma torpedami zapasowymi. W odróżnieniu od poprzedników nie zainstalowano na nim sieci przeciwtorpedowych, których bezskuteczność udowodniły wcześniejsze starcia.
Służba operacyjna.
Pod koniec 1917 roku, gdy „Hindenburg” wszedł do służby liniowej, Kaiserliche Marine nie prowadziła już aktywnych działań przy pomocy dużych okrętów nawodnych, cały wysiłek skupiając na prowadzonej wojnie podwodnej. Pierwszym bojowym wyjściem w morze najnowszego krążownika była bezskuteczna próba nawiązania walki z okrętami liniowymi Royal Navy atakującymi niemieckie siły lekkie podczas II bitwy koło Helgolandu 17 listopada 1917 roku. Zanim jednak „Hindenburg” i towarzyszący mu „Moltke” dotarły na miejsce walki, brytyjskie okręty wycofały się unikając starcia.
Od 23 listopada „Hindenburg” został, w miejsce krążownika liniowego „Seydlitz”, okrętem flagowym dowódcy sił rozpoznawczych, wiceadmirała Franza von Hippera. Również w listopadzie nastąpiła zmiana na stanowisku dowódcy okrętu, które objął "Kapitän zur See" Hans Eberius, zastąpiony z kolei w lutym 1918 roku przez "Kapitäna zur See" Waltera Hildebranda. Od października 1917 roku lekkie siły Kaiserliche Marine rozpoczęły, z sukcesami, zwalczanie brytyjskich konwojów do neutralnej Norwegii. Zaniepokojony tym ówczesny dowódca Grand Fleet, David Beatty, zdecydował, że ważne konwoje będą dodatkowo osłaniane przez wydzieloną eskadrę okrętów liniowych. Stworzyło to jednostkom Hochseeflotte okazję do przechwycenia i zniszczenia takiej eskadry, korzystając z chwilowej przewagi liczebnej. Plan wiceadmirała Franza von Hippera polegał na przeprowadzeniu ataku na konwój przez krążowniki liniowe 1. Grupy Rozpoznawczej, które miały następnie wciągnąć ścigające je okręty brytyjskie pod ogień oczekujących w zasadzce niemieckich sił głównych.
Flota niemiecka, prowadzona przez „Hindenburga”, opuściła kotwicowiska rankiem 23 kwietnia 1918 roku. Już w godzinę później z jej składu ubyły dwie jednostki. „Moltke” doznał poważnej awarii urządzeń napędowych i, niezdolny do samodzielnego poruszania się, został wzięty na hol i odprowadzony do bazy przez pancernik „Oldenburg”. Pozostałe okręty kontynuowały akcję, ale pomimo dwudniowych poszukiwań nie udało im się przechwycić żadnego konwoju i w dniu 25 kwietnia wszystkie powróciły do baz. Była to już ostatnia akcja bojowa „Hindenburga”, który od tej pory pozostawał na kotwicowisku w Wilhelmshaven. 12 sierpnia 1918 roku nastąpiła zmiana na stanowisku dowódcy sił rozpoznawczych: awansowanego na głównodowodzącego flotą niemiecką von Hippera zastąpił wiceadmirał Ludwig von Reuter, który również wybrał na swój okręt flagowy „Hindenburg”.
W październiku 1918 roku Cesarstwo Niemieckie znalazło się w bardzo trudnej sytuacji. Zwycięska ofensywa Ententy, wycofywanie się z działań wojennych kolejnych sprzymierzeńców oraz rewolucyjne wrzenie w samych Niemczech spowodowały podjęcie przez nowego kanclerza, księcia Maksymiliana Badeńskiego rozmów o zawieszeniu broni z aliantami. Reakcją dowodzącego od sierpnia 1918 roku Kaiserliche Marine admirała Reinharda Scheera, nie wyrażającego (podobnie jak większość dowództwa armii i floty niemieckiej) zgody na zaprzestanie działań wojennych, było opracowanie planu decydującej bitwy morskiej z brytyjską Royal Navy. Miał go wykonać admirał Franz von Hipper z podległą mu Hochseeflotte. Okręty admirała Hippera wyszły na redę bazy w Wilhelmshaven w nocy z 29 na 30 października 1918 roku. Jednak niemieccy marynarze nie zamierzali brać udziału w tej, w zasadzie samobójczej misji i odmówili wykonywania rozkazów. W obliczu otwartej rewolty admirał Hipper nakazał okrętom powrót do portów w Wilhelmshaven i Kilonii.
Ostatecznie Niemcy zgodziły się na podpisanie 11 listopada 1918 roku rozejmu w Compiègne, kończącego I wojnę światową. Na mocy tego traktatu okręty Kaiserliche Marine miały zostać rozbrojone i poddane kontroli sprzymierzonych. U-Booty miały zostać wydane ostatecznie i bez prawa do zwrotu, natomiast jednostki nawodne poddane internowaniu na czas trwania rozmów pokojowych. Prezydent Stanów Zjednoczonych Woodrow Wilson proponował przekazanie rozbrojonej floty niemieckiej pod nadzór któregoś z państw neutralnych (mowa była o Hiszpanii, Holandii i Norwegii), ale ostatecznie do urzeczywistnienia tej propozycji nie doszło. W tej sytuacji aktualna stała się oferta brytyjska, wskazująca na kotwicowisko Royal Navy w Scapa Flow na Orkadach jako miejsce postoju internowanej Hochseeflotte.
Internowanie w Scapa Flow i samozatopienie.
W wyniku negocjacji pomiędzy przedstawicielami marynarek wojennych Wielkiej Brytanii i Niemiec ustalono listę internowanych okrętów. Znajdował się na niej również „Hindenburg”. Niemieckie okręty, rozbrojone i z minimalnymi zapasami paliwa i żywności, wyszły w morze 19 listopada 1918 roku pod dowództwem Ludwiga von Reutera, by po spotkaniu z silnym zespołem Royal Navy, wzmocnionym na tę okazję okrętami US Navy i Marine nationale, wpłynąć do Firth of Forth. Po przeprowadzeniu kontroli stanu rozbrojenia okręty zostały przebazowane do Scapa Flow. W czasie internowania dowódcą szkieletowej załogi „Hindenburga” był komandor podporucznik ("Korvettenkapitän") Erich Heyden.
W trakcie pobytu na internowaniu Ludwig von Reuter coraz wyraźniej zdawał sobie sprawę, że powrót choćby części powierzonych mu okrętów do kraju jest niemożliwy. W związku z tym i w obliczu zbliżającego się dnia wygaśnięcia obowiązywania zawieszenia broni, niemiecki dowódca zdecydował się postąpić zgodnie z rozkazem cesarza, mówiącym, że żaden niemiecki okręt nie może się dostać w ręce wroga. 21 czerwca 1919 roku admirał wydał rozkaz o samozatopieniu. „Hindenburg” zatonął jako ostatnia z wielkich jednostek, o godzinie 17.00. Jako jedyny pozostał na równej stępce, z wystającymi ponad lustro wody kominami i masztami. Jego marynarze zostali potraktowani jako jeńcy wojenni i osadzeni w obozach, skąd powrócili do kraju dopiero na początku 1920 roku.
Wrak krążownika został podniesiony w lipcu 1930 roku i złomowany w Rosyth w latach 1931–1932. Pochodzący z niego dzwon okrętowy został w 1959 roku przekazany marynarce wojennej Republiki Federalnej Niemiec.

</doc>
<doc id="1826471" url="https://pl.wikipedia.org/wiki?curid=1826471" title="Dicksonia antarctica">
Dicksonia antarctica



</doc>
<doc id="1826475" url="https://pl.wikipedia.org/wiki?curid=1826475" title="Łasztowica">
Łasztowica

Łasztowica () – turnia na północnych stokach Tatr Bielskich na Słowacji. Znajduje się w długiej północnej grani zachodniego wierzchołka Zadnich Jatek, oddzielającej Dolinę do Regli od Doliny Kępy. Wznosi się w tej grani pomiędzy Opalonym Siodłem (ok. 1210 m) oddzielającym ją od Opalonej Turni i Przechodem za Łasztowicą (ok. 1290 m), oddzielającym ją od Szalonej Turni. Mapa Polkartu podaje dla Łasztowicy wysokość 1405 m, Władysław Cywiński, autor jedynego szczegółowego przewodnika po Tatrach Bielskich – około 1340 m. Uważa, że wysokość ta jest błędna, a Tatry Bielskie były zaniedbane nie tylko przez autorów przewodników, ale także przez geodetów.
Jest to wybitna turnia o oryginalnym kształcie. Już Walery Eljasz-Radzikowski podaje jej nazwę i twierdzi, że pochodzi od słowackiego słowa "lastovka" (jaskółka). Łatwo można na Łasztowicę wejść tylko od północy (z Opalonego Siodła). Porośnięta jest od tej strony stromym lasem urwiskowym. Wierzchołek porasta las świerkowo-limbowy, miejscami kosodrzewina. Na wszystkie trzy pozostałe strony opada Łasztowica urwistymi ścianami. Najwyższa jest ściana zachodnia – ma wysokość około 160 m.
W. Cywiński przypuszcza, że to Łasztowicy, a nie Głośnej Skały dotyczą podawane przez Stanisława Staszica opowieści (a raczej bajki) o kilkunastokrotnie odbijanym echu.
Łasztowica jest dobrze widoczna ze ścieżki edukacyjnej "„Dolina Monkova”" prowadzącej od Ptasiowskiej Rówienki na Szeroką Przełęcz Bielską. Pierwsze wejście z Opalonego Siodła: W. Cywiński i Andrzej Osika 6 lipca 1979 r. (miejscami I w skali tatrzańskiej). Wszystkie trzy jej ściany są dziewicze (niezdobyte przez taterników). Obecnie Łasztowica znajduje się na obszarze ochrony ścisłej TANAP-u.

</doc>
<doc id="1826479" url="https://pl.wikipedia.org/wiki?curid=1826479" title="Kościół św. Ducha w Kodniu">
Kościół św. Ducha w Kodniu



</doc>
<doc id="1826481" url="https://pl.wikipedia.org/wiki?curid=1826481" title="Isidoro Benitez Casco">
Isidoro Benitez Casco



</doc>
<doc id="1826483" url="https://pl.wikipedia.org/wiki?curid=1826483" title="Goldberg">
Goldberg

Goldberg (pol. "Golcz") – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Goldberg-Mildenitz.
1 stycznia 2012 do miasta przyłączono gminę Diestelow, która stała się automatycznie jej dzielnicą.

</doc>
<doc id="1826484" url="https://pl.wikipedia.org/wiki?curid=1826484" title="Paszek">
Paszek



</doc>
<doc id="1826488" url="https://pl.wikipedia.org/wiki?curid=1826488" title="Diego Arismendi">
Diego Arismendi

Hugo Diego Arismendi (ur. 25 stycznia 1988 w Montevideo) – urugwajski piłkarz występujący na pozycji pomocnika w Stoke City.
Kariera klubowa.
Arismendi karierę rozpoczął w zespole Club Nacional de Football. W sezonie 2006/2007 rozegrał dla tego klubu 10 ligowych meczów. W czasie następnych dwóch lat zagrał w 46 spotkaniach i strzelił jednego gola. W sezonie 2008/2009 został wybrany najlepszym graczem swojego zespołu.
29 sierpnia 2009 roku za 2,5 miliona funtów przeszedł do Stoke City. W nowym klubie zadebiutował 22 września w spotkaniu Pucharu Ligi z Blackpool.
2 marca 2010 roku został wypożyczony do końca sezonu 2009/2010 do Brighton &amp; Hove Albion. Rozegrał tam sześć ligowych meczów.
12 lipca 2010 roku został wypożyczony na jeden sezon do Barnsley.
Kariera reprezentacyjna.
Arismendi w reprezentacji Urugwaju zadebiutował w maju 2008 roku w meczu z Norwegii. W kadrze zagrał łącznie dwa razy.

</doc>
<doc id="1826491" url="https://pl.wikipedia.org/wiki?curid=1826491" title="Pixel Perfect">
Pixel Perfect



</doc>
<doc id="1826494" url="https://pl.wikipedia.org/wiki?curid=1826494" title="Legacy of Sorasil">
Legacy of Sorasil

Legacy of Sorasil – izometryczna gra RPG wydana w roku 1994 przez firmę Gremlin Graphics dla komputera Amiga i Amiga CD32. Jest to druga część cyklu HeroQuest, komputerowej adaptacji planszowej gry HeroQuest.
Rozgrywka.
Gra składa się z dziewięciu przygód (misji, etapów) z narastającym poziomem trudności. Stanowią one nierozerwalną, fabularną całość, przy czym w każdej z nich należy wykonać takie samo zadanie - odnaleźć jakiś przedmiot. Gracz steruje poczynaniami drużyny składająca się z czterech postaci (istnieje również możliwość gry z mniejszą liczbą postaci). Rozgrywka toczy się w różnego rodzaju terenie. Eksploruje się zarówno zamczyska i twierdze, jak i otaczające je bagna i lasy. Na drodze trzeba walczyć z przeciwnikami w postaci duchów, wampirów, orków, trolli, golemów i szkieletów. Rozgrywka odbywa się w cyklu turowym, podczas którego gracz może wykonywać szereg czynności w zakresie dostępnych do wykorzystania punktów ruchu. Do wyboru jest poruszanie się, walka wręcz, walka magiczna, otwieranie drzwi, eksplorowanie elementów otoczenia oraz eksplorowania lokacji. Można także przeglądać mapę, zarządzać inwentarzem przenosząc przedmioty z rąk do plecaka i na odwrót.
Podobieństwa.
Gra stanowi luźną (raczej koncepcyjną) kontynuację gry HeroQuest.
Ciekawostki.
Na etapie produkcyjnym gra miała nosić nazwę "The Legend of Sorasil". Pomysły w niej zrealizowane powstały na bazie ankiet rozesłanych do 50 zarejestrowanych użytkowników gry HeroQuest, w których mieli oni wyrazić swoje uwagi dotyczące tego, co chcieliby zobaczyć w kontynuacji. Z uwagi na problemy licencyjne, w tytule bezpośrednio nie użyto nazwy "HeroQuest", choć gra oficjalnie była nazywana sequelem.

</doc>
<doc id="1826501" url="https://pl.wikipedia.org/wiki?curid=1826501" title="Gustavo Quinteros">
Gustavo Quinteros

Gustavo Domingo Quinteros Desábato (ur. 15 lutego 1965 w Caferracie) – piłkarz boliwijski pochodzenia argentyńskiego grający na pozycji obrońcy i trener piłkarski.
Kariera klubowa.
Karierę piłkarską Quinteros rozpoczął w argentyńskim klubie Talleres Remedios de Escalada. W 1988 roku odszedł do boliwijskiego Universitario Sucre i w jego barwach zadebiutował w pierwszej lidze boliwijskiej. Po roku gry w Universitario odszedł do Club The Strongest i w 1989 roku osiągnął swój pierwszy sukces w karierze, gdy wywalczył mistrzostwo Boliwii. W The Strongest grał do końca 1991 roku, a na początku 1992 przeszedł do CD San José, z którym został wicemistrzem kraju. W 1993 roku wrócił do The Strongest i w tym samym roku został z nim mistrzem Boliwii. W Boliwii grał do 1994 roku.
W połowie 1994 roku Quinteros wrócił do Argentyny. Został zawodnikiem zespołu San Lorenzo de Almagro z Buenos Aires. Przez trzy sezony rozegrał w nim 15 spotkań i wywalczył mistrzostwo fazy Apertura w 1995 roku, po czym odszedł do Argentinos Juniors. Tam grał w latach 1997-1999. Karierę zakończył w wieku 34 lat.
Kariera reprezentacyjna.
W reprezentacji Boliwii Quinteros zadebiutował w 1993 roku. W tym samym roku został powołany na swój pierwszy w karierze turniej Copa América. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. Tam rozegrał 2 spotkania: z Niemcami (0:1) i z Koreą Południową (0:0). W swojej karierze zaliczył także występy na Copa América 1995, Copa América 1999 i Pucharze Konfederacji 1999. Ogółem w kadrze narodowej od 1993 do 1999 roku rozegrał 26 meczów i strzelił jednego gola.
Kariera trenerska.
Po zakończeniu kariery piłkarskiej Quinteros został trenerem. W 2003 roku krótko prowadził San Lorenzo de Almagro, a w 2005 roku został zatrudniony w Club Blooming. W tamtym roku doprowadził klub do wywalczenia mistrzostwa fazy Apertura. W latach 2006-2007 prowadził San Martín San Juan, a w 2007 roku wrócił do Blooming, którego był trenerem do 2008 roku. W 2009 roku został szkoleniowcem Club Bolívar, z którym został mistrzem fazy Apertura. W 2010 trenował Oriente Petrolero. 5 listopada 2010 został mianowany nowym menedżerem reprezentacji Boliwii. 3 lipca 2012 roku podał się do dymisji. 9 lipca 2012 objął stanowisko głównego trenera ekwadorskiego klubu Emelec Guayaquil. Od stycznia 2015 prowadzi narodową reprezentację Ekwadoru.

</doc>
<doc id="1826503" url="https://pl.wikipedia.org/wiki?curid=1826503" title="Mateusz Możdżeń">
Mateusz Możdżeń

Mateusz Możdżeń (ur. 14 marca 1991 w Warszawie) – polski piłkarz występujący na pozycji pomocnika, od 2023 r. w Legii II Warszawa.
Kariera klubowa.
Początki kariery.
Wychowanek Ursusa Warszawa, jako junior występował również w Amice Wronki i Lechu Poznań. W barwach poznańskiego klubu w marcu 2008 zaczął grać w rozgrywkach Młodej Ekstraklasy. W pierwszym zespole Lecha Poznań zadebiutował 8 października 2008 w przegranym meczu Pucharu Ekstraklasy z Arką Gdynia (0:3).
Mistrzostwo Polski.
Do kadry pierwszej drużyny Lecha Poznań został włączony w 2009. W Ekstraklasie zadebiutował 18 października 2009 w meczu z Wisłą Kraków (1:0). W sezonie 2009/2010, w którym rozegrał 12 meczów, zdobył z Lechem Poznań mistrzostwo Polski. W marcu 2010 podpisał z poznańskim klubem pierwszy profesjonalny kontrakt, obowiązujący do 30 czerwca 2014. W sierpniu 2010 wystąpił przez pełne 90. minut w przegranym spotkaniu o Superpuchar Polski z Jagiellonią Białystok (0:1). W sezonie 2010/2011 rozegrał w Ekstraklasie 13 meczów i zdobył w niej jednego gola – 31 października 2010 strzelił bramkę w spotkaniu z Wisłą Kraków (4:1). W sezonie 2010/2011 wystąpił także w czterech meczach Ligi Europy – zadebiutował w tych rozgrywkach 19 sierpnia 2010 w wygranym spotkaniu z Dnipro Dniepropietrowskiem (1:0), zaś pierwszego gola zdobył 4 listopada 2010 w wygranym meczu fazy grupowej z Manchesterem City (3:1). Do kwietnia 2011 występował w barwach Lecha również w Młodej Ekstraklasie.
W sezonie 2011/2012 rozegrał w Ekstraklasie 26 meczów, zdobywając cztery bramki w spotkaniach z Ruchem Chorzów (3:0; 19 sierpnia 2011), ŁKS-em Łódź (4:0; 3 grudnia 2011), Cracovią (3:1; 31 marca 2012) i Lechią Gdańsk (2:1; 15 kwietnia 2012). Sezon 2012/2013 rozpoczął jako podstawowy gracz poznańskiej drużyny. W Lidze Europy, w której Lech dotarł do trzeciej rundy eliminacji, wystąpił w sześciu meczach i zdobył dwa gole w spotkaniach z azerskim Xəzərem Lenkoranem (1:1; 19 lipca 2012) i szwedzkim AIK-iem Solna (1:0; 9 sierpnia 2012). W Ekstraklasie występował regularnie, choć nie zawsze w podstawowym składzie (12 razy wchodził na boisko z ławki rezerwowych). 10 maja 2013 w meczu z Widzewem Łódź (4:0) zdobył swoją jedyną ligową bramkę w sezonie 2012/2013. W sezonie 2013/2014 rozegrał w Ekstraklasie 33 mecze i strzelił trzy gole. Okresowo występował na pozycji prawego obrońcy, nominalnie zajmowanej przez Tomasza Kędziorę. Nie przedłużył wygasającego z końcem czerwca 2014 kontraktu z Lechem (poznański klub prowadził z nim negocjacje, przedstawiając kilka ofert nowej umowy) i na początku lipca 2014 stał się wolnym zawodnikiem.
Dalsza kariera.
W lipcu 2014 podpisał umowę z Lechią Gdańsk. Zadebiutował w niej 19 lipca 2014 w meczu z Jagiellonią Białystok (2:2), w którym zmienił w 86. minucie Piotra Wiśniewskiego. W sezonie 2014/2015 rozegrał w Ekstraklasie 24 spotkania (13 w podstawowym składzie), ponadto wystąpił w sześciu meczach trzecioligowych rezerw gdańskiego klubu, dla których zdobył dwie bramki. Po zakończeniu rozgrywek Lechia nie przedłużyła z nim umowy. W czerwcu 2015 trafił do Podbeskidzia Bielsko-Biała. W sezonie 2015/2016, w którym bielski klub spadł do I ligi, był jego podstawowym zawodnikiem – zagrał w 33 meczach, w których zdobył cztery bramki (jedną z rzutu karnego). Będąc graczem Podbeskidzia, dwukrotnie otrzymał nominację do tytułu najlepszego piłkarza miesiąca Ekstraklasy (w październiku 2015 i lutym 2016).
W czerwcu 2016 przeszedł do Korony Kielce, z którą podpisał dwuletni kontrakt z opcją przedłużenia o rok. W kieleckiej drużynie zadebiutował 17 lipca 2016 w przegranym meczu z Zagłębiem Lubin (0:4), zaś pierwszą bramkę strzelił 12 sierpnia 2016 w spotkaniu z Lechią Gdańsk (2:3). W sezonie 2016/2017 zdobył jeszcze trzy gole: 28 kwietnia 2017 w meczu z Lechem Poznań (2:3), 17 maja 2017 w spotkaniu z Wisłą Kraków (3:2) i 22 maja 2017 w meczu z Niecieczą KS (2:0; wybrany został do najlepszej jedenastki 35. kolejki Ekstraklasy). Łącznie w sezonie 2016/2017 spędził na boisku 3143 minuty (36 meczów), zajmując 8. miejsce w klasyfikacji najwięcej grających zawodników. W sezonie 2017/2018 rozegrał w Ekstraklasie 32 mecze i strzelił dwie bramki w spotkaniach z Wisłą Płock (2:0) i Niecieczą KS (3:0). Ponadto wystąpił w pięciu meczach Pucharu Polski, zdobywając gola w dogrywce wygranego spotkania 1/16 finału z Zagłębiem Sosnowiec (2:1). W rundzie jesiennej sezonu 2018/2019 utracił miejsce w podstawowym składzie Korony – w lidze rozegrał 14 spotkań (na 20 możliwych), w tym dziewięć w pierwszej jedenastce, a także zdobył jednego gola w rozegranym 8 grudnia 2018 zremisowanym meczu z Wisłą Płock (2:2).
W styczniu 2019 przeszedł na zasadzie transferu definitywnego do Zagłębia Sosnowiec, z którym podpisał półtoraroczny kontrakt. W tym okresie jego pozyskaniem zainteresowane były też: Górnik Zabrze, Dinamo Bukareszt i Dundee FC. 24 sierpnia 2019 roku został piłkarzem Widzewa Łódź, podpisując dwuletni kontrakt z opcją przedłużenia. W wygranym 2:1 meczu II ligi z rezerwami swojego byłego klubu - Lecha Poznań – strzelił pierwszą w karierze bramkę głową. W sezonie 2019/20 rozegrał łącznie 29 meczów, w których zdobył 3 gole oraz zanotował 2 asysty i awansował z drużyną do I ligi. W sezonie 2020/2021 był podstawowym zawodnikiem w I lidze, gdzie zespół zajął 9. miejsce w tabeli. Po zakończeniu sezonu trafił do Znicza Pruszków, gdzie w ciągu kolejnych dwóch sezonów rozegrał 34 spotkania, strzelając 2 bramki na poziomie II ligi. 11 stycznia 2023 odszedł ze Znicza. 14 lutego 2023 r. zarejestrowany w Legii II Warszawa. 11 marca 2023 r. zadebiutował w barwach rezerw stołecznego klubu, wchodząc na boisko w 46. minucie za Jakuba Kisiela, zdobywając w 50. minucie bramkę na 1:1 w wygranym 3:2 meczu III ligi przeciwko Pelikanowi Łowicz.
Kariera reprezentacyjna.
Występował w reprezentacjach Polski juniorów i młodzieżowców. W czerwcu 2007 wraz z kadrą U-16 uczestniczył w turnieju im. Wiktora Bannikowa na Ukrainie. W październiku 2007 zagrał w trzech meczach reprezentacji Polski U-17 w ramach kwalifikacji do mistrzostw Europy U-17. W maju 2010 rozegrał trzy spotkania w barwach kadry U-19 w eliminacjach do mistrzostw Europy U-19.
W latach 2010–2011 wystąpił w barwach reprezentacji Polski U-20 w pięciu meczach Turnieju Czterech Narodów. W kadrze U-21 rozegrał dwa spotkania – 6 czerwca 2011 wystąpił w meczu towarzyskim z Grecją (1:2), zaś 2 września 2011 zagrał w spotkaniu eliminacyjnym do młodzieżowych mistrzostw Europy z Albanią (3:0), w którym w 68. minucie zmienił Bartosza Salamona.

</doc>
<doc id="1826504" url="https://pl.wikipedia.org/wiki?curid=1826504" title="Ursula Micaela Morata">
Ursula Micaela Morata

Urszula Micaela Morata (ur. 21 października 1628 w Kartagenie, zm. 9 stycznia 1703 w Alicante), Służebnica Boża Kościoła katolickiego, mniszka w zakonie klarysek kapucynek, mistyczka. Założyła klasztor klarysek kapucynek w Alicante (Hiszpania).
Dzieciństwo.
Urodziła się w zamożnej rodzinie, najmłodsza z trzynasściorga dzieci. Jej rodzice byli pochodzenia włoskiego. Ojciec, Marek Aureliusz Morata e Iscaya, był rycerzem Księstwa Sabaudii-Piemontu, matka, Juana Garibaldo, pochodziła z Madrytu, miała również przodków włoskiej krwi. Oboje zmarli, w odstępie trzech dni, w roku 1632, kiedy Urszula miała trzy lata. Od tej pory pozostała pod opieką jej starszej siostry, Sebastiany. Jako czterolatka, na skraju śmierci, stanu spowodowanego atakiem ospy, doświadczyła pierwszych łask mistycznych.
Tak się rozpoczęła jej droga duchowego wzrostu, asymilując idee królujące w tej epoce w kwestiach modlitwy, postu y umartwienia; podczas praktyki tych aktów przeżywała także doświadczenia mistyczne.
Jeśli chodzi o jej wykształcenie, jej siostra nauczyła ją czytać i pisać; takie wykształcenie nie było rzeczą powszechną w tamtej epoce, i tym bardziej, wśród kobiet.
Młodzieńcze lata.
W 1642 zaręczyła się z jednym ze swoich krewnych, lecz w roku kolejnym zerwała związek. Myśl o życiu zakonnym umacniała się w niej, ostatnim impulsem stał się sen proroczy, który jej zwiastował śmierć kapłana, przyjaciela rodziny. Mimo sprzeciwu rodziny wstąpiła do klasztoru kapucynek w Murcji, założonego w 1644 przez św. Marię Anielę Astorch, opatkę i mistrzynię nowicjatu tamże. Śluby zakonne złożyła 20 stycznia 1647, przyjmując imię zakonne Micaela. W 1648 roku zaraza szalała w Murcji i siostra Urszula posługiwała jako pielęgniarka. W latach 1651 i 1653 wylew rzeki Segura, zmusił siostry do ucieczki; znalazły schronienie na Górze Pustelni (Monte de las Ermitas). W tym czasie siostra Urszula Micaela doświadczyła "ciemnej nocy", okresu kryzysu duchowego wśród mistyków. W 1652 roku otrzymała nakaz od spowiednika, aby napisać autobiografię.
Duchowa droga.
W 1653, na zakończenie ciemnej nocy, doświadczyła transwerberacji serca (przebicia serca), podobnie jak święta Teresa od Jezusa.
Siostra Urszula Micaela miała wiele nadprzyrodzonych doświadczeń, które są obecne również w życiu innych mistyków: wizje, lokucje (słyszenia wewnętrzne), cuda, postrzeganie pozazmysłowe, itd. Wyróżniła się specjalnie donem bilokacji, który ją zawiódł do innych krajów; i jasnowidzenia, dzięki któremu stała się wyrocznią dla szukających porady, wśród nich znalazł się także m.in. Karol II Habsburg i książę Juan Jose de Austria, z którymi prowadziła korespondencję listowną.
W 1661 wybrano ją jako radną i sekretarkę wspólnoty.
Fundacja w Alicante.
W 1669 roku rozpoczęły się starania w celu założenia klasztoru klarysek kapucynek w mieście Alicante. Ze względu na wiele problemów, dzieło zakończono w 1682, otwierając klasztor pod wezwaniem "Triumfów" "Najświętszego Sakramentu", nazwa którą zainspirowała jedna z wizji siostry Urszuli Micaeli.
Pełniła funkcję wikariuszki do 1699 roku, kiedy to wybrano ją jako opatkę, funkcję którą sprawowała aż do śmierci. W swojej "Autobiografii" nie zamieściła ostatnich przeżyć, gdyż przerwała pisanie w 1684. Niemniej jednak, mniszki jej współczesne pozostawiły zeznania i zapiski odnośnie do tego ostatniego okresu jej życia. Oprócz tego, miasto Alicante opublikowało panegiryk pochwalny po jej śmierci, gdzie zostały zarejestrowane najważniejsze dane z jej życia.
Śmierć i proces beatyfikacji.
Po dwóch latach bolesnej choroby, siostra Urszula Micaela zmarła 9 stycznia 1703 roku, w wieku 75 lat. Opinia o jej świętości i powszechne poważanie, jakiego doznawała za życia, sprawiły, iż jej ciało pozostało wystawione w kościele przez 6 dni. Przez cały ten czas, trwało nietknięte rozkładem, ciepłe i plastyczne, z tego też powodu nie zostało pochowane. W 1742, biskup z Orihuela, Juan Elias Gomez de Teran, zastawszy je w nienaruszonym stanie, nakazał przechowanie zwłok w arce i bez pochowania. Tak się zachowały do dzisiaj, nietknięte rozkładem i plastyczne.
Fama świętości, jaką się cieszyła siostra Urszula Micaela w chwili śmierci, sprawiła, iż biskup diecezji Orihuela, Jose de la Torre y Orumbella wydał – w 1703 roku – dokument poświadczający jej życie i cnoty, z myślą o procesie beatyfikacyjnym. Zniszczenie archiwów podczas wojny o sukcesję hiszpańską (1702-1713) i hiszpańska wojna domowa (1936-1939), spowodowały utratę tych dokumentów. Niemniej jednak, ocalała "Autobiografia", 24 listy i świadectwa odnośnie do sługi Bożej. Diecezjalny proces beatyfikacyjny (informacyjny), któremu przewodził biskup diecezji Orihuela-Alicante, Rafael Palmero Ramos, rozpoczął się 11 października 2006 roku i zakończył w dniu 11 czerwca 2009.

</doc>
<doc id="1826505" url="https://pl.wikipedia.org/wiki?curid=1826505" title="Perforowanie">
Perforowanie

Perforowanie ("perforować")- czynność introligatorska, polegająca na wycinaniu otworów z arkusza (lub stosu arkuszy) papieru, kartonu, tektury lub innego podobnego podłoża, pożądanego kształtu wyrobu papierniczego lub poligraficznego. Do perforowania używa się wykrojników, pracujących na maszynie sztancującej.
Za pomocą perforowania można zarówno nadawać wyrobom odpowiednie kształty zewnętrzne, jak i wykonywać w nich otwory. Perforowanie jest przydatne przy materiałach których część ma być łatwa do oderwania dla użytkownika.

</doc>
<doc id="1826508" url="https://pl.wikipedia.org/wiki?curid=1826508" title="Vladimir Soria">
Vladimir Soria

Vladimir Soria Camacho (ur. 15 lipca 1964 w Cochabambie) – boliwijski piłkarz grający na pozycji pomocnika.
Kariera klubowa.
Przez całą karierę piłkarską Soria związany był z jednym klubem, Club Bolívar. W 1985 roku zadebiutował w jego barwach w pierwszej lidze boliwijskiej. W swoim debiutanckim sezonie osiągnął pierwszy sukces w karierze, gdy wywalczył z Bolívarem mistrzostwo Boliwii. W 1986 roku obronił mistrzowski tytuł, a kolejne mistrzostwa kraju zdobywał w latach 1988, 1991, 1992, 1994, 1996 i 1997. W zespole Bolívaru grał do 2000 roku i wtedy też zakończył karierę. Rozegrał 451 meczów w lidze i zdobył 52 gole. W rozgrywkach Copa Libertadores wystąpił 93 razy i strzelił 4 bramki.
Kariera reprezentacyjna.
W reprezentacji Boliwii Soria zadebiutował w 1989 roku. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. Tam był podstawowym zawodnikiem i rozegrał 3 spotkania: z Niemcami (0:1), z Koreą Południową (0:0) i z Hiszpanią (1:3). W swojej karierze zaliczył także występy na Copa América 1995, Copa América 1997 (wicemistrzostwo kontynentu), Copa América 1999 i Pucharze Konfederacji 1999. Ogółem w kadrze narodowej od 1989 do 2000 roku rozegrał 51 meczów i strzelił jednego gola.
Kariera trenerska.
Po zakończeniu kariery piłkarskiej Soria został trenerem. Prowadził Club Bolívar, Jorge Wilstermann i Real Potosí oraz w 2002 roku reprezentację Boliwii.

</doc>
<doc id="1826510" url="https://pl.wikipedia.org/wiki?curid=1826510" title="Time Division Duplex">
Time Division Duplex

TDD () – sposób zorganizowania dostępu do sieci radiowej, polegający na wykorzystaniu w danej komórce () zakresu częstotliwości, w którym transmisja danych przeprowadzana jest w obie strony pomiędzy stacją bazową i terminalami. Czas, w którym przeprowadzane są transmisje, dzieli się na tzw. szczeliny czasowe (). W poszczególnych szczelinach czasowych transmisja przeprowadzana jest w tylko jedną ze stron - do stacji bazowej lub w kierunku terminali. 
Termin ten używany jest między innymi w specyfikacjach 3GPP w kontekście trybu dostępu do sieci radiowej () w systemach UMTS i LTE. Innym trybem dostępu do tych sieci jest FDD. Często, aby uniknąć niejednoznaczności związanej z rodzajem standardu wykorzystanego do zapewnienia dostępu do sieci radiowej, używa się określeń UTRAN TDD dla systemów UMTS oraz eUTRAN TDD dla systemów LTE. Sieci UMTS pracujące w trybie TDD używają technologii TD-CDMA lub TD-SCDMA.

</doc>
<doc id="1826512" url="https://pl.wikipedia.org/wiki?curid=1826512" title="Parafia św. Jana Ewangelisty w Kwidzynie">
Parafia św. Jana Ewangelisty w Kwidzynie

Parafia św. Jana Ewangelisty w Kwidzynie - rzymskokatolicka parafia położona w diecezji elbląskiej, w Dekanacie Kwidzyn-Śródmieście. Obejmuje swym zasięgiem dzielnicę Stare Miasto w Kwidzynie. Utworzona w 1972 przy konkatedrze kwidzyńskiej. Mieści się przy ulicy Targowej.

</doc>
<doc id="1826514" url="https://pl.wikipedia.org/wiki?curid=1826514" title="Iwan Szyszman">
Iwan Szyszman

Iwan Szyszman (bułg.: Иван Шишман, "Iwan Sziszman") – car bułgarski w latach 1371 – 1395. Syn cara Iwana Aleksandra.
Pochodzenie.
Iwan Szyszman był synem cara Iwana Aleksandra i jego drugiej żony Sary Teodory. W 1345 roku car zmusił swą pierwszą żonę Teodorę Wołoszkę do wstąpienia do klasztoru i ożenił się z Żydówką Sarą, która na chrzcie przyjęła również imię Teodory. Aby pozbawić syna z pierwszego małżeństwa, Iwana Stracimira, praw do korony Iwan Aleksander nadał mu w 1355 roku władzę w prowincji widyńskiej. W 1363 roku Iwan Aleksander podzielił swe państwo pomiędzy synów: starszy Iwan Stracimir otrzymał ziemię widyńską aż do Iskyru. Iwan Szyszman, ulubieniec ojca, został władcą większej części państwa ze stolicą Tyrnowem. Car rozporządził, że po jego śmierci starszy syn ma podlegać młodszemu.
Objęcie władzy.
Po śmierci Iwana Aleksandra Iwan Szyszman objął władzę w Tyrnowie. Wbrew rozporządzeniu ojca Iwan Stracimir natychmiast po śmierci ojca wypowiedział posłuszeństwo bratu i jeszcze w 1371 roku ogłosił się w Widyniu carem. Aby nie podlegać patriarsze w Tyrnowie podporządkował się patriarsze w Konstantynopolu. W obliczu inwazji tureckiej na Bałkany Bułgaria rozpadła się na dwa wrogie sobie państwa.
Jeszcze w tym samym 1371 roku serbscy władcy z Macedonii Wukaszyn i Ugliesza podjęli wspólnie wyprawę przeciw Turkom, która zakończyła się klęską pod Czarnomenem na prawym brzegu Maricy. Po bitwie nad Maricą Turcy zajęli ziemie despoty Uglieszy z twierdzami Serres i Drama. Następca Wukaszyna, książę Marek panujący nad Prilepem uznał się wasalem tureckim, podobnie jak władcy północno-wschodniej Macedonii, rezydujący w Welbużdzie bracia Dejanowicze. Pod pretekstem, że Iwan Szyszman nie dotrzymał zawartego z nimi układu Turcy w 1372 roku wtargnęli na ziemie bułgarskie i po kilku bitwach zajęli zamki w Rodopach i północno-wschodnią Trację, w tym bułgarskie miasta Kazałagacz (obec. Ełchowo), Jamboł i Karnobat. Wkrótce potem zdobyli na Bizancjum bułgarskie porty: Messembrię, Anchialos i Sozopol. Car Iwan Szyszman uznał się lennikiem tureckim i zobowiązał się do płacenia mu corocznej daniny. W 1375 roku oddał sułtanowi za żonę swą siostrę Tamarę (Marę). Wykorzystując niepowodzenie brata Iwan Stracimir najechał ziemie położone wokół Sredca. W 1378 roku Turcy naruszyli pokój zawarty z Iwanem Szyszmanem i zaatakowali północno-zachodnie krańce jego państwa, próbując wbić klin między Bułgarię i Serbię. Zdobyli twierdze: Sztipone (obec.: Ichtiman) i Samokow. W 1382 roku po kilkuletnim oporze padł Sredec. W 1386 roku po krwawych walkach zdobyli również Nisz i Pirot.
Klęska koalicji państw bałkańskich.
Celem Turków było wbicie klina między Bułgarię a najsilniejsze państwo serbskie księcia Łazarza Hrebeljanovicia. Książę Lazar, władca większości ziem serbskich, zagrożony przez Turków zawarł sojusz z władcami Zety, Kosowego Pola, potężnym królem bośniackim Twertkiem I i z Iwanem Szyszmanem. Kiedy jednak Turcy w 1387 roku zaatakowali Serbię, Iwan Szyszman nie pospieszył swemu sojusznikowi z pomocą. Połączone siły serbskie i bośniackie rozbiły jednak sułtana Murada I pod Plocznikiem nad rzeką Toplicą. Iwan Szyszman zrzucił jarzmo tureckie i zamknął się w twierdzy Nikopol nad Dunajem. Sułtan starannie przygotował się do następnej wyprawy, postanawiając najpierw rozprawić się z najsłabszym przeciwnikiem – carem Iwanem Szyszmanem. W 1388 roku 30-tysięczna armia Alego-Paszy Czandarli nieoczekiwanie przekroczyła Starą Płaninę, spustoszyła północno-wschodnią Bułgarię i zdobyła Łowecz (obec. Prowadija), Szumen i Madarę. Trudny do zdobycia Łowecz Turcy zdobyli podstępem. Turecki oddział ekspedycyjny poprosił bułgarskiego komendanta o schronienie przed złą pogodą. W nocy Turcy wymordowali śpiących gospodarzy i przejęli fortecę. Obroniła się wówczas jedynie, znajdująca się w państwie dobrudżańskim Warna. Car Iwan Szyszman zamknął się w twierdzy Nikopol. Kiedy ataki Alego-Paszy nie mogły przełamać obrony bułgarskiej, z pomocą swemu wodzowi nadciągnął sułtan Murad I. Iwan Szyszman poprosił o pokój, obiecał uznać się wasalem sułtana i przekazać mu twierdzę Drystrę. Gdy zwlekał z oddaniem twierdzy sułtan ponownie obległ Nikopol. Car skapitulował. W tym czasie zwierzchnictwo tureckie uznał również władca Dobroticy Iwanko.
W 1389 roku Murad I wtargnął z wielką armią poprzez ziemie macedońskie na Kosowe Pole. W dniu świętego Wita, 15 czerwca, pod Prisztiną rozegrała się wielka bitwa, która przesądziła o losach cesarstwa tyrnowskiego. W bitwie zginął wprawdzie sułtan Murad I. Jego syn Bajazyd I odniósł jednak zwycięstwo nad siłami serbskimi, a książę Lazar został wzięty do niewoli i ścięty. Serbia pozbawiona władcy przyjęła zwierzchnictwo sułtana. W 1391 roku Bajazyd spustoszył ziemie graniczącego z Bułgarią od północy hospodarstwa wołoskiego Iwana Mirczy, który rok wcześniej zdobył turecką Drystrę oraz dobrudżańskie księstwo Iwanki i ogłosił się „despotą ziem Dobroticy i hospodarem Drystry”. Po uporczywej obronie Iwan Mircza uznał zwierzchnictwo tureckie i oddał Turkom niedawno zdobyte: Drystrę i Dobrudżę.
Podbój Bułgarii.
Wiosną 1393 roku Bajazyd I obległ z wielką armią Tyrnowo. Miasto broniło się przez 3 miesiące pod przewodem patriarchy Eutymiusza. Dopiero głód, a być może i zdrada oddały je 17 lipca Turkom. Zdobywcy zniszczyli cerkwie, wymordowali bojarów wraz z rodzinami, wywieźli z miasta patriarchę Eutymiusza i zamknęli w monasterze w Baczkowie, a ludność przesiedlili do Azji Mniejszej. Po upadku Tyrnowa Bajazyd I obległ Nikopol, gdzie obwarował się Iwan Szyszman. W wyniku pertraktacji carowi udało się na pewien czas utrzymać w zdobytej już przez Turków twierdzy. Ostatni car tyrnowski został wtrącony do więzienia w Płowdiwie i tam zmarł.
Według legendy Iwan Szyszman zbiegł z oblężonego Tyrnowa i przez pięć lat walczył z Turkami w ostępach górskich między Sredcem a Samokowem, aż padł w nierównym boju. Chociaż turecki żołnierz cięciem szabli odciął mu głowę rozpędzone ciało cara biegło dalej. W miejscu gdzie padło wytrysnęło siedem źródeł zwanych Carewi kładency (Carskie źródła). W ich pobliżu Bułgarzy wznieśli grób swego ostatniego cara, oczekując że któregoś dnia zmartwychwstanie i odbuduje swe państwo. Iwan Szyszman jest świętym Bułgarskiego Kościoła Prawosławnego.

</doc>
<doc id="1826516" url="https://pl.wikipedia.org/wiki?curid=1826516" title="Monika Świtaj">
Monika Świtaj

Monika Świtaj też jako: Monika Świtaj-Milczarek (ur. 29 kwietnia 1960 w Warszawie) – polska aktorka.
Życiorys.
Ukończyła studium z zakresu tańca jazzowego i śpiewu w Max Reinhardt Seminar w Wiedniu. W 1984 ukończyła studia w warszawskiej PWST.
14 listopada 1982 zadebiutowała na scenie teatralnej w roli Celli Peachum w "Operze za trzy grosze" (Teatr Nowy). Od 1983 występowała na deskach teatrów warszawskich: Teatru Dramatycznego (1983-1985, 1993-1994), Teatru na Woli i Teatru Studio.
W filmie zadebiutowała w roku 1984 epizodyczną rolą w serialu dla dzieci "Przybłęda" (reż. Włodzimierz Haupe). Zagrała w 32 filmach fabularnych.

</doc>
<doc id="1826517" url="https://pl.wikipedia.org/wiki?curid=1826517" title="Catherine Marie Drexel">
Catherine Marie Drexel



</doc>
<doc id="1826518" url="https://pl.wikipedia.org/wiki?curid=1826518" title="Nazwiska żydowskie">
Nazwiska żydowskie

Nazwiska żydowskie – nazwiska noszone przez Żydów poza Izraelem (ale z reguły te same nazwiska są używane przez osoby niebędące Żydami):

</doc>
<doc id="1826519" url="https://pl.wikipedia.org/wiki?curid=1826519" title="Zakład Miejskiej Komunikacji Samochodowej w Jaśle">
Zakład Miejskiej Komunikacji Samochodowej w Jaśle

ZMKS Jasło (Zakład Miejskiej Komunikacji Samochodowej w Jaśle) – polskie przedsiębiorstwo założone w roku 1960. Firma oferuje regularne przewozy pasażerskie na 14 liniach miejskich oraz 26 pozamiejskich. Dworzec znajduje się na ulicy Piotra Skargi 84. Zakład dysponuje 33 pojazdami.
Historia.
Zakład rozpoczął swoją działalność 1 listopada 1960, do dyspozycji otrzymano sześć autobusów San H01B. Długość obsługiwanych linii wynosiła 31 km (kursy do: Majscowej, Niegłowic, Trzcinicy, Gamratu, Kowalowych oraz Warzyc). Oprócz tego ZMKS Jasło dysponował także Starem 21 oraz Żukiem A03. Początkowo zatrudniano 29 pracowników, w tym 12 kierowców.
W kolejnym roku przyjęto dodatkowych 9 pracowników oraz dwa autobusy, uruchomiono nowe linie (Sobniów, Dębowiec, Kołaczyce oraz Szebnie), co poskutkowało wydłużeniem długości obsługiwanych kursów do 54 km.
W roku 1962 uruchomiono nowy kurs do Wolicy. Na dworcu trwały prace nad budową warsztatu i garaży. Przyjęto kolejnych dwóch pracowników. Uruchomiono punkt taksówek, zakupiono w tym celu cztery samochody osobowe FSO Warszawa.
W kolejnym roku do użytku oddano nową bazę. Zakład otrzymał także kilka nowych autobusów, uruchomiono linię do Osobnicy, przyjęto także nowych pracowników.
W roku 1964 uruchomiono linię do Łask (wydłużenie całkowitej długości linii do 65 km). Stan autobusów zwiększa się do trzynastu sztuk. Z powodu przynoszenia strat sprzedano ostatnią taksówkę. W roku 1966 zakład zatrudniał już 20 kierowców, uruchomiono wtedy linię do Brzysk.
W roku 1967 przyjęto do pracy dwóch kierowców, na terenie bazy przeprowadzony został generalny remont. Bazę wyposażono w dodatkowy sprzęt. Rok później uruchomiono linię do Załęża. W kolejnym roku oddano do użytku nową stację paliw.
Od 30 czerwca 1991 ZMKS nie wchodzi w skład MPGK Jasło. Od 1 lipca tego samego roku funkcjonuje jako jednostka organizacyjna Gminy Miasto Jasło. Obecnie długość wszystkich tras miejskich i pozamiejskich wynosi 996 km.

</doc>
<doc id="1826523" url="https://pl.wikipedia.org/wiki?curid=1826523" title="Do You Remember (singel Jaya Seana)">
Do You Remember (singel Jaya Seana)

Do You Remember – drugi singiel brytyjskiego wokalisty Jaya Seana z albumu "All or Nothing". Piosenka nagrana została we wrześniu 2009 w duecie z Seanem P oraz Lilem Jonem. Na dodatek nagrano ją w dwóch wersjach: pierwsza, gdzie śpiewa Jay Sean i Sean Paul, a druga wersja jest już z udziałem wszystkich trzech wykonawców. Po raz pierwszy wydano singiel w Stanach Zjednoczonych 20 października 2009 jako airplay. W listopadzie w formacie digital w USA i Kanadzie. 22 lutego 2010 piosenka będzie wydana w Wielkiej Brytanii.
Teledysk.
Zdjęcia do teledysku rozpoczęto 11 listopada 2009 roku w Los Angeles. Reżyserem teledysku był Gil Green. W klipie, oprócz Seana Paula oraz Lila Jona, wystąpili także: DJ Paul, Tyga, Birdman i Kevin Rudolf.

</doc>
<doc id="1826525" url="https://pl.wikipedia.org/wiki?curid=1826525" title="Parafia Świętej Trójcy w Kwidzynie">
Parafia Świętej Trójcy w Kwidzynie

Parafia Trójcy Świętej w Kwidzynie - rzymskokatolicka parafia położona w diecezji elbląskiej, w Dekanacie Kwidzyn-Śródmieście. Obejmuje swym zasięgiem dzielnicę Stare Miasto w Kwidzynie. Utworzona w 1872 przy kościele św. Trójcy jako pierwsza, po reformacji parafia katolicka w mieście. Mieści się przy ulicy Piłsudskiego. Od 1993 jest prowadzona przez ojców Franciszkanów.

</doc>
<doc id="1826526" url="https://pl.wikipedia.org/wiki?curid=1826526" title="No Way Out (2007)">
No Way Out (2007)



</doc>
<doc id="1826529" url="https://pl.wikipedia.org/wiki?curid=1826529" title="Berliner">
Berliner

Berliner – przymiotnik "berliński"
Berliner – nazwisko pochodzące od nazwy miasta Berlin

</doc>
<doc id="1826530" url="https://pl.wikipedia.org/wiki?curid=1826530" title="Alejandro Delgado">
Alejandro Delgado

Alejandro Delgado – piłkarz paragwajski, pomocnik.
Wziął udział w turnieju Copa América 1921, gdzie Paragwaj zajął ostatnie, czwarte miejsce. Delgado zagrał tylko w meczu z Argentyną.

</doc>
<doc id="1826531" url="https://pl.wikipedia.org/wiki?curid=1826531" title="Francesco Caracciolo">
Francesco Caracciolo



</doc>
<doc id="1826532" url="https://pl.wikipedia.org/wiki?curid=1826532" title="William Ramallo">
William Ramallo

Wílliam Luis Ramallo Fernández (ur. 4 lipca 1963 w Cochabambie) – boliwijski piłkarz grający na pozycji napastnika.
Kariera klubowa.
Karierę piłkarską Ramallo rozpoczął w klubie Destroyers Santa Cruz. W 1982 roku zadebiutował w jego barwach w pierwszej lidze boliwijskiej. W zespole Destroyers występował do 1993 roku i wtedy też przeszedł do Oriente Petrolero. Tam grał w latach 1994-1995, a następnie odszedł do Club Jorge Wilstermann z Cochabamby. W 1998 roku wywalczył z nim wicemistrzostwo kraju, a w 1999 roku zakończył karierę. Ogółem w lidze boliwijskiej strzelił 138 goli.
Kariera reprezentacyjna.
W reprezentacji Boliwii Ramallo zadebiutował w 1989 roku. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. Tam był podstawowym zawodnikiem i rozegrał 3 spotkania: z Niemcami (0:1), z Koreą Południową (0:0) i z Hiszpanią (1:3). W swojej karierze zaliczył także występy na Copa América 1993. Ogółem w kadrze narodowej od 1989 do 1997 roku rozegrał 36 meczów i strzelił 9 goli.

</doc>
<doc id="1826534" url="https://pl.wikipedia.org/wiki?curid=1826534" title="Józef Krzywicki">
Józef Krzywicki

Józef Krzywicki (ur. 1838 w Warszawie, zm. w 1909 r. w Bobrownikach nad Wisłą) – polski encyklopedysta.
Życiorys.
Studiował na Uniwersytecie Moskiewskim (1858-1861) oraz w Szkole Głównej, gdzie złożył pracę magisterską o Słowianach Połabskich. Pracował w zarządzie kolei, jednocześnie uczestnicząc w pracach nad Encyklopedią Orgelbranda. 
Bronisław Chlebowski zaangażował go do pracy nad Słownikiem geograficznym Królestwa Polskiego, dzięki czemu powstało wiele haseł jego autorstwa, poświęconych głównie Wołyniowi. Należą do nich m.in. miasta powiatowe Włodzimierz Wołyński, Owrucz, Równe, Zasław, Starokonstantynów, Żytomierz, Ostróg oraz inne miejscowości jak Włodzimierzec, Sławuta, Młynów, Miropol, Sarny, Olewsk, Ostrożec, Ostropol, Międzyrzec, Radziwiłłów lub miejsca, jak Sicz. Opisał też takie rzeki jak Słucz i Styr. 

</doc>
<doc id="1826535" url="https://pl.wikipedia.org/wiki?curid=1826535" title="Parafia św. Wojciecha w Kwidzynie">
Parafia św. Wojciecha w Kwidzynie

Parafia Świętego Wojciecha w Kwidzynie - rzymskokatolicka parafia położona w diecezji elbląskiej, w Dekanacie Kwidzyn-Zatorze. Obejmuje swym zasięgiem Osiedle Nad Liwą i Zacisze w Kwidzynie. Utworzona 18 lutego 1995. Mieści się przy ulicy Sportowej.

</doc>
<doc id="1826536" url="https://pl.wikipedia.org/wiki?curid=1826536" title="Argiszti I">
Argiszti I

Argiszti I – król Urartu, panujący w latach 786–764 p.n.e., syn Menui. W okresie jego panowania Urartu rozszerzyło swoje granice o tereny Zakaukazia.
Dzięki podbojom jego poprzednika, Menui, Urartu przejęło asyryjskie szlaki wodne, które prowadziły do Azji Mniejszej. Ponadto Urartu zmonopolizowało handel bronią, co ograniczyło zaopatrywanie w nią armię asyryjską. W okresie panowania Argisztiego I Urartu znajdowało się u szczytu swojej potęgi.
Argiszti I nie podejmował wypraw wojennych przeciwko osłabionej Asyrii, jedynie odpierał (z powodzeniem) jej próby przywrócenia utraconych szlaków handlowych. Skierował swoją ekspansję na północ, poszerzając granice Urartu o Zakaukazie, gdzie w pobliżu współczesnego Armawiru założył Argisztihinili oraz na wzniesieniu Arin Berd – w pobliżu współczesnego Erywania – wzniósł miasto-twierdzę Erebuni. Pierwsi mieszkańcy Erebuni byli jeńcami, wysiedlonymi z państwa Hatti. Założenie Erebuni pozwoliło Argisztiemu I na dalszą ekspansję w rejonie jeziora Sewan. Oba miasta prawdopodobnie pełniły funkcje rezydencji władcy.
Prawdopodobnie Argiszti I najbardziej zaangażował się w sprawy na północy kraju, o czym świadczą znaleziska na terytorium współczesnej Armenii: dwanaście spośród dziewiętnastu inskrypcji króla. Sytuacja gospodarcza Urartu ustabilizowała się po ukończeniu podjętej jeszcze za Menui budowy systemu irygacyjnego. Na Zakaukaziu działalność króla była skierowana przede wszystkim na rozwój gospodarki wiejskiej.

</doc>
<doc id="1826540" url="https://pl.wikipedia.org/wiki?curid=1826540" title="Cesidio Giacomantonio">
Cesidio Giacomantonio



</doc>
<doc id="1826541" url="https://pl.wikipedia.org/wiki?curid=1826541" title="Aleja Bielska w Tychach">
Aleja Bielska w Tychach

Aleja Bielska – jedna z głównych i najruchliwszych ulic Tychów.
Przebieg.
Na obszarze zabudowanym miasta – al. Bielska jest dwujezdniowa (około 55% swojej długości) i wspólnie z ul. Katowicką stanowi główną trasę przelotową przez miasto z Katowic do Bielska-Białej. Początek alei jest na styku z ul. Katowicką (jest jej przedłużeniem) ze skrzyżowaniem z ul. Tadeusza Kościuszki, a koniec na granicy miasta z Kobiórem (południowa część miasta). W pozostałej części swojej długości (45%) przebiega przez Lasy Kobiórskie. Równolegle do niej (prawie na jej całym odcinku) biegnie droga rowerowa pozwalająca na efektywny wypoczynek i zwiedzanie miasta.
Pochodzenie nazwy.
Nazwa al. Bielska ma ścisły związek z przelotem przez miasto w kierunku Bielska-Białej.

</doc>
<doc id="1826546" url="https://pl.wikipedia.org/wiki?curid=1826546" title="Elliott Brood">
Elliott Brood

Elliott Brood - to zespół składający się z trzech członków grający country alternatywne. Zespół pochodzi z Toronto w Ontario w Kanadzie. Zespół tworzą Mark Sasso, Casey Laforet i Stephen Pitkin. Zespół określa swój styl jako death country.
Dyskografia.
Albumy i EP
Single
Wideoklipy

</doc>
<doc id="1826550" url="https://pl.wikipedia.org/wiki?curid=1826550" title="Opactwo Świętej Trójcy w Cava de’ Tirreni">
Opactwo Świętej Trójcy w Cava de’ Tirreni

Opactwo Świętej Trójcy w Cava de’ Tirreni (łac. Territorialis Abbati Trinitatis Cavensis SSma) – opactwo benedyktynów w Cava de’ Tirreni we Włoszech. Często nazywane po prostu Badia di Cava.
Opactwo zostało założone w XI wieku i podniesione do rangi do opactwa terytorialnego w 1394. W latach 1995-2010 opatem terytorialnym był Benedetto Maria Salvatore Chianetta

</doc>
<doc id="1826551" url="https://pl.wikipedia.org/wiki?curid=1826551" title="Li Lingwei">
Li Lingwei



</doc>
<doc id="1826554" url="https://pl.wikipedia.org/wiki?curid=1826554" title="Norbert Dörmann">
Norbert Dörmann

Norbert Dörmann (ur. 31 sierpnia 1958) – niemiecki piłkarz występujący na pozycji obrońcy.
Kariera.
Dörmann zawodową karierę rozpoczynał w klubie FC Schalke 04. W Bundeslidze zadebiutował 1 marca 1977 w zremisowanym 2:2 meczu z Rot-Weiss Essen. W sezonie 1976/1977 wywalczył z Schalke wicemistrzostwo Niemiec. 16 grudnia 1978 w zremisowanym 4:4 spotkaniu z Eintrachtem Brunszwik zdobył pierwszą bramkę w trakcie gry w Bundeslidze.
W 1979 roku odszedł do innego pierwszoligowego zespołu - Borussii Dortmund. Pierwszy ligowy mecz w jej barwach zaliczył 11 sierpnia 1979 przeciwko Eintrachtowi Frankfurt (1:0). W ciągu dwóch sezonów dla Borussii zagrał 33 razy.
W 1981 roku został graczem drugoligowej Alemannii Akwizgran. Zadebiutował tam 1 sierpnia 1981 w zremisowanym 1:1 pojedynku ze Stuttgarter Kickers. Do 1984 roku w Alemannii Dörmann rozegrał 100 ligowych spotkań i strzelił 14 goli.
W 1984 roku podpisał kontrakt z Rot-Weiß Oberhausen, również grającym w 2. Bundeslidze. Spędził tam dwa sezony. W 1986 powrócił do Alemannii, gdzie grał przez kolejny rok. Potem był graczem klubów Wuppertaler SV oraz 1. FC Bocholt, a w 1989 roku zakończył karierę.

</doc>
<doc id="1826558" url="https://pl.wikipedia.org/wiki?curid=1826558" title="Księstwo Śląska">
Księstwo Śląska



</doc>
<doc id="1826560" url="https://pl.wikipedia.org/wiki?curid=1826560" title="Plácido Micó Abogo">
Plácido Micó Abogo

Plácido Micó Abogo (ur. 11 lipca 1963) – polityk i lider opozycji w Gwinei Równikowej, sekretarz generalny Zjednoczenia na rzecz Demokracji Społecznej (CPDS, "Convergencia para la Democracia Social"). Kandydat w wyborach prezydenckich w 2009. 
Życiorys.
Plácido Micó Abogo urodził się w 1963. Jest absolwentem chemii przemysłowej oraz doktorem prawa. 
Na początku lat 90. XX w. był jednym z założycieli partii politycznej CPDS, która początkowo działała w nielegalnie w podziemiu, do czasu kiedy w lutym 1993 została ostatecznie zalegalizowana przez administrację prezydenta Teodoro Obianga Nguemę Mbasogo. W lutym 1992 został aresztowany za kolportaż organu informacyjnego partii, gazety "La Verdad" (Prawda). Więziony przez cztery miesiące, był najprawdopodobniej również torturowany. 
W grudniu 1994, w czasie kongresu CPDS w Bacie, został wybrany sekretarzem generalnym partii. Reelekcję na tym stanowisko uzyskał na II Kongresie Narodowym CPDS w lutym 2001, a następnie na III Kongresie Narodowym w lutym 2005. 
Micó był jedynym deputowanym CPDS, który dostał się Izby Reprezentantów Ludowych (parlament) w czasie wyborów parlamentarnych z marca 1999. W maju 2002 został aresztowany, umieszczony w areszcie domowym i oskarżony o udział w planowaniu zamachu stanu w 1997. W czerwcu 2002 otrzymał wyrok 14 lat i 8 miesięcy więzienia, jednakże prezydent Obiang w sierpniu 2003 ułaskawił go. 
W wyniku wyborów parlamentarnych z kwietnia 2004, Micó dostał się ponownie do parlamentu, reprezentując okręg Malabo. Był jednym z dwóch deputowanych CPDS. W wyborach parlamentarnych z 4 maja 2008 dostał się do Izby Reprezentantów Ludowych jako jedyny przedstawiciel CPDS i w ogóle całej opozycji. Pozostałe 99 miejsc zajęli kandydaci partii rządzącej. W lipcu 2008 stwierdził, że wybory z 2008 były najbardziej zmanipulowanymi i pełnymi przemocy wyborami w historii kraju. Oskarżył prezydenta Obianga o dyktatorskie rządy. Powiedział, że "sytuacja w Gwinei Równikowej jest gorsza niż w Zimbabwe" Roberta Mugabe. Dodał, że w Gwinei Równikowej nie może swobodnie działać opozycja, nie istnieją związki zawodowe i stowarzyszenia, a media poddane są kontroli władz. Oskarżył także Stany Zjednoczone i inne państwa Zachodu o prowadzenie wobec Gwinei Równikowej polityki nastawionej tylko na pozyskiwanie ropy naftowej, a przez to podtrzymującej reżim prezydenta Obianga. 
16 października 2009, po ogłoszeniu przez prezydenta Obianga organizacji wyborów prezydenckich 29 listopada 2009, stwierdził, że tak krótki okres uniemożliwi jego partii odpowiednie przygotowanie się i organizację kampanii wyborczej. Pomimo tego, zapowiedział udział w wyborach, choć oskarżył władze o planowanie fałszerstw wyborczych. Według oficjalnych wyników wyborów zdobył 3,6% głosów poparcia. Wybory zdecydowanie wygrał prezydent Obiang, uzyskując 95,4% głosów. Micó Abigo odrzucił wyniki, oświadczając, że wybory zostały sfałszowane. Organizacje broniące praw człowieka oświadczyły, że wybory nie spełniły standardów demokratycznych.

</doc>
<doc id="1826562" url="https://pl.wikipedia.org/wiki?curid=1826562" title="Dennis Rozrabiaka w rejsie">
Dennis Rozrabiaka w rejsie

Dennis Rozrabiaka w rejsie (ang. "Dennis the Menace in Cruise Control", 2002) – amerykański film animowany.
Opis fabuły.
Sąsiad Dennisa, George Wilson udaje się na rejs, aby uciec od niego. Jednak Dennis podąża za nim. Na pokładzie statku Dennis poznaje siedmioletnią księżniczkę.

</doc>
<doc id="1826564" url="https://pl.wikipedia.org/wiki?curid=1826564" title="Makau (półwysep)">
Makau (półwysep)

Makau (; port.: Península de Macau) – półwysep w południowo-wschodnich Chinach, otoczony wodami Morza Południowochińskiego, część terytorium Specjalnego Regionu Administracyjnego Makau. Całkowita powierzchnia półwyspu wynosiła w 2010 roku 9,3 km².
Półwysep Makau był pierwotnie wyspą, lecz mielizna łącząca wyspę z kontynentem utworzyła przesmyk i przekształciła ją w półwysep.

</doc>
<doc id="1826565" url="https://pl.wikipedia.org/wiki?curid=1826565" title="Półwysep Makau">
Półwysep Makau



</doc>
<doc id="1826566" url="https://pl.wikipedia.org/wiki?curid=1826566" title="Mistrzostwa Świata U-17 w Piłce Nożnej 2003">
Mistrzostwa Świata U-17 w Piłce Nożnej 2003

Mistrzostwa Świata U-17 w piłce nożnej 2003 odbyły się w Finlandii w czterech miastach (Helsinki, Tampere, Lahti i Turku między 13 a 30 sierpnia 2003 r. Prawa do gry otrzymali zawodnicy urodzeni po 1 stycznia 1986. W finale Brazylia pokonała Hiszpanię z wynikiem 1 - 0, gol padł w 7 minucie strzelony przez Leonardo czyniąc Brazylię mistrzem świata trzeci raz w kategorii U- 17.
Kwalifikacje.
Do mistrzostw świata U-17 będą kwalifikować się 16 drużyn. Finlandia jako gospodarz turnieju bierze udział w rozgrywkach bez kwalifikacji
Faza pucharowa.
Finał.
 
MISTRZ ŚWIATA U-17 2003
Brazylia 3. TYTUŁ MISTRZA ŚWIATA U-17

</doc>
<doc id="1826567" url="https://pl.wikipedia.org/wiki?curid=1826567" title="Makao (półwysep)">
Makao (półwysep)



</doc>
<doc id="1826568" url="https://pl.wikipedia.org/wiki?curid=1826568" title="Półwysep Makao">
Półwysep Makao



</doc>
<doc id="1826569" url="https://pl.wikipedia.org/wiki?curid=1826569" title="Sarath Fonseka">
Sarath Fonseka

Gardihewa Sarath Chandralal Fonseka (ur. 18 grudnia 1950, Ambalangoda) – lankijski generał, dowódca armii w latach 2005–2009, szef sztabu obrony w 2009, jeden z głównych autorów zwycięstwa nad Tamilskimi Tygrysami w 2009. Kandydat w wyborach prezydenckich w 2010.
Młodość.
Sarath Fonseka urodził się w 1950 w mieście Ambalangoda w Prowincji Południowej. W latach 1958-1965 kształcił się w miejscowej szkole "Dharmasoka College", a następnie w "Ananda College" (1966-1969) w Kolombo. Jako sportowiec, reprezentował swój kraj i wojsko w pływaniu i piłce wodnej. W 1979 poślubił Anomę Indumathi Munasinghe, z którą ma dwie córki: Apsarę i Aparnę.
Kariera wojskowa.
5 lutego 1970, w wieku 20 lat, Fonseka zaciągnął się do wojska. 1 czerwca 1971 został mianowany podporucznikiem. Uczestniczył w szeregu szkoleń i kursów wojskowych, m.in. w brytyjskim Royal College of Defence Studies oraz Infantry Officers Advanced Course w USA, a także w kilku krajach Azji. W 1992 podjął inspekcję wojskową w Iranie. W wojsku zajmował różne stanowiska. Był podpułkownikiem 1. Batalionu Lankijskiego Regimentu Sinha, a w 1993 pułkownikiem 23. Brygady w Polonnaruwie. W grudniu 1993 awansował na stopień brygadiera. 
W lutym 1998 został mianowany na dwugwiazdkowy stopień generała majora. W latach 1998-2000 dowodził 22. Dywizją w Trikunamalai. W 2000 oraz w latach 2002-2003 był Dowódcą Sił Zbrojnych w Kwaterze w Dżafnie. Od 2003 do 2004 stał na czele Sił Ochotniczych Armii Sri Lanki. Od lipca do grudnia 2004 był zastępcą Szefa Sztabu Armii Sri Lanki. W grudniu 2005 został awansowany do trzygwiazdkowego stopnia generała. Od 6 grudnia 2005 do 15 lipca 2009 zajmował stanowisko Dowódcy Armii, w tym od 18 maja 2009 w randze Dowódcy Szefa Sił Zbrojnych. 15 lipca 2009 objął funkcję Szefa Sztabu Obrony. 
Generał Fonseka dał się poznać jako sprawny przywódca wojskowy, uczestniczył w szeregu akcji militarnych w czasie walk z Tamilskimi Tygrysami. W 1991 uczestniczył w operacjach "Balawegaya" i "Jayasikuru", które doprowadziły do zdobycia miejscowości Mankulam oraz ochrony bazy Elephant Pass. Jego 6. Batalion Lankijskiego Regimentu Sinha odparł wówczas atak tamilskich bojowników. W 1993 Fonseka został ranny w czasie operacji "Yaldewee". W 1993, jako pułkownik, dowodził operacją uwolnienia lankijskich żołnierzy znajdujących się pod oblężeniem w Dżafnie. W grudniu 1995 przeprowadził operację "Rivirea", która doprowadziła do odbicia Dżafny z rąk Tamilskich Tygrysów. W 2000 wojska dowodzone przez Fonsekę stawiały mocny opór siłom tamilskim w bazie wojskowej Elephant Pass, jednak ostatecznie zostały pokonane i zmuszone do wycofania się. 
25 kwietnia 2006 stał się celem ataku ze strony Tamilskich Tygrysów. Ataku bombowego dokonała ciężarna kobieta, zamachowiec-samobójca, która dostała się do bazy wojskowej udając od dłuższego czasu pacjentkę wojskowego szpitala, otwartego również dla cywili. W wyniku ataku Fonseka został ranny, a śmierć poniosło 9 osób. Samobójczyni zdetonowała ładunek w chwili przejazdu limuzyny Fonseki na wojskową ceremonię religijną. Generał został natychmiast przetransportowany do szpitala w bazie wojskowej, następnie do szpitala w Kolombo i skierowany na leczenie do Singapuru, po czym w lipcu 2006 powrócił do obowiązków. 
18 maja 2009, po 26 latach wojny domowej, armia pod jego dowództwem ostatecznie rozbiła i odniosła zwycięstwo nad Tamilskimi Tygrysami. 
12 listopada 2009 generał Fonseka zrezygnował ze stanowiska Szefa Sztabu Obrony i złożył dymisję na ręce prezydenta Mahindy Rajapakse. Przyczyną ustąpienia był konflikt z prezydentem wokół wkładu i zasług obu stron w zakończenie wojny domowej na Sri Lance. Prezydent przyjął dymisję. Według komentarzy, rezygnacja Fonseki miała stanowić pierwszy krok do starań i walki o prezydenturę kraju. Pierwotnie chciał, by jego dymisja weszła w życie z dniem 1 grudnia 2009, jednakże administracja prezydenta zaleciła mu niezwłocznie opuszczenie urzędu i 16 listopada 2009 mianowała jego następcę na stanowisku.
Działalność polityczna.
Po opuszczenia stanowisk wojskowych, Fonseka rozważał udział w rozpisanych przez prezydenta Rajapakse wcześniejszych wyborach prezydenckich w 2010 i ostatecznie 29 listopada 2009 zdecydował się na start. W swoim przemówieniu skrytykował rząd za ograniczanie wolności i mediów oraz przeciąganie procesu asymilacji uchodźców wojennych. Stwierdził, że władze nie potrafiły przywrócić normalności w kraju. Zobowiązał się do zreformowania uprawnień wykonawczych głowy państwa w ciągu sześciu miesięcy, przeprowadzenia wyborów parlamentarnych i uchwalenia nowej konstytucji, gwarantującej zasady demokracji, sprawiedliwości społecznej i wolności mediów. Jego kandydaturę poparła główna partia opozycyjna, Zjednoczona Partia Narodowa ("United National Party"), opozycyjna partia komunistyczna, Janatha Vimukthi Peramuna (Ludowy Front Wyzwolenia) oraz główna reprezentacja Tamilów, Tamilski Sojusz Narodowy ("Tamil National Alliance").
W wyborach prezydenckich 26 stycznia 2010 zdobył 40,2% głosów poparcia, przegrywając o 1,8 mln głosów z prezydentem Rajapaksą (57,8%). Odrzucił jednak wyniki wyborów, oskarżając władze o fałszerstwa i prowadzenie nieuczciwej kampanii wyborczej. Zaapelował o anulowanie wyników i zapowiedział ich zaskarżenie.
Po wyborach rząd oskarżył go o wyjawienie wrażliwych informacji wojskowych oraz planowanie zamachu stanu i zabójstwa prezydenta Rajapakse i jego rodziny. Fonseka odrzucił zarzuty, lecz władze uniemożliwiły mu opuszczenie kraju. 29 stycznia 2010 wojsko wtargnęło i zajęło siedzibę jego sztabu wyborczego. 8 lutego 2010 został aresztowany w swoim biurze w Kolombo przez siły wojskowe pod oficjalnym zarzutem „popełnienia przestępstw wojskowych”. Jego zatrzymanie wywołało kilkudniowe zamieszki w Kolombo. 16 marca rozpoczął się jego proces przed sądem wojskowym, w którym odpowiadał za zaangażowanie w działalność polityczną w czasie pełnienia służby w armii. Proces na wniosek obrony został odroczony do początku kwietnia 2010. Następnego dnia rozpoczął się drugi proces, w którym odpowiadał za złamanie wojskowych procedur dotyczących zaopatrzenia. Proces ten został z kolei odroczony bezterminowo. Fonseka odrzucił wszelkie oskarżenia pod swoim adresem, oznajmiając że jego zatrzymanie i zarzuty były politycznie motywowane i miały na celu uniemożliwienie mu startu w wyborach parlamentarnych w kwietniu 2010. Na początku kwietnia 2010 oba procesy zostały ponownie odroczone.
W wyborach parlamentarnych, pomimo zatrzymania, stanął na czele sformowanej przez Janatha Vimukthi Peramuna koalicji Demokratyczny Sojusz Narodowy ("Democratic National Alliance", DNA), kandydując z pierwszego miejsca w okręgu Kolombo. Uzyskał mandat parlamentarny. 22 kwietnia 2010 został na krótko zwolniony z aresztu, by wziąć udział w inauguracyjnym posiedzeniu nowo wybranego parlamentu.
18 listopada 2011 został skazany przez sąd w Kolombo na 3 lata więzienia. Wyrok został ogłoszony za zarzucenie w wywiadzie ministrowi obrony Gotabhayi Rajapaksie, że nakazał zabicie Tamilskich Tygrysów poddających się wojskom rządowym w trakcie ostatniej bitwy wojny domowej. Po pogodzeniu się z prezydentem, Fonseka został uwolniony z aresztu w trzecią rocznicę zwycięstwa nad Tamilami.

</doc>
<doc id="1826573" url="https://pl.wikipedia.org/wiki?curid=1826573" title="The 18th Letter">
The 18th Letter

The 18th Letter – pierwszy solowy album amerykańskiego rapera o pseudonimie Rakim. Ukazał się 4 listopada 1997 nakładem wytwórni MCA Records. Wersja specjalna zawierała dodatkowy krążek typu greatest hits zatytułowany "The Book of Life".
Lista utworów.
Opracowano na podstawie źródła.

</doc>
<doc id="1826575" url="https://pl.wikipedia.org/wiki?curid=1826575" title="Jens Todt">
Jens Todt

Jens Todt (ur. 5 stycznia 1970 w Hameln) – były niemiecki piłkarz występujący na pozycji pomocnika.
Kariera klubowa.
Todt treningi rozpoczął w wieku 8 lat w klubie ASC Nienburg. W 1989 roku trafił do TSV Havelse z Oberligi. W 1990 roku awansował z zespołem do 2. Bundesligi. W 1991 roku spadł z nim jednak do Oberligi. Wówczas przeszedł do SC Freiburg, klubu 2. Bundesligi. W 1993 roku awansował z nim do Bundesligi. Zadebiutował w niej 7 sierpnia 1993 roku w przegranym 1:3 meczu z Bayernem Monachium. 4 września 1993 roku w zremisowanym 3:3 pojedynku z Borussią Mönchengladbach zdobył pierwszą bramkę w trakcie gry w Bundeslidze. W 1995 roku zajął z klubem 3. miejsce w Bundeslidze.
Latem 1996 roku Todt podpisał kontrakt z innym pierwszoligowym zespołem, Werderem Brema. Pierwszy ligowy mecz zaliczył tam 17 sierpnia 1996 roku przeciwko Freiburgowi (2:3). W 1999 roku zdobył z Werderem Puchar Niemiec. W tym samym roku został graczem zespołu VfB Stuttgart, również występującego w Bundeslidze. W jego barwach zadebiutował 14 sierpnia 1999 roku w zremisowanym 0:0 ligowym spotkaniu z Werderem Brema. W 2003 roku wywalczył z klubem wicemistrzostwo Niemiec. W tym samym roku zakończył karierę.
Kariera reprezentacyjna.
W reprezentacji Niemiec Todt zadebiutował 12 października 1994 roku w zremisowanym 0:0 towarzyskim meczu z Węgrami. Po raz ostatni w kadrze zagrał w 1995 roku. W sumie wystąpił w niej 3 razy. W 1996 roku z powodu plagi kontuzji w reprezentacji Niemiec, Todt powołany na finałowy mecz Mistrzostw Europy 1996 z Czechami. Nie zagrał w tym meczu, a Niemcy pokonali Czechów 2:1 i zdobyli mistrzostwo Europy.

</doc>
<doc id="1826576" url="https://pl.wikipedia.org/wiki?curid=1826576" title="Trzeba">
Trzeba



</doc>
<doc id="1826578" url="https://pl.wikipedia.org/wiki?curid=1826578" title="Fregaty typu Centauro">
Fregaty typu Centauro

Fregaty typu Centauro – typ czterech włoskich fregat ZOP, zbudowanych we włoskich stoczniach w latach 1952-1958, w służbie do 1984 roku.
Historia.
Budowa fregat typu "Centauro" dla Marina Militare została zaaprobowana przez włoski parlament w 1950 roku. Po trwających rok pracach projektowych, w połowie 1952 roku w dwóch włoskich stoczniach: Cantiere Navale di Taranto w Tarencie i Cantiere Ansaldo w Livorno rozpoczęto prefabrykację elementów dla pierwszej pary okrętów. Wobec trudności ekonomicznych, z jakimi borykała się Republika Włoska w latach 50. XX wieku, budowa następnych dwóch jednostek w stoczni w Tarencie została sfinansowana przez Stany Zjednoczone w ramach "Mutual Defence Assistance Program".
Okręty typu "Centauro" były początkowo klasyfikowane jako awiza eskortowe (wł: "avviso scorta"), jednak jeszcze w 1957 roku, przed wejściem do służby, przeklasyfikowano je na fregaty ZOP i nadano numery burtowe rozpoczynające się od litery "D", w NATO przeznaczone dla niszczycieli. W 1960 roku po raz kolejny zmieniono klasyfikację jednostek, przydzielając im numery taktyczne rozpoczynające się od litery "F" zarezerwowanej dla fregat.
Większość okresu czynnej służby spędziły fregaty typu "Centauro" na Morzu Śródziemnym, operując w ramach zespołów okrętów Paktu Północnoatlantyckiego. W sierpniu 1960 roku wszystkie cztery jednostki uczestniczyły w 500. rocznicy śmierci Henryka Żeglarza, odwiedzając portugalskie porty w Lizbonie i Lagos oraz Kadyks w Hiszpanii.
Wszystkie okręty typu "Centauro" zostały wycofane z czynnej służby w latach 1980-1984, zastąpione w linii przez fregaty rakietowe typu "Maestrale".
Opis konstrukcji.
Fregaty typu "Centauro" były gładkopokładowymi okrętami o wzniesionej dziobnicy. Stalowy, spawany kadłub był zaprojektowany do działań w warunkach skażenia radioaktywnego. Okręty posiadały siłownię turboparową, składającą się z dwóch zespołów turbin parowych, do których parę dostarczały dwa kotły Foster-Wheeler. Turbiny napędzały, za pośrednictwem przekładni redukcyjnych i wałów napędowych dwie czterołopatkowe śruby. Łączna moc siłowni wynosiła 22 000 KM i pozwalała fregatom osiągać prędkość 26 w. Zabierany zapas paliwa płynnego wynosił 400 ton, co wystarczało do przepłynięcia 3020 mil morskich z prędkością ekonomiczną 12 w.
Pierwotne uzbrojenie artyleryjskie okrętów stanowiły dwie podwójne armaty uniwersalne OTO kal. 76 mm, umieszczone na dziobie i rufie oraz dwa podwójne stanowiska armat przeciwlotniczych Breda-Bofors kal. 40 mm na skrzydłach nadbudówki rufowej. Dla zwalczania okrętów podwodnych fregaty dysponowały dwoma nieruchomymi wyrzutniami torped ZOP kal. 533 mm, trzylufowym miotaczem pocisków ZOP Menon (produkowana we Włoszech modernizacja brytyjskiego miotacza Limbo) na dziobie i czterema pojedynczymi miotaczami tego typu oraz zrzutnią bomb głębinowych.
W latach 1966-1973 wszystkie cztery okręty typu "Centauro" zostały poddane modernizacji, przeprowadzonej w arsenale w La Spezia. Polegała ona na usunięciu całej artylerii okrętowej i zastąpieniu jej przez trzy armaty uniwersalne OTO Melara kal. 76 mm, zastąpieniu pojedynczych miotaczy Menon, zrzutni bomb głebinowych i dwóch wyrzutni torped ZOP przez dwa nowoczesne trzyrurowe zespoły wyrzutni torped ZOP kal. 324 mm oraz instalacji nowego wyposażenia elektronicznego.

</doc>
<doc id="1826580" url="https://pl.wikipedia.org/wiki?curid=1826580" title="Rossijskoje Teleradio">
Rossijskoje Teleradio



</doc>
<doc id="1826583" url="https://pl.wikipedia.org/wiki?curid=1826583" title="OpenDarwin">
OpenDarwin

OpenDarwin – darmowy, wolnodostępny system operacyjny open source, oparty na systemie Darwin. Został on stworzony, aby wzmocnić współpracę środowisk Open Source oraz firmy Apple – początkowego twórcy systemu Darwin. 25 lipca 2006 twórcy OpenDarwina ogłosili upadłość projektu, od tej pory nie jest on już rozwijany. Ostatnią stabilną wersją systemu była wersja 7.2.1, wydana 16 lipca 2004.

</doc>
<doc id="1826585" url="https://pl.wikipedia.org/wiki?curid=1826585" title="Jet Black">
Jet Black

Jet Black, właściwie Brian John Duffy (ur. 26 sierpnia 1938 w Ilford, Anglia, zm. 6 grudnia 2022) – brytyjski perkusista, znany jako muzyk i współzałożyciel (obok Hugh Cornwella, Dave Greenfielda, Jean-Jacques Burnela) brytyjskiego zespołu punkowo-nowofalowego The Stranglers. Grał w zespole od 1974. Uczestniczył w nagraniach wszystkich płyt grupy.
Przed założeniem zespołu zajmował się businessem. Posiadał kilkanaście furgonetek sprzedających lody na ulicach. W 1974 roku podjął decyzję o sprzedaży interesu, i oddaniu się karierze muzyka. Posiadał własną szkołę gry na perkusji.
Od kilku lat ze względu na stan zdrowia porzucił wyjazdy w trasy z The Stranglers, na których zastępowany był przez wynajmowanych muzyków. Wystąpił kilkukrotnie z The Stranglers w Polsce: w 1986 r. w Łodzi, w 1999 r. w Sali Kongresowej w Warszawie oraz w 2005 r. na festiwalu „Union of Rock” w Węgorzewie.

</doc>
<doc id="1826589" url="https://pl.wikipedia.org/wiki?curid=1826589" title="BG Knocc Out">
BG Knocc Out



</doc>
<doc id="1826599" url="https://pl.wikipedia.org/wiki?curid=1826599" title="Parafia Miłosierdzia Bożego w Kwidzynie">
Parafia Miłosierdzia Bożego w Kwidzynie

Parafia Miłosierdzia Bożego – rzymskokatolicka parafia znajdująca się przy ulicy Słowackiego 6 w Kwidzynie. Parafia należy do dekanatu Kwidzyn-Zatorze w diecezji elbląskiej.
Historia parafii.
Parafia została erygowana 10 września 1981 roku przez biskupa warmińskiego po wydaniu zgody na budowę świątyni przez ówczesne władze. Pierwszym proboszczem nowo powstałej parafii został ks. Stefan Nowak. W roku 1982 jego następcą został ks. Wojciech Kruk. Początkowo wybudowano tymczasowy drewniany barak służący do odprawiania nabożeństw oraz katechizacji. 6 kwietnia 1986 roku w ramach odpustu Miłosierdzia Bożego wmurowany został kamień węgielny i akt erekcyjny budowy kościoła przez biskupa administratora apostolskiego Diecezji Warmińskiej ks. dra Edmunda Piszcza. W trudnych warunkach terenowych ks. Kruk z sukcesem wybudował kościół dolny mieszczący się w podziemiach budynku. Rozpoczął budowę domu parafialnego oraz plebanii. W roku 1993 nowym proboszczem został ks. Lech Wasilewski, a dwa lata później – ks. Robert Dzikowski. Ze względów technicznych oraz materialnych przeprojektowano wizję górnej kondygnacji kościoła. Nowy budynek cechuje się prostotą wyglądu oraz wykonania. Kapłan rozpoczął budowę kościoła górnego według nowego projektu. W roku 1998 nabożeństwa były już odprawiane w nowo wybudowanej świątyni, a co za tym idzie – na stałe zamknięto kościół dolny. W roku 2010 stanowisko proboszcza objął ks. kan. Janusz Kilian. Pogarszający się stan techniczny świątyni – zarówno kondygnacji górnej, jak i nieużytkowanej, niszczejącej dolnej – zmusił administratora parafii do podjęcia próby modernizacji budynku i przeprowadzenia wielu ważnych remontów.
Parafia posiada relikwie świętej Faustyny Kowalskiej.

</doc>
<doc id="1826600" url="https://pl.wikipedia.org/wiki?curid=1826600" title="Ramón González (piłkarz)">
Ramón González (piłkarz)

Ramón González - piłkarz paragwajski, obrońca.
Wziął udział w turnieju Copa América 1921, gdzie Paragwaj zajął ostatnie, czwarte miejsce. González zagrał we wszystkich trzech meczach - z Urugwajem, Brazylią i Argentyną.
Rok później wziął udział w turnieju Copa América 1922, gdzie Paragwaj został wicemistrzem Ameryki Południowej. González zagrał jedynie w ostatnim meczu - decydującym o mistrzowskim tytule barażu z Brazylią.

</doc>
<doc id="1826603" url="https://pl.wikipedia.org/wiki?curid=1826603" title="Roman (biskup poznański)">
Roman (biskup poznański)



</doc>
<doc id="1826606" url="https://pl.wikipedia.org/wiki?curid=1826606" title="Łazar Baranowycz">
Łazar Baranowycz



</doc>
<doc id="1826607" url="https://pl.wikipedia.org/wiki?curid=1826607" title="Ramon Gonzalez">
Ramon Gonzalez



</doc>
<doc id="1826610" url="https://pl.wikipedia.org/wiki?curid=1826610" title="Parafia św. Brata Alberta Chmielowskiego w Kwidzynie">
Parafia św. Brata Alberta Chmielowskiego w Kwidzynie

Parafia Świętego Brata Alberta Chmielowskiego w Kwidzynie - rzymskokatolicka parafia położona w diecezji elbląskiej, w Dekanacie Kwidzyn - Zatorze (do 2015). Utworzona w 1990. Mieści się przy ulicy Piastowskiej, na Osiedlu Piastowskim.
Dnia 1.06.2004 r. rozpoczęła się rozbudowa kościoła, która trwała przez 7 lat. W wigilię 2004 r. biskup elbląski Jan Styrna poświęcił nowo powstałą świątynię, a dnia 5.02.2012r. na uroczystej Mszy Świętej konsekrował kościół.
1 stycznia 2015 zgodnie z dekretem biskup elbląski Jacek Jezierski wyłączył parafię św Brata Alberta w Kwidzynie z Dekanatu Kwidzyn-Zatorze do Dekanatu Kwidzyn-Śródmieście. 

</doc>
<doc id="1826614" url="https://pl.wikipedia.org/wiki?curid=1826614" title="Rakietowy System Ratunkowy (LES)">
Rakietowy System Ratunkowy (LES)

Rakietowy System Ratunkowy (ang. "Launch Escape System" ­– LES) – system przyłączony do kapsuły załogowego statku kosmicznego, umożliwiający natychmiastowe oddzielenie kapsuły od rakiety nośnej w przypadku zaistnienia sytuacji awaryjnej. Rakietowy system ratunkowy uruchamiany jest w wypadku bezpośredniego zagrożenia życia załogi, np. w celu usunięcia jej z obszaru objętego ewentualnym wybuchem rakiety. LES używany był w amerykańskich programach Mercury i Apollo. Podobny system stosowany jest także w rosyjskim statku Sojuz i chińskim Shenzhou.
Rakietowy system ratunkowy w sytuacji awaryjnej został wykorzystany podczas misji Sojuz 18-1 i Sojuz T-10-1, kiedy uruchomiono go na dwie sekundy przed wybuchem rakiety nośnej i uratowano załogę.
LES w amerykańskim programie kosmicznym.
Podczas startu statku kosmicznego Apollo wynoszonego przez rakietę Saturn i Mercury wynoszonego przez rakiety Redstone i Atlas D lot mógł być przerwany w celu uratowania załogi jeżeli wystąpiło uszkodzenie grożące katastrofą. W zależności od tego jak wysoko rakieta wyniosła statek kosmiczny odnośnie do ratowania załogi obowiązywały różne procedury i tryby.
Jeżeli rakieta uległa uszkodzeniu w pierwszych fazach lotu System Wykrywania Niebezpieczeństwa ang.
("Emergency Detection System (EDS")) wydawał komendę przerwania misji automatycznie.
Później w fazach mniej gwałtownego wznoszenia (EDS), było wyłączane i przerwanie misji mogło być zainicjowane ręcznie. Przerwanie misji polegało na oddzieleniu modułu dowodzenia od modułu serwisowego i skierowaniu go w bezpieczne miejsce.
Główne opcje działania systemu.
Spośród pięciu trybów, tryby I i II, były wariacjami sposobów odrzucania całej rakiety lądującej w Oceanie Spokojnym. Tryb III i pozostałe w górę były wariacjami odrzucania jedynie członu uszkodzonego, wykorzystując pozostałe sprawne człony do lotu na orbitę okołoziemską. We wszystkich przypadkach Moduł Dowodzenia wykonywał wodowanie w Oceanie poprzez:
Szczegóły.
Tryby przerwania misji według planów Apollo w chronologicznym porządku były następujące:
Po odebraniu sygnału przerwania wykonywania zadania eksplodowały małe ładunki wybuchowe rozdzielające moduły CM i SM i uruchamiały się silniki nośne rakiety ratunkowej (launch escape motor). Silniki te wynosiły CM daleko od ścieżki lotu rakiety Saturn V/Saturn IB. Płaty sterowania rakiety ratunkowej (canard assembly) rozwijały się po 11 sekundach od sygnału przerwania zadania. Aerodynamiczne siły działające na powierzchnie płatów obracały CM w ten sposób aby moduł przyjął pozycję tępym końcem (podstawą stożka) do przodu. Trzy sekundy później lub na granicy minimalnej wysokości, lub na granicy maksymalnej wysokości, uruchamiało się urządzenie rozłączania rakiety ratunkowej od Modułu Dowodzenia. Zadanie to było wykonywane poprzez zapłon silnika odrzucania rakiety ratunkowej (jettison motor). Akcja ta minimalizowała prawdopodobieństwo pojawienia się rakiety ratunkowej na trajektorii lotu Modułu Dowodzenia. Po odrzuceniu zespołu ratunkowego aktywowała się sekwencja operacji bezpiecznego wodowania Modułu Dowodzenia.
W sytuacji kiedy start był udany, rakieta ratunkowa była odrzucana przez astronautów na ustalonej uprzednio wysokości a konkretnie podczas pracy rakiet drugiego członu. System LES był odłączany od modułu dowodzenia (kapsuły) wraz pokrywą w kształcie wydrążonego stożka (Boost Protective Cover—Hollow conical structure) ciągiem silników rakietowych odrzucający LES (Tower Jettison Motor).
Jeżeli przerwanie misji następowało po odrzuceniu rakiety ratunkowej, zadanie to było wykonywane przy pomocy silnika rakietowego modułu serwisowego i działo się to na orbicie okołoziemskiej. 
Detekcja niebezpieczeństwa działała 100 sekund po starcie licząc od momentu odłączenia przewodów startowych.

</doc>
<doc id="1826616" url="https://pl.wikipedia.org/wiki?curid=1826616" title="Wiktor Pawłowicz Koczubej">
Wiktor Pawłowicz Koczubej



</doc>
<doc id="1826617" url="https://pl.wikipedia.org/wiki?curid=1826617" title="Wiktor Koczubej">
Wiktor Koczubej

Wiktor Pawłowicz Koczubej (ros. Виктор Павлович Кочубей; ur. 22 listopada 1768, zm. 15 czerwca 1834 w Moskwie) – hrabia 1799, książę 1831, rosyjski dyplomata i działacz państwowy, wolnomularz.
W latach 1792-1797 w pracy dyplomatycznej, emisariusz (poseł) Rosji w Turcji. Od 1798 wicekanclerz, a w latach 1801-1802 kierujący Kolegium Spraw Zagranicznych. Stronnik umiarkowanych reform. Był bliskim współpracownikiem cara Aleksandra I. W l. 1801-1803 uczestniczył w pracach Komitetu Tajnego. W l. 1802-1807 i 1819-1823 minister Spraw Wewnętrznych. Po dojściu do rządów Mikołaja I w 1825 wyznaczony na szefa tajnych komitetów, utworzonych w celu przygotowania projektów reform państwowych.
Od 1827 do 1834 przewodniczący Rady Ministrów i Komitetu Ministrów Imperium Rosyjskiego.

</doc>
<doc id="1826626" url="https://pl.wikipedia.org/wiki?curid=1826626" title="Parafia Wniebowzięcia Najświętszej Maryi Panny w Zduńskiej Woli">
Parafia Wniebowzięcia Najświętszej Maryi Panny w Zduńskiej Woli

Parafia Wniebowzięcia Najświętszej Maryi Panny Zduńskiej Woli – rzymskokatolicka parafia w Zduńskiej Woli, należąca do diecezji włocławskiej i dekanatu zduńskowolskiego. Powołana w 1767 roku. Obsługiwana przez księży diecezjalnych.

</doc>
<doc id="1826627" url="https://pl.wikipedia.org/wiki?curid=1826627" title="Baggy's Rehearsal Sessions">
Baggy's Rehearsal Sessions



</doc>
<doc id="1826628" url="https://pl.wikipedia.org/wiki?curid=1826628" title="War In The Gulf (gra komputerowa)">
War In The Gulf (gra komputerowa)

War in the Gulf – wydana w roku 1993 przez firmę Empire trzecia (po Team Yankee i Pacific Islands) gra z cyklu symulatorów czołgu połączonych z elementami strategii.
Rozgrywka.
Fabuła rozgrywa się podczas Wojny w Zatoce Perskiej. Gracz dowodząc plutonem amerykańskich czołgów musi stawić czoła kilkunastu misjom, w którym przeciwnikiem są irackie jednostki opancerzone. Ekran gry podzielony jest na cztery części. Każda z nich stanowi okno dowodzenia czterech jednostek, co w efekcie daje kontrolę nad maksymalnie szesnastoma opancerzonymi pojazdami. Kierując poczynaniami czołgów należy przełączać się między ekranami zręcznościowymi, gdzie kierujemy pojazdem i strzelamy oraz ekranami taktycznymi, gdzie planujemy rozgrywkę, wskazując cele. Gra obsługiwana jest myszą.

</doc>
<doc id="1826630" url="https://pl.wikipedia.org/wiki?curid=1826630" title="Kubalowa Czuba">
Kubalowa Czuba

Kubalowa Czuba – wzniesienie o wysokości ok. 1290 m n.p.m. znajdujące się we wschodnim ramieniu Karczmarskiego Wierchu w słowackiej części Tatr Wysokich. Od głównego wierzchołka Karczmarskiego Wierchu (1438 m) oddziela Kubalową Czubę szerokie Kubalowe Siodło. Na wierzchołek Kubalowej Czuby nie prowadzą żadne znakowane szlaki turystyczne, leży ona na obszarze ochrony ścisłej, którym objęty jest masyw Szerokiej Jaworzyńskiej wraz z jej dwoma ramionami.
Kubalowa Czuba stanowi kulminację wschodniego ramienia Karczmarskiego Wierchu, które opada w kierunku Doliny Szerokiej. U jej podnóża rozciąga się dość długa Kubalowa Polana, w stronę której spod Kubalowego Siodła opada dość wybitny Kubalowy Żleb. Jedynie północne stoki Kubalowej Czuby są porośnięte lasem, stoki południowe są bezleśne.
Na wierzchołek Kubalowej Czuby od dawna wchodzili myśliwi i pasterze, gdyż jest to szczyt łatwo dostępny. Pierwsze wejścia turystyczne nie były w żaden sposób rejestrowane.

</doc>
<doc id="1826631" url="https://pl.wikipedia.org/wiki?curid=1826631" title="Parafia św. Antoniego w Zduńskiej Woli">
Parafia św. Antoniego w Zduńskiej Woli

Parafia św. Antoniego – rzymskokatolicka parafia w Zduńskiej Woli, należąca do dekanatu zduńskowolskiego w diecezji włocławskiej.
Historia parafii.
Parafia została powołana przez bp. Karola Radońskiego dekretem z 12 grudnia w 1948 roku. 
W dniu 17 stycznia 1959 r. kard. Stefan Wyszyński wydał dokument powierzający parafię Zgromadzeniu Zakonnemu Małe Dzieło Boskiej Opatrzności Księża Orioniści. Erygowanie parafii nakazało wzniesienie nowej świątyni. Starania o budowę kościoła trwały 25 lat. Dopiero 9 lutego 1974 roku wojewoda łódzki wyraził zgodę na budowę. Rozpoczęto ją we wrześniu 1974 roku. Kamień węgielny pochodzi z fundamentów Bazyliki św. Antoniego w Padwie, wmurował go bp Jan Zaręba. Plac pod budowę poświęcił ksiądz Ignazio Terzi, dyrektor generalny Orionistów. Kościół został konsekrowany 25 października 1987 roku przez abp. Bronisława Dąbrowskiego. 

</doc>
<doc id="1826634" url="https://pl.wikipedia.org/wiki?curid=1826634" title="Azotan uranylu">
Azotan uranylu

Azotan uranylu, – nieorganiczny związek chemiczny, sól kwasu azotowego i uranu, zawierająca jako kation jon uranylowy . Tworzy żółto-zielone kryształy (heksahydrat), wykazujące tryboluminescencję.
Azotan uranylu powstaje np. przez reakcję soli uranowych z kwasem azotowym. Jest rozpuszczalny w wodzie, etanolu, acetonie, i eterze, ale nie w benzenie, toluenie, i chloroformie.

</doc>
<doc id="1826636" url="https://pl.wikipedia.org/wiki?curid=1826636" title="LZ 38">
LZ 38

LZ 38 ("Luftschiff Zeppelin") – trzydziesty ósmy sterowiec szkieletowy wybudowany w Niemczech przez wytwórnię "Luftschiffbau Zeppelin GmbH" z Friedrichshafen nad Jeziorem Bodeńskim. Głównym konstruktorem był Ludwig Dürr. Budowę sterowca należącego do typu P rozpoczęto w 1915 roku. Pierwszy próbny lot wykonał 3 kwietnia bieżącego roku.
LZ 38 w czasie I wojny światowej przeprowadził pięć nalotów na wschodnie wybrzeże Anglii i jako pierwszy niemiecki sterowiec zaatakował Londyn 31 maja 1915 roku.
Budowa.
Długość całkowita wynosiła 163,5 m, a średnica 18,7 m. Jego konstrukcja była pokryta materiałem bawełnianym. W środku znajdowało się 15 komór, wypełnionych wodorem o łącznej pojemności 31 900 metrów sześciennych. Sterowiec był zaopatrzony w cztery silniki Maybach C-X o mocy 210 KM każdy, wyposażony był w dwie gondole, które mogły pomieścić 18 członków załogi. LZ 38 i jego bezpośredni następcy, sterowce typu P, należał do najlepszych konstrukcji wykorzystywanych w I wojnie światowej. Był pierwszym sterowcem w którym szkielet wykonano z duraluminium.
Nalot na Londyn.
LZ 38 zrzucił 1400 kilogramów bomb na wschodnie przedmieścia Londynu 31 maja 1915 roku, zabijając siedem osób i raniąc trzydzieści pięć. Konsekwencją tego nalotu było wprowadzenie w Anglii ograniczeń w raportowaniu. Wcześniej relacje prasowe zawierały szczegółowe opisy lokalizacji nalotów bombowych; po tym publikowano tylko uogólnione lokalizacje. Pierwsza bomba, zapalająca, została zrzucona na 16 Alkham Road. Sterowiec poruszając się na południe, zrzucił jeszcze osiem bomb. Jego dziewiąta wylądowała na 33 Cowper Road, podpalając dom i zabijając 3-letnią Elsie Leggatt oraz jej 11-letnią siostrę Elizabeth May. Następna bomba podpaliła 187 Balls Pond Road, powodując śmierć małżeństwa, Henry’ego i Caroline Good w powstałych płomieniach. Kierując się z dala od Tower of London i nad Whitechapel LZ 38 zrzucił kolejny ładunek wybuchowy na Christian Street: 8-letni Samuel Reuben i 16-letnia Leah Lehrman zginęli. Siódmą i ostatnią ofiarą była 67-letnia Eleanor Willis, która zmarła w wyniku szoku dwa dni później. W sumie sterowiec zrzucił na Londyn 91 bomb zapalających, 28 bomb i 2 granaty. 
Dalsza służba.
Sterowiec LZ 38 operował w Armii Cesarstwa Niemieckiego do 7 czerwca 1915 roku. W tym dniu został zniszczony podczas ataku samolotów Royal Naval Air Service (RNAS) na lotnisku koło Brukseli w Belgii.

</doc>
<doc id="1826638" url="https://pl.wikipedia.org/wiki?curid=1826638" title="Wodnicha pachnąca">
Wodnicha pachnąca

Wodnicha pachnąca ("Hygrophorus agathosmus" (Fr.) Fr.) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrophorus, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1818 r. Elias Fries nadając mu nazwę "Agaricus agathosmus". Obecną, uznaną przez Index Fungorum nazwę nadał mu w 1838 r. ten sam autor, przenosząc go do rodzaju "Hygrophorus".
Synonimy naukowe:
Nazwę polską podała Barbara Gumińska w 1997 r.
Morfologia.
Średnica 4–8 cm, za młodu jest półkulisty lub wypukły, silnie śluzowaty, później płaski lub nieco lejkowaty. Powierzchnia naga, śliska, lekko błyszcząca, kolor jasnoszary do popielatego. Brzeg początkowo podwinięty, później wyprostowany.
Grube i rzadko ustawione, nieco zbiegające na trzon. Początkowo są białe, potem siwe.
Wysokość 4–9 cm, grubość 1–2 cm, walcowaty. Powierzchnia gładka, sucha, w górnej części nieco ziarenkowata, kosmkowata lub łuskowata. Barwa biaława.
Biały, o silnym słodkawym zapachu gorzkich migdałów lub marcepanu. Zapach jest dość wyraźny, jednak podczas chłodnej pogody jest słabo wyczuwalny.
Biały. Zarodniki eliptyczne, nierównoboczne, z wnękami. nieamyloidalne. Są cienkościenne i mają gładkie ściany. Rozmiar 7.5-9.5 × 4–5,5 μm.
Występowanie i siedlisko.
Opisano występowanie tego gatunku w Ameryce Północnej, Europie i Japonii. W Europie Środkowej gatunek rzadki, występuje tylko regionalnie i w rozproszeniu, najczęściej na terenach położonych powyżej 400 m n.p.m.
Rośnie w lasach iglastych, przeważnie w trawie lub mchach wzdłuż dróg leśnych.
Znaczenie.
Grzyb mykoryzowy. Grzyb jadalny, ale mało smaczny. Jadany jest np. w Rosji
Wykryto w nim co najmniej 5 związków chemicznych wykazujących działanie antyoksydacyjne: kwas szczawiowy, cytrynowy, jabłkowy, chinowy i fumarowy. Stwierdzono też, że ma działanie przeciwbakteryjne i antygrzybicze. Hamuje wzrost różnych patogennych bakterii, w tym "Escherichia coli", "Enterobacter aerogenes", "Salmonella typhimurium", "Pseudomonas aeruginosa", "Staphylococcus aureus", "Staphylococcus epidermidis" i "Bacillus subtilis", ale również hamuje wzrost drożdży "Candida albicans" i "Saccharomyces cerevisiae". Sztucznie uprawiana grzybnia wodnichy pachnącej jest używana w szkółkach leśnych do mikoryzacji sadzonek.

</doc>
<doc id="1826639" url="https://pl.wikipedia.org/wiki?curid=1826639" title="Parafia św. Maksymiliana w Zduńskiej Woli">
Parafia św. Maksymiliana w Zduńskiej Woli

Parafia Świętego Maksymiliana w Zduńskiej Woli – rzymskokatolicka parafia w Zduńskiej Woli, należąca do diecezji włocławskiej i dekanatu zduńskowolskiego. Powołana w 1988. Obsługiwana przez księży diecezjalnych.

</doc>
<doc id="1826640" url="https://pl.wikipedia.org/wiki?curid=1826640" title="Bad Romance">
Bad Romance

Bad Romance – inauguracyjny singel promujący minialbum amerykańskiej piosenkarki Lady Gagi pt. "The Fame Monster". Został wydany w październiku 2009 r. Napisany został przez Gagę i RedOne’a, który jest odpowiedzialny także za produkcję utworu. Wersja demo przeciekła do Internetu przed premierą singla 6 października na pokazie mody Alexandra McQueena Spring/Summer 2010 Paris Fashion Week. Piosenka została napisana podczas The Fame Ball Tour i była inspirowana przez niemiecką muzykę techno-house. Tekst piosenki mówi o jej miłości z najlepszym przyjacielem.
Krytycy dali pozytywny komentarz do piosenki, porównując ją do drugiego singla Lady Gagi, „Poker Face”. Singiel znalazł się na pierwszej pozycji na UK Singles Chart, Irish Singles Chart, Canadian Hot 100 oraz w takich krajach jak: Szwecja, Niemcy, Austria i Dania, ponadto piosenka dotarła do drugiej pozycji w Stanach Zjednoczonych, Nowej Zelandii i Australii. Akcja w klipie rozgrywa się w białej łaźni, skąd Gaga zostaje porwana przez grupę supermodelek, które ją narkotyzują, a następnie sprzedają Rosyjskiej Mafii do niewolnictwa seksualnego.
Piosenkarka wykonała piosenkę w wielu programach telewizyjnych w tym Saturday Night Live i Gossip Girl oraz na American Music Awards 2009. Kompozycja zamyka trasę The Monster Ball Tour. Rolling Stone umieścił utwór na dziewiątym miejscu listy „25 najlepszych piosenek 2009 roku”.
Tło.
„Bad Romance” to pierwszy utwór z The Fame Monster. Wersja demo wyciekła przed premierą, co skłoniło Gagę do skomentowania tego na portalu Twitter: „wyciekł kolejny singiel, moje uszy krwawią, zaczekajcie aż usłyszycie prawdziwą wersję”. Krótki fragment piosenki Gaga zaśpiewała na Saturday Night Live 3 października 2009 wraz z „Poker Face” i „LoveGame”. „Bad Romance” miał swoją premierę w finale wiosny projektanta mody Alexandra McQueena wiosna/lato 2010 Paris Fashion Week dnia 6 października 2009 roku. Okładka została wydana 15 października tego samego roku. Bill Lamb z About.com chwalił okładkę pisząc, że „Gaga utrzymuje uderzenie smugi generowane przez potężne obrazy towarzyszące jej muzyce i prezentacjom scenicznym”. Oficjalna wersja „Bad Romance” została przesłana do profilu MySpace Gagi 21 października 2009 r. i miała ponad milion odtworzeń w ciągu dwóch tygodni. Gaga wyjaśniła, że singiel był jedną z piosenek pisaną w 2008 roku podczas tournée. Te piosenki były o różnego rodzaju potworach (paranojach), które napotkała w tym czasie. Jedną z nich była miłość potwora, która jest inspiracją dla „Bad Romance”. W czasopisma Grazia, Gaga wyjaśniła o jaką inspirację chodzi, komentując:
„Napisałam [Bad Romance], kiedy byłam w Norwegii w moim autobusie turystycznym. Byłam w Rosji, a następnie w Niemczech i spędziłam sporo czasu w Europie Wschodniej. Jest to niesamowite niemieckie techno-house, więc chciałam zrobić eksperymentalny pop rekord, opuścić lata 80., a refren zainspirować latami 90. [W piosence] chodzi o zakochanie w swoim najlepszym przyjacielu.”
Treść utworu traktuje o obsesyjnej miłości i wynikającej z niej paranoi, z którymi wokalistka borykała się w czasie jednej z tras koncertowych w 2008 roku.
Tekst.
W tekście do utworu „Bad Romance” autorka (Gaga) eksploruje zalety i wady tytułowego złego romansu. W wywiadzie dla interaktywnego talk-show "It’s On with Alexa Chung" udzielonym 2 listopada 2009 r. GaGa wyznała, że jeden z wersów nawiązuje do twórczości Alfreda Hitchcocka. Dodała wówczas, iż słowa piosenki opisują „najgłębsze, najciemniejsze i najbardziej chore zakamarki ludzkiego umysłu”.
Sukces komercyjny.
„Bad Romance” zadebiutował na dziewiątej pozycji Billboard Hot 100 14 listopada 2009 roku, ze sprzedażą 142.000 w ciągu tygodnia. Po dwóch tygodniach piosenka znalazła się na miejscu drugim, stając się trzecim singlem na Hot 100 w pierwszej trójce przed „Just Dance” i „Poker Face”. Utwór zadebiutował na liście przebojów Pop Songs na miejscu 38, przeniósł się na pierwszą pozycją 16 stycznia 2010 roku, stając się piątym singlem Gagi, który osiągnął szczyt tej listy. W tym samym tygodniu piosenka znalazła się na 1# Hot Dance Club Songs. Według Nielsen Broadcast Data Systems „Bad Romance” ustanowił rekord dla odtworzeń w ciągu tygodnia od siedemnastu lat w historii Pop Songs z liczbą odtworzeń 10859 odtworzeń w 130 stacjach radiowych. Panowanie utworu przerwała Kesha z singlem „Tik Tok”.
Piosenka zadebiutowała w Australii na ARIA Charts na szesnastej pozycji dnia 2 listopada 2009 roku oraz pod numerem 33 w Nowej Zelandii na liście RIANZ. W następnym tygodniu „Bad Romance” na ARIA Charts przeniósł się na miejsce trzecie, a tydzień po osiągnął nowy rekord na pozycji drugiej. W Nowej Zelandii znalazł się w pierwszej trójce. 29 października 2009 roku utwór zadebiutował na liście przebojów w Irlandii pod numerem 20, osiągnął szczyt w siódmym tygodniu. Na Canadian Hot 100 piosenka zadebiutowała na 58 miejscu, w następnym tygodniu osiągnęła numer jeden, stając się trzecim singlem Gagi na szczycie w Kanadzie. Panowanie utworu na przerwała Kesha z „Tik Tok”, po dwóch tygodniach singiel wrócił na szczyt.
W pierwszym tygodniu piosenka znalazła się na 14# UK Singles Chart. Osiągnęła szczyt w grudniu 2009, stając się trzecim singlem numer jeden na wyspach. W Szwecji piosenka zadebiutowała na trzecim miejscu, po dwóch tygodniach wspinając się na pozycję pierwszą. W Europie piosenka zadebiutowała na pierwszej pozycji w takich krajach jak: Austria, Belgia (Flandria i Walonia), Czechy, Dania, Finlandia, Holandia, Norwegia i Szwajcaria. Utwór zadebiutował na European Hot 100 Singles na pozycji czterdziestej. 23 stycznia 2010 znalazł się na pozycji pierwszej, pozostając tam przez dwa tygodnie.
Teledysk.
Wideoklip do singla „Bad Romance” wyreżyserował Francis Lawrence, znany ze współpracy z gwiazdami formatu Jennifer Lopez, Janet Jackson czy Justina Timberlake’a. Jego oficjalna, światowa premiera miała miejsce 10 listopada 2009 roku, podczas gdy w Polsce klip ukazał się dopiero około tygodnia później na antenie telewizyjnych stacji muzycznych.
W teledysku Lady Gaga zostaje uprowadzona przez grupę supermodelek, które odurzają ją używkami i sprzedają mafii rosyjskiej. Akcja toczy się w jaskrawo białej łaźni. Bohaterka, ubrana w kusy strój pokryty diamentami, uwodzicielsko tańczy przed grupą mężczyzn targujących się o nią i kilka innych młodych kobiet. Następnie siada okrakiem na kolanach jednego z nich (odegranego przez słoweńskiego modela Jurija Bradača) i wykonuje taniec erotyczny. Mężczyzna wykupuje Gagę. W kolejnej scenie, tuż przed odśpiewaniem finalnego refrenu, porwana podpala łoże, na brzegu którego siedzi jej nabywca; następuje spektakularna scena taneczna.
Wideoklip do utworu „Bad Romance” stanowi głos w dyskusji nad handlem kobietami i niewolnictwem seksualnym.
Spektakle.
Część piosenki została wykonana w programie Saturday Night Live 3 października 2009. Gaga była ubrana w strój o nazwie „Orbit”, zaprojektowany przez Nasir Mazhar i jej grupa produkcyjną „Haus of Gaga”. Opisana przez Gagę jako „instalacja mody”, składała się z koncentrycznych pierścieni metalowych, obracających się wokół niej. Po zakończeniu wykonywania „LoveGame” Gaga usiadła przy fortepianie i zagrała akustyczną wersję refrenu „Bad Romance”. Piosenkarka wykonała piosenkę w serialu Gossip Girl epizod The Last Days of Disco Stick. Występ miał miejsce na prywatnym pokazie o zorganizowany, przez Blair Waldorf. W wywiadzie dla MTV piosenkarka wyjaśniła, że decyzja, aby wykonać tam utwór została wymyślona przez jej siostrę.
Piosenka została wykonana na American Music Awards 2009, w połączeniu się z piosenką „Speechless”. Gaga była ubrana w body zawinięte w białe rurociągi i osadzone w migające światła imitujące żebra i kręgosłup. Singiel był wykonywany także w programie Jay Leno Show. Zarówno „Bad Romance” i „Speechless” wykonała na The Ellen DeGeneres Show 25 listopada 2009 roku. Utwór został zaśpiewany także w UK The X Factor 6 grudnia 2009 roku. Utwór zamyka trasę koncertową The Monster Ball Tour.
Covery.
18 listopada 2009 wideo zostało załadowane na YouTube przez Gię Farrell z akustyczną wersją singla. 14 marca 2010 Marco Hietala użył fragmentu „Bad Romance” w utworze „Kuorosota”. Hayley Williams nagrała wersję piano i zamieściła ją na swoim Twitterze 28 marca 2010 roku. 29 marca 2010 r. 30 Seconds to Mars zaśpiewali piosenkę w BBC Radio 1's Live Lounge. Evil Adam nagrał własną wersję piosenki.

</doc>
<doc id="1826642" url="https://pl.wikipedia.org/wiki?curid=1826642" title="Zbiór monotoniczny">
Zbiór monotoniczny



</doc>
<doc id="1826643" url="https://pl.wikipedia.org/wiki?curid=1826643" title="Parafia św. Pawła Apostoła w Zduńskiej Woli">
Parafia św. Pawła Apostoła w Zduńskiej Woli

Parafia Świętego Pawła Apostoła w Zduńskiej Woli – rzymskokatolicka parafia w Zduńskiej Woli, należąca do diecezji włocławskiej i dekanatu zduńskowolskiego. Powołana 13 kwietnia 2009 roku. Obsługiwana przez księży diecezjalnych.

</doc>
<doc id="1826645" url="https://pl.wikipedia.org/wiki?curid=1826645" title="Corps Silesia Breslau zu Frankfurt (Oder)">
Corps Silesia Breslau zu Frankfurt (Oder)

Corps Silesia Breslau zu Frankfurt (Oder) (w skrócie "Corps Silesia Breslau" albo "Corps Silesia") – niemiecki Corps (korporacja akademicka), zrzeszony w "Kösener Senioren-Convents-Verband" (KSCV). Powstała 24 maja 1821 we Wrocławiu. Od 2000 z siedzibą we Frankfurcie nad Odrą.
Zrzesza studentów i absolwentów Europa-Universität Viadrina we Frankfurcie nad Odrą. Ponadto należą do niego byli studenci "Universität Köln", "RWTH Aachen", Uniwersytetu Wrocławskiego i Politechniki Wrocławskiej.
Członkowie korpusu nazywani są "Ślązakami". Silesia jest najstarszym wciąż istniejącym zrzeszeniem pierwotnie śląskich studentów.

</doc>
<doc id="1826646" url="https://pl.wikipedia.org/wiki?curid=1826646" title="Corps Silesia Breslau">
Corps Silesia Breslau



</doc>
<doc id="1826647" url="https://pl.wikipedia.org/wiki?curid=1826647" title="Corps Silesia">
Corps Silesia



</doc>
<doc id="1826648" url="https://pl.wikipedia.org/wiki?curid=1826648" title="Jefstafi Pechliwanidis">
Jefstafi Pechliwanidis

Jefstafi Pechliwanidis, (ur. 29 października 1960 roku w Szymkencie, Kazachska SRR) – grecki piłkarz, występujący na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Metałłurg Szymkent, w którym w 1977 rozpoczął karierę piłkarską. W 1980 przeszedł do Kajratu Ałma-Ata, w którym został gwiazdą drużyny. We wrześniu 1989 powrócił do Metałłurga Szymkent, a w końcu roku wyjechał z całą rodziną do historycznej ojczyzny Grecji. Po półrocznej przerwie próbował swoich sił w Panathinaikos AO, ale przez słabą formę fizyczną nie przeszedł testów. W 1990 został piłkarzem pierwszoligowego klubu Levadiakos. Po trzech latach występów w nim postanowił zakończyć karierę zawodową.
Kariera trenerska.
Po zakończeniu kariery zawodniczej najpierw pracował w zakładzie likierowym brata, gdzie 3 lata ładował bagaże na wózku widłowym. Kiedy w 2000 wspólnota greków przesiedleńców zorganizowała klub piłkarski, został trenerem dzieci w klubie.

</doc>
<doc id="1826651" url="https://pl.wikipedia.org/wiki?curid=1826651" title="Jewstafij Piechlewanidi">
Jewstafij Piechlewanidi



</doc>
<doc id="1826652" url="https://pl.wikipedia.org/wiki?curid=1826652" title="Europa-Universität Viadrina">
Europa-Universität Viadrina



</doc>
<doc id="1826653" url="https://pl.wikipedia.org/wiki?curid=1826653" title="Pomóż dzieciom przetrwać zimę">
Pomóż dzieciom przetrwać zimę



</doc>
<doc id="1826662" url="https://pl.wikipedia.org/wiki?curid=1826662" title="Katedra w Truro">
Katedra w Truro

Katedra w Truro (ang. "Truro Cathedral"), formalnie Katedra Błogosławionej Panny Marii w Truro (ang. "Cathedral of the Blessed Virgin Mary in Truro") – katedra anglikańska znajdująca się w stolicy Kornwalii, Truro. Neogotycka świątynia była pierwszą od XIII w. wybudowaną od podstaw katedrą w Wielkiej Brytanii. Jest jedną z trzech brytyjskich katedr z trzema wieżami (obok kościołów w Lichfield i Edynburgu).
Budowę rozpoczęto w 1880 na miejscu XVI-wiecznego kościoła parafialnego. Autorem projektu był John Loughborough Pearson, czołowy przedstawiciel angielskiego neogotyku. Połączył on formy wczesnego gotyku angielskiego z elementami gotyku francuskiego (przede wszystkim wieże i rozety). Wykazuje duże podobieństwa do katedry w Lincoln, ponieważ Pearson był m.in. konserwatorem tejże. Posiada trzy wieże, centralna ma wysokość 76 m, zachodnie – 61 m. Nawa dawnego kościoła jest częścią południowo-wschodniego skrzydła katedry i wciąż pełni funkcję kościoła parafialnego.
Pierwsza część katedry została poświęcona w 1887. Wieżę centralną ukończono w 1905; całość była gotowa w pięć lat później. Od śmierci Pearsona w 1897 pracami budowlanymi kierował jego syn – Frank.
Co roku katedrę odwiedza ok. 200 000 turystów. W 2002 skrzydło wschodnie odnowiono, zastępując użyty do elementów ozdobnych kamień ze Syerford kamieniem z Bathu; w 2005 w podobny sposób odnowiono skrzydło zachodnie.

</doc>
<doc id="1826663" url="https://pl.wikipedia.org/wiki?curid=1826663" title="Parafia Najświętszego Serca Pana Jezusa w Zduńskiej Woli-Karsznicach">
Parafia Najświętszego Serca Pana Jezusa w Zduńskiej Woli-Karsznicach

Parafia Najświętszego Serca Pana Jezusa w Zduńskiej Woli-Karsznicach – parafia rzymskokatolicka znajdująca się w archidiecezji łódzkiej w dekanacie łaskim.
Kościół murowany na planie sześcioboku, symetryczny, bryłę zamykają kaskadowe dachy, wybudowany w latach 1985–1987. Nawa główna oraz dwie przylegające kaplice rozdzielone zakrystią.

</doc>
<doc id="1826665" url="https://pl.wikipedia.org/wiki?curid=1826665" title="Katedra Najświętszej Marii Panny w Truro">
Katedra Najświętszej Marii Panny w Truro



</doc>
<doc id="1826669" url="https://pl.wikipedia.org/wiki?curid=1826669" title="Ambridge">
Ambridge



</doc>
<doc id="1826674" url="https://pl.wikipedia.org/wiki?curid=1826674" title="Hamzah Idris">
Hamzah Idris

Hamzah Saeed Idriss Falatah (arab. حمزة أدريس)(ur. 8 października 1972 roku) – saudyjski piłkarz występujący na pozycji napastnika.
Kariera klubowa.
Hamzah Idris zawodową karierę piłkarską w klubie Ohud Medina w 1992 roku. W 1996 roku przeszedł do Al Ittihad. Z Al Ittihad zdobył Mistrzostwo Arabii Saudyjskiej w 1997, 1999, 2000, 2001, 2003, 2007, Azjatycką Ligę Mistrzów 2004 i 2005 oraz Azjatycki Puchar Zdobywców Pucharów 1999 roku. W 2005 roku zajął trzecie miejsce z Al-Ittihad w Klubowych Mistrzostwach Świata. W 2007 roku zakończył piłkarską karierę.
Obecnie jest asystentem trenera w Al Ittihad.
Kariera reprezentacyjna.
Hamzah Idris występował w reprezentacji Arabii Saudyjskiej w latach 1992-2000.
W 1992 roku uczestniczył w Pucharze Konfederacji, w którym Arabia Saudyjska drugie miejsce. W tym samym roku uczestniczył w Pucharze Azji, na którym Arabia Saudyjska zajęła drugie miejsce, przegrywając w finale z Japonią.
W 1993 uczestniczył w eliminacjach Mistrzostw Świata 1994.
W 1994 roku uczestniczył Mistrzostwach Świata 1994. Na Mundialu w USA wystąpił w trzech meczach z Holandią, Belgią i Szwecją.
W 1996 tym samym roku uczestniczył w Igrzyskach Olimpijskich w Atlancie.
W roku uczestniczył w Pucharze Azji, który Arabia Saudyjska wygrała.
W 1999 roku uczestniczył w Pucharze Konfederacji, na którym Arabia Saudyjska zajęła czwarte miejsce.
W 2000 roku uczestniczył w Pucharze Azji, na którym Arabia Saudyjska zajęła drugie miejsce, przegrywając w finale z Japonią.

</doc>
<doc id="1826677" url="https://pl.wikipedia.org/wiki?curid=1826677" title="Corps Borussia-Polonia">
Corps Borussia-Polonia



</doc>
<doc id="1826678" url="https://pl.wikipedia.org/wiki?curid=1826678" title="Wacław Marian Łopuszyński">
Wacław Marian Łopuszyński



</doc>
<doc id="1826680" url="https://pl.wikipedia.org/wiki?curid=1826680" title="Zdzisław Kurowski">
Zdzisław Kurowski

Zdzisław Kurowski (ur. 14 kwietnia 1937 w Jońcu) – polski polityk, działacz ruchu młodzieżowego, poseł na Sejm PRL V, VI, VII i VIII kadencji, I sekretarz Komitetu Wojewódzkiego PZPR w Białymstoku (1972–1975), członek sekretariatu KC PZPR (1975–1980), członek prezydium Ogólnopolskiego Komitetu Frontu Jedności Narodu (1971–1983).
Życiorys.
Syn Henryka i Lucyny. Uzyskał tytuł zawodowy magistra inżyniera ekonomiki rolnictwa w Szkole Głównej Gospodarstwa Wiejskiego w Warszawie.
W latach 1950–1956 działał w Związku Młodzieży Polskiej. W kwietniu 1956 został członkiem Polskiej Zjednoczonej Partii Robotniczej. W 1957 wstąpił do Związku Młodzieży Wiejskiej, w którym od 1965 do 1972 stał na czele Zarządu Głównego. W latach 1964–1966 zasiadał w egzekutywie Warszawskiego Komitetu Wojewódzkiego PZPR. Był zastępcą członka (1968–1971), a następnie członkiem (1971–1981) i członkiem Sekretariatu (1975–1980) Komitetu Centralnego PZPR. Od stycznia 1972 do maja 1975 był I sekretarzem KW PZPR w Białymstoku, a od maja 1975 do kwietnia 1977 przewodniczącym rady głównej Federacji Socjalistycznych Związków Młodzieży Polskiej. W latach 1977–1980 pełnił funkcję kierownika Wydziału Przemysłu Lekkiego, Handlu i Spożycia KC PZPR, a w 1980 kierownika Wydziału Organizacyjnego KC.
W 1969 uzyskał mandat posła na Sejm PRL V kadencji w okręgu Jarosław. Pełnił funkcję sekretarza Sejmu. Zasiadał w Komisji Mandatowo-Regulaminowej oraz w Komisji Rolnictwa i Przemysłu Spożywczego. W 1972, 1976 i 1980 uzyskiwał reelekcję. Do Sejmu VI kadencji dostał się z okręgu Białystok, a do Sejmu VII i VIII z okręgu Kielce. Zasiadał w Komisjach Sejmowych: V kadencja – Komisja Mandatowo-Regulaminowa oraz Komisja Rolnictwa i Przemysłu Spożywczego, VI i VII kadencja – Komisja Mandatowo-Regulaminowa.
Od 1982 do 1987 był przedstawicielem PRL w Radzie Wzajemnej Pomocy Gospodarczej w Moskwie, a następnie wiceministrem handlu zagranicznego (w 1987) i współpracy gospodarczej z zagranicą (w latach 1987–1989).
Otrzymał m.in. Order Sztandaru Pracy II klasy, Krzyż Kawalerski Orderu Odrodzenia Polski i Medal 30-lecia Polski Ludowej.

</doc>
<doc id="1826681" url="https://pl.wikipedia.org/wiki?curid=1826681" title="Bożena Klimczak">
Bożena Klimczak

Bożena Klimczak (ur. 25 listopada 1942 w Poznaniu) - profesor nauk ekonomicznych, wykładowca Uniwersytetu Ekonomicznego we Wrocławiu. W swojej pracy naukowo-badawczej koncentruje się wokół mikroekonomii, ekonomii instytucjonalnej, a także etyki gospodarczej.
Karierę naukową rozpoczęła w 1966 roku uzyskując tytuł zawodowy magistra na Akademii Ekonomicznej we Wrocławiu. Następnie kontynuowała swoją działalność naukową na tej uczelni uzyskując w 1972 roku stopień naukowy doktora. Zaś w roku 1987 otrzymała habilitację. Od roku 1997 - profesor nauk ekonomicznych.
Obecnie kierownik Katedry Katedry Mikroekonomii i Ekonomii Instytucjonalnej. Ponadto w latach 1993-2001 oraz ponownie w latach 2005 - 2010 prezes Wrocławskiego Oddziału Polskiego Towarzystwa Ekonomicznego. Członek Stowarzyszenia Etyki Biznesu „EBEN„ – Polska oraz członek Polskiego Towarzystwa Prakseologicznego.
Autorka licznych publikacji ok. 120. Wśród nich znajduje się 5 książek.
W swojej dotychczasowej karierze wypromowała 5 doktorów.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.

</doc>
<doc id="1826688" url="https://pl.wikipedia.org/wiki?curid=1826688" title="Brandberg">
Brandberg



</doc>
<doc id="1826689" url="https://pl.wikipedia.org/wiki?curid=1826689" title="Flaga Komisariatu Rzeszy Ukraina">
Flaga Komisariatu Rzeszy Ukraina



</doc>
<doc id="1826690" url="https://pl.wikipedia.org/wiki?curid=1826690" title="Godło Komisariatu Rzeszy Ukraina">
Godło Komisariatu Rzeszy Ukraina



</doc>
<doc id="1826691" url="https://pl.wikipedia.org/wiki?curid=1826691" title="Kubalowe Siodło">
Kubalowe Siodło

Kubalowe Siodło – szeroka przełęcz położona na wysokości ok. 1275 m n.p.m. znajdująca się we wschodnim ramieniu Karczmarskiego Wierchu w słowackiej części Tatr Wysokich. Kubalowe Siodło oddziela główny wierzchołek Karczmarskiego Wierchu (1438 m) od szczytu Kubalowej Czuby. Na Kubalowe Siodło nie prowadzą żadne znakowane szlaki turystyczne, ponieważ przełęcz ta znajduje się na obszarze ochrony ścisłej.
Spod Kubalowego Siodła opada na północny wschód dość duży Kubalowy Żleb. Jego wylot znajduje się w okolicach Kubalowej Polany, która leży w dolnych partiach Doliny Szerokiej.

</doc>
<doc id="1826695" url="https://pl.wikipedia.org/wiki?curid=1826695" title="Czarni">
Czarni



</doc>
<doc id="1826696" url="https://pl.wikipedia.org/wiki?curid=1826696" title="Jastrieb (1911)">
Jastrieb (1911)

Jastrieb (ros. Ястреб) – rosyjski patrolowiec Samodzielnego Korpusu Straży Pogranicznej, klasyfikowany oryginalnie jako "krążownik motorowy" (ros. "Моторный крейсер"), używany następnie w składzie wojsk bolszewickich, po czym Białych, zaś ostatecznie Czerwonej Floty Czarnomorskiej, działający na Morzu Czarnym i Morzu Azowskim w latach 1912-1942.
Historia.
Okręt został wybudowany w 1911 r. w zakładach Towarzystwa Nikołajewskich Zakładów i Stoczni (ONZiW) w Mikołajowie. Po udanych próbach morskich wszedł do służby w grudniu 1912 r. na Morzu Czarnym w składzie Samodzielnego Korpusu Straży Pogranicznej (OKPS). Był ostatnim zwodowanym okrętem Korpusu. Okręt był napędzany – oprócz maszyny parowej – dodatkowo 2 silnikami dieslowskimi po 500 KM. Jego bazą było Batumi. 17 września 1913 r. na redzie Sewastopola odwiedził go premier Władimir Kokowcow, zaś 2 dni później car Mikołaj II. 6 lipca 1914 r. zmobilizowany okręt został przeniesiony do Floty Czarnomorskiej. Uczestniczył w I wojnie światowej. Pełnił zadania łącznikowe. 16 grudnia 1917 r. jego załoga przeszła na stronę władzy bolszewickiej. Do lata 1918 r. działał w składzie Flotylli Azowskiej na Morzu Azowskim. Na przełomie czerwca i lipca tego roku, podczas ewakuacji wojsk bolszewickich z Jejska, został przejęty przez przedstawicieli miejscowego kozactwa. Był jednak rozbrojony i bez silników. Od kwietnia 1919 r. należał do Floty Czarnomorskiej Białych, operując ponownie na Morzu Azowskim. We wrześniu tego roku został skierowany na remont do Jejska, gdzie przejęła go Armia Kozaków Kubańskich pod zmienioną nazwą "Ataman Wojskowy". W lutym 1920 r. został rozbrojony i samozatopiony przy opuszczeniu miasta przez wojska Białych. Po wkroczeniu do Jejska wojsk bolszewickich został przez nie podniesiony z dna, uzbrojony i wcielony do Czerwonej Floty Czarnomorskiej. Zdążył jeszcze wziąć udział w walkach pod Odessą we wrześniu 1920 r., pełniąc zadania pomocnicze. Od 8 czerwca 1921 r. znajdował się w oddziale okrętów Morskiego Czarnomorsko-Azowskiego Wydziału Bezpieczeństwa pod nazwą "Nr. 1". Od 24 października 1922 r. służył w Morskiej Straży Pogranicznej OGPU. 16 października 1925 r. powrócił do Czerwonej Floty Czarnomorskiej. W 1927 r. przeszedł remont kapitalny. Do lata 1930 r. znajdował się w rezerwie floty. 1 stycznia 1932 r. został przemianowany na "S-1" jako statek Studenckiego Związku Naukowo-Badawczego. W 1940 r. pod macierzystą nazwą powrócił do Floty Czarnomorskiej jako portowy statek pożarniczy. 28 czerwca 1942 r. został zatopiony w porcie w Sewastopolu przez niemieckie lotnictwo. Po zakończeniu wojny jego kadłub został podniesiony z dna i sprzedany na złom.

</doc>
<doc id="1826698" url="https://pl.wikipedia.org/wiki?curid=1826698" title="Kościół św. Michała Archanioła w Prudniku">
Kościół św. Michała Archanioła w Prudniku

Kościół św. Michała Archanioła w Prudniku – zabytkowy, późnobarokowy kościół katolicki w Prudniku, znajdujący się w południowej części Starego Miasta, przy Placu Farnym. Świątynia wpisuje się w szachownicowy układ miasta założonego w XIII wieku na prawie niemieckim.
Historia.
Pierwszy drewniany kościół, pierwotnie pod wezwaniem Wniebowzięcia Najświętszej Maryi Panny, na terenie Prudnika został wzniesiony w drugiej połowie XIII wieku, podczas postępowania procesu kolonizacyjnego prowadzonego przez marszałka Woka z Rożemberka. Według proboszcza Macieja Alojzego Scharkowa, parafia powstała w 1279, kiedy to syn Woka, Henryk z Rożemberka, lokował Prudnik na prawie niemieckim. Pierwsze pisemne wzmianki o kościele w Prudniku pochodzą z 1321 i 1331. Dokumenty wspominają pierwszego prudnickiego proboszcza o imieniu Milotha.
W wyniku reformacji od 1554 kościół należał do luteranów. Po odzyskaniu go przez katolików w 1612 rozpoczęto budowę nowego kościoła w stylu renesansowym z inicjatywy Macieja Bilicera, jednakże w 1627, jeszcze przed ukończeniem budowy, miasto znów padło ofiarą pożaru. Spłonęły: wieża, organy, dzwony i dach. Dopiero w 1638 doprowadzono świątynię do używalności. Po wizytacji w 1666 dokonano poświęcenia kościoła pod wezwaniem Wniebowzięcia Najświętszej Maryi Panny i św. Michała Archanioła. W 1722 kościół posiadał już sześć ołtarzy bocznych: Zbawiciela, św. Sebastiana, św. Krzyża, św. Henryka, św. Józefa.
Obecna świątynia została zbudowana w latach 1730–1738 w stylu barokowym, według projektu prudnickiego architekta Jana Innocentego Töppera. Pierwowzorem dla niej był kościół św. Mikołaja w Pradze w dzielnicy Malá Strana, na Rynku Małostrańskim. Obrazy na chórze kościoła zostały namalowane w 1735 przez Feliksa Antona Schefflera. 2 lipca 1752 nastąpiło uroczyste poświęcenie kościoła przez biskupa wrocławskiego Philippa Gottharda von Schaffgotscha.
28 lutego 1779 miasto zostało zaatakowane przez austriackie wojska i kościół został ponownie uszkodzony. Dopiero w 1860 roku w ramach przeprowadzonego remontu obiekt zyskał nowy dach – z blachy oraz nową posadzkę. W 1803 nadbudowano wieżę. W 1898 w powiększonych wcześniej otworach okiennych prezbiterium umieszczono witraże ze scenami ze Starego Testamentu. Kościół w 1917 utracił dzwony na potrzeby wojenne, lecz zyskał nowe w 1929.
Podczas bitwy o Prudnik 23 kwietnia 1945 na północny przedsionek kościoła spadła bomba lotnicza, przez co zniszczeniu uległo boczne wejście. W 1946 parafię przejęli dominikanie, którzy założyli tu swój klasztor i którzy przebywali w Prudniku aż do 1999, kiedy to przekazali wiernych pod opiekę księży diecezjalnych.
W lutym 1947 w kościele doszło do napadu. Lokalna gazeta Nasz Głos opisała zdarzenie następująco: „Kościół farny w Prudniku stał się miejscem zuchwałego napadu bandyckiego, połączonego ze świętokradztwem. Wieczorem 16 lutego 1947 roku o godzinie 19 czterech zamaskowanych i uzbrojonych bandytów wtargnęło do zakrystii w czasie, kiedy kapłan udzielał ślubu nowożeńcom. Bandyci sterroryzowali bronią obecnych i podnieśli świętokradzką rękę na ołtarz. Z tabernakulum wyjęli monstrancję srebrną, pozłacaną, którą zrabowali, poczem wycofali się, grożąc bronią. Oddział śledczy Milicji Powiatowej prowadzi energiczne dochodzenie i podobno jeden ze sprawców napadu został poznany”.
W latach 70. XX wieku odnowiono pokrycie dachu i wieży kościoła, a także przeprowadzono generalną renowację wnętrz.
13 grudnia 1989 w kościele ks. biskup Wacław Wycisk poświęcił sztandar Komisji Zakładowej Niezależnego Samorządnego Związku Zawodowego „Solidarność” ZPB „Frotex”.
Biskup pomocniczy opolski Jan Bagiński 10 maja 1998 poinformował Radę Parafialną o zamiarze opuszczenia Prudnika przez Zakon Dominikański. Podczas mszy 1 sierpnia 1999 w kościele św. Michała Archanioła dominikanie przekazali parafię kapłanom diecezjalnym. Pierwszym proboszczem został ks. dr Stanisław Bogaczewicz.
10 września 2010 roku naprzeciwko kościoła dokonano odsłonięcia pomnika papieża Jana Pawła II i kardynała Stefana Wyszyńskiego. Przedstawia scenę, gdy nowo wybranemu papieżowi składa hołd kardynał Stefan Wyszyński, a Jan Paweł II podnosi go z kolan. Autorem rzeźby z brązu i marmuru jest Marian Molenda.
11 lutego 2018 na ścianie kościoła św. Michała Archanioła dokonano odsłonięcia tablicy upamiętniającej Jana Górę.
Architektura i wnętrza.
Kościół św. Michała Archanioła zbudowany został w stylu późnobarokowym. Jest to kościół halowy murowany z cegły, trójnawowy, z barokowym ołtarzem głównym. W skromnym z zewnątrz korpusie kryje olbrzymie sklepienie kolebkowe z umieszczonym w tęczy herbem Prudnika.
Wewnątrz olbrzymia galeria połączoną z chórem i wieżą, a także ołtarz z dwoma cherubinami oraz rzeźbą Chrystusa na zwieńczeniu. Na tylnej ścianie prezbiterium umieszczono barokowy obraz przedstawiający Wniebowzięcie Matki Bożej. W zakrystii znajduje się obraz Matki Boskiej Prudnickiej pochodzący ze zburzonego w roku 1907 klasztoru kapucynów oraz obraz Trójcy Świętej autorstwa Feliksa Antona Schefflera.
Kościół posiada 9 ołtarzy bocznych. Na ołtarzu głównym znajduje się naturalnej wielkości figura Najświętszego Serca Jezusa autorstwa rzeźbiarza Thamma z Nysy. Ołtarz otaczają tzw. „Doktorzy Kościoła”: św. Augustyn, św. Grzegorz Wielki, św. Hieronim i św. Ambroży.
Ambona kościoła ozdobiona jest drewnianymi rzeźbami przedstawiającymi alegorycznie główne funkcje Kościoła. Naprzeciwko niej znajduje się figura św. Jana Nepomucena.
W głównej krypcie kościoła pochowani są kapucyni.
Do kościoła prowadzą 3 wejścia: główne – od strony zachodniej oraz 2 boczne, od strony Publicznego Gimnazjum nr 1 (południe) i od strony „Domu Katolickiego” (dawne seminarium) (północ). Kościół posiada też parę mniejszych wejść, między innymi od strony południowej, czyli od strony plebanii. Przy wejściu północnym znajduje się tablica upamiętniająca Jana Górę.

</doc>
<doc id="1826699" url="https://pl.wikipedia.org/wiki?curid=1826699" title="Aleś Trojanowski">
Aleś Trojanowski



</doc>
<doc id="1826700" url="https://pl.wikipedia.org/wiki?curid=1826700" title="Elena Lenina">
Elena Lenina



</doc>
<doc id="1826707" url="https://pl.wikipedia.org/wiki?curid=1826707" title="Mantas Česnauskis">
Mantas Česnauskis

Mantas Česnauskis (ur. 22 lipca 1981 w Płungianach) – litewski koszykarz, grający na pozycji rozgrywającego lub rzucającego obrońcy, posiadający polskie obywatelstwo, obecnie trener w zespole Grupa Sierleccy-Czarni Słupsk.
W sezonie 2012/2013 zawodnik Stelmetu Zielona Góra. W latach 2006-2012 występował w zespole Energi Czarnych Słupsk. Wystąpił w Meczu Gwiazd PLK 2010 oraz konkursie trójek podczas tego spotkania.
12 czerwca 2010 ożenił się z Kingą Płoskonką, byłą cheerleaderką zespołu Maxi Energa i wystąpił o nadanie mu polskiego obywatelstwa. Zostało mu ono przyznane przez prezydenta Bronisława Komorowskiego 2 listopada 2010.. Aby móc otrzymać polskie obywatelstwo zrzekł się obywatelstwa litewskiego, bowiem litewskie prawo nie zezwala na posiadanie podwójnego obywatelstwa.
24 lipca 2012 podpisał kontrakt ze Stelmetem Zielona Góra. 
19 stycznia 2015 roku klub Śląska Wrocław rozwiązał z nim umowę za porozumieniem stron.
26 lutego 2015, po niespełna trzech latach przerwy, powrócił do drużyny Energi Czarnych Słupsk.
17 grudnia 2018 został z asystenta trenerem głównym STK Czarnych Słupsk.
Česnauskis jest byłym reprezentantem Litwy do lat 20. Wraz z tą kadrą w 2000 roku zajął 10. miejsce w mistrzostwach Europy w tej kategorii wiekowej.

</doc>
<doc id="1826709" url="https://pl.wikipedia.org/wiki?curid=1826709" title="Mantas Cesnauskis">
Mantas Cesnauskis



</doc>
<doc id="1826710" url="https://pl.wikipedia.org/wiki?curid=1826710" title="Karel Reisz">
Karel Reisz

Karel Reisz (ur. 21 lipca 1926 w Ostrawie, zm. 25 listopada 2002 w Londynie) – czesko-brytyjski reżyser filmowy pochodzenia żydowskiego.
Życiorys.
Reisz urodził się w Czechosłowacji, ale od 13. roku życia mieszkał w Wielkiej Brytanii. Niedługo po przybyciu na wyspy, zaczął interesować się filmem.
Po skończeniu służby wojskowej w RAF-ie został krytykiem filmowym. Jest autorem cenionego podręcznika "Sztuka montażu filmowego".
Dzięki jego filmom został uznany za czołowego przedstawiciela brytyjskiej Nowej Fali. Był jednym z założycieli ruchu Free Cinema na początku lat 50. W latach 70. przeprowadził się do Stanów Zjednoczonych.
Zasiadał w jury konkursu głównego na 23. (1970) oraz na 36. MFF w Cannes (1983).

</doc>
<doc id="1826712" url="https://pl.wikipedia.org/wiki?curid=1826712" title="Brandberg (góra)">
Brandberg (góra)

 
Brandberg (herero: "Omukuruvaro") – masyw górski w zachodniej Namibii, z najwyższym szczytem kraju – Königstein o wysokości 2606 m n.p.m. Masyw zbudowany jest z granitów i został wypiętrzony około 120 mln lat temu.
Na terenie masywu odkryto liczne (ponad 43 000) malowidła naskalne Buszmenów, m.in. Białą Damę.
Pierwszego wejścia dokonał Reinhard Maack 2 stycznia 1918 roku.

</doc>
<doc id="1826714" url="https://pl.wikipedia.org/wiki?curid=1826714" title="Darrell Harris">
Darrell Harris

Darrell Harris (ur. 25 maja 1984 w Cleveland) – amerykański koszykarz występujący na pozycji środkowego, posiadający także polskie obywatelstwo.
W sezonie 2012/2013 zdobył brązowy medal rozgrywek Polskiej Ligi Koszykówki z AZS Koszalin.
Jest żonaty z Polką. 12 lipca 2017 roku otrzymał polskie obywatelstwo.
25 lipca 2017 podpisał po raz drugi w karierze umowę z Kingiem Szczecin.
19 lipca 2019 został zawodnikiem MKS-u Dąbrowy Górniczej.
2 sierpnia 2020 podpisał kontrakt z MKKS Żak Koszalin.

</doc>
<doc id="1826717" url="https://pl.wikipedia.org/wiki?curid=1826717" title="Przełęcz pod Wysoką">
Przełęcz pod Wysoką

Przełęcz pod Wysoką (słow. "Štrbina pod Ťažkým štítom", niem. "Martin Roth-Scharte", węg. "Róth Márton-csorba") – przełęcz położona na wysokości 2471 m n.p.m. znajdująca się w głównej grani Tatr w słowackiej części Tatr Wysokich. Przełęcz ta oddziela masyw Wysokiej od sąsiadującego z nim na północnym zachodzie Ciężkiego Szczytu. Pomiędzy przełęczą a północno-zachodnim wierzchołkiem Wysokiej znajduje się jeszcze turniczka Wyżni Pazdur). Na siodło Przełęczy pod Wysoką nie prowadzą żadne znakowane szlaki turystyczne, jest ona dostępna jedynie dla taterników.
Polska nazwa Przełęczy pod Wysoką pochodzi od Wysokiej, natomiast słowackie nazewnictwo wywodzi się od Ciężkiego Szczytu.
Pierwsze wejście: Ernst Dubke i przewodnik Johann Franz senior, 9 lipca 1904 r.

</doc>
<doc id="1826723" url="https://pl.wikipedia.org/wiki?curid=1826723" title="Normalny Norman">
Normalny Norman

Normalny Norman (ang. "Normal Norman", 1999) – irlandzki serial animowany emitowany dawniej na kanale Polsat.
Wersja Polska.
Czytał: Radosław Popłonikowski
Opis fabuły.
Serial opisuje przygody rodziny Stonesów, którzy po wybuchu mikrofalówki uzyskują supermoce, prócz Normana. Jego rodzina walczy z napotkaną niesprawiedliwością, podczas gdy Norman próbuje wieść spokojne życie normalnego nastolatka.

</doc>
<doc id="1826724" url="https://pl.wikipedia.org/wiki?curid=1826724" title="The Liberty Of Norton Folgate">
The Liberty Of Norton Folgate



</doc>
<doc id="1826726" url="https://pl.wikipedia.org/wiki?curid=1826726" title="2 Ciężka Brygada Saperów">
2 Ciężka Brygada Saperów

2 Ciężka Brygada Saperów – związek taktyczny wojsk inżynieryjno-saperskich ludowego Wojska Polskiego.
Zarys historii.
Sformowana w maju 1951 w Kazuniu na bazie 2 Pułku Saperów jako jednostka znajdująca się na wypadek wojny w odwodzie Naczelnego Dowództwa WP. Brygada powstała w ramach realizacji "Planu zamierzeń organizacyjnych WP na lata 1951-1952", będącego planem przyśpieszonej rozbudowy wojska w związku z zaostrzeniem sytuacji międzynarodowej po wybuchu wojny koreańskiej. W 1955, po utworzeniu Układu Warszawskiego, brygada na wypadek wojny znajdowała się w dyspozycji dowódcy Frontu Polskiego jako brygada frontowa. W 1972 r. 2 Ciężką Brygadę Saperów przeformowano w 2 Brygadę Saperów zachowując jej charakter brygady frontowej.
Struktura organizacyjna (1952).
Dowództwo i sztab
Stan etatowy.
żołnierzy – 1222 ("oficerów – 117, podoficerów – 283, szeregowych – 822"), pracowników cywilnych - 35

</doc>
<doc id="1826728" url="https://pl.wikipedia.org/wiki?curid=1826728" title="Piotr Stelmach (koszykarz)">
Piotr Stelmach (koszykarz)

Piotr Stelmach (ur. 23 lutego 1984 w Kamieniu Pomorskim) – były polski koszykarz występujący na pozycji silnego skrzydłowego, także były reprezentant kraju.
Od lipca 2011 do listopada 2012 zawodnik Zastalu Zielona Góra. W sezonie 2012/2013 oraz 2013/2014 występował w PGE Turowie Zgorzelec. W sierpniu 2015 roku podpisał umowę z Anwilem Włocławek.
6 lipca 2016 został zawodnikiem AZS Koszalin. 19 sierpnia 2017 podpisał kontrakt z zespołem Czarnych Słupsk.

</doc>
<doc id="1826729" url="https://pl.wikipedia.org/wiki?curid=1826729" title="Plau am See">
Plau am See

Plau am See – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Plau am See.
Toponimia.
W średniowieczu miasto wymienione jest w dokumentach tylko raz w 1235 roku jako "Plawe", ponownie pojawia się dopiero w XVI wieku już w formie "Plau". Nazwa ma źródłosłów słowiański, rekonstruowana połabska forma "*Plavy" (l.mn.) odnosi się do miejsca, w którym spławiono towary rzeką. W języku polskim rekonstruowane w formie "Pławie".
Współpraca.
Miejscowości partnerskie:

</doc>
<doc id="1826730" url="https://pl.wikipedia.org/wiki?curid=1826730" title="Nogopłetwe">
Nogopłetwe



</doc>
<doc id="1826731" url="https://pl.wikipedia.org/wiki?curid=1826731" title="Darío Lima">
Darío Lima

Darío Lima - piłkarz paragwajski, napastnik.
Wziął udział w turnieju Copa América 1921, gdzie Paragwaj zajął ostatnie, czwarte miejsce. Lima zagrał we wszystkich trzech meczach - z Urugwajem, Brazylią i Argentyną.
Dwa lata później wziął udział turnieju Copa Chevallier Boutell 1923, wygranym przez Paragwaj. Lima zagrał w obu meczach z Argentyną i zdobył jedną z dwóch zwycięskich bramek w pierwszym meczu.

</doc>
<doc id="1826732" url="https://pl.wikipedia.org/wiki?curid=1826732" title="Dario Lima">
Dario Lima



</doc>
<doc id="1826733" url="https://pl.wikipedia.org/wiki?curid=1826733" title="Li Rongxiang">
Li Rongxiang

Li Rongxiang (; ur. 18 stycznia 1972 w Zhejiang) – chiński lekkoatleta, który specjalizuje się w rzucie oszczepem.
W 2004 bez powodzenia startował w igrzyskach olimpijskich. Czterokrotnie brał udział w mistrzostwach świata. Reprezentant Azji w pucharze świata (2002) – zajął 6. miejsce w rzucie oszczepem oraz był 9. w pchnięciu kulą. Trzykrotny złoty medalista mistrzostw Azji. W swoim dorobku ma również dwa złote krążki igrzysk azjatyckich. Wielokrotny złoty medalista mistrzostw kraju oraz chińskiej olimpiady narodowej. Rekord życiowy: 84,29 (10 maja 2000, Chengdu). Wynik ten był do 2014 roku rekordem Chin.

</doc>
<doc id="1826735" url="https://pl.wikipedia.org/wiki?curid=1826735" title="Andriej Kurkow">
Andriej Kurkow



</doc>
<doc id="1826740" url="https://pl.wikipedia.org/wiki?curid=1826740" title="Sternberg">
Sternberg

Sternberg (pol. "Gwiazdów") – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Sternberger Seenlandschaft.

</doc>
<doc id="1826742" url="https://pl.wikipedia.org/wiki?curid=1826742" title="6 Ciężka Brygada Saperów">
6 Ciężka Brygada Saperów

6 Ciężka Brygada Saperów – związek taktyczny wojsk inżynieryjno-saperskich ludowego Wojska Polskiego.
Zarys historii.
Sformowana w maju 1951 w Dęblinie, jako jednostka znajdująca się na wypadek wojny w odwodzie Naczelnego Dowództwa WP. Brygada powstała w ramach realizacji "Planu zamierzeń organizacyjnych WP na lata 1951-1952", będącego planem przyśpieszonej rozbudowy wojska w związku z zaostrzeniem sytuacji międzynarodowej po wybuchu wojny koreańskiej. W 1955, po utworzeniu Układu Warszawskiego, brygada na wypadek wojny znajdowała się w dyspozycji dowódcy Frontu Polskiego, jako brygada frontowa. W październiku 1956, w ramach redukcji jednostek Wojska Polskiego, 6 Ciężką Brygadę Saperów przeformowano w 6 Pułk Saperów. Kilka miesięcy później, w kwietniu 1957, pułk ten rozformowano. 
Struktura organizacyjna (1952).
Dowództwo i sztab
Razem: żołnierzy – 1222 ("oficerów – 117, podoficerów – 283, szeregowych – 822"), pracowników cywilnych - 35
Sprzęt:

</doc>
<doc id="1826743" url="https://pl.wikipedia.org/wiki?curid=1826743" title="Reagenty">
Reagenty



</doc>
<doc id="1826750" url="https://pl.wikipedia.org/wiki?curid=1826750" title="Adam Waczyński">
Adam Waczyński

Adam Waczyński (ur. 15 października 1989 w Toruniu) – polski koszykarz na pozycjach rzucającego obrońcy lub niskiego skrzydłowego. Reprezentant Polski seniorów, trzykrotny uczestnik mistrzostw Europy. Czterokrotny medalista Polskiej Ligi Koszykówki, w tym dwukrotnie mistrz kraju. Dwukrotny zdobywca Pucharu Polski i jednokrotny MVP tych rozgrywek, dwukrotny zwycięzca Superpucharu Polski. Czterokrotny uczestnik Meczu Gwiazd PLK. Wybierany do każdej z trzech najlepszych „piątek” sezonów PLK. Nagrodzony tytułem Największy Postęp PLK. Od 2021 roku zawodnik hiszpańskiego klubu Casademont Saragossa.
Życiorys.
Kariera klubowa.
Początki kariery (do 2004).
Waczyński jest wychowankiem klubu WAX Toruń, założonego przez jego dziadka i ojca. Koszykówkę zaczął uprawiać w wieku 7 lat, a w drużynie z Torunia występował do 2004 roku.
Prokom Trefl Sopot (2005–2008).
Na początku 2005 roku Waczyński został zawodnikiem klubu Prokom Trefl Sopot, gdzie od razu został włączony do składu pierwszej drużyny. W barwach tego klubu w lutym 2005 roku zadebiutował w meczu Polskiej Ligi Koszykówki (mając wówczas 15 lat i 4 miesiące), zdobywając 2 punkty w meczu z AZS Koszalin (był to jego jedyny mecz w sezonie 2004/2005). Wraz z Prokomem Treflem Waczyński zdobył wówczas mistrzostwo Polski. Poza tym stał się najmłodszym wówczas debiutantem w najwyższej koszykarskiej klasie rozgrywkowej w Polsce (jego wynik pobił w 2008 roku Hubert Murzacz, który w chwili debiutu w PLK miał 14 lat i 211 dni; Waczyński pozostaje nadal najmłodszym debiutantem z koszykarzy, którzy w dalszej karierze został seniorskimi reprezentantami Polski). W 2005 roku wystąpił także w juniorskim Meczu Gwiazd Pomorskiego Okręgowego Związku Koszykówki, w którym zdobył 4 punkty dla drużyny Zachodu.
Waczyński znajdował się w składzie pierwszej drużyny Prokomu Trefla także w sezonach 2005/2006 i 2006/2007, jednak w obu z nich nie wystąpił w rozgrywkach najwyższej klasy rozgrywkowych. W sezonie 2005/2006 występował za to w drugoligowym wówczas zespole rezerw Prokomu Trefla, w którym w 13 meczach ligowych zdobywał średnio po 4,8 punktu. W kolejnych rozgrywkach także grał w II lidze, tym razem jednak w drużynie OSSM PZKosz Sopot, gdzie wystąpił w 17 spotkaniach, zdobywając przeciętnie po 16,1 punktu. Jednocześnie Waczyński był jednym z czołowych zawodników drużyny juniorskiej Prokomu Trefla, z którą w 2006 i 2007 roku zdobywał tytuły mistrza Polski w tych kategoriach wiekowych. W 2007 roku ponownie zagrał także w juniorskim Meczu Gwiazd Pomorskiego Okręgowego Związku Koszykówki, w którym zdobył 25 punktów dla zespołu Wschodu, za co został nagrodzony tytułem MVP tego spotkania.
W sezonie 2007/2008 w barwach pierwszej drużyny Prokomu Trefla zadebiutował w rozgrywkach Euroligi, gdzie wystąpił w 2 meczach (przeciw Virtusowi Rzym i Montepaschi Siena), zdobywając łącznie 4 punkty. Wystąpił także w 5 meczach Polskiej Ligi Koszykówki, w których zdobył łącznie 14 punktów (średnio 2,8). Wraz z sopockim klubem zdobył także ponownie mistrzostwo Polski. Ponadto w tym samym sezonie Waczyński grał także w I lidze z rezerwami Prokomu Trefla (12 meczów, średnio po 12,3 punktu, 3,1 zbiórki, 3,1 asysty i 1,6 przechwytu), a także w II lidze z zespołem OSSM PZKosz Sopot (18 spotkań, średnio po 19,2 punktu). W 2008 roku zdobył także wicemistrzostwo Polski juniorów starszych.
Górnik Wałbrzych (2008–2009).
We wrześniu 2008 roku Waczyński został koszykarzem Górnika Wałbrzych. Pod koniec rozgrywek, ze względu na problemy finansowe Górnika, kilkukrotnie występował także na pozycji rozgrywającego. W zespole tym wystąpił w sumie 26 spotkaniach najwyższej klasy rozgrywkowej, w których zdobywał średnio po 10,4 punktu, 3,4 zbiórki, 1,7 asysty i 1,4 przechwytu na mecz. Zespół z Wałbrzycha spadł jednak z ligi. W marcu 2009 roku wziął także udział w Meczu Gwiazd Polskiej Ligi Koszykówki 2009, w którym zdobył 12 punktów dla zespołu Południa.
PBG Basket Poznań (2009–2010).
W czerwcu 2009 roku Waczyński został zawodnikiem klubu PBG Basket Poznań, występującego wówczas w Polskiej Lidze Koszykówki. W drużynie z Poznania w sezonie 2009/2010 rozegrał 25 spotkań ligowych, w których zdobywał przeciętnie po 9,4 punktu, 2,2 zbiórki, 2 asysty i 1,1 przechwytu na mecz. W marcu 2010 roku wziął także udział w Meczu Gwiazd Polskiej Ligi Koszykówki 2010, w którym zdobył 5 punktów dla zespołu Południa.
Trefl Sopot (2010–2014).
W czerwcu 2010 roku Waczyński powrócił do Sopotu, gdzie został koszykarzem Trefla Sopot, z którym podpisał dwuletni kontrakt. W sezonie 2010/2011 rozegrał 35 spotkań ligowych, w których zdobywał przeciętnie po 10,1 punktu i 2,7 zbiórki na mecz. Wystąpił także w 2 przegranych przez Trefl meczach kwalifikacji do rozgrywek EuroChallenge z belgijskim klubem Dexia Mons-Hainaut, w których zdobył razem 26 punktów. W styczniu 2010 zagrał również ponownie w Meczu Gwiazd Polskiej Ligi Koszykówki, w którym zdobył 8 punktów dla drużyny Północy. Indywidualnie został także nagrodzony tytułem Największy Postęp PLK. W sezonie 2010/2011 zagrał także dwukrotnie w meczach drugoligowych rezerw Trefla, dla których zdobył 38 punktów i 15 zbiórek.
W grudniu 2011 roku, jeszcze w trakcie obowiązywania poprzedniej dwuletniej umowy, przedłużył umowę z Treflem o kolejne dwa sezony, do końca sezonu 2013/2014. W sezonie 2011/2012 wystąpił w 49 spotkaniach ligowych, w których zdobywał średnio po 11 punktów, 3,3 zbiórki i 2 asysty na mecz. Wraz z drużyną Trefla zdobył wicemistrzostwo Polski i zwyciężył w rozgrywkach Pucharu Polski. Indywidualnie został wybrany do „trzeciej piątki” sezonu PLK (oprócz niego wybrani do niej zostali także Stanley Burrell, Kamil Chanas, Przemysław Zamojski, i Adam Hrycaniuk).
W sezonie 2012/2013 wraz z Treflem Waczyński wziął udział w rozgrywkach Eurocup, w których wystąpił w 6 meczach, zdobywając średnio po 10,8 punktu, 2,7 zbiórki i 2,7 asysty na spotkanie. W lidze rozegrał łącznie 36 spotkań, w których zdobywał przeciętnie po 13,9 punktu, 3,9 zbiórki i 2,7 asysty na mecz. Indywidualnie został wybrany do „drugiej piątki” sezonu PLK (oprócz niego wybrani do niej zostali także Krzysztof Szubarga, Łukasz Wiśniewski, Michał Chyliński oraz Filip Dylewicz). Wraz z zespołem z Sopotu zwyciężył w Superpucharze Polski. Ponadto zdobył także ponownie Puchar Polski, a sam został MVP turnieju finałowego tych rozgrywek.
W sezonie 2013/2014 Waczyński został liderem sopockiej ekipy. Wraz z Treflem ponownie zdobył Superpuchar Polski. W PLK rozegrał 45 spotkań, w których zdobywał przeciętnie po 14,8 punktu i 4 zbiórki na mecz. Wraz z drużyną Trefla zdobył brązowy medal mistrzostw Polski. Indywidualnie został wybrany do „drugiej piątki” sezonu PLK (oprócz niego wybrani do niej zostali także Łukasz Koszarek, J.P. Prince, Filip Dylewicz i Damian Kulig). W marcu 2014 roku wziął także udział w Meczu Gwiazd PLK przeciwko lidze czeskiej, w którym zdobył 6 punktów.
Río Natura Monbús Obradoiro (2014–2016).
W czerwcu 2014 roku został zawodnikiem hiszpańskiego klubu Río Natura Monbús Obradoiro, z którym podpisał dwuletni kontrakt. W Lidze ACB zadebiutował w październiku 2014 roku w meczu z klubem La Bruixa d'Or Manresa, w którym w 15 minut zdobył 7 punktów i 3 asysty. W 32. kolejce został także nagrodzony tytułem zawodnika kolejki po tym jak w meczu z Unicają Malagą zdobył 24 punkty i 6 zbiórek. Ponadto w trakcie rozgrywek dwukrotnie wybierano go do „pierwszej piątki” kolejki ligi ACB. W całym sezonie 2014/2015 wystąpił w sumie w 34 meczach ligowych, w których spędzając na boisku przeciętnie po około 21 minut zdobywał po 12,5 punktu. Waczyński był w tych rozgrywkach najlepszym strzelcem zespołu Obradoiro.
W 3. kolejce sezonu 2015/2016 w meczu przeciwko klubowi CAI Saragossa w 28 minut zdobył 30 punktów (trafiając m.in. 6 rzutów za 3 punkty), 8 zbiórek (ustanawiając tym samym najlepsze wyniki w lidze ACB w tych 3 kategoriach statystycznych w karierze), uzyskując wskaźnik evaluation na poziomie 36. Za występ ten został nagrodzony wyborem do „pierwszej piątki” i tytułem MVP kolejki ligi ACB. W sumie w pierwszych 3 meczach tych rozgrywek uzyskiwał średnio po 18,7 punktu na mecz (najwyższa średnia w lidze), trafiając 11 z 13 rzutów za 3 punkty (85% skuteczności).
W styczniu 2016 został wybrany debiutantem roku ligi ACB przez hiszpański magazyn "Gigantes del Basket".
Unicaja Málaga (od 2016).
W lipcu 2016 roku podpisał umowę z hiszpańską Unicają Málaga.
9 września 2021 dołączył do Casademontu Saragossa.
Kariera reprezentacyjna.
Reprezentacje juniorskie (2006–2009).
Waczyński jest byłym reprezentantem Polski do lat 18 i 20. Z kadrą do lat 18 dwukrotnie wystąpił w mistrzostwach Europy dywizji B w tej kategorii wiekowej – w 2006 roku zdobywał średnio po 9,4 punktu i 5,3 zbiórki, a rok później przeciętnie po 17,9 punktu i 3,6 zbiórki. Także z reprezentacją do lat 20 dwukrotnie uczestniczył w mistrzostwach Europy dywizji B w tej kategorii wiekowej – w 2008 roku zdobywał średnio po 16,4 punktu, 5 zbiórek i 2,6 asysty, a rok później przeciętnie po 13,9 punktu, 4 zbiórki oraz 2,7 asysty na mecz. W 2007 roku wraz z kadrą do lat 18 i w 2009 roku z reprezentacją do lat 20 zdobywał brązowe medale mistrzostw Europy dywizji B w tych kategoriach wiekowych.
Reprezentacja seniorska (od 2010).
Waczyński w szerokim składzie seniorskiej reprezentacji Polski znalazł się przed Mistrzostwami Europy w Koszykówce Mężczyzn 2009, jednak ostatecznie zadebiutował w niej w 2010 roku, gdy rozegrał 7 spotkań, zdobywając średnio po 3,3 punktu w meczu.
Rok później pojechał po raz pierwszy w karierze na mistrzostwa Europy, na których zagrał w 4 meczach, spędzając na parkiecie w sumie około 14 minut i nie zdobywając ani jednego punktu, zbiórki, czy asysty. Reprezentacja Polski w zawodach tych uplasowała się na 17. pozycji.
W 2012 roku wystąpił we wszystkich 8 meczach eliminacji do EuroBasketu 2013, spędzając łącznie na boisku około 95 minut, w czasie których zdobył 36 punktów, 16 zbiórek i 10 asyst (średnio kolejno: 4,5, 2 oraz 1,2 na mecz).
W mistrzostwach Europy wystąpił ponownie w 2013 roku, gdy zagrał we wszystkich 5 meczach, spędzając na parkiecie około 77 minut i zdobywając w tym czasie łącznie 20 punktów i 9 zbiórek. Reprezentacja Polski ukończyła tę imprezę na 21. miejscu.
Rok później w eliminacjach do EuroBasketu 2015 ponownie zagrał we wszystkich, tym razem 6, spotkaniach tych rozgrywek. Przebywając na parkiecie przeciętnie niespełna 27 minut zdobywał średnio po 14 punktów, 3,5 zbiórki i 3,2 asysty na mecz.
Waczyński został także powołany na mistrzostwa Europy w 2015 roku, podczas których został jednym z podstawowych zawodników polskiej kadry. W pierwszej rundzie w meczu z reprezentacją Bośni i Hercegowiny w ciągu 29 minut zdobył 15 punktów (najwięcej dla Polski, drugi wynik w meczu) i miał 3 zbiórki, przeciwko Rosji w 29 minut zdobył 23 punkty (najwięcej w meczu), w spotkaniu z Francją w 30 minut zdobył 18 punktów (najwięcej w meczu), przeciw Izraelowi w 32 minuty zdobył 13 punktów (najlepszy wynik w polskiej kadrze, wspólnie z Damianem Kuligiem), a w meczu z Finlandią w 34 minuty uzyskał 17 punktów (najwięcej w meczu, dla Finlandii tyle samo rzucił Shawn Huff), 4 zbiórki oraz 3 asysty. W sumie w meczach pierwszej rundy Waczyński, zdobywający przeciętnie po 17,2 punktu na mecz, był siódmym najlepszym strzelcem turnieju, przegrywając pod tym względem jedynie z koszykarzami będącymi w tym czasie zawodnikami klubów NBA. W przegranym meczu 1/8 finału z Hiszpanią w 34 minuty uzyskał 9 punktów (drugi wynik w polskiej kadrze, wspólnie z A.J. Slaughterem, Mateuszem Ponitką i Marcinem Gortatem), 4 zbiórki (drugi rezultat dla Polski, wspólnie z Kuligiem) i 2 asysty. W sumie w całym turnieju uzyskiwał średnio po 15,8 punktu, 2,5 zbiórki, 1,3 asysty i 1,2 przechwytu na mecz. W polskiej reprezentacji uzyskał największą średnią ilość minut spędzanych w czasie turnieju na boisku, największą średnią zdobywanych punktów i uzyskiwanych przechwytów, a także najwięcej wymuszonych fauli i najwyższą skuteczność w rzutach za 3 punkty. Mistrzostwa Europy zakończył także z 11. najwyższą średnią zdobywanych punktów spośród wszystkich koszykarzy biorących w nich udział (ex aequo z Galem Mekelem).
Podczas turnieju mistrzostw świata 2019 w Chinach w pierwszym etapie grupowym był najlepiej punktującym (16) reprezentantem Polski i został wybrany najlepszym graczem trzeciego spotkania przeciw Wybrzeżu Kości Słoniowej (80:63), w drugim etapie grupowym był najlepiej punktującym (18) reprezentantem Polski pierwszego spotkania przeciw Rosji (79:74), w pierwszym meczu rywalizacji o miejsca 5-8 był najlepiej punktującym (22) reprezentantem Polski pierwszego spotkania przeciw Czech (84:94). Łącznie w całym turnieju był pierwszym punktującym Polski (111), drugim w klasyfikacji asyst (22). W klasyfikacji wszystkich zawodników turnieju był dwunasty w klasyfikacji punktujących (111) oraz pierwszy w klasyfikacji skuteczności wykonywania rzutów wolnych (93,3% – 28 z 30 wykorzystanych).
Życie prywatne.
Adam Waczyński jest wnukiem Szczepana Waczyńskiego, byłego reprezentanta Polski, oraz synem Witolda Waczyńskiego, który również był koszykarzem, a po zakończeniu kariery działaczem sportowym. Żoną Waczyńskiego jest Natalia (z domu Niewrzawa), była koszykarka, z którą ma dwójkę dzieci – Julię (urodzona w 2011 roku) i Aleksa (urodzony w 2014 roku).

</doc>
<doc id="1826751" url="https://pl.wikipedia.org/wiki?curid=1826751" title="Herb Gniewkowa">
Herb Gniewkowa

Herb Gniewkowa – jeden z symboli miasta Gniewkowo i gminy Gniewkowo w postaci herbu.
Wygląd i symbolika.
Herb przedstawia w czerwonym polu herbowym srebrne ceglane mury obronne z dwiema blankowanymi basztami fortecznymi. Każda baszta z jednym prostokątnym oknem i pokryta spiczastym dachem zakończonym kulą. Pomiędzy dachami złączone w słup dwie głowy: skierowana w heraldycznie prawą stronę głowa złotego lwa i patrząca w lewo głowa srebrnego orła, obie pod złotą koroną.
Herb ten nawiązuje do herbu księstwa kujawskiego .
Historia.
Wizerunek herbowy z głowami widnieje na pieczęci z XIV wieku, na późniejszych pieczęciach występuje także wizerunek z samymi basztami. Herb został zatwierdzony 27 czerwca 2003 w Statucie Gminy Gniewkowo i później 30 listopada 2016.

</doc>
<doc id="1826752" url="https://pl.wikipedia.org/wiki?curid=1826752" title="Słownik folkloru polskiego">
Słownik folkloru polskiego

Słownik folkloru polskiego – słownik encyklopedyczny folkloru polskiego wydany w 1965 w Warszawie przez Państwowe Wydawnictwo „Wiedza Powszechna”; słownik opracował zespół Pracowni Literatury Ludowej Instytutu Badań Literackich Polskiej Akademii Nauk, którym kierował prof. Julian Krzyżanowski.
Słownik obejmuje około 600 podstawowych zjawisk i zagadnień z zakresu polskiej literatury ustnej; trzy czwarte haseł napisał Julian Krzyżanowski. Pozostali autorzy to: Ludwik Bielawski, Andrzej Biernacki, Ludwik Brożek, Teresa Brzozowska, Jerzy Darowski, Ryszard Górski, Czesław Hernas, Edmund Jankowski, Helena Kapełuś, Leszek Kukulski, Elżbieta Stankiewicz i Ryszard Wojciechowski.
Materiał zawarty w słowniku obejmuje trzy grupy zagadnień: literaturę ludową, wiadomości teoretyczne z zakresu folklorystyki oraz biografie zbieraczy folkloru i pisarzy ludowych.

</doc>
<doc id="1826753" url="https://pl.wikipedia.org/wiki?curid=1826753" title="Walerij Szewczuk">
Walerij Szewczuk



</doc>
<doc id="1826754" url="https://pl.wikipedia.org/wiki?curid=1826754" title="The Fame Monster">
The Fame Monster

The Fame Monster – minialbum amerykańskiej piosenkarki Lady Gagi wydany 18 listopada 2009. Pierwotna koncepcja zakładała umieszczenie nowych piosenek na pierwszym albumie studyjnym, "The Fame", tworząc reedycję, jednak wytwórnia artystki poinformowała w MTV 10 listopada 2009 r., że będzie on sprzedawany jako druga, oddzielna płyta. Pomysł kolejnej reedycji wydawał się wokalistce nie w porządku wobec fanów, co skłoniło wytwórnię do zmiany decyzji w tej kwestii. "The Fame" Monster Deluxe zawiera również debiutancką płytę artystki.
Liczba sprzedanych egzemplarzy obejmuje dwa wydawnictwa: "The Fame" oraz "The Fame Monster" EP. Ich wspólna sprzedaż, którą można uznać za ogólną albumu "The Fame", wynosi 4 miliony egzemplarzy. 1 grudnia 2010 roku album uzyskał status diamentowej płyty w Polsce.
Pomysł na "The Fame Monster" zrodził się w głowie artystki na początku marca 2009 r. Podczas podróży po świecie pisała piosenki i dlatego kompozycja jest zainspirowana muzyką gotycką oraz pokazami mody. Motywem przewodnim jest ciemna strona sławy.
W niektórych krajach album jest sprzedawany razem z płytą "The Fame", natomiast w Stanach Zjednoczonych, Kanadzie i Japonii oddzielnie. Płyta w większości krajów osiągnęła pozycję w pierwszej dziesiątce oficjalnej listy sprzedaży płyt. Singlami promującymi krążek były: „Bad Romance”, „Telephone” i „Alejandro”, a w niektórych miejscach także „Dance in the Dark”. Od 27 listopada 2009 do 6 maja 2011 Gaga była w trasie koncertowej promującą EP-kę – The Monster Ball Tour. Trasa okazała się być najbardziej dochodową dla debiutującego artysty.
Rozwój i teksty.
EP zawiera osiem nowych utworów. Oficjalna strona Lady Gagi potwierdziła wydanie krążka Deluxe Edition, zawierający także cały pierwszy album "The Fame", jako bonusowy dysk. W Stanach Zjednoczonych został wydany box-set pod nazwą Super Deluxe, zawierająca oprócz dwóch płyt, kosmyk włosów piosenkarki, jej zapiski oraz specjalną książeczkę zawierającą wszystkie teksty piosenek oraz specjalne zdjęcia.
Artystka skomponowała utwór „Monster” w marcu 2009 roku, zanim spotkał się z nią Dr Dre i Noel Lee, szef z BSM Records, w celu omówienia współpracy. Gaga wyjaśniła, że w tym okresie miała obsesję na punkcie potworów w filmach, w roli głównej. Według niej sława jest potworem w społeczeństwie. EP-ka skupia się na osobistych przeżyciach piosenkarki oraz na jej lękach. Płyta zawiera to wszystko, o czym Gaga nie śpiewała na poprzednim krążku. Inspiracją dla stworzenia nowego materiału, były podróże Lady Gagi, szczególnie zwiedzanie Europy Wschodniej.
„Bad Romance” opowiada o tym jak piosenkarka się czuje samotnie w relacjach z mężczyznami i o tym jak źle ich wybiera. „Alejandro” i „Monster” opowiadają o strachu Gagi przed mężczyznami i seksem. Ballada „Speechless” jest dedykowana ojcu Lady Gagi, który nie zgodził się na operację, która by mu pomogła. „Dance in the Dark” opowiada o czasach, kiedy artystka nie uważała jej ciała za idealne. „Telephone” opowiada o lęku piosenkarki przed uduszeniem. „So Happy I Could Die” opowiada o lęku Gagi przed używkami oraz o masturbowaniu się myśląc o kobietach. „Teeth” traktuje o seksie oralnym oraz lęku artystki przed prawdą.
Muzyczna struktura płyty.
The Independent uznał, że piosenka „Bad Romance” nadała ton albumowi. Utwór dominuje wraz z okładką, zawierającą elementy gotyckie. Piosenka odnosi się do Boney M., a muzyka przypomina piąty studyjny album Depeche Mode "Black Celebration" z 1986 roku. Teksty zawierają metafory zombie w piosenkach takich jak „Monster” („"He ate my heart"” – „Zjadł moje serce”), „Teeth”, czy „Dance in the Dark”, których teksty odnoszą się do znanych osób, które spotkał tragiczny koniec, takich jak: Marilyn Monroe, Judy Garland, Sylvia Plath, Księżna Diana i JonBenét Ramsey. „Monster” to jąkające się syntezatory i ciężka perkusja. „Speechless” jest inspirowane utworem, który porusza obraźliwe teksty. Składa się on z harmonii wokalnej i gitarowej, które portal PopMatters porównał do pracy Freddiego Mercurego z Queen. Piosenka została nagrana z wszystkimi żywymi instrumentami takie jak bębny, gitary i bas, oraz zawiera elementy, w których Gaga gra na żywo na fortepianie. W „So Happy I Could Die” Gaga przedstawia odę do masturbacji. Jest to miłosna piosenka, która według Gagi nadaje się do picia, tańca i dotykania się. „Alejandro” zawiera elementy muzyki ABBA i Ace of Base. „Telephone” opowiada o piosenkarce, która zamiast odebrać telefon od ukochanego, woli szaleć na parkiecie. Lady Gaga wraz z Beyoncé szybko śpiewają tę piosenkę wraz z podwójnym bitem. Ostatnia piosenka „Teeth” zawiera muzykę gospel i teksty napisane w stylu S &amp; M.
Publikacja i grafika.
Początkowo album miał być reedycją krążka "The Fame", ale Gaga powiedziała telewizji MTV 12 grudnia, że album będzie osobnym projektem. Lady zapowiedziała również ukazanie się wersji Super Deluxe i Super Deluxe Edition, który ukaże się 15 grudnia 2009 roku. Box-set zawiera asortyment wyrobów z produkcji House of Gaga oraz kosmyk włosów artystki.
Pierwsza okładka pokazuje Lady Gagę w blond peruce, w czarnej skórzanej kurtce. Prawą ręką piosenkarka zakrywa sobie twarz kołnierzem kurtki. Druga okładka natomiast ukazuje Lady Gagę jako brunetkę. Lewe oko artystki łzawi czarnymi łzami. Lady Gaga chciała, by jej wizerunek był mroczniejszy, niż ten z poprzedniej płyty. Obie okładki ukazują gotycki styl.
Listy przebojów.
W Stanach Zjednoczonych "The Fame Monster" osiągnęła pozycję piątą, dzięki 174.00 sprzedanym płytom. Wydanie Deluxe Edition osiągnęło natomiast pozycję szóstą, dzięki 151.000 sprzedanym płytom. Recenzja albumu znajduje się na szczycie listy Digital Albums ze sprzedażą 65.000. Siedem z ośmiu piosenek ze sprzedażą 65.000. Siedem z ośmiu piosenek były notowane na liście Hot Digital Songs. W Kanadzie album zadebiutował na pozycji drugiej, jako samodzielny album. W Australii i Nowej Zelandii krążek znajduje się na pozycji dziesiątej. Podobnie było w Niemczech, Irlandii i Danii. W Japonii album znajduje się na siódmym miejscu.
W Wielkiej Brytanii nie wydano albumu bez dodatkowego bonusowego krążka, tylko jako Deluxe Edition. Album skoczył o siedem pozycji. Na początku znajdował się na pozycji pięćdziesiątej piątej, a w następnym tygodniu znalazł się na pozycji czterdziestej ósmej. Wszystkie utwory znalazły się na angielskich listach przebojów. Największy skok osiągnął utwór „Telephone”, który z pozycji czterdziestej wskoczył na miejsce trzydzieste.
Promocja.
Po raz pierwszy zaproponowano album w "Saturday Night Live", gdzie Gaga wykonała krótką wersję „Bad Romance” na pianinie. W dniu 16 listopada 2009, Gaga wykonała utwór „Speechless” w Los Angeles Museum of Contemporary Art, z powodu obchodzenia trzydziestej rocznicy muzeum. Obie piosenki również były wykonywane w wielu telewizyjnych programach.
Wcześniej Gaga ogłosiła, że jedzie w trasę z Kanye Westem o nazwie "Fame Kills Starring: Lady Gaga &amp; Kanye West", która miała się odbywać od listopada 2009 do stycznia 2010 w Kanadzie i Stanach Zjednoczonych. Trasa jednak została odwołana z powodu incydentu, który miał miejsce na MTV Video Music Awards 2009 pomiędzy Kanye a Taylor Swift. 27 listopada 2009 rozpoczęła się trasa Gagi o nazwie "The Monster Ball Tour", która trwała do 6 maja 2011 roku. Trasa ta okazała się być najbardziej dochodową trasą debiutującego artysty.
Single.
Pierwszy oficjalny singel to „Bad Romance”. Utwór został wydany 27 października 2009 roku. Piosenka sprzedała się w 12 milionach kopii oraz dotarła do pierwszej dziesiątki w listach notowań Stanów Zjednoczonych, Australii, Polski, Nowej Zelandii, Belgii i Szwajcarii.
26 stycznia 2010 roku odbyła się radiowa premiera drugiego singla promującego album – „Telephone”. W kompozycji gościnnie wystąpiła wokalistka Beyoncé, a teledysk tej piosenki jest kontynuacją tego do „Paparazzi”. Piosenka dotarła do trzeciego miejsca w notowaniach amerykańskich oraz do pierwszego w polskich.
„Dance in the Dark” miało się ukazać jako trzeci singel, lecz Gaga postanowiła wydać „Alejandro” w zamian. Premiera singla miała miejsce 20 kwietnia 2010. Piosenka dostarła do piątego miejsca amerykańskich list przebojów oraz pierwszego na polskich. Jednak później „Dance in the Dark” zostało rozesłane do australijskich (26 lipca 2010) i francuskich (25 sierpnia 2010) rozgłośni radiowych. Utwór dotarł do drugiego miejsca w polskich notowaniach.

</doc>
<doc id="1826755" url="https://pl.wikipedia.org/wiki?curid=1826755" title="Chomiczek">
Chomiczek

Chomiczek ("Mesocricetus") – rodzaj ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Europie i Azji.
Morfologia.
Długość ciała (bez ogona) 128–220 mm, długość ogona 10–39 mm; masa ciała 60–300 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1826757" url="https://pl.wikipedia.org/wiki?curid=1826757" title="Seszele na Letnich Igrzyskach Olimpijskich 2008">
Seszele na Letnich Igrzyskach Olimpijskich 2008

Seszele na Letnich Igrzyskach Olimpijskich 2008 reprezentowało 9 zawodników w 6 dyscyplinach.
Był to siódmy start reprezentacji Seszeli na letnich igrzyskach olimpijskich.
Wyniki reprezentantów Seszeli.
Badminton.
Miksty
Kajakarstwo.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Mężczyźni
Żeglarstwo.
Mężczyźni

</doc>
<doc id="1826759" url="https://pl.wikipedia.org/wiki?curid=1826759" title="Maria Matios">
Maria Matios



</doc>
<doc id="1826761" url="https://pl.wikipedia.org/wiki?curid=1826761" title="Carl August Wilhelm Berends">
Carl August Wilhelm Berends

Carl August Wilhelm Berends (ur. 19 kwietnia 1754 w Anklam; zm. 1 grudnia 1826 w Berlinie) – niemiecki lekarz i filozof, uczony; rektor Uniwersytetu Wrocławskiego w latach 1811-1812; od 1815 roku kierował berlińską Charité.
Życiorys.
Urodził się w 1754 roku w Anklam, na terenie Pomorza Przedniego. Kilkanaście lat później rozpoczął studia na Uniwersytecie Viadrina we Frankfurcie nad Odrą, po czyn przeniósł się do Wiednia. W 1780 roku ukończył tam medycynę, a wkrótce potem i filozofię. W 1786 roku został urzędnikiem w powiecie lubuskim, a dwa lata później wrócił do Frankfurtu nad Odrą, gdzie został profesorem Uniwersytetu Viadrina. W tym czasie ostro krytykował miejscowy szpital (Frankfurter Thielschen Krankenhaus) za zbyt małą liczbę łóżek w porównaniu do liczby chorych. Mimo to kolejny wielki szpital w tym mieście powstał dopiero w 1835 roku. W 1789 roku W 1789 roku opublikował swoją pracę na temat nauczania młodych lekarzy zajmujących się chorymi pacjentami w oparciu o własne doświadczenia we frankfurckim szpitalu.
Po likwidacji Viadriny i połączeniu ją z Akademią Leopoldyńską we Wrocławiu, został pierwszym rektorem Śląskiego Uniwersytetu Fryderyka Wilhelma we Wrocławiu (1811-1812).
W 1815 roku król Prus Fryderyk Wilhelm III mianował go na kierownika berlińskiej Charité, którym był do swojej śmierci w 1826 roku.

</doc>
<doc id="1826764" url="https://pl.wikipedia.org/wiki?curid=1826764" title="Autostrada A20 (Włochy)">
Autostrada A20 (Włochy)

Autostrada A20 – autostrada we Włoszech łącząca miasta Palermo oraz Messyna. A20 rozpoczyna się w okolicach Messyny, a następnie przebiega wzdłuż wybrzeża Morza Tyrreńskiego. W okolicach Buonfornello A20 łączy się z autostradą A19, która ostatecznie kończy się w Palermo.
Długość autostrady A20 wynosi 181 kilometrów, a wraz z odcinkiem ciągnącym się przez Autostradę A19 (Buonfornello-Palermo) łączna długość trasy Messyna – Palermo wzrasta do 227 kilometrów. A20 przebiega przez jeden włoski region, którym jest wyspa Sycylia.
Operatorem autostrady A20 jest włoska spółka Consorzio per le Autostrade Siciliane.
Historia.
Pierwszy odcinek autostrady został zbudowany w 1972 roku. W ciągu następnych lat A20 była systematycznie wydłużana. Ostatni odcinek drogi, którym był zjazd na Castelbuono, został oddany do użytku 21 grudnia 2004 roku.

</doc>
<doc id="1826765" url="https://pl.wikipedia.org/wiki?curid=1826765" title="José Guillermo Del Solar">
José Guillermo Del Solar



</doc>
<doc id="1826767" url="https://pl.wikipedia.org/wiki?curid=1826767" title="Herb Radziejowa">
Herb Radziejowa

Herb Radziejowa – jeden z symboli miasta Radziejów w postaci herbu, zatwierdzony w statucie miasta z 29 września 2009. Wizerunek herbu pochodzi z XIV wieku.
Wygląd i symbolika.
Herb przedstawia w błękitnym polu tarczy herbowej trzy białe, blankowane, wolnostojące wieże obronne z czerwonymi stożkowatymi dachami. Środkowa baszta jest najszersza, posiada otwartą bramę, a nad nią okno w kształcie trójlistnej koniczyny. Dach zwieńcza krzyż łaciński. Boczne wieże mają po jednym oknie łukowym, a dachy zakończone są białymi kulami. Poniżej, pod środkową wieżą, złota misa z białą głową świętego Jana Chrzciciela.
Wieże nawiązują do klasztoru w Mogilnie, do którego przez długi czas należało miasto.

</doc>
<doc id="1826768" url="https://pl.wikipedia.org/wiki?curid=1826768" title="AN/BQQ-6">
AN/BQQ-6

AN/BQQ-6 – zaawansowany pasywno-aktywny system sonarowy opracowany dla amerykańskich okrętów podwodnych typu "Ohio", część zintegrowanego systemu zarządzania, kontroli, komunikacji oraz obrony okrętów w systemie rakietowym Trident. AN/BQQ-6 łączy w sobie pasywne elementy sonarów AN/BQQ-5 oraz AN/BQS-13, posiada też wiele identycznych do zastosowanych w nich części. Podstawowym elementem sonaru jest zintegrowany cyfrowy system składający się ze sferycznej anteny złożonej z 944 elementów działających w zakresie częstotliwości 0,5 – 5 kHz, dwóch pasywnych anten bocznych zawierających 100 przetworników oraz sensorów anteny holowanej TB-23, a także odbiornik emisji wysokiej częstotliwości sonaru aktywnego i aktywny sonar krótkiego zasięgu. W trybie pasywnym AN/BQQ-6 jest systemem identycznym jak stosowany w okrętach typu "688" układ AN/BQQ-5. Wyposażenie dodatkowe BQQ-6 obejmuje urządzenia służące komunikacji podwodnej, badaniu otaczającego środowiska, zapisu magnetycznego oraz akustyczne urządzenia do użytku w sytuacjach awaryjnych. Pozostałe dane techniczne systemu są tajne.
System sonarowy BQQ-6 jest zintegrowany z torpedowym systemem kontroli ognia. Aktualnie, opracowywany jest system AN/BQQ-5E, który przeznaczony jest do zastąpienia systemu BQQ-6. Producentami AN/BQQ-6 są Lockheed Martin Federal Systems w Manassas w stanie Wirginia oraz Lockheed Martin w Syracuse w stanie Nowy Jork

</doc>
<doc id="1826769" url="https://pl.wikipedia.org/wiki?curid=1826769" title="PWSM we Wrocławiu">
PWSM we Wrocławiu



</doc>
<doc id="1826770" url="https://pl.wikipedia.org/wiki?curid=1826770" title="Chomicznik">
Chomicznik

Chomicznik ("Phodopus") – rodzaj ssaka z podrodziny chomików (Cricetinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała (bez ogona) 70–103 mm, długość ogona 5–15 mm, długość ucha 8–16 mm, długość tylnej stopy 10–15 mm; masa ciała 19–28 g.
Systematyka.
Podział systematyczny.
Do rodzaju należą następujące gatunki:
Opisano również gatunek wymarły z pliocenu Kazachstanu:

</doc>
<doc id="1826773" url="https://pl.wikipedia.org/wiki?curid=1826773" title="Canadian Mixed Curling Championship 2010">
Canadian Mixed Curling Championship 2010

Canadian Mixed Curling Championship 2010 – 46. mistrzostwa Kanady mikstów w curlingu, odbywają się między 13 a 21 listopada 2009 w Burlington (Ontario), na lodowisku Burlington Golf and Country Club.
Obrońcą tytułu mistrzowskiego z poprzednich mistrzostw jest Manitoba, która ostatecznie zajęła 4. miejsce po przegranej 9:10 w tie-breaker z Kolumbią Brytyjską.
Wyniki.
Round Robin.
Sesja 1..
14 listopada 2009; 18:00
Sesja 2..
15 listopada 2009; 9:00
Sesja 3..
15 listopada 2009; 13:30
Sesja 4..
15 listopada 2009; 18:00
Sesja 5..
16 listopada 2009; 9:00
Sesja 6..
16 listopada 2009; 13:30
Sesja 7..
16 listopada 2009; 18:00
Sesja 8..
17 listopada 2009; 9:00
Sesja 9..
17 listopada 2009; 13:30
Sesja 10..
17 listopada 2009; 18:00
Sesja 11..
18 listopada 2009; 9:00
Sesja 12..
18 listopada 2009; 13:30
Sesja 13..
18 listopada 2009; 18:00
Sesja 14..
19 listopada 2009; 9:00
Sesja 15..
19 listopada 2009; 13:30
Sesja 16..
19 listopada 2009; 18:00
Sesja 17..
20 listopada 2009; 9:00

</doc>
<doc id="1826774" url="https://pl.wikipedia.org/wiki?curid=1826774" title="Peter Dietrich">
Peter Dietrich

Peter Dietrich (ur. 6 marca 1944 w Neu-Isenburg) – niemiecki piłkarz, reprezentant kraju.
Kariera piłkarska.
Dietrich urodził się w Neu-Isenburg. W 1963 rozpoczął karierę w zespole z rodzinnego miasta SpVgg Neu-Isenburg. Rok później zasilił szeregi ESV Ingolstadt, grającego w Regionallidze Süd. Sezon 1966/67 spędził w drużynie Rot-Weiss Essen. W 1967 przeszedł do Borussii Mönchengladbach. W barwach tej drużyny dwukrotnie zdobył mistrzostwo Bundesligi w sezonach 1969/70 i 1970/71. Przez cztery lata gry w Borussii zagrał w 103 spotkaniach, w których strzelił 14 bramek. W 1971 został piłkarzem Werderu Brema. Przez 5 lat gry w Bundeslidze dla Werderu zagrał w 82 spotkaniach, w których strzelił 7 bramek. W 1976 zakończył karierę piłkarską. 
Kariera reprezentacyjna.
Karierę reprezentacyjną rozpoczął 9 maja 1970 w meczu przeciwko reprezentacji Irlandii, wygranym 2:1. Był to jego jedyny występ w drużynie narodowej. W tym samym roku został powołany na Mistrzostwa Świata 1970, podczas których reprezentacja RFN zajęła 3. miejsce. Na turnieju nie wystąpił w żadnym spotkaniu. 
Sukcesy.
Borussia Mönchengladbach

</doc>
<doc id="1826776" url="https://pl.wikipedia.org/wiki?curid=1826776" title="Plac Chrobrego w Katowicach">
Plac Chrobrego w Katowicach



</doc>
<doc id="1826783" url="https://pl.wikipedia.org/wiki?curid=1826783" title="Cricetulus manchuricus">
Cricetulus manchuricus



</doc>
<doc id="1826785" url="https://pl.wikipedia.org/wiki?curid=1826785" title="Cricetulus mongolicus">
Cricetulus mongolicus



</doc>
<doc id="1826786" url="https://pl.wikipedia.org/wiki?curid=1826786" title="Cricetulus obscurus">
Cricetulus obscurus



</doc>
<doc id="1826790" url="https://pl.wikipedia.org/wiki?curid=1826790" title="Manfred Manglitz">
Manfred Manglitz

Manfred Manglitz (ur. 8 marca 1940 w Kolonii) – niemiecki piłkarz, reprezentant kraju.
Kariera piłkarska.
Manglitz przygodę z futbolem rozpoczął w zespole SC West Köln, z którego w 1961 przeszedł do Bayeru Leverkusen. W ekipie Bayeru 26 razy zagrał w spotkaniach rozgrywanych w ramach Oberliga West. 
Od sezonu 1963/64 występował w MSV Duisburg. Podczas 6 lat gry w MSV rozegrał 192 spotkania na poziomie Bundesligi, w których raz pokonał bramkarza rywali. Największym osiągnięciem zespołu było dotarcie do finału Pucharu Niemiec w sezonie 1965/66. W 1969 przeszedł do klubu z rodzinnego miasta, 1. FC Köln. Wraz z zespołem dwukrotnie docierał do finału Pucharu Niemiec w sezonach 1969/70 i 1970/71. Po sezonie 1970/71 zakończył karierę piłkarską.
Na boisko powrócił w 1973, grając kolejno w SC Blau-Weiß 06 Köln, 1. FC Mülheim oraz ponownie SC Blau-Weiß 06 Köln. Karierę zakończył w 1980 w swoim pierwszym klubie, SC West Köln. 
Kariera reprezentacyjna.
Manglitz w reprezentacji RFN zadebiutował 13 marca 1965 w spotkaniu przeciwko reprezentacji Włoch, zremisowanym 1:1. 
W 1970 został powołany na Mistrzostwa Świata. Podczas turnieju rozgrywanego w Meksyku pełnił rolę zawodnika rezerwowego. Nie wystąpił w żadnym ze spotkań, ale otrzymał brązowy medal, który reprezentacja RFN zdobyła za zajęcie 3. miejsca w mistrzostwach. Ostatni mecz w drużynie narodowej rozegrał jeszcze przed mistrzostwami, 13 maja 1970. Przeciwnikiem RFN była Jugosławia, a spotkanie zakończyło się zwycięstwem reprezentacji Manglitza 1:0. Łącznie w latach 1965–1970 zagrał w 4 spotkaniach w drużynie narodowej RFN.
Sukcesy.
Niemcy
MSV Duisburg
1. FC Köln

</doc>
<doc id="1826791" url="https://pl.wikipedia.org/wiki?curid=1826791" title="Johann Christoph Bekmann">
Johann Christoph Bekmann

Johann Christoph Bekmann, także: Becmann lub Beckmann (ur. 13 września 1641 in Zerbst/Anhalt; zm. 6 marca 1717 we Frankfurcie nad Odrą) – niemiecki historyk, bibliotekarz, kronikarz Anhaltu i Marchii Brandenburskiej, teolog.
Profesor greki, historii i teologii na Uniwersytecie Viadrina we Frankfurcie nad Odrą. Kilkukrotny rektor tej uczelni.
Autor wielu publikacji z różnych dziedzin nauki.
W 1707 otrzymał oficjalne polecenie od króla Fryderyka I spisania dziejów Brandenburgii.

</doc>
<doc id="1826792" url="https://pl.wikipedia.org/wiki?curid=1826792" title="Banda Owidiusza">
Banda Owidiusza

Banda Owidiusza / Owidiusz i Sykuś (ang. "Ovide and the Gang", fr. "La Bande à Ovide" 1987-1988) – belgijsko-kanadyjski serial animowany wyprodukowany przez "CinéGroupe", producenta m.in. takich seriali jak "Sharky i George" i "Latające misie". Kreskówka liczy 64 odcinki.
Opis fabuły.
Akcja serialu toczy się na maleńkiej wysepce Atol, zamieszkiwanym przez dziobaki i inne sympatyczne stworki i zwierzęta. Opowiada o perypetiach i przygodach dziobaka Owidiusza i jego przyjaciół, którzy stawiają opór do walki z przebiegłym i żądnym władzy węża Py i jego pomocnikiem Zozo.
Wersja polska.
W Polsce serial emitowany był na kanale TVP1 w programie "5-10-15" oraz w paśmie wspólnym tv lokalnych (TVP Regionalna) pod nazwą Owidiusz i Sykuś, gdzie był transmitowany po dwa odcinki (liczył zatem 32 odcinki).
Serial został wydany na VHS, dystrybucja: V-Studio S.C.

</doc>
<doc id="1826793" url="https://pl.wikipedia.org/wiki?curid=1826793" title="Herb Aleksandrowa Kujawskiego">
Herb Aleksandrowa Kujawskiego

Herb Aleksandrowa Kujawskiego – jeden z symboli miasta Aleksandrów Kujawski w postaci herbu, który został ustalony w Statucie Miasta z 27 czerwca 2003.
Wygląd i symbolika.
Herb przedstawia na srebrnej tarczy herbowej czerwoną, ceglaną majuskułę „A” stojącą na takimż murze z pionową szczeliną pośrodku. Litera ta nawiązuje do nazwy miasta. 
Historia.
Podejmując uchwałę Rada Miasta nie zasięgnęła obowiązkowej opinii Komisji Heraldycznej. Obowiązek zasięgnięcia opinii i uzyskania zgody ministra administracji publicznej wynika z art. 3 ustawy o odznakach i mundurach (Dz. U. z 1978 r. nr 31, poz. 130 z póź. zmian.). Skutkiem pominięcia ustawowego obowiązku było wprowadzenie do obiegu błędnego znaku, który nie streszcza historii miasta w sposób prawidłowy. Rada Miasta oparła swoją decyzję na znaku opublikowanym w książce "Herby miast polskich" przez M. Gumowskiego. Badacz ten popełnił jednak błąd i pod nazwą Aleksandrów Kujawski opublikował herb należący pierwotnie do Aleksandrowa Łódzkiego. Opisowi herbu zamieszczonemu w opracowaniu M. Gumowskiego towarzyszy również błędny opis historii miejscowości. W istocie jest to opis historii Aleksandrowa Łódzkiego. Ostatecznie władze miasta zasięgnęły opinii Komisji Heraldycznej w 2016 roku. Komisja uznała, że mimo opisywanej wyżej pomyłki herb ten ma już ugruntowaną tradycję historyczną oraz odróżnia się dostatecznie od herbu Aleksandrowa Łódzkiego i w związku z tym nie ma potrzeby jego zmiany.
Zobacz też.
Herb Aleksandrowa Łódzkiego

</doc>
<doc id="1826794" url="https://pl.wikipedia.org/wiki?curid=1826794" title="Johann Christoph Beckmann">
Johann Christoph Beckmann



</doc>
<doc id="1826795" url="https://pl.wikipedia.org/wiki?curid=1826795" title="Johann Christoph Becmann">
Johann Christoph Becmann



</doc>
<doc id="1826797" url="https://pl.wikipedia.org/wiki?curid=1826797" title="Atka (wyspa)">
Atka (wyspa)

Atka – wyspa w archipelagu Aleutów, największa w grupie Andreanof Islands. Powierzchnia wyspy wynosi 1048 km². Północną część wyspy stanowi dawny duży wulkan tarczowy. Tu znajduje się najwyżej położony punkt, czynny wulkan Korovin, o wysokości 1533 m n.p.m. Część południowo-zachodnią stanowi długi wąski i znacznie niższy półwysep. W przesmyku między tymi dwoma fragmentami wyspy nad zatoką Nazan Bay położona jest niewielka osada Atka.
Od wschodu cieśnina Amlia Pass oddziela Atkę od wyspy o tej samej nazwie, a od zachodu cieśnina Atka Pass od grupy mniejszych wysepek, z których ważniejsze to Tagalak (Takalak), Chugul, Igitkin i Great Sitkin.

</doc>
<doc id="1826798" url="https://pl.wikipedia.org/wiki?curid=1826798" title="Dahiana Burgos">
Dahiana Burgos

Rossy Dahiana Burgos Herrera (ur. 7 kwietnia 1985 w Santo Domingo) – dominikańska siatkarka grająca na pozycji przyjmującej, reprezentantka kraju. 
Kariera sportowa.
Zdobyła srebrny medal w Pucharze Panamerykańskim w 2005 roku, który był rozgrywany w Santo Domingo na Dominikanie.
Dahiana Burgos reprezentowała Dominikanę w Mistrzostwach Świata Juniorek 2005, w których zajęła 9. miejsce. W sezonie 2009/2010 grała we włoskiej drużynie Lavoro.Doc Pontecagnano (liga A2).
Uczestniczy również w zawodach siatkówki plażowej.

</doc>
<doc id="1826799" url="https://pl.wikipedia.org/wiki?curid=1826799" title="Zasady purynowe">
Zasady purynowe



</doc>
<doc id="1826800" url="https://pl.wikipedia.org/wiki?curid=1826800" title="Banzkow">
Banzkow

Banzkow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, wchodzi w skład Związku Gmin Crivitz. Do 31 grudnia 2013 siedziba Związku Gmin Banzkow.

</doc>
<doc id="1826801" url="https://pl.wikipedia.org/wiki?curid=1826801" title="Plate">
Plate

Plate (pol. hist. "Płoty") – miejscowość i gmina w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, wchodzi w skład Związku Gmin Crivitz. Do 31 grudnia 2013 wchodziła w skład Związku Gmin Banzkow.

</doc>
<doc id="1826802" url="https://pl.wikipedia.org/wiki?curid=1826802" title="Trans Narva">
Trans Narva



</doc>
<doc id="1826804" url="https://pl.wikipedia.org/wiki?curid=1826804" title="Sukow">
Sukow

Sukow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, wchodzi w skład Związku Gmin Crivitz. Do 31 grudnia 2013 wchodziła w skład Związku Gmin Banzkow.

</doc>
<doc id="1826805" url="https://pl.wikipedia.org/wiki?curid=1826805" title="Antycholinergik">
Antycholinergik



</doc>
<doc id="1826807" url="https://pl.wikipedia.org/wiki?curid=1826807" title="Styl arkadowy">
Styl arkadowy

Styl arkadowy, styl okrągło-łukowy, (z niem.) "Rundbogenstil" – prąd w architekturze historyzmu (czasem uważany za formę przejściową między klasycyzmem a historyzmem), nawiązujący do architektury romańskiej, wczesnochrześcijańskiej, bizantyjskiej i częściowo też włoskiego renesansu. W przeciwieństwie jednak do neoromanizmu i neorenesansu, nie starał się odtwarzać bezpośrednio form historycznych.
Za jego twórcę uważa się Heinricha Hübscha. Rozwijał się w I połowie XIX wieku w Niemczech, zwłaszcza w Bawarii, gdzie jego głównymi przedstawicielami byli Leo von Klenze i Friedrich von Gärtner, oraz Prusach, gdzie budowle w tym stylu projektował przede wszystkim Ludwig Persius, w mniejszym stopniu Karl Friedrich Schinkel.

</doc>
<doc id="1826808" url="https://pl.wikipedia.org/wiki?curid=1826808" title="Styl okrągło-łukowy">
Styl okrągło-łukowy



</doc>
<doc id="1826809" url="https://pl.wikipedia.org/wiki?curid=1826809" title="Rundbogenstil">
Rundbogenstil



</doc>
<doc id="1826810" url="https://pl.wikipedia.org/wiki?curid=1826810" title="Żabnicowce">
Żabnicowce



</doc>
<doc id="1826811" url="https://pl.wikipedia.org/wiki?curid=1826811" title="John Grimek">
John Grimek

John Carroll Grimek (ur. 17 czerwca 1910 w Perth Amboy, zm. 20 listopada 1998 w York) – amerykański kulturysta.
Życiorys.
Wczesne lata.
Przyszedł na świat Perth Amboy w stanie New Jersey jako syn słowackich imigrantów, George'a i Marii Grimków. W wieku 12 lat do treningów z ciężarami zachęcił go jego starszy brat George, który interesował się kulturystyką, kupował niemal wszystkie artykuły o bodybuildingu, które pojawiały się na rynku, głównie magazyny "Strength and Physical Culture". W roku 1929 John wysłał kilka swoich zdjęć do magazynów kulturystycznych, na zdjęciach pozował na kamieniach i wzgórzach New Jersey, przebrany był za Indianina, a swoje mięśnie eksponował udając rzut włócznią. Mając 19 lat został mistrzem juniorów stanu New Jersey w podnoszeniu ciężarów.
Kariera.
W karierze kulturystycznej pomógł mu Mark Berry, redaktor magazynu "Strength and Physical Culture". Grimek gościł na okładkach licznych pism związanych z uprawianym przez siebie sportem, wliczając w to popularny do dziś magazyn "Muscular Development". Występował w reklamach sprzętu Berry'ego Milo. Początkowo ważył 54 kg, a pod kierunkiem Berry'ego doszedł do wagi 113 kg. Osiągał najlepsze wyniki spośród całej drużyny narodowej. W 1936 roku reprezentował Stany Zjednoczone w podnoszeniu ciężarów podczas XI Igrzysk Olimpijskich w Berlinie. Dwa lata później w Londynie pokonał Steve'a Reevesa podczas zawodów Mr. Universe organizowanych przez federację NABBA, gdzie uplasował się na pozycji szczytowej.
W 1938 roku przeprowadził się do York w stanie Pensylwania, gdzie trenował w York Barbell Club z Bobem Hoffmanem. Brał udział we wszystkich zawodach z podnoszenia ciężarów w całym kraju, jednak bez większych sukcesów. W 1939 roku wziął udział w zawodach Mr. America i zdobył tytuł York Perfect Man. W 1940 roku wystartował w kategorii ogólnej, gdzie zdobył nagrodę za najlepiej rozbudowane mięśnie ramion. 25 maja 1940 roku zdobył tytuł Mr. America. Krótko po otrzymaniu nagrody, Grimek odszedł na emeryturę. Kilka lat później, w 1949 roku organizował zawody Mr. USA w Kalifornii, które wzbudziły wielkie zainteresowanie kulturystów z całych Stanów. W latach 50. i 60. pracował jako redaktor magazynu "Strength &amp; Health". W latach 1964-85 pełnił funkcję redaktora naczelnego "Muscular Development".
W czerwcu 1985 odszedł na emeryturę i wraz ze swoją żoną Angelą podróżował. Zdrowy tryb życia i wysoka aktywność towarzyszyły mu do samego końca. Zmarł 20 listopada 1998 roku w York w stanie Pensylwania w wieku 89 lat.
Pośmiertnie, w 1999 roku jego nazwisko wpisano do Hali Sław Joe Weidera (IFBB Hall of Fame) jako jeden z pierwszych kulturystów.

</doc>
<doc id="1826812" url="https://pl.wikipedia.org/wiki?curid=1826812" title="Histrionowce">
Histrionowce



</doc>
<doc id="1826813" url="https://pl.wikipedia.org/wiki?curid=1826813" title="Maźnicowce">
Maźnicowce



</doc>
<doc id="1826814" url="https://pl.wikipedia.org/wiki?curid=1826814" title="Matronicowce">
Matronicowce



</doc>
<doc id="1826817" url="https://pl.wikipedia.org/wiki?curid=1826817" title="Barnin (Niemcy)">
Barnin (Niemcy)

Barnin – miejscowość i gmina w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, wchodzi w skład Związku Gmin Crivitz. Do 31 grudnia 2013 wchodziła w skład Związku Gmin Crivitz.

</doc>
<doc id="1826819" url="https://pl.wikipedia.org/wiki?curid=1826819" title="Barnin">
Barnin



</doc>
<doc id="1826820" url="https://pl.wikipedia.org/wiki?curid=1826820" title="Herb Nakła nad Notecią">
Herb Nakła nad Notecią

Herb Nakła nad Notecią – jeden z symboli miasta Nakło nad Notecią i gminy Nakło nad Notecią w postaci herbu zatwierdzony w statucie miasta. 
Wygląd i symbolika.
Herbem jest tarcza dołem półokrągła, na której w polu złotym znajduje się wieża forteczna z dwoma erkierami, jej dachy są szpiczaste, w kolorze błękitnym, zaś okna i brama w kolorze czarnym. Półokrągłe formy, wspierające erkiery dochodzą do wieży środkowej i stanowią wzmocnienie podpórki.

</doc>
<doc id="1826822" url="https://pl.wikipedia.org/wiki?curid=1826822" title="Christian Gottfried Hoffmann">
Christian Gottfried Hoffmann

Christian Gottfried Hoffmann (także: "Hofmann"; ur. 8 listopada 1692 w Lauban (ob. Lubań); zm. 1 września 1735 we Frankfurcie nad Odrą) war – niemiecki historyk i prawnik, uczony, profesor.
Syn Gottfrieda Hoffmanna (1658-1712). W latach 1711-1714 studiował filozofię na Uniwersytecie w Lipsku. W 1716 został doktorem praw na Uniwersytecie w Halle.
W 1718 profesor prawa naturalnego i międzynarodowego publicznego. W semestrze zimowym 1722 rektor Uniwersytetu w Lipsku. W 1723 profesor prawa publicznego Wydziału Prawa Uniwersytetu Viadrina. Członek Królewsko-Pruskiej Akademii Nauk.

</doc>
<doc id="1826824" url="https://pl.wikipedia.org/wiki?curid=1826824" title="Christian Gottfried Hofmann">
Christian Gottfried Hofmann



</doc>
<doc id="1826825" url="https://pl.wikipedia.org/wiki?curid=1826825" title="Żelazonikiel">
Żelazonikiel

Żelazonikiel (FeNi) – stop złożony z żelaza i niklu. Jest stopem ferromagnetycznym (reaguje na magnes) tak jak obydwa jego składniki. Jest często stosowany do bicia monet. Przykładem jest moneta o nominale 10 000 złotych „200. rocznica Konstytucji 3 Maja” z 1991 roku. Wytwarza się z niego również rdzenie małych przekaźników, które są stosowane w układach elektronicznych.

</doc>
<doc id="1826826" url="https://pl.wikipedia.org/wiki?curid=1826826" title="Dyskografia produkcji Timbalanda">
Dyskografia produkcji Timbalanda

Pełna dyskografia produkcji amerykańskiego producenta i rapera Timbalanda.
2003.
Mýa – "Moodring".
Skillz – Off The Wall (From the I Ain't Mad No More album)
Przypisy.
[[Kategoria:Dyskografie amerykańskich muzyków|Timbaland, produkcje]]
[[Kategoria:Dyskografie hip-hopowe]]
[[Kategoria:Dyskografie popowe]]

</doc>
<doc id="1826829" url="https://pl.wikipedia.org/wiki?curid=1826829" title="Mohamed Al-Jawad">
Mohamed Al-Jawad

Mohamed Al-Jawad (ur. 28 listopada 1962 w Dżuddzie) – saudyjski piłkarz grający na pozycji obrońcy, reprezentant kraju.
Kariera klubowa.
Karierę piłkarską rozpoczął w 1980 w klubie Al-Ahli Dżudda. Grał w nim przez piętnaście lat. W 1995 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1980. W 1994 został powołany na MŚ 1994. W tym samym roku zakończył karierę reprezentacyjną, w której wystąpił w 103 spotkaniach i strzelił 4 bramki.

</doc>
<doc id="1826830" url="https://pl.wikipedia.org/wiki?curid=1826830" title="Focke-Wulf A 16">
Focke-Wulf A 16

Focke-Wulf A 16 – niemiecki samolot pasażerski. Jednopłat zaprojektowany przez Heinricha Focke i Georga Wulfa i zbudowany przez nowo powstałą wytwórnię Focke-Wulf.
Historia.
Focke-Wulf A 16 był pierwszym samolotem wyprodukowanym w wytwórni Focke-Wulf. Swój pierwszy lot odbył w 1924 roku. Był wykonany całkowicie z drewna. Zabierał na pokład 3-4 pasażerów. Samolot otrzymał nazwę A 16. Wybudowano 20 maszyn.
Opis konstrukcji.
Całkowicie wykonany z drewna górnopłat. Kokpit pilota był otwarty. Natomiast kabina dla pasażerów mieściła się poniżej kokpitu pilota. Koła umieszczone po obu stronach kadłuba.

</doc>
<doc id="1826831" url="https://pl.wikipedia.org/wiki?curid=1826831" title="Iris Kyle">
Iris Kyle

Iris Kyle (ur. 22 sierpnia 1974 w Benton Harbor w stanie Michigan, USA) – amerykańska kulturystka.
Warunki fizyczne:

</doc>
<doc id="1826832" url="https://pl.wikipedia.org/wiki?curid=1826832" title="Geografia Malawi">
Geografia Malawi

Malawi jest państwem położonym w południowo-wschodniej części Afryki. Jego terytorium stanowi wąski, ułożony południkowo pas, leżący na zachodnim brzegu Jeziora Niasa. Kraj ten ciągnie się dalej na południe wcinając się głęboko w terytorium Mozambiku.
Powierzchnia i granice.
Powierzchnia – 118 484 km², co w przybliżeniu odpowiada 1/3 powierzchni Polski.
Skrajne punkty – północny 9°25'S, południowy 17°10'S, zachodni 32°48'E, wschodni 35°55'E. Malawi jest długi na około 840 km i szeroki na 120 km.
Graniczy z następującymi państwami:
Malawi jest krajem śródlądowym leżącym nad jeziorem Niasa.
Budowa geologiczna i rzeźba.
Przez cały kraj z południa na północ przebiega tektoniczny Rów Środkowoafrykański o średniej szerokości 80 km. W części północnej i centralnej wypełnia go Jezioro Niasa, które leży na wysokości 472 m n.p.m. Na południu natomiast leży dolina rzeki Shire. Rów otoczony jest krystalicznymi płaskowyżami pochodzenia prekambryjskiego. Płaskowyże są zbudowane z gnejsów, granitów, a w północnej części z kwarcytów.
Płaskowyże zachodnie są wysokie i wznoszą się od 1000 do 1500 m n.p.m., północne zaś są niższe i wznoszą się od 500 do 1000 m n.p.m. Owe formacje mają charakter lekko pofałdowanej równiny, urozmaiconej górami ostańcowymi. Nyika jest płaskowyżem leżącym na północy, równina Lilongwe wraz z górami Dedza, stanowi wyżynne obszary leżącej w centralnej części kraju. Na południu leżą płaskowyże Shire i Zomba, oraz góry Mlandżi z najwyższym szczytem Malawi – Sapitwa o wysokości 3002 m n.p.m. Wschodnie fragmenty kraju zaliczane są do Wyżyny Mozambickiej. Obszary na samym południu kraju przechodzą w nizinną dolinę rzeki Zambezi, która płynie 20-30 km od południowych granic Malawi.
Obecny kształt jaki posiada rzeźba terenu jest wynikiem silnych ruchów tektonicznych jakie miały miejsce w trzeciorzędzie. Druga przyczyna jaka miała wpływ na rzeźbę to postępująca od milionów lat peneplenizacja płaskowyży krystalicznych.
Klimat.
Malawi leży w strefie klimatu podrównikowego o suchej odmianie, jedynie południowe krańce są wilgotniejsze. W górach Mlandżi występują piętra klimatyczne. Klimat Malawi charakteryzuje się dwiema termicznymi porami roku: chłodną od maja do sierpnia i gorącą od września do listopada, te oba okresy zaliczane są do pory suchej. Natomiast pora deszczowa trwa przeciętnie od listopada do kwietnia. W tymże okresie spada niemalże 90% wszystkich rocznych opadów.
Ukształtowanie terenu sprawia, że klimat jest zróżnicowany i posiada w wielu miejscach górskie odmiany. Są one mniej lub bardziej chłodne, dotyczy to zwłaszcza najwyżej położonych w kraju gór Mlandżi. W tych górach opady są bardzo obfite w stosunku do całego kraju i wynoszą średnio 2500 mm. Także temperatury są niskie, nie przekraczają w najwyższych partiach gór 15 °C.
Średnie opady w kraju wynoszą od 750 mm w dolinach do 1500 mm na płaskowyżach. Temperatury zaś układają się od około 20 °C w lipcu do 30 °C w październiku. Im wyżej tym jest chłodniej. Na płaskowyżach w najzimniejszym okresie roku te wartości wynoszą średnio od 14 do 16 °C. W najgorętszym okresie średnie temperatury wynoszą od 22 do 24 °C.
Wody.
Malawi należy do zlewiska Oceanu Indyjskiego. Sieć rzeczna jest dość zasobna, wszystkie rzeki w północnej i centralnej części kraju uchodzą do jeziora Niasa zwanego też Malawi. Jezioro to poprzez leżące dalej na południu Malombe odwadniane jest przez rzekę Zambezi, do której uchodzi rzeka Shire, sama zaś wypływa z jeziora Malombe.
Jedyne jezioro w kraju: Chilwa o powierzchni 1240 km², należy do dorzecza Rio Lurio. Sąsiadujące z nim Chiuta o powierzchni 520 km² należy do dorzecza Rovumy, gdzie ta uchodzi do Oceanu Indyjskiego.
Jezioro Niasa jest największym jeziorem Malawi, jednak leży ono na terytorium dwóch innych państw: Mozambiku na południu i Tanzanii na północny. Niasa liczy 30,8 tysiąca km², a jego głębokość wynosi średnio 600 m, maksymalna to 706 m.
Gleby.
W Malawi dominują gleby ferralitowe, a w szczególności na równinie Lilongwe. Czerwone nitosole występują na południowych płaskowyżach. W dolinie Shire występują fluwisole zwane madami.
Flora.
Większa część kraju jest zdominowana przez sawanny, na których rosną akacje i baobaby. Na południu kraju sawanna jest sucha i niskotrawiasta. Nad rzekami rosną lasy galeriowe, zaś dolna część doliny Shire oraz jeziora Chilwa i Chiuta są pokryte bagnami. Lasy tropikalne koncentrują się w północnej części kraju i dzielą się na zrzucające liście w porze suchej i na wiecznie zielone. Te ostatnie występują jedynie na obszarach górskich, powyżej 1000 mm. Wszystkie lasy zajmują jedną trzecią powierzchni kraju.
Fauna.
Świat zwierząt jest bardzo różnorodny, żyje tam prawie 200 gatunków ssaków i około 630 gatunków ptaków. Wiele gatunków zwierząt to gatunki endemiczne. Jeziora są zamieszkiwane przez perkozy i pelikany, ponadto występują czaple m.in. czapla purpurowa i biała. W Malawi występują dwa gatunki flamingów: Phoenicopterus roseus i Phoenicopterus minor. Z ptaków drapieżnych powszechnymi gatunkami są kanie, a także orły i jastrzębie. Na obszarze Malawi występują 4 gatunki papug i wiele innych gatunków ptaków. Jezioro Niasa także cechuje duża różnorodność zwierząt, gdzie żyje 230 gatunków ryb. Na sawannach żyją słonie, żyrafy, a z wielkich kotów powszechne są lamparty oraz lwy. Brzegi jeziora Niasa są zamieszkiwane przez krokodyle i hipopotamy.
Głównym zagrożeniem przyrody w Malawi jest nadmierna wycinka lasów. Powierzchnia lasów w latach 1970-1993 zmniejszyła się 53% do 36%. Władze kraju podjęły środki mające na celu ochronę fauny, jak i flory. 11,2% powierzchni kraju to obszary chronione. Funkcjonuje 5 parków narodowych, do których należą: Kasungu, Nyika, Lengwe, Liwonde i Lake Malawi.

</doc>
<doc id="1826836" url="https://pl.wikipedia.org/wiki?curid=1826836" title="Stephanie Pratt">
Stephanie Pratt

Stephanie Pratt (ur. 11 kwietnia 1986 w Los Angeles) – amerykańska osobowość telewizyjna, celebrytka. Najbardziej znana z reality show "Wzgórza Hollywood (The Hills)". Jest młodszą siostrą Spencera Pratta i szwagierką Heidi Pratt. Jest przyjaciółką Lauren Conrad. We "Wzgórzach" pokazane jest, iż nie wiążą ją silne relacje z bratem.
Kariera i życie prywatne.
Pojawia się regularnie w programie telewizji E! "The Soup". Należy do FIDM (Fashion Institute of Design &amp; Merchandising). Zaczęło o niej być głośno, kiedy oznajmiła, iż jej brat i jego żona Heidi Pratt byli torturowani na planie reality show "I'm A Celebrity... Get Me Out Of Here!". Jednakże para później zaprzeczyła, aby doszło do takich czynów. W przeszłości walczyła z bulimią. W 2007 roku magazyn "US Weekly" wyjawił, że Stephanie była uzależniona od środków pobudzających oraz opisał sytuację z 2006 roku, w której ukradła 1,300$ ze sklepu „Neiman Marcus” w Honolulu. Pracowała tam jako asystentka producenta przy serialu telewizji ABC "Zagubieni".Ostatnio na swoim twitterze potwierdziła przyjaźń z kontrowersyjnymi uczestnikami "The X Factor" Johnem i Edwardem. Oświadczyła, że są bardzo utalentowani i jeśli ich kariera skończy się w Wielkiej Brytanii, pomoże im osiągnąć karierę w USA wprowadzając ich najpierw do "Wzgórz Hollywood".
18 października 2009 roku została aresztowana w Hollywood z podejrzeniem jazdy pod wpływem alkoholu. Została osadzona w więzieniu w Van Nuys. Test wykazał, iż miała 0.9 promila alkoholu w wydychanym powietrzu. W Kalifornii limit wynosi 0.8 promila. Została jednak zwolniona po kilku godzinach po wpłaceniu kaucji w wysokości 5,000$.

</doc>
<doc id="1826838" url="https://pl.wikipedia.org/wiki?curid=1826838" title="Jorge Roberto Rinaldi">
Jorge Roberto Rinaldi



</doc>
<doc id="1826840" url="https://pl.wikipedia.org/wiki?curid=1826840" title="Michajło Popławski">
Michajło Popławski



</doc>
<doc id="1826841" url="https://pl.wikipedia.org/wiki?curid=1826841" title="Społeczny inspektor pracy">
Społeczny inspektor pracy

Społeczny inspektor pracy (właśc. zakładowy społeczny inspektor pracy – zsip) – pracownik danego zakładu pracy, który jest członkiem związku zawodowego i nie zajmuje stanowiska kierownika zakładu pracy lub stanowiska kierowniczego bezpośrednio podległego kierownikowi zakładu. Zakładowe organizacje związkowe mogą postanowić, że społecznym inspektorem pracy może być również pracownik zakładu niebędący członkiem związku zawodowego. Sprawowanie funkcji społecznego inspektora pracy stanowi służbę społeczną, pełnioną przez pracowników dla zapewnienia przez zakłady pracy bezpiecznych i higienicznych warunków pracy oraz ochrony uprawnień pracowniczych określonych w przepisach prawa pracy.
Społeczny inspektor pracy może być wybrany lub odwołany przez pracowników zakładu pracy. Społeczni inspektorzy pracy wybierani są na okres 4 lat. Wybory przeprowadzają zakładowe organizacje związkowe. W przypadku gdy zsip nie wywiązuje się ze swoich obowiązków może zostać, na zasadach określonych w ustawie, odwołany przed upływem okresu, na który został powołany.
Do praw i obowiązków zsip należą:
Aby społeczny inspektor pracy mógł realizować swoje uprawnienia ma prawo do dostępu w każdym czasie do pomieszczeń i urządzeń zakładu pracy, a także otrzymywanie od osób kompetentnych niezbędnych informacji oraz okazania mu dokumentów w sprawach wchodzących bezpośrednio w zakres jego działania. Środkiem prawnym, jakim dysponuje społeczny inspektor pracy jest zalecenie. Może ono dotyczyć usunięcia w określonym terminie stwierdzonych uchybień bądź też wstrzymania pracy urządzeń lub określonych robót w przypadku bezpośredniego zagrożenia mogącego spowodować wypadek przy pracy. Zalecenie nie jest decyzją administracyjną, lecz jest to forma władczego działania zakładowego społecznego inspektora pracy wobec pracodawcy, który ma obowiązek zapewnić jego wykonanie.
Zakładowy społeczny inspektor pracy powinien mieć co najmniej pięcioletni staż pracy w branży, do której należy zakład, i co najmniej dwuletni staż pracy w danym zakładzie oraz powinien wykazywać się znajomością zagadnień wchodzących w zakres działania społecznej inspekcji pracy. W celu ochrony prawnej ustawa przewiduje, iż zakład pracy nie może wypowiedzieć ani rozwiązać umowy o pracę z pracownikiem pełniącym funkcję społecznego inspektora pracy w czasie trwania kadencji oraz w okresie roku po jej wygaśnięciu, chyba że zachodzą przyczyny uzasadniające rozwiązanie umowy o pracę bez wypowiedzenia (np. ewidentne przekroczenie uprawnień lub stwierdzenie stanu nietrzeźwości w pracy).
Społeczni inspektorzy pracy współdziałają z Państwową Inspekcją Pracy (PIP) i innymi organami nadzoru i kontroli warunków pracy.

</doc>
<doc id="1826842" url="https://pl.wikipedia.org/wiki?curid=1826842" title="Sladenia">
Sladenia



</doc>
<doc id="1826844" url="https://pl.wikipedia.org/wiki?curid=1826844" title="Jan Cygankiewicz (artysta)">
Jan Cygankiewicz (artysta)

Jan Cygankiewicz (ur. 1945 w Radomsku) – polski artysta plastyk, mistrz rzemiosła kowalskiego.
Absolwent Politechniki Łódzkiej. Konserwator zabytków, posiada tytuł mistrza rzemiosła artystycznego nadany przez Ministra Kultury i Sztuki oraz dyplom mistrzowski w zakresie kowalstwa artystycznego, tworzy i mieszka w Łodzi.
Prace w Polsce.
Jest autorem:

</doc>
<doc id="1826845" url="https://pl.wikipedia.org/wiki?curid=1826845" title="Bergholz">
Bergholz

Niemcy:
Stany Zjednoczone:
Zobacz też: 

</doc>
<doc id="1826846" url="https://pl.wikipedia.org/wiki?curid=1826846" title="Droga wojewódzka nr 377">
Droga wojewódzka nr 377

Droga wojewódzka nr 377 (DW377) – droga wojewódzka w północnej Polsce w województwie pomorskim i kujawsko-pomorskim przebiegająca przez teren powiatu tczewskiego i świeckiego. Droga ma długość 8 km. Łączy miasto Nowe z miejscowością Pieniążkowo.
Przebieg drogi.
Droga rozpoczyna się w mieście Nowe, gdzie odchodzi od drogi krajowej nr 91 (wcześniej nr 1). Następnie kieruje się w stronę północno-zachodnią i po 4 km dociera do skrzyżowania w miejscowości Twarda Góra. Potem droga skręca w prawo i kieruje się w stronę północno-wschodnią i po kolejnych 4 km dociera do miejscowości Pieniążkowo, gdzie ponownie dołącza się do drogi krajowej nr 91. 

</doc>
<doc id="1826847" url="https://pl.wikipedia.org/wiki?curid=1826847" title="Bristol (Rhode Island)">
Bristol (Rhode Island)

Bristol – miejscowość oraz historyczna stolica Hrabstwa Bristol w stanie Rhode Island, w USA.
Bristol jest wodnym portem, nazwanym od miasta o tej samej nazwie w Anglii.
W miejscowości siedzibę ma Roger Williams University z kampusem przy Old Ferry Road.

</doc>
<doc id="1826848" url="https://pl.wikipedia.org/wiki?curid=1826848" title="Zaraza morowa">
Zaraza morowa



</doc>
<doc id="1826849" url="https://pl.wikipedia.org/wiki?curid=1826849" title="Focke-Wulf Fw 191">
Focke-Wulf Fw 191

Focke-Wulf Fw 191 – dwusilnikowy niemiecki prototyp bombowca z II wojny światowej z 1942 roku.
Historia.
W 1939 roku Siły Powietrzne zapowiedziały rozpoczęcie programu produkcji nowych bombowców dla niemieckiej armii. Do konkursu zaproszono firmy: Arado (Arado Ar 340), Dornier (Dornier Do 317) oraz Junkers (Junkers Ju 288). Warunkiem przyznania zlecenia było wyprodukowanie prototypu, który był w stanie przenieść 2000 kg bomb na odległość 1800 km a przy tym osiągać 600 km/h na wysokości 7000 m (czyli osiągnięcie celów w Wielkiej Brytanii z lotnisk południowej Francji i Norwegii).
Początkowo w projekcie planowano użyć 2500-konny, 24-cylindrowy silnik Daimler-Benz DB604, ale z uwagi na problemy z budową tego silnika postanowiono użyć silnik Junkers Jumo 222, który miał podobną wydajność co "DB", ale nie było z nim problemów. Jednakże w pierwszym prototypie użyto jeszcze innego silnika - słabszego BMW 801M.
Pierwszy lot odbył się w 1942 roku. Zbudowano tylko trzy prototypy V-1, V-2 i V-3 które miały po dwa silniki Junkers Jumo 222.
Rozwój samolotu przerwano w 1943 roku.

</doc>
<doc id="1826850" url="https://pl.wikipedia.org/wiki?curid=1826850" title="Herb Wolbórza">
Herb Wolbórza



</doc>
<doc id="1826852" url="https://pl.wikipedia.org/wiki?curid=1826852" title="Hurmaczki">
Hurmaczki



</doc>
<doc id="1826853" url="https://pl.wikipedia.org/wiki?curid=1826853" title="GNOME Commander">
GNOME Commander

GNOME Commander – dwupanelowy menedżer plików dla środowiska GNOME. Korzysta z biblioteki GTK+ i GnomeVFS. GNOME Commander stara się sprostać wymaganiom bardziej zaawansowanych użytkowników, którzy lubią zarządzać plikami i wykorzystywać skomplikowane funkcje i polecenia.
Interfejs użytkownika.
Interfejs użytkownika jest w głównej mierze oparty na programie Norton Commander. Przenoszenie plików może dokonywać się pomiędzy oknem aktywnego i nieaktywnego folderu. Do obsługi programu wystarczy tylko klawiatura, co sprawia, że proces operacji na plikach jest o wiele szybszy.
Platformy.
GNOME Commander opracowany został na różne platformy Linuxa. Dostępne są również do pobrania pakiety dla kilku dystrybucji Linuksa.

</doc>
<doc id="1826854" url="https://pl.wikipedia.org/wiki?curid=1826854" title="Abc">
Abc



</doc>
<doc id="1826855" url="https://pl.wikipedia.org/wiki?curid=1826855" title="Dyskografia Timbalanda">
Dyskografia Timbalanda

Dyskografia amerykańskiego rapera i producenta muzycznego Timbalanda.

</doc>
<doc id="1826856" url="https://pl.wikipedia.org/wiki?curid=1826856" title="Xenusia">
Xenusia

Xenusia – gromada z typu Lobopodia obejmująca formy przypominające rodzaj "Xenusion". Miały stosunkowo duże, segmentowane, cylindryczne ciało. Odnóża miały guzki u podstawy. Niektóre miały z przodu duże wyrostki. Otwór gębowy na końcu lub niemal na końcu, żyły w morzu.

</doc>
<doc id="1826858" url="https://pl.wikipedia.org/wiki?curid=1826858" title="Wilhelmsburg">
Wilhelmsburg



</doc>
<doc id="1826859" url="https://pl.wikipedia.org/wiki?curid=1826859" title="Droga wojewódzka nr 529">
Droga wojewódzka nr 529

Droga wojewódzka nr 529 (DW529) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 3 km. Łączy miejscowość Brachlewo z drogą wojewódzką 518.
Przebieg drogi.
Droga rozpoczyna się w miejscowości Brachlewo, gdzie odchodzi od drogi krajowej nr 55. Następnie kieruje się w stronę zachodnią i po 3 km dołącza się do drogi wojewódzkiej nr 518.

</doc>
<doc id="1826860" url="https://pl.wikipedia.org/wiki?curid=1826860" title="Fabrício Werdum">
Fabrício Werdum

Fabrício Werdum (ur. 30 lipca 1977 w Porto Alegre) – brazylijski grappler i zawodnik mieszanych sztuk walki (MMA) wagi ciężkiej. Dwukrotny mistrz świata w brazylijskim jiu-jitsu oraz w submission fightingu (ADCC). W swojej karierze walczył dla największych światowych organizacji: PRIDE Fighting Championships, Strikeforce i UFC – tej ostatniej były mistrz wagi ciężkiej.
Mieszane sztuki walki.
Zadebiutował w 16 czerwca 2002. W 2005 związał się z ówcześnie największą organizacją na świecie PRIDE FC uzyskując bilans 4-2 i pokonując m.in. Toma Eriksona oraz Alistaira Overeema. 12 listopada 2006 pokonał Aleksandra Jemieljanienko na gali 2H2H: Pride &amp; Honor po czym podpisał kontrakt z UFC, gdzie toczył pojedynki od 2007 do 2008.
Lata 2009–2011 to walki dla Strikeforce. Werdum zwyciężał tam m.in. z Antônio Silvą.
26 czerwca 2010 roku, podczas gali Strikeforce w San Jose zmusił do poddania czołowego zawodnika wagi ciężkiej na świecie Fiodora Jemieljanienko, zakładając mu duszenie trójkątne i dźwignię na staw łokciowy w pierwszej rundzie. Tym samym doprowadził do jego drugiej porażki w karierze. Dzięki temu zwycięstwu pod koniec czerwca 2010 roku Werdum został sklasyfikowany przez fachowy portal sherdog.com na pozycji nr 2 wśród najlepszych zawodników MMA wagi ciężkiej, a technika kończąca którą wykonał na Jemieljanience uznana za „poddanie roku”.
W 2011 roku wziął udział w 8-osobowym turnieju skupiającym najlepszych zawodników Strikeforce w wadze ciężkiej. W ćwierćfinale przegrał przez jednogłośną decyzję sędziów z mistrzem Strikeforce, Alistairem Overeemem. W grudniu 2011 roku ponownie podpisał kontrakt z UFC po ponad trzech latach przerwy. 4 lutego 2012 roku na gali "UFC 143" zmierzył się ze zwycięzcą 10 sezonu The Ultimate Fighter Amerykaninem Royem Nelsonem. Werdum od początku narzucił szybkie tempo pojedynku zadając w klinczu ciosy kolanami. W następnych rundach Werdum punktował kopnięciami na głowę i uderzeniami kolanem. Po 3. rundach sędziowie orzekli jednogłośnie (30-27, 30-27, 30-27) zwycięstwo Werduma. Za ten pojedynek Werdum otrzymał bonus finansowy za „walkę wieczoru” w wysokości 65,000 $. 8 czerwca 2013 na gali UFC on Fuel poddał rodaka, byłego mistrza PRIDE Antônio Rodrigo Nogueire.
15 listopada 2014 pokonał przed czasem Marka Hunta i został tymczasowym mistrzem UFC w wadze ciężkiej. 13 czerwca 2015 nieoczekiwanie poddał duszeniem gilotynowym broniącego tytułu Caina Velaqueza unifikując oba tytuły i zostając pełnoprawnym mistrzem wagi ciężkiej. Tytuł stracił w pierwszej obronie, 14 maja 2016, na rzecz Stipe Miocicia, który znokautował Brazylijczyka w 1. rundzie.
10 września 2016 wygrał z Travisem Brownem na punkty, natomiast 8 lipca 2017 zmierzył się w swojej trzeciej już walce w karierze z Alistairem Overeemem, przegrywając większościową decyzją z Holendrem. 7 października 2017 podczas UFC 216 poddał Waltera Harrisa który zastąpił na kilka godzin przed galą niedysponowanego Derricka Lewisa.
19 listopada 2017 na UFC FN 121 pokonał jednogłośnie na punkty Polaka Marcina Tyburę. 17 marca 2018 podczas UFC FN 127 został znokautowany przez Rosjanina Aleksandra Wołkowa w czwartej rundzie.
Osiągnięcia.
Mieszane sztuki walki:
Brazylijskie jiu-jitsu:

</doc>
<doc id="1826862" url="https://pl.wikipedia.org/wiki?curid=1826862" title="Karnin">
Karnin

Niemcy:
Polska:

</doc>
<doc id="1826867" url="https://pl.wikipedia.org/wiki?curid=1826867" title="South Kingstown">
South Kingstown

South Kingstown miejscowość w USA, w hrabstwie Washington, w stanie Rhode Island, siedziba administracyjna Washington.
South Kingstown dzieli się na Kingston West Kingston, Wakelfield, Peace Dale, Tuckertown, East Matununck, Matununck oraz Green Hill.
W Wakelfield znajduje się siedziba Hrabstwa Washington.

</doc>
<doc id="1826873" url="https://pl.wikipedia.org/wiki?curid=1826873" title="Droga wojewódzka nr 606">
Droga wojewódzka nr 606

Droga wojewódzka nr 606 (DW606) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 2 km. Łączy miejscowość Benowo z drogą wojewódzką 605.
Przebieg drogi.
Droga rozpoczyna się w miejscowości Benowo, gdzie odchodzi od drogi wojewódzkiej nr 602. Następnie kieruje się w stronę zachodnią i po 2 km dołącza się do drogi wojewódzkiej nr 605. 

</doc>
<doc id="1826874" url="https://pl.wikipedia.org/wiki?curid=1826874" title="TK-1">
TK-1

TK-1 – prototyp tankietki, konstrukcji polskiej, z okresu przed II wojną światową.
Historia.
W latach 1925–1928 angielscy inżynierowie: John Carden i Vivian Loyd, założyciele firmy Carden-Loyd Tractor Co., opracowali kilka projektów tankietek – małych pancernych pojazdów gąsienicowych. U podstaw powstania tych jedno- i dwuosobowych konstrukcji legła, nieco utopijna, idea zapewnienia każdemu żołnierzowi własnego pojazdu bojowego. Wiązało się to z lansowanymi wówczas w Wielkiej Brytanii teoriami o całkowitej mechanizacji armii. W 1928 r. firma została wchłonięta przez koncern Vickers-Armstrong, a obaj inżynierowie zostali zatrudnieni w jego dziale czołgowym. Powstały wtedy prototypy pojazdów ich projektu, wśród nich znalazł się prototyp tankietki Carden-Loyd Mk.VI. Dzięki szerokiej kampanii reklamowej stała się ona jednym z najbardziej znanych w tym czasie pojazdów pancernych na świecie. Pojazdy były produkowane na potrzeby armii brytyjskiej. Wprowadzono je do uzbrojenia w liczbie 348 sztuk. Używano ich głównie jako transporterów karabinów maszynowych, także do rozpoznania, przewozu WKM-ów i moździerzy oraz holowania armat przeciwpancernych i lekkich haubic. Tankietka stała się także przebojem eksportowym – została zakupiona przez co najmniej szesnaście państw. Sześć z nich zakupiło również licencję na jej produkcję. Niektóre, wzorując się na oryginalnej konstrukcji, stworzyły własne odmiany (np. T-27 w ZSRR).
Wśród państw zainteresowanych konstrukcją znalazła się też Polska. 20 czerwca 1929 roku na poligonie w Rembertowie odbył się pierwszy pokaz pojazdu dostarczonego przez przedstawicielstwo Vickersa. Przeprowadzono też próby strzelań. Zdecydowano wtedy o zakupie większej ich partii: zamówiono 10 tankietek i 5 gąsienicowych przyczepek do nich oraz części zamienne. Dostawa sprzętu nastąpiła w drugiej połowie sierpnia 1929 roku. Z pojazdów sformowano dwa plutony, które wzięły udział w ćwiczeniach. Tankietki były też poddawane szczegółowym próbom i badaniom technicznym. W ich wyniku stwierdzono, że wiele zalet reklamowanych w prospektach firmy Vickers-Armstrong nie odpowiada rzeczywistości. Użytkownicy narzekali przede wszystkim na zawieszenie pojazdu. Powodowało ono całkowite wyczerpanie fizyczne załogi po dłuższej jeździe. W związku z planowanym zakupem licencji zażądano wprowadzenia wielu ulepszeń konstrukcyjnych i technologicznych. Firma Vickers-Armstrong przesłała odpowiednią dokumentację zmian.
Jednocześnie podjęto próby samodzielnego ulepszenia pojazdów w Polsce. W 1 Dywizjonie Samochodowym, pod kierunkiem por. Stanisława I Marczewskiego, przekonstruowano w dwóch pojazdach podwozie. Dodano kółka podtrzymujące górną część gąsienicy. Zainstalowano też dodatkowe resory.
Ostatecznie zrezygnowano z planów podjęcia produkcji tankietek Carden-Loyd. Uznano, że pojazdy takie będą przydatne w uzbrojeniu oddziałów rozpoznawczych kawalerii. Postanowiono jednak, na wzór tankietki angielskiej, skonstruować własny czołg. Zapotrzebowanie wojska na te pojazdy określono na nie mniej niż 330 sztuk.
Przygotowanie projektu polskiej tankietki zlecono pracownikom Biura Konstrukcyjnego Broni Pancernych Wojskowego Instytutu Badań Inżynierii w Warszawie. Pracowali nad nim mjr inż. Władysław Trzeciak, rtm. Edward Karkoz oraz inżynier Edward Habich. Na podstawie przygotowanej dokumentacji Państwowe Warsztaty Samochodowe zbudowały dwa prototypy pojazdu nazywanego „Lekkim czołgiem szybkobieżnym wz. 30”. Otrzymały one oznaczenia TK-1 i TK-2. Różniły się zastosowanym silnikiem oraz innymi szczegółami konstrukcyjnymi. Próby prototypów miały doprowadzić do przyjęcia optymalnego wariantu. Oba pojazdy zostały przekazane wojsku 17 maja 1930 roku.
Rozpoczął się cykl badań porównawczych. W ich rezultacie zażądano dokonania zmian w projekcie. Oba prototypy wróciły do fabryki w celu wprowadzenia modyfikacji. Poprawione pojazdy otrzymały nazwę „Czołg wz. 31”. Zamówiono jednocześnie trzeci prototyp, który otrzymał oznaczenie TK-3. Zmodernizowane pojazdy powróciły na próby w marcu 1931 roku. Przeszły wszechstronne badania, należał do nich m.in. rajd na trasie Augustów–Osowiec–Grodno. Przed zakończeniem wszystkich prób, nie czekając na ich ostateczne rezultaty, 14 lipca 1931 roku przyjęto do uzbrojenia Wojska Polskiego pojazd nazwany „Lekki czołg rozpoznawczy TK-3”. Wzorcem do jego produkcji był trzeci prototyp noszący oznaczenie TK-3.
Problem nazwy.
Nie udało się do dzisiaj jednoznacznie ustalić znaczenia i pochodzenia skrótu TK. Istnieje kilka wersji. Według jednej, są to pierwsze litery nazwisk dwóch konstruktorów pojazdu: Trzeciaka i Karkoza. Inna wersja mówi, że są to inicjały płk. T. Kossakowskiego – propagatora budowy tego typu czołgów. Przypuszcza się także, iż jest to skrót słowa „tankietka”. W dokumentach archiwalnych, pojazdy nazywane były także „TK wz. 30”, „Tek 1001” oraz „Czołg X”.

</doc>
<doc id="1826877" url="https://pl.wikipedia.org/wiki?curid=1826877" title="James Morrow">
James Morrow

James Kenneth Morrow (ur. 1947 w Filadelfii) – amerykański pisarz, dwukrotny zdobywca nagród Nebula i World Fantasy.
Obecnie mieszka w State College w Pensylwanii wraz ze swoją żoną, Kathryn Smith Morrow, oraz synem Christopherem.

</doc>
<doc id="1826878" url="https://pl.wikipedia.org/wiki?curid=1826878" title="Anastazja Donika">
Anastazja Donika



</doc>
<doc id="1826879" url="https://pl.wikipedia.org/wiki?curid=1826879" title="Ronald Borchers">
Ronald Borchers

Ronald Borchers (ur. 10 sierpnia 1957 we Frankfurcie nad Menem) – były niemiecki piłkarz występujący na pozycji pomocnika. Trener piłkarski.
Kariera klubowa.
Borchers jako junior grał w klubach SV Niederursel, Germania Ginnheim oraz Eintrachtu Frankfurt, do którego trafił w 1970 roku. W 1975 roku został włączony do jego pierwszej drużyny grającej w Bundeslidze. W tych rozgrywkach zadebiutował 12 czerwca 1976 roku w wygranym 6:1 pojedynku z Eintrachtem Brunszwik. 11 marca 1978 roku w przegranym 3:5 spotkaniu z FC St. Pauli strzelił pierwszego gola w Bundeslidze. W 1980 roku zdobył z klubem Puchar UEFA, a w 1981 roku Puchar RFN.
W 1984 roku Borchers odszedł do Arminii Bielefeld, również z Bundesligi. Pierwszy ligowy mecz zaliczył tam 6 października 1984 roku przeciwko FC Schalke 04 (2:1). W 1985 roku Borchers trafił do szwajcarskiego Grasshopper Club. W listopadzie 1986 roku powrócił do Niemiec, gdzie został graczem pierwszoligowego Waldhof Mannheim. Zadebiutował tam 1 listopada 1986 roku w przegranym 1:2 ligowym pojedynku z Eintrachtem Frankfurt. W Waldhofie grał do końca sezonu 1986/1987. Rozegrał tam w sumie 18 spotkań.
W 1987 roku przeszedł do FSV Frankfurt, grającego w Oberlidze. Po dwóch latach przeniósł się do innego klubu Oberligi, Kickers Offenbach. Potem grał jeszcze w Eintrachcie Frankfurt Amateure oraz SV Bernbach, gdzie w 1993 roku zakończył karierę.
Kariera reprezentacyjna.
W reprezentacji RFN Borchers zadebiutował 20 grudnia 1978 roku w wygranym 3:1 towarzyskim meczu z Holandią. W latach 1978–1981 w drużynie narodowej rozegrał w sumie 6 spotkań.

</doc>
<doc id="1826882" url="https://pl.wikipedia.org/wiki?curid=1826882" title="Szaniec Pandurów">
Szaniec Pandurów

Szaniec Pandurów (niem. "Pandurenschanze") - sztucznie utworzone wzniesienie na osiedlu Nowa Karczma we Wrocławiu o wysokości bezwzględnej 114 m n.p.m., czasami mylnie nazywane "Szaniec Pandory".
Szaniec Pandurów znajduje się w widłach Odry i uchodzącej do niej w tym miejscu Bystrzycy, w odległości około trzystu metrów od obu rzek. Przed regulacją Odry w XIX wieku znajdował się bezpośrednio nad jej brzegiem. W czasie wojny siedmioletniej znajdowały się tu fortyfikacje zajmowane przez pandurów służących w armii austriackiej. Przed rokiem 1945, niedaleko Szańca Pandurów znajdowała się karczma – "Établissement Pandurenschanze" – będąca celem wycieczek wrocławian pływających po Odrze parostatkami.

</doc>
<doc id="1826883" url="https://pl.wikipedia.org/wiki?curid=1826883" title="Löbnitz">
Löbnitz



</doc>
<doc id="1826884" url="https://pl.wikipedia.org/wiki?curid=1826884" title="Loebnitz">
Loebnitz



</doc>
<doc id="1826885" url="https://pl.wikipedia.org/wiki?curid=1826885" title="Swietłana Dukule">
Swietłana Dukule



</doc>
<doc id="1826887" url="https://pl.wikipedia.org/wiki?curid=1826887" title="Droga wojewódzka nr 612">
Droga wojewódzka nr 612

Droga wojewódzka nr 612 (DW612) – droga wojewódzka w północnej Polsce w województwie pomorskim przebiegająca przez teren powiatu kwidzyńskiego. Droga ma długość 6 km. Łączy miejscowość Bronisławowo z drogą wojewódzką 532.
Przebieg drogi.
Droga rozpoczyna się w miejscowości Bronisławowo, gdzie stanowi kontynuację drogi wojewódzkiej nr 611. Następnie kieruje się w stronę południową i po 6 km dociera do drogi wojewódzkiej nr 532. 

</doc>
<doc id="1826888" url="https://pl.wikipedia.org/wiki?curid=1826888" title="Łukasz Żytko">
Łukasz Żytko

Łukasz Żytko (ur. 7 listopada 1981 we Wrocławiu) – polski koszykarz występujący na pozycji rozgrywającego, po zakończeniu kariery zawodniczej – trener koszykarski, aktualnie trener KSK Noteci Inowrocław.
Ukończył Szkołę Mistrzostwa Sportowego w Warce. W PLK zadebiutował podczas pierwszej kolejki rozgrywek 2000/2001 (7.09.2000) przeciwko Stali w Ostrowie, jako zawodnik AZS-u Toruń.
Jego ojciec Janusz grał w siatkówkę w barwach Gwardii Wrocław, w latach 1974-1987, natomiast brat Mateusz w piłkę nożną, został mistrzem Europy juniorów w 2001.

</doc>
<doc id="1826890" url="https://pl.wikipedia.org/wiki?curid=1826890" title="Daniel Smith Lamb">
Daniel Smith Lamb

Daniel Smith Lamb (ur. 20 maja 1843 w Filadelfii, zm. 21 kwietnia 1929) – amerykański anatom. Tytuł M.D. otrzymał na Georgetown University w 1867. Od 1877 profesor anatomii w Harvard University College of Medicine. 

</doc>
<doc id="1826893" url="https://pl.wikipedia.org/wiki?curid=1826893" title="Obwód Mościska Armii Krajowej">
Obwód Mościska Armii Krajowej

Obwód Mościska ZWZ-AK – terenowa struktura Inspektoratu Zachodniego Okręgu Lwów AK. Kryptonimy: „26”, „Osty”.
Organizacja obwodu.
W lutym 1942 późniejszy komendant obwodu Ludwik Kurtycz „Mazurkiewicz” rozpoczął organizowanie struktur terenowych ZWZ w Mościskach. Początkowo działał z upoważnienia komendanta obwodu (późniejszego Inspektoratu) Przemyśl. 
W pierwszej połowie lutego obwód (Inspektorat) Przemyśl został przydzielony do Okręgu Kraków. Dopiero po kilku miesiącach ustalono, że obwód Mościska organizowany będzie w ramach Inspektoratu Zachodniego Okręgu Lwów. Jeszcze do wiosny trwała swoista dwuwładza. W połowie maja przekazano kontakty do podjęcia oddziałów w Mościskach. Po przekazaniu do Okręgu Lwów, w sierpniu 1943, obwód liczył 291 partyzantów w 4 rejonach, 17 punktach organizacyjnych, 11 plutonach (26 drużynach). Było wśród nich pięciu oficerów rezerwy, 12 podchorążych i 79 podoficerów.
Stosunki polsko-ukraińskie.
We wszystkich wsiach o przewadze ludności polskiej organizowano samoobronę. Na wypadek zorganizowanych działań UPA punkty alarmowe lub nocne warty miały obowiązek powiadamiać mieszkańców o zagrożeniu. Rodziny polskie budowały schrony i tunele ziemne niedaleko swych zagród.
Przygotowywano również odpowiednie kwatery z przeznaczeniem dla ludności polskiej z wiosek mieszanych. W kilku przypadkach doszło do ewakuacji rodzin polskich mieszkających wśród Ukraińców. Były to m.in. wsie Myślatycze i Chliple. 
W celu zdobycia informacji o nastrojach panujących w wioskach ukraińskich, oraz o stosunku do ludności polskiej, nawiązywano kontakty z osobami narodowości ukraińskiej o poglądach umiarkowanych i krytycznie ustosunkowanymi do akcji przeciw Polakom. Informacji też dostarczali kolejarze z Sułkowszczyzny, Rudnik, Lackiej Woli i Trzcieńca.
Aliancka pomoc.
W lutym 1944 kierownik referatu przerzutów powietrznych Komendy Obszaru ppor. Kaucki „Antoni” meldował gotowość placówki „Ścigacz” do przejmowania zrzutów. Początkowo działała ona pod samymi Mościskami w okolicach wzgórza Helenówka. Z czasem przesuniętą została pod Stojańce na teren Rejonu III. Ponadto w obwodzie przygotowano jeszcze placówkę „Bagnet” koło Pnikuta oraz „Ładownica” koło Lackiej Woli. Pod Mościskami, na terenie rejonu V została usytuowana placówka „Plastic”.
3 kwietnia na placówkę „Ścigacz” wyleciał samolot Halifax z polską załogą i nawigatorem, ppor. Leonem Piechockim. Nie trafił on jednak na światła placówki. Dokonał zrzutu na placówkę zapasową „Rybitwa” 25 km na wschód od Krosna, w Podokręgu Rzeszów. Nad placówkę „Ścigacz” przyleciał Halifax z nawigatorem kpt. Bernatem, skierowany na placówkę „Guzik” pod Rodatyczami. Nawigator napisał w sprawozdaniu: "„Zadanie wykonano. Placówka przesunięta o 3 km na pn.-zachód tuż przy Mościskach […]Zrzut o g.01.10 do 01.30 w czterech nalotach”."
Struktura i obsada personalna obwodu.
Sztab:
Rejony:

</doc>
<doc id="1826894" url="https://pl.wikipedia.org/wiki?curid=1826894" title="Mały Regiel (Tatry Bielskie)">
Mały Regiel (Tatry Bielskie)

Mały Regiel (słow. "Malý Rigeľ", 1189 m n.p.m.) – niskie reglowe wzniesienie na północnej stronie Tatr Bielskich. Stanowi zakończenie długiego północnego ramienia Płaczliwej Skały. W Żlebińskich Turniach powyżej Małego Regla rozgałęzia się ono na dwie odnogi: Wielki Regiel i Mały Regiel. Pomiędzy tymi odnogami znajduje się niewielka Dolina Ptasiowska. Wydłużony grzbiet Małego Regla oddziela tę dolinkę od Doliny do Regli. Jest całkowicie zalesiony. Od górnej części grzbietu Mały Regiel oddzielony jest Ptasiowskim Siodłem.
U podnóża Małego Regla u wylotu Doliny do Regli znajduje się niewielka Ptasiowska Rówienka – skrzyżowanie szlaków turystycznych (dawniej punkt pobierania opłat za wstęp na ścieżkę dydaktyczną „Monkova dolina”). Mały Regiel jest turystycznie niedostępny; znajduje się na obszarze ochrony ścisłej TANAP-u.

</doc>
<doc id="1826895" url="https://pl.wikipedia.org/wiki?curid=1826895" title="Wustrow">
Wustrow

Niemcy:

</doc>
<doc id="1826898" url="https://pl.wikipedia.org/wiki?curid=1826898" title="Wakelfield">
Wakelfield



</doc>
<doc id="1826900" url="https://pl.wikipedia.org/wiki?curid=1826900" title="Negocjacje zbiorowe">
Negocjacje zbiorowe

Negocjacje zbiorowe – proces negocjacji między pracodawcami a grupą pracowników, którego celem jest zawarcie umów regulujących wynagrodzenia pracownicze, warunki pracy, świadczenia i inne aspekty wynagrodzeń i praw pracowniczych. Interesy pracowników są przeważnie prezentowane przez przedstawicieli związku zawodowego, do którego należą pracownicy. Układy zbiorowe osiągnięte w wyniku tych negocjacji zwykle określają stawki płac, godziny pracy, szkolenia, BHP, nadgodziny, mechanizmy składania skarg oraz prawa do uczestniczenia w pracy lub sprawach firmy. 
Najczęstszą formą negocjacji zbiorowych są rokowania na szczeblu przedsiębiorstwa, mogą być też prowadzone na poziomie branży, działu gospodarki lub ogólnokrajowym. W Polsce porozumienie obejmujące swoim zakresem więcej, niż jedno przedsiębiorstwo przybiera formę ponadzakładowego układu zbiorowego pracy. Układ zbiorowy funkcjonuje jako wewnętrzny akt normatywny między pracodawcą a jednym lub kilkoma związkami zawodowymi. Negocjacje zbiorowe składają się z procesu negocjacji pomiędzy przedstawicielami związku a pracodawcami (na ogół reprezentowanymi przez kierownictwo lub, w niektórych krajach, takich jak Austria, Szwecja i Holandia, przez organizację pracodawców) w odniesieniu do warunków zatrudnienia pracowników, takich jak wynagrodzenie, godziny pracy, warunki pracy, procedury rozpatrywania skarg oraz o prawach i obowiązkach związków zawodowych.

</doc>
<doc id="1826903" url="https://pl.wikipedia.org/wiki?curid=1826903" title="Lodowczyk Mięguszowiecki">
Lodowczyk Mięguszowiecki

Lodowczyk Mięguszowiecki, Mięguszowiecki Śnieżnik – szczątkowy lodowczyk firnowy (tzw. śnieżnik) znajdujący się w Bańdziochu (Mięguszowieckim Kotle) w polskich Tatrach Wysokich. Położony jest w jego górnej części, w linii spadku Mięguszowieckiej Przełęczy pod Chłopkiem, na wysokości 1973-2035 m n.p.m. Jest to największy lodowczyk Tatr Polskich. Jego wymiary fluktuują z roku na rok. W 1982 roku powierzchnia wyniosła 0,64 ha, szerokość 136 m, a długość 94 m, natomiast w roku 1999 – 0,4671 ha, przy szerokości 106,5 m i długości 81 m. W niektóre lata łączy się wąskim pasem śnieżnym z mniejszym polem lodowo-firnowym pod Mięguszowieckim Szczytem Pośrednim. Średnie nachylenie powierzchni wynosi 35°. Od góry, pomiędzy lodowczykiem a ścianami skalnymi, tworzy się szczelina brzeżna o głębokości sięgającej 32 metrów, pod lodowczykiem natomiast znajduje się zmiennej (66-94 m) długości wytopiony tunel. Opisuje go Stanisław Krystyn Zaremba, który był tam we wrześniu 1924: 
Lodowczyk Mięguszowiecki utworzył się około 200 m poniżej klimatycznej linii wiecznego śniegu, istnieje jednak dzięki licznym lawinom i zsypom śnieżnym spod Przełęczy pod Chłopkiem. Odpowiadają one za ponad 80% akumulacji śniegu, a tylko niecałe 20% pochodzi bezpośrednio z opadów atmosferycznych. Taka forma zasilania determinuje stożkowaty kształt jego górnej części. Lodowczyk wykazuje niewielki ruch, rzędu 0,6-0,8 m/rok. Czas całkowitej wymiany masy oceniany jest na 100-150 lat (taki jest też wiek najstarszych rocznych warstw). Badania lodowczyka w okresie 1958-1999 nie wykazały stałej tendencji do zmniejszania bądź zwiększania się jego rozmiarów.

</doc>
<doc id="1826904" url="https://pl.wikipedia.org/wiki?curid=1826904" title="Mięguszowiecki Śnieżnik">
Mięguszowiecki Śnieżnik



</doc>
<doc id="1826906" url="https://pl.wikipedia.org/wiki?curid=1826906" title="Göhren">
Göhren

Niemcy:
Zobacz też: 

</doc>
<doc id="1826908" url="https://pl.wikipedia.org/wiki?curid=1826908" title="Wasilios Pliatsikas">
Wasilios Pliatsikas

Wasilios (Wasillis) Pliatsikas, (ur. 14 kwietnia 1988 w Atenach) – grecki piłkarz występujący na pozycji pomocnika. Potrafi również pełnić rolę obrońcy, ponieważ swoją karierę zaczynał na lewej stronie defensywy.
Kariera klubowa.
AEK Atheny.
Swoją dorosłą karierę Pliatsikas zaczynał w AEK Ateny w 2005 roku. Najpierw zaczynał w zespole rezerw, później zaś dla pierwszego zespołu rozegrał 37 spotkań.
Schalke.
30 czerwca 2009 roku Pliatsikas podpisał czteroletni kontrakt z niemieckim klubem FC Schalke 04.
Metałurh Donieck.
27 lutego 2014 roku jako wolny agent zasilił skład Metałurha Donieck. 
Astra Giurgiu.
23 lipca 2014 roku przeszedł do rumuńskiego klubu Astra Giurgiu.
Kariera reprezentacyjna.
Grecja U-19.
Był częścią zespołu, który w 2007 roku doszedł do finału Mistrzostwa Europy U-19, zaś w 2008 roku, już jako kapitan zespołu do lat 19, doszedł wraz z drużyną do 1/8 finału ME U-19.
Grecja.
Selekcjoner reprezentacji Grecji, Otto Rehhagel powołał Pliatsikas na dwa spotkania eliminacji do Mistrzostw Świata w 2010 roku przeciwko Luksemburgowi i Litwie.
W dorosłej reprezentacji zadebiutował 19 listopada 2009 roku, gdy w zremisowanym 1-1 spotkaniu przeciwko Włochom został wprowadzony na boisko w 87. minucie.

</doc>
<doc id="1826910" url="https://pl.wikipedia.org/wiki?curid=1826910" title="Chang Ko-hsin">
Chang Ko-hsin

Chang Ko-hsin, (ur. 20 czerwca 1980) – tajwańska lekkoatletka, tyczkarka.

</doc>
<doc id="1826911" url="https://pl.wikipedia.org/wiki?curid=1826911" title="Shobal Clevenger">
Shobal Clevenger

Shobal Vail Clevenger Jr. (ur. 24 marca 1843 we Florencji, zm. 24 marca 1920) – amerykański lekarz neurolog i psychiatra.
Syn rzeźbiarza Shobala Vaila Clevengera, Sr (1812–1843). Pobierał nauki w Jesuit College of New Orleans. Podczas wojny secesyjnej służył w korpusie inżynierów i osiągnął stopień porucznika (first lieutenant). Po wojnie prowadził prace geodezyjne w Dakocie i Montanie. Studia medyczne zaczął w 1873 w Fort Sully. Od 1879 osiadł w Chicago i dalej studiował medycynę, specjalizując się w chorobach psychicznych i neurologicznych. Związany z Eastern Illinois Hospital for the Insane w Kankakee, z którego został zwolniony po trzech miesiącach za kwestionowanie zasad funkcjonowania ośrodka. Thomas Szasz określił go jako "jednego z niewielu uczciwych kierowników zakładów psychiatrycznych" w historii XIX-wiecznej opieki psychiatrycznej w Stanach.
Zmarł na udar mózgu w dniu swoich 77. urodzin.

</doc>
<doc id="1826913" url="https://pl.wikipedia.org/wiki?curid=1826913" title="Shobal Vail Clevenger">
Shobal Vail Clevenger



</doc>
<doc id="1826916" url="https://pl.wikipedia.org/wiki?curid=1826916" title="Scytia Europejska">
Scytia Europejska

Scytia Europejska (Stara) – pojęcie historyczne ukute przez Herodota z Halikarnasu. 
Obejmowała tereny między Dunajem a Donem. Jej granicą na południu był dolny bieg Dunaju i Siedmiogród, na wschodzie – Don i Morze Azowskie, północy – Wołyń, Podole, obszar między Mohylewem, Czernichowem, Orłem i Kurskiem, i dalsze tereny na północy. 

</doc>
<doc id="1826917" url="https://pl.wikipedia.org/wiki?curid=1826917" title="Sani Ibrahim">
Sani Ibrahim

 Sani Ibrahim (ur. 25 listopada 1982 w Kano) – nigeryjski koszykarz występujący na pozycjach silnego skrzydłowego oraz środkowego, posiadający także kanadyjskie obywatelstwo.
W 2006 zaliczył obozy szkoleniowe z AZS-em Koszalin i Anwilem Włocławek. Sezon zasadniczy 2006/2007 rozpoczął z Unią Tarnów. W grudniu 2006 dołączył do Znicza Jarosław. Potem został zawodnikiem AZS Koszalin. W trakcie rozgrywek zwolniony, pracę znalazł w Baskecie Kwidzyn. Sezon 2008/2009 spędził w Belgii. 1 września 2009 roku podpisał kontrakt ze Sportino Inowrocław. 15 grudnia tego samego roku, po serii porażek, zwolniony. Obecnie gra na Węgrzech, w zespole Atomeromu SE Paks.
W 2004 reprezentował podczas letniej ligi NBA zespoły Philadelphia 76ers oraz Indiana Pacers.
Ma pięcioro braci i sióstr.

</doc>
<doc id="1826918" url="https://pl.wikipedia.org/wiki?curid=1826918" title="Dolina Ptasiowska">
Dolina Ptasiowska

Dolina Ptasiowska, czasami nieprawidłowo nazywana Doliną pod Ptasiowskimi Turniami (słow. "dolina pod Vtačie turne", "dolina Medzi rígle", niem. "Vogelturmtal") – niewielka dolinka na północnej stronie słowackich Tatr Bielskich, stanowiąca jedno z prawostronnych odgałęzień Doliny Bielskiego Potoku. Opada spod Żlebińskiej Przełęczy w kierunku północno-wschodnim. Jej wylot znajduje się naprzeciwko Ptasiowskich Turni. Dnem doliny spływa Ptasiowski Potok uchodzący do Bielskiego Potoku. Jej północno-zachodnie stoki tworzy Wielki Regiel, południowo-wschodnie grzbiet Żlebińskich Turni, Ptasiowskie Siodło i Mały Regiel.
Nazwa doliny pochodzi od Ptasiowskich Turni, ta zaś z kolei od góralskiego nazwiska Ptaś. Nazwy słowacka i niemiecka pochodzą od zniekształconego nazwiska.
Dolina znajduje się na obszarze ochrony ścisłej TANAP-u. Jest całkowicie porośnięta lasem, niewielkie skałki znajdują się w zboczach Wielkiego Regla. Na wysokości około 1130–1160 m znajduje się Ptasiowska Polanka, do której dochodzą 4 ścieżki.

</doc>
<doc id="1826919" url="https://pl.wikipedia.org/wiki?curid=1826919" title="Undur Chan">
Undur Chan



</doc>
<doc id="1826921" url="https://pl.wikipedia.org/wiki?curid=1826921" title="EClicto">
EClicto

eClicto - pierwszy w Polsce projekt dotyczący e-booków, który został wprowadzony przez firmę Kolporter Info na rynek polski w grudniu 2009. W jego skład wchodzą czytnik książek elektronicznych, sklep internetowy ze zbiorem książek elektronicznych, blog internetowy oraz program komputerowy zapewniający łatwe tworzenie i dostęp do zakupionych e-książek.
Projekt ruszył 10 grudnia 2009 roku, 9 grudnia w Warszawie odbyła się konferencja prasowa transmitowana również przez internet.
Czytnik eClicto.
Czytnik eClicto opiera się na konstrukcji Netronix EB-600, jest wyposażony w 6-calowy (122 mm x 91 mm) czarno-biały ekran wykonany w technologii E Ink. Ekran ma rozdzielczość 800x600 pikseli, cztery odcienie szarości (dithering) oraz 166 dpi. Możliwe jest zwiększenie 512 MB wewnętrznej pamięci o 4 GB za pomocą kart SD. Głównym formatem e-książek jest niestronicowany EPUB, ale obsługuje także pliki w standardach otwartych, takich jak PDF, TXT, HTML. Czytnik ma wbudowany odtwarzacz MP3, komunikuje się z komputerem poprzez złącze USB 2.0. Pojemność ładowalnej baterii (800 mAh), wraz z którą czytnik waży 174 gramy, pozwala na przeczytanie 500 stron. Promocyjna cena czytnika wraz z pakietem 100 darmowych książek (które w większości i tak są dostępne za darmo) wynosi 899 zł.
W połowie 2010 roku Kolporter planuje wprowadzenie do sprzedaży większego czytnika eClicto z 10-calowym ekranem dotykowym, wyposażonego w Wi-Fi i modem 3G.
Problemy z licencją GPL.
W związku z zastosowaniem w eClicto systemu operacyjnego Linux, udostępnionego na licencji GPL, producent zobowiązany jest do upublicznienia jego kodu źródłowego, wraz z naniesionymi przez siebie zmianami. Producent dotychczas nie uczynił tego, twierdząc "że może to naruszyć bezpieczeństwo ich systemu".
Wciąż nie pojawiła się oficjalna opinia prawników, reprezentujących w tej sprawie firmę Kolporter Info. Własną ocenę prawną przedstawił za to, w swoim blogu, Olgierd Rudak.

</doc>
<doc id="1826924" url="https://pl.wikipedia.org/wiki?curid=1826924" title="Radyjostacyja Biełaruś">
Radyjostacyja Biełaruś



</doc>
<doc id="1826925" url="https://pl.wikipedia.org/wiki?curid=1826925" title="Dom poprawczy">
Dom poprawczy



</doc>
<doc id="1826926" url="https://pl.wikipedia.org/wiki?curid=1826926" title="Bernd Nickel">
Bernd Nickel

Bernd Nickel (ur. 15 marca 1949 w Siegbach, zm. 27 października 2021 tamże) – niemiecki piłkarz występujący na pozycji pomocnika.
Kariera klubowa.
Karierę rozpoczynał jako junior w klubie SV Eisemroth. W 1966 roku trafił do juniorskiej ekipy Eintrachtu Frankfurt, a rok później został włączony do jego pierwszej drużyny. W Bundeslidze zadebiutował 3 kwietnia 1968 w wygranym 4:0 meczu z VfB Stuttgart. W tamtym spotkaniu strzelił także gola. W sezonie 1967/1968 rozegrał 9 ligowych spotkań i zdobył 3 bramki. Od początku następnego sezonu stał się podstawowym graczem Eintrachtu. W 1974 oraz 1975 roku zdobywał z klubem Puchar Niemiec. W 1980 roku wygrał z Eintrachtem Puchar UEFA. W 1981 roku po raz trzeci w karierze zdobył z zespołem Puchar Niemiec. W ciągu 16 sezonów w Eintrachcie rozegrał 426 ligowych spotkań i strzelił 141 goli.
W 1983 roku odszedł do szwajcarskiego BSC Young Boys. W sezonie 1983/1984 zagrał tam w 20 ligowych meczach i zdobył w nich 10 bramek. W 1984 roku zakończył karierę.
Kariera reprezentacyjna.
W reprezentacji Niemiec wystąpił jeden raz. Był to wygrany 1:0 mecz eliminacji mistrzostw Europy 1976 z Maltą, rozegrany 22 grudnia 1974.

</doc>
<doc id="1826927" url="https://pl.wikipedia.org/wiki?curid=1826927" title="Kopalnia Węgla Kamiennego Segen Gottes">
Kopalnia Węgla Kamiennego Segen Gottes

Kopalnia Węgla Kamiennego Segen Gottes (Chwalibóg) – dawna kopalnia węgla kamiennego w Starym Zdroju w obecnej dzielnicy Wałbrzycha przy ulicy Stefana Batorego, od 1929 roku eksploatowana z kopalnią "Fuchs / Thorez".
Historia.
Istniała już w 1594 roku, a jej oficjalne nadanie pod nazwą „Segen Gottes ” nastąpiło w 1770. W 1857 została powiększona i eksploatowano ją razem z kopalniami i polami górniczymi: Caspar, Tempel, Joseph, Theresie, Weissig, Franz Joseph.
W 1922 roku została kupiona przez koncern Scheringa w Berlinie (Kokswerke und Chemische Fabriken A.G), a od 1928 była własnością spółki: "Niederschlesische Bergbau AG Waldenburg". Od 1929 roku eksploatowana łącznie z kopalnią "Fuchs". Od 1945 kopalnia nosiła polską nazwę "Chwalibóg". Po kopalni zostało niewiele zabudowań, najważniejszym elementem który pozostał jest, najstarsza na Dolnym Śląsku, stalowa wieża szybu Chwalibóg z 1888 roku, modernizowana w 1925 roku. Większość budynków została wyburzona w latach 90. ubiegłego stulecia. 

</doc>
<doc id="1826928" url="https://pl.wikipedia.org/wiki?curid=1826928" title="Kopalnia Węgla Kamiennego Chwalibóg">
Kopalnia Węgla Kamiennego Chwalibóg



</doc>
<doc id="1826929" url="https://pl.wikipedia.org/wiki?curid=1826929" title="SALT I">
SALT I



</doc>
<doc id="1826930" url="https://pl.wikipedia.org/wiki?curid=1826930" title="Bielteleradiokompania">
Bielteleradiokompania



</doc>
<doc id="1826932" url="https://pl.wikipedia.org/wiki?curid=1826932" title="The True Meaning">
The True Meaning

The True Meaning – drugi studyjny album amerykańskiego rapera Cormegi wydany w 2002 roku nakładem wytwórni Legal Hustle Records.

</doc>
<doc id="1826933" url="https://pl.wikipedia.org/wiki?curid=1826933" title="Goduszewski">
Goduszewski

Goduszewski – polski herb szlachecki, odmiana herbu Leliwa.
Opis herbu.
Wiktor Wittyg tak opisuje odmianę:
"W szczycie pół lwa trzyma zapaloną pochodnię".
Najwcześniejsze wzmianki.
Wittyg wspomina w roku 1754 Wojciecha Goduszewskiego, dworzanina Heleny z Potockich Morsztynowej, wojewodziny inflanckiej. Według niego takiego samego herbu mieli też używać Borsztynowie i Wodziccy.
Herbowni.
Goduszewski.

</doc>
<doc id="1826934" url="https://pl.wikipedia.org/wiki?curid=1826934" title="Belarusian Television and Radio Company">
Belarusian Television and Radio Company



</doc>
<doc id="1826935" url="https://pl.wikipedia.org/wiki?curid=1826935" title="BTRC">
BTRC



</doc>
<doc id="1826937" url="https://pl.wikipedia.org/wiki?curid=1826937" title="Ripon">
Ripon

Ripon – miasto i civil parish w Wielkiej Brytanii, w Anglii w hrabstwie North Yorkshire, w dystrykcie Harrogate. Jest jednym z dwóch miast w hrabstwie (oprócz Yorku), o statusie "city". W mieście znajduje się katedra - podniesiona do tej godności w r. 1836, jako pierwsza w Anglii od czasów reformacji. Miasto położone jest na zachodnim brzegu rzeki Ure, 26 km na południe od Northallerton i 19 km na północ od Harrogate. W 2011 roku civil parish liczyła 16 702 mieszkańców. Ripon jest wspomniane w Domesday Book (1086) jako "Ripum"/"Ripun".
W pobliżu miasta, ok. 4 km na południowy zachód, znajduje się Fountains Abbey.

</doc>
<doc id="1826938" url="https://pl.wikipedia.org/wiki?curid=1826938" title="Klimat podrównikowy">
Klimat podrównikowy

Klimat podrównikowy – wyodrębniony ze strefy klimatu równikowego pas klimatyczny leżący po obu stronach równika, który charakteryzuje się występowaniem okresów o niskich opadach i wyższych amplitudach termicznych w ciągu rocznego i dobowego cyklu, niż w klimacie równikowym.
Klasyfikacja.
W większości przypadków klimat podrównikowy zalicza się do klimatu równikowego. W praktyce jednak jest wiele obszarów na Ziemi, gdzie pogoda i jej przebieg roczny i wieloletni nie pokrywa się w stu procentach z klimatem ani równikowym, ani zwrotnikowym. Klimat podrównikowy zaliczany jest do strefy klimatu równikowego, a całość wraz z klimatem zwrotnikowym do strefy klimatów gorących.
Występowanie.
Typ klimatu podrównikowego (według Klasyfikacji Okołowicza) występuje po obu stronach równika, między strefą zwrotnikową a klimatem równikowym wilgotnym (ze strefy klimatów równikowych). Klimat równikowy pojawia się mniej więcej na 4–5° szerokości geograficznej, a zanika i przechodzi w zwrotnikowy mniej więcej na 9–10° szerokości geograficznej.
Te szerokości geograficzne są umowne i średnie dla całej Ziemi. Oznacza to, że w praktyce występują pewne różnice. W niektórych miejscach na Ziemi klimat ten pojawia się już na 2°, a nawet 1° szerokości geograficznej. W innych obszarach sięga nawet 13–14° szerokości geograficznej. Średnia szerokość to od 4 do 10° szerokości geograficznej.
Miejsca występowania.
Tak jak w przypadku pozostałych stref klimatycznych, klimat ten okala całą planetę po obu stronach równika. Jednak przebieg pasa klimatycznego jest nierównomierny. Na większości odcinków pasa klimatycznego klimat ów przebiega równomiernie lub w miarę równomiernie (kilkustopniowe odchylenia), jednak w Ameryce Południowej jego ułożenie jest całkiem inne. Przyczyną są prądy morskie, rozkład lądów i oceanów i ukształtowanie powierzchni. Klimat ten przechodzi tam w taki sposób, że „rozdziela” klimat równikowy na dwie części. Pierwsza biegnie przez Brazylię, a druga przez Panamę i północną Kolumbię. Przyczyną jest obecność oceanów po obu stronach Panamy. Ciepłe Morze Karaibskie i nizinne tereny Panamy powodują, że nie ma tam pór suchych, a klimat jest wybitnie wilgotny.
Podział.
Należący do strefy klimatów równikowych typ klimatu podrównikowego dzieli się na odmianę na suchą i wilgotną. Odmiana sucha występuje w zasadzie najdalej od klimatu równikowego i jest to główny obszar przejściowy, gdzie pojawia się klimat zwrotnikowy. Wilgotna zaś jest zazwyczaj położona najbliżej równika, gdzie pora sucha jest jedna i trwa kilka miesięcy, a opady są duże. Klimat ten jest strefą wyjściową z właściwego klimatu równikowego, gdzie ten cechuje się brakiem wyraźnej pory deszczowej oraz bardzo niskimi amplitudami temperatur.
Opis klimatu.
Klimat podrównikowy to pas strefy klimatu równikowego, gdzie nieodzownym elementem jest zaznaczająca się pora sucha. W większości obszarów wydłużająca się w miarę oddalania od równika (wyjątek Ameryka Południowa i Środkowa – patrz wyżej) Inny jest też przebieg temperatur, które wahają się ciągu roku. W porze suchej jest gorąco, a gdy zaczynają się deszcze, powietrze się ochładza, by potem wraz z nastaniem pory suchej znów się ogrzać. W tym klimacie w porze suchej średnie wartości temperatur przekraczają 30 °C, podczas gdy w równikowym wilgotnym nie przekraczają tej wartości.
Kiedy pojawia się klimat podrównikowy, w ciągu roku występuje jedna krótka pora sucha, która wydłuża się w miarę oddalania się od równika. Zewnętrzna część pasa klimatu podrównikowego (7–10°) cechuje się występowaniem dwóch pór suchych, które wydłużają się w miarę oddalania się od równika. Na przykładzie Afryki między 10–11° dwie pory deszczowe są bardzo krótkie i występują, gdy Słońce w swym pozornym ruchu przechodzi nad obszarem, gdzie te deszcze mają się pojawić. Występują dwie pory suche. Taki klimat posiada np. południowa część Sahelu. Tam przesuwając się w kierunku północnym, pory deszczowe w końcu zanikają i pojawia się klimat zwrotnikowy.

</doc>
<doc id="1826940" url="https://pl.wikipedia.org/wiki?curid=1826940" title="Gwiazdowski (herb szlachecki)">
Gwiazdowski (herb szlachecki)

Gwiazdowski (Gwiazdowski I, Gwiazdowski II) − polski herb szlachecki z obcego nadania, odmiana herbu Leliwa.
Opis herbu.
Ostrowski wymienia dwa warianty herbu:
Gwiazdowski I (cz. Leliwa odm.): "Na tarczy obramowanej złotem w polu błękitnem – nad rogami złotego półksiężyca takaż gwiazda. Nad hełmem w koronie między dwoma czarnemi skrzydłami naga panna stojąca, chustę błękitną powiewną trzymająca (bogini Fortuna z żaglem). Labry błękitne podbite złotem."
Odmiana ta miała być nadana 30 lipca 1822 pruskiej linii rodziny przy odnowieniu szlachectwa w Prusach dla Carla Ludwiga. Herb ten miał być już wcześniej używany przez Gwiazdowskich.
Gwiazdowski II: "Na tarczy ściętej w polu górnym czerwonym – trzy bełty srebrne w gwiazdę, w dolnym błękitnym – między rogami złotego półksiężyca – sześciopromienna gwiazda złota. Nad hełmem w koronie między dwoma czarnemi skrzydłami kobieta naga stojąca, powiewną chustę błękitną trzymająca. Labry błękitne podbite złotem. Odmiana poprzedniego".
Odmiana ta miała być nadana w Rosji Samuelowi Ferdynandowi.
Opisy herbów i ich przedstawione wizerunki różnią się u Ostrowskiego – na rysunkach herbów panna stoi na niebieskim globusie, czego nie zawarto w opisie. W opisie tego herbu podanym przez Seweryna Uruskiego panna (bogini Fortuna) stoi jednak na globusie, jest więc to zapewne przeoczenie.
Najwcześniejsze wzmianki.
Podług Ostrowskiego herb rodziny polskiego pochodzenia z brześciańskiego. Rodzina ta miała w XVII w. osiąść w Prusach i przybrać nazwisko Stern-Gwiazdowski.
Rodzina Gwiazdowskich.
Gwiazdowscy herbu Leliwa mieli posiadać majątki na Litwie, Pomorzu i w Inflantach. Należeć do nich miały dobra Gwiazdowo w województwie brześciańskim. W 1669 socynianin Stanisław Gwiazdowski wraz z rodziną (żoną Teresą Leszczyńską i jedynym synem Ksawerym Alojzym) miał przenieść się z Litwy do Prus, gdzie nabył małe gospodarstwo w Borowem (starostwo Szesztno). Zgermanizowani synowie Ksawerego (Johann Christian, Michael Carl) po śmierci ojca w 1745 zamiast nazwiska Gwiazdowski zaczęli już używać niemieckiego nazwiska Stern. W XVIII wieku Michael Carl był właścicielem dóbr "Malinowken" koło Łucka. Albert Sigismund właściciel majątku "Pienkowen" na Litwie. Wielu z przedstawicieli tej rodziny wybrało stan duchowny. Samuel Ferdinand, adwokat w Rydze, po potwierdzeniu szlachectwa swojej rodziny przez cesarza Rosji przyjął nazwisko Stern von Gwiazdowski (jego syn był podporucznikiem w armii pruskiej). Victor Eduard, syn Johanna Theodora wziął udział w kampanii roku 1813-14 w oddziałach ochotniczych Lützowa. Carl Ludwig Stern Gwiazdowski, syn Friedricha Wilhelma, najbardziej znany przedstawiciel tej rodziny, w armii pruskiej od 1810, jako oficer odbył kampanie 1812, 1813, 1814 i 1815 roku. Za akcję koło Châlons-sur-Marne miał otrzymać żelazny krzyż. Od 1837 występuje już jako generał-major. 2 października 1822 Carl Ludwig otrzymał odnowienie szlachectwa w Prusach oraz pomnożenie i zmianę herbu. N., kapitan w wojsku pruskim wzmiankowany jest w 1852. W 1938 roku bracia Vladimir i Nikolai, synowie Johanna Theodora Leona, zostali aresztowani, skazani na śmierć przez NKWD i rozstrzelani w Leningradzie. Potomkowie tej rodziny żyją dziś w Niemczech.
Herbowni.
Jedna rodzina herbownych:
Gwiazdowski, Stern, Stern von Gwiazdowski.

</doc>
<doc id="1826941" url="https://pl.wikipedia.org/wiki?curid=1826941" title="Benjamin Fitzpatrick">
Benjamin Fitzpatrick

Benjamin Fitzpatrick (ur. 30 czerwca 1802 w hrabstwie Greene, zm. 21 listopada 1869 w Wetumpka) – amerykański polityk związany z Partią Demokratyczną. Reprezentował stan Alabama w Senacie Stanów Zjednoczonych. Gubernator stanu Alabama.
Urodził się w hrabstwie Greene. Osierocony w wieku 7 lat, został wychowany przez starsze rodzeństwo. W 1815 roku zamieszkał ze swoim bratem w Alabamie. Pracował jako sprzedawca w sklepie w Wetumpka oraz jako zastępca szeryfa. Studiował prawo, w 1821 roku został przyjęty do palestry i rozpoczął praktykę w Montgomery. W 1921 został doradcą prawnym w Montgomery.
W 1927 roku ożenił się z Sarah Terry Elmore, pochodzącą z bogatej i wpływowej rodziny (od nazwiska rodziny pochodzi nazwa hrabstwa Elmore). Żona Fitzpatricka zmarła w 1837 roku. Mieli sześciu synów. Dzięki temu małżeństwu Fitzpatrick został właścicielem dużej plantacji. Uprawianie ziemi przyniosło mu duże profity. W 1830 roku był właścicielem 24 niewolników, do 1850 roku ich liczba wzrosła do 106. Jego posiadłość w 1860 roku warta była 60 tys. dolarów, a majątek wynosił 125 tys. dolarów.
W 1837 roku kandydował na stanowisko gubernatora Alabamy, przegrał jednak z Arthurem P. Bagby. Stanowisko to objął w 1841 roku. W 1843 roku wybrany został na drugą kadencję i sprawował ten urząd do 1845 roku. Jako gubernator prowadził politykę skierowaną przeciwko bankom, był też zwolennikiem zmniejszania podatków i danin publicznych.
W 1847 roku ponownie się ożenił. Ze swoją drugą żoną, Aurelią Blassingame, miał siódmego syna. W 1848 roku gubernator Reuben Chapman mianował go senatorem w miejsce zmarłego Dixona Halla Lewisa, aby dokończył jego kadencję. Po jej upłynięciu Fitzpatrick kandydował na stanowisko senatora na nową kadencję, jednak jego kandydatura została zablokowana przez przedstawicieli północnej części stanu Alabama, którzy twierdzili, że wybór Fitzpatricka da oba miejsca Alabamy w Senacie przedstawicielom południowej części stanu, z pokrzywdzeniem północy. Ostatecznie senatorem wybrany został Jeremiah Clemens.
W 1853 roku Fitzpatrick został ponownie mianowany senatorem, aby dokończyć kadencję Williama R. Kinga, wybranego na urząd wiceprezydenta Stanów Zjednoczonych. Podczas tej kadencji był przewodniczącym Komisji do spraw Wydawnictw oraz Komisji do spraw Poprawionych Projektów Ustaw. W 1855 roku został wybrany na pełną kadencję, stanowisko senatora piastował do 1861 roku.
Podczas zasiadania w Senacie zajmował się głównie sprawami związanymi z ziemiami państwowymi. Walczył o prawo pierwokupu dla nielegalnych osadników gruntów przeznaczonych pod budowę kolei. Popierał też obniżenie cen za ziemię państwową. Od 1857 do 1861 roku był Przewodniczącym pro tempore Senatu Stanów Zjednoczonych.
W 1860 roku został nominowany na kandydata na stanowisko Wiceprezydenta Stanów Zjednoczonych u boku Stephena A. Douglasa. Fitzpatrick początkowo zaakceptował nominację, ale po powrocie do Alabamy zorientował się, że Douglas jest niepopularny wśród wyborców i ostatecznie odmówił udziału w wyborach, a kandydatem w jego miejsce został Herschel V. Johnson.
21 stycznia 1861 roku, kilka dni po ogłoszeniu przez Alabamę secesji ze Stanów Zjednoczonych, zrezygnował ze stanowiska senatora i powrócił na swoją plantację. W 1865 roku, pod koniec wojny secesyjnej, wziął udział w konwencji konstytucyjnej stanu Alabama i został jej przewodniczącym.
Zmarł w 21 listopada 1869 roku na swojej plantacji niedaleko Wetumpka. Został pochowany na cmentarzu Oakwood w Montgomery.

</doc>
<doc id="1826944" url="https://pl.wikipedia.org/wiki?curid=1826944" title="Józef Salcewicz">
Józef Salcewicz

Józef Salcewicz (ur. 26 lipca 1899, zm. 31 grudnia 1981) – polski działacz państwowy, wicewojewoda śląski (1945–1946), przewodniczący WK PPS w Katowicach (od 1946), wieloletni wiceminister PRL (1946–1958).
Życiorys.
Wywodził się z Zagłębia Dąbrowskiego. Z wykształcenia był inżynierem chemii. Od maja 1945 do października 1946 sprawował funkcję trzeciego wicewojewody śląskiego (z ramienia PPS). Był aktywnym działaczem PPS na Górnym Śląsku, zwolennikiem bliskiej współpracy z PPR. Od czerwca 1945 do kwietnia 1946 wiceprzewodniczący Wojewódzkiego Komitetu PPS w województwie śląskim, następnie jego przewodniczący. Od 26 kwietnia 1946 był posłem do Krajowej Rady Narodowej. Przez krótki okres pełnił obowiązki prezesa Śląskiego Związku Piłki Nożnej.
Przez długi czas sprawował funkcję podsekretarza stanu w kolejnych rządach PRL. Był wiceministrem przemysłu (1946–1947), przemysłu i handlu (1947–1949), górnictwa (1950–1954), hutnictwa (1954–1957) i przemysłu ciężkiego (1957–1958).
Pochowany na cmentarzu Powązki Wojskowe w Warszawie (kwatera C37-7-7).
W 1946 otrzymał Krzyż Kawalerski Order Odrodzenia Polski.

</doc>
<doc id="1826949" url="https://pl.wikipedia.org/wiki?curid=1826949" title="Jurij Istomin">
Jurij Istomin

Jurij Wasylowycz Istomin (ukr. Юрій Васильович Істомін, ros. Юрий Васильевич Истомин, "Jurij Wasiljewicz Istomin"; ur. 3 lipca 1944 w Charkowie, Ukraińska SRR, zm. 6 lutego 1999 w Moskwie) – ukraiński piłkarz, grający na pozycji obrońcy – reprezentant Związku Radzieckiego, olimpijczyk, trener piłkarski.
Kariera piłkarska.
Kariera klubowa.
Wychowanek klubu Awanhard Charków, w drużynie rezerwowej którego rozpoczął karierę piłkarską. Następnie w latach 1964-1965 występował w drużynie SKA Kijów, gdzie odbywał służbę wojskową. W 1966 przeszedł do CSKA Moskwa. Z nim też został mistrzem ZSRR. W 1975 zakończył karierę piłkarską w SK Łuck.
Kariera reprezentacyjna.
W latach 1967-1972 wystąpił w 34 meczach radzieckiej reprezentacji, w tym 7 w olimpijskiej. W 1967 debiutował w "Sbornej", a w następnym roku w olimpijskiej. Zdobywał brązowy medal igrzysk olimpijskich w 1972 w Monachium. Grał na mistrzostwach Europy w 1972, na których radziecka drużyna zajęła drugie miejsce. Występował też w finałach na mistrzostwach Europy w 1968.
Kariera trenerska.
Po zakończeniu kariery piłkarskiej trenował zespół Spartak Szczełkowo.

</doc>
<doc id="1826953" url="https://pl.wikipedia.org/wiki?curid=1826953" title="Radiowodór">
Radiowodór



</doc>
<doc id="1826954" url="https://pl.wikipedia.org/wiki?curid=1826954" title="CMA CGM Christophe Colomb">
CMA CGM Christophe Colomb

CMA CGM Christophe Colomb – kontenerowiec operatora CMA CGM o pojemności 13 344 TEU. Mierzy 365 m długości, 51,2 m szerokości oraz 15,5 m zanurzenia. Razem z Maersk Line obsługuje połączenie Azja – Europa (French Asia Line).

</doc>
<doc id="1826956" url="https://pl.wikipedia.org/wiki?curid=1826956" title="Okręg wyborczy Midlands">
Okręg wyborczy Midlands

Okręg wyborczy Midlands powstał w 1903 i wysyłał do Rady Ustawodawczej jednego deputowanego. W 1914 wcielony do okręgu Gwelo. W 1920 reaktywowany. W 1924 po przekształceniu Rady w Zgromadzenie Ustawodawcze liczbę mandatów zwiększono do dwóch. W 1928 zlikwidowany, reaktywowany w 1970 jako okręg jednomandatowy, w którym mogli głosować biali. Ostatecznie zlikwidowany w 1987, po odrzuceniu przez parlament Zimbabwe Porozumienia w Lancaster House.

</doc>
<doc id="1826957" url="https://pl.wikipedia.org/wiki?curid=1826957" title="AN/BQS-13">
AN/BQS-13

AN/BQS-13 – pasywno-aktywny amerykański system sonarowy skonstruowany pierwotnie dla okrętów podwodnych typu "Sturgeon", wchodzący jednak również w skład systemu AN/BQQ-6 używanego w okrętach podwodnych typu "Ohio", który zaczerpnął z niego sferyczna antenę dziobową.

</doc>
<doc id="1826959" url="https://pl.wikipedia.org/wiki?curid=1826959" title="Eihei-ji">
Eihei-ji

 – jedna z dwóch głównych świątyń buddyzmu sōtō zen. Jej założycielem był Eihei Dōgen. Świątynia znajduje się w górach, około 10 km na wschód od miasta Fukui w Japonii.
Historia.
Założyciel świątyni, Eihei Dōgen, urodził się w 1200 roku. W wieku 24 lat wyjechał do Chin, gdzie praktykował zen w klasztorze Jingde na górze Tiāntóng (天童山 Tiāntóngshān; jap. Tendōzan), którego opatem był mistrz zen Tiantong Rujing (jap. Tendō Nyojō), żyjący w latach 1163–1228.
Po powrocie do Japonii w 1228, Eihei Dōgen przez trzy lata mieszkał w świątyni Kennin. Następnie przeniósł się do Kannon Dōri Kōshōhōrinji (Kōshō-ji). Dōgen chciał uczynić z Kōshō-ji klasztor, w którym praktykuje się prawdziwy buddyzm. Tam dołączył do niego m.in. Koun Ejō, jego najbliższy uczeń i jedyny spadkobierca jego Prawa.
W roku 1243, na skutek prześladowań doznanych od oficjalnych instytucji religijnych, Dōgen przeniósł się do Shii-no-Sho w prowincji Echizen (obecnie prefektura Fukui), aby wybudować świątynię w górach. Ziemię pod świątynię oraz pomoc w jej budowie otrzymał od swojego świeckiego ucznia, samuraja . Wybudowany kompleks świątynny i rekolekcyjny został nazwany . W 1246 Dōgen zmienił nazwę Daibutsu-ji na Eihei-ji. Za jego życia był to niewielki klasztor składający się z kilku budynków. Po śmierci Dōgena nie wiedziano nic o właściwym projektowaniu, a nawet wykorzystaniu struktur klasztornych. Prawdopodobnie to Koun Ejō nakazał Tettsū Gikaiowi przywieźć z Chin najnowszy kodeks reguł klasztornych obowiązujący w Jingde si oraz inne kodeksy obowiązujące w kilku ważnych klasztorach chińskich. Po powrocie w 1262 roku Gikai podjął się rozbudowania Eihei-ji jako formy wdzięczności dla Dōgena, ale również i spełnienie życzeń Rujinga.
Rozbudowie klasztoru i działalności wczesnej wspólnoty mnisiej towarzyszyły dwie idee: pragnienie podkreślenia łączności z chińskim chanem oraz przyjęcie Eisaia Myōana jako odpowiedniego wzoru. Takie odnoszenie się do Eisaia świadczy od tym, że wyraźne różnice pomiędzy nim a Dōgenem nie były widoczne dla tych wczesnych mnichów sōtō. Tak więc obok wpływów szkoły Darumy silne były także wpływy Eisaia. Dōgen krytykował praktyki związane zarówno z Daruma-shū, jak i Eisaiem, jednak gdy wspominał o Eisaiu lub Myōzenie, wyrażał się zawsze ze czcią.
Gikai był odpowiedzialny za wzniesienie nowych budynków oraz wprowadzenie nowych rytuałów. Wybudował więc „górską bramę” (jap. "sanmon") oraz dwa korytarze prowadzące od bramy po każdej jej stronie. To nadało Eihei-ji wygląd prawdziwego klasztoru, którego święte tereny były oddzielone od świeckiego świata. Brama była budynkiem piętrowym i na piętrze były przechowywane różne wyobrażenia religijne. W budynku Buddy (jap. "butsudan") Gikai umieścił kilka innych wyobrażeń, m.in. trzy główne posągi Buddy Siakjamuniego z dwoma bodhisattwami, wyobrażenia lokalnych duchów opiekuńczych (jap. "dojijin") i trzech patriarchów zen. Ponieważ kaplice patriarchów i duchów opiekuńczych znajdują się przy tej samej ścianie, co trójca buddyjska, prawdopodobnie również i ten budynek jest dziełem Gikaia.
Nowe rytuały skodyfikowane przez Gikaia zawierały cztery ceremonie: sezonowe śpiewanie sutr (jap. "shisetsu raigi"), dźwiękowe sygnalizowanie podziału nocy na 25 części (jap. "shogo kōten"), śpiewanie sutry po posiłkach (jap. "shukuha fugin") i przyjmowanie nowo przybyłych mnichów (jap. "kata gishiki"). Wprowadzenie przez Gikaia ceremonii śpiewania sutr oraz kaplicy poświęconej opiekuńczym duchom do klasztoru jest często interpretowanie jako zerwanie z idealistycznym obrazem „czystego zenu” Dōgena, czyli związanego głównie z medytacją, chociaż nie jest to interpretacja właściwa, gdyż sam Dōgen opisywał praktyki poświęcone duchom opiekuńczym w rozdziale „Ango” dzieła "Shōbō genzō".
Poza wewnętrznym konfliktem klasztornym „sandai sōron” (zobacz „Pierwsi opaci klasztoru” poniżej) doszło również do brzemiennego konfliktu z klasztorem Sōji, którego skutki są widoczne nawet dzisiaj. Opaci Sōji-ji wykorzystali reguły stworzone przez Keizana Jokina i wypromowali swój klasztor na największy klasztor szkoły sōtō, tworząc sieć powiązań ponad 17000 klasztorów i świątyń. Uważali więc, że to Sōji-ji powinien być głównym klasztorem (jap. "honji") szkoły sōtō, a nie Eihei-ji. W czasie tego konfliktu obie strony wyprodukowały sporą ilość sprzecznych ze sobą i fałszywych dokumentów, które miały wspierać odpowiednie strony konfliktu przed władzami siogunatu. (Zobacz: Sōji-ji).
Świątynia ta pozostaje jedną z dwóch głównych świątyń sōtō zen, czyli daihonzan. Drugą świątynią jest w dzielnicy Jokohamy, Tsurumi.
Cała świątynia była kilkakrotnie niszczona przez pożary, po których była odbudowywana. Obecnie jej najstarsza część pochodzi z 1749 roku.
Pierwsi opaci klasztoru.
Dōgen założył klasztor Eihei. Gikai go rozbudował oraz rozwinął rytuały klasztorne. Jakuen (chiń. Jiyuan) (1207–1299), chociaż nie był oficjalnie opatem tego klasztoru, tylko prowadził swój klasztor Hōkyō, wywarł na rozwój Eihei-ji wielki wpływ. Począwszy od 1314 roku, gdy opatem został jego najważniejszy uczeń Giun, spadkobiercy Dharmy Chińczyka Jakuena z Hōkyō-ji zdominowali Eihei-ji aż do około 1612 roku, gdy siogunat Tokugawów wymusił reorganizację szkoły sōtō.
XV-wieczny historyk Kenkō należący do linii przekazu Jakuena w swojej pracy "Hōkyō yuishoki" wyraża przekonanie, że Giun mógł zostać opatem Eihei-ji po śmierci Giena z powodu tzw. „sandai sōron” – wielkiej schizmy. „Sandai” odnosi się do „trzeciego pokolenia”, natomiast „sōron” – do konfliktu lub formalnego procesu sądowego przeprowadzanego w celu rozwiązania tego konfliktu. Natura tego konfliktu do dziś pozostaje niejasna i otwarta na różne spekulacje. Kenkō informuje, że w wyniku tego konfliktu Jakuen został pośmiertnie patriarchą trzeciej generacji. Nieco więcej informacji podaje uczeń Kenkō – Kenzei. W swojej historii Eihei-ji wyjaśnia, że „sandai sōron” wydarzyła się już po śmierci Giena, w latach 1312–1314, gdy rozgorzał spór pomiędzy frakcjami uczniów Giena i uczniów Gikaia, z których każda frakcja twierdziła, że to ich mistrz był właściwym trzecim opatem klasztoru. Uczniowie Giena uważali, że skoro Gikai opuścił Eihei-ji, to tym samym utracił tytuł „trzeciego pokolenia” na korzyść Giena. Każda ze stron apelowała do siogunatu w celu uzyskania oficjalnego rozstrzygnięcia, jednak z powodu niemożności potwierdzenia żądań żadnej ze stron, zapadła pojednawcza decyzja, że zarówno Gien, jak i Gikai powinni być zredukowani do statusu byłych opatów (jap. "zenjū"). „Były opat” w tym kontekście jest honorowym tytułem kogoś, kto nigdy nie piastował stanowiska prawdziwego opata. Czyli Gikai nie powinien być uważany za trzeciego, a Gien za czwartego opata. To spowodowało, że Jakuen, chociaż nigdy nie był opatem Eihei-ji, został uznany trzecim opatem klasztoru.
Po przeanalizowaniu różnorodnych opisów konfliktu (np. przez mnichów rinzai Taikyoku (1421-ok. 1472), Unshō Ikkeia (1386-1463) i Tōgena Zuisena (zm. 1489)) okazuje się, że była to właściwie seria konfliktów. Pierwszym etapem była rezygnacja ze stanowiska opata przez Gikaia w 1272 roku. Etap drugi, to jego konflikt z uczniami Jakuena około 1287 roku. Trzecim etapem był konflikt pomiędzy Gienem a uczniami Gikaia w okresie 1314-1317. Uczeni spekulują również, że prawdziwą przyczyną konfliktu wcale nie były sprawy związane ze starszeństwem w klasztorze czy też następstwem opatów, ale dysputa o tym, jak najlepiej zachować i promować nauki Dōgena. Gikai i Jakuen są postrzegani jako bezkompromisowi konserwatyści, którzy pragnęli zachować wyidealizowaną wersję czystego religijnego życia bez odwołań do świeckiego wsparcia. Gikai z kolei był popularyzatorem, który działał w świecie i poświęcił się zdobywaniu jak największej ilości świeckich patronów w celu rozwijania instytucji szkoły.
Po reformie szkoły sōtō zaczęto inaczej liczyć opatów klasztoru. Jeszcze inaczej podszedł do tego Kenkō w swojej pracy "Hōkyō yiushoki". Oto lista opatów zatwierdzona po reformie Tokugawy. Liczba w nawiasach to kolejność opatów według Kenkō, który odrzucił Gikaia i Giena i umieścił na liście „honorowo” Jakuena jako trzeciego opata.
Z niewliczonych po reformie opatów Eihei można wymienić (nr kolejny kursywą):

</doc>
<doc id="1826960" url="https://pl.wikipedia.org/wiki?curid=1826960" title="Daktari">
Daktari

Daktari – amerykański serial TV z lat 60. 
Opis fabuły.
Historia amerykańskiego lekarza weterynarii Marsha Tracy'ego (słowo "daktari" oznacza w języku suahili "weterynarza"), pracującego w fikcyjnym Centrum Badań nad Zachowaniami Zwierząt we Wschodniej Afryce. Współpracuje z nim córka Paula. Jednostkę, w której pracują, zamieszkują – niektóre chwilowo, inne na stałe – dzikie zwierzęta, w tym zezowaty lew Clarence oraz szympansica Judy. W ostatnim sezonie, do mieszkańców dołącza siedmioletnia Jenny Jones, zaadoptowana przez Paulę.
Serial jest kontynuacją filmu z 1965 roku "Clarence, the Cross-Eyed Lion". W Polsce, kilkakrotnie pokazywany w latach 70. i 80., w weekendowych blokach porannych dla dzieci oraz w "Kinie Familijnym".

</doc>
<doc id="1826962" url="https://pl.wikipedia.org/wiki?curid=1826962" title="Aleksy (arcybiskup wrocławski i szczeciński)">
Aleksy (arcybiskup wrocławski i szczeciński)



</doc>
<doc id="1826970" url="https://pl.wikipedia.org/wiki?curid=1826970" title="AN/BQQ-5">
AN/BQQ-5

AN/BQQ-5 – pierwszy amerykański cyfrowy sonar aktywno-pasywny, stanowiący podstawowy system sonarowy okrętów podwodnych typu "Los Angeles" ("688"), w skład którego wchodzi dziobowa antena sferyczna sonaru AN/BQS-13 oraz holowana antena AN/BQR-25 o maksymalnej długości 800 metrów i średnicy 9,5 mm. Do dziś powstały trzy operacyjne warianty tego systemu - BQQ-5A(V)1, BQQ-5C oraz BQQ-5D. Ostatni z nich wszedł również na wyposażenie okrętów podwodnych typu "Seawolf" ("SSN21"). Elementy systemu wchodzą także w skład zastosowanego na jednostkach typu "Ohio" systemu AN/BQQ-6.

</doc>
<doc id="1826971" url="https://pl.wikipedia.org/wiki?curid=1826971" title="Drzewce Wąskotorowe">
Drzewce Wąskotorowe

Drzewce Wąskotorowe – zlikwidowany przystanek kolejowy w Drzewcach, w województwie wielkopolskim, w Polsce, na trasie wąskotorowej linii Witaszyce Wąskotorowe – Zagórów.

</doc>
<doc id="1826972" url="https://pl.wikipedia.org/wiki?curid=1826972" title="Gospodarka otwarta">
Gospodarka otwarta

Gospodarka otwarta – gospodarka, w której występuje wymiana towarów i usług oraz przepływ kapitału z zagranicą; w gospodarce otwartej występuje zarówno eksport towarów z danego kraju do innych krajów jak i otwarcie rynku krajowego na towary z zagranicy. W gospodarce otwartej społeczeństwo danego kraju jest włączone w międzynarodowy podział pracy.
Pojęcie gospodarki otwartej jest ściśle związane z istnieniem państw i rządów. Istniejące granice państw umożliwiają szacunki, ile towarów i usług „przekracza” te granice, a rządy poszczególnych państw mogą prowadzić politykę gospodarczą, która sprzyja lub utrudnia rozwój tej wymiany.
Otwarcie się gospodarki sprzyja szybszemu wzrostowi gospodarczemu i przyczynia się z reguły do wzrostu dobrobytu danego społeczeństwa. Skutkiem otwarcia gospodarki jest dopuszczenie na krajowy rynek firm zagranicznych, czyli poszerzenie i zintensyfikowanie konkurencji. Konkurencja pobudza wprowadzenie innowacji technicznych, organizacyjnych, wymusza podnoszenie jakości wyrobów i świadczonych usług. Oprócz wzrostu konkurencji, otwarcie się gospodarki sprzyja napływowi kapitału zagranicznego. W przypadków krajów, które doświadczyły transformacji gospodarczej z gospodarki centralnie zarządzanej do rynkowej, np. Polska po 1990 roku, dopuszczenie obcego kapitału było potrzebne do zmodernizowania gospodarki i kształtowania dobrych wzorców zarządzania i organizacji pracy. 
Naturalnie można wskazać na pewne negatywne efekty otwarcia gospodarki na wymianę z zagranicą – jednym z nich jest ograniczona autonomia krajowej polityki pieniężnej ze względu na wpływ polityki pieniężnej prowadzonej przez kraje będące głównymi eksporterami kapitału (np. USA, strefa euro) 
Przeciwieństwem gospodarki otwartej jest gospodarka zamknięta. 
Miernik otwartości gospodarki.
Najczęściej stosowanym miernikiem jest udział eksportu (importu) w PKB. Jednak w dzisiejszych czasach coraz większego znaczenia nabierają powiązania gospodarcze z zagranicą za pośrednictwem rynków finansowych. Dlatego są opracowywane alternatywne mierniki, jak np. Open Markets Index (OMI) opracowywany przez Międzynarodową Izbę Handlową, w którym uwzględnia się takie charakterystyki, jak otwarcie na wymianę handlową z zagranicą, politykę handlową, otwartość na bezpośrednie inwestycje zagraniczne (BIZ), poziom infrastruktury dla handlu.
Makroekonomia gospodarki otwartej.
Makroekonomia gospodarki otwartej zajmuje się badaniem wpływu rynków zagranicznych na gospodarkę krajową; głównymi kanałami wpływu są kurs walutowy, wymiana handlowa i przepływ kapitału.

</doc>
<doc id="1826973" url="https://pl.wikipedia.org/wiki?curid=1826973" title="Strategic Arms Reduction Treaty I">
Strategic Arms Reduction Treaty I



</doc>
<doc id="1826974" url="https://pl.wikipedia.org/wiki?curid=1826974" title="Strategic Arms Reduction Treaty II">
Strategic Arms Reduction Treaty II



</doc>
<doc id="1826975" url="https://pl.wikipedia.org/wiki?curid=1826975" title="Leonard Borkowicz">
Leonard Borkowicz

Leonard Borkowicz, nazwisko rodowe Berkowicz (ur. 4 stycznia 1912 w Wiedniu, zm. 26 października 1989 w Warszawie) – polski działacz partyjny i państwowy, pełnomocnik Rządu RP na okręg Pomorze Zachodnie (1945–1946) i pierwszy w historii wojewoda szczeciński (1946–1949).
Życiorys.
Urodził się w żydowskiej rodzinie inteligenckiej, jako syn Emila i Laury z domu Brings. Skończył szkołę średnią. W 1927 wstąpił do Komunistycznego Związku Młodzieży Polskiej, a w 1930 do Komunistycznej Partii Polski (KPP). Należał także do Komunistycznej Partii Zachodniej Ukrainy i Komunistycznej Partii Niemiec. W 1932 został skazany przez polskie władze na 5 lat więzienia. W latach 1936–1937 był przetrzymywany w obozie w Berezie Kartuskiej. W czasie II wojny światowej oficer Armii Czerwonej i ludowego Wojska Polskiego. Od 1943 służył w 1 Dywizji im. T. Kościuszki, brał udział w bitwie pod Lenino, od sierpnia do października 1943 był dowódcą 1 Praskiego pułku piechoty. Odznaczony Orderem Krzyża Grunwaldu III klasy (1946), Krzyżem Srebrnym Orderu Virtuti Militari, Krzyżem Komandorskim i Krzyżem Oficerskim (1946) Orderu Odrodzenia Polski.
W lipcu 1944 powierzono mu obowiązki pełnomocnika PKWN na teren województwa białostockiego. Od października 1944 do marca 1945 był zastępcą komendanta głównego MO ds. polityczno-wychowawczych. W marcu 1945 pełnił funkcję pełnomocnika Rządu Tymczasowego przy 1 Froncie Białoruskim. W kwietniu 1945 uzyskał nominację na pełnomocnika Rządu Tymczasowego na okręg Pomorze Zachodnie. W latach 1946–1949 sprawował funkcję pierwszego w historii wojewody szczecińskiego i był odpowiedzialny za całokształt spraw związanych z odbudową i zagospodarowaniem przyłączonego do Polski Pomorza Zachodniego. Jego działalność w tym zakresie jest oceniana przez współczesnych historyków pozytywnie. Został zapamiętany m.in. jako osoba chroniąca autentycznych fachowców, bez względu na ich przekonania polityczne (m.in. Piotra Zarembę – pierwszego prezydenta miasta) oraz mecenas kultury, m.in. sponsor Klubu 13 Muz, przeciwnik socrealizmu. Zachęcił do zamieszkania w Szczecinie m.in. Konstantego Gałczyńskiego, Jerzego Andrzejewskiego, Edmunda Osmańczyka, Witolda Wirpszę, Franciszka Gila, Jerzego Modrzejewskiego; był nazywany „szczecińskim Jerzym Borejszą” i „przyjacielem poetów” (określenie Gałczyńskiego).
W lutym 1949 złożył dymisję z pełnionej funkcji. Wkrótce został powołany na ambasadora Polski w Czechosłowacji. W marcu 1950 został odwołany z tej funkcji. Przyczyną odwołania był skandal związany z pobiciem przez L. Borkowicza przedstawiciela Ministerstwa Bezpieczeństwa Publicznego oraz podejrzenie wobec żony Borkowicza o współpracę z Niemcami podczas okupacji. „(...) z powodu zarzutów wobec jego żony, która w czasie okupacji miała zachowywać się niewłaściwie wobec Niemców, po prostu zostawił żonę i dziecko, w liście do Bieruta napisał między innymi „Po tym co się stało ani jedna myśl moja, ani jeden krok nie może być przed Wami ukryty”.
Po 1950 Leonard Borkowicz nie pełnił już żadnych wysokich funkcji publicznych pracując w różnych instytucjach kulturalnych. Ostatnie 10 lat życia spędził w Warszawie. Utrzymywał się z niewielkiej emerytury, mieszkając w bardzo skromnych warunkach.
Zmarł śmiercią samobójczą; pochowany został na cmentarzu komunalnym Północnym w Warszawie.
Na przełomie XX i XXI w. znalazł się na 19. miejscu listy „Szczecinianie Stulecia”, utworzonej w wyniku plebiscytu Gazety Wyborczej (wyd. szczecińskie), Polskiego Radia Szczecin i TVP Szczecin. W książce przypominającej ich sylwetki (rozdział „Pierwszy wojewoda”) Kazimierz Kozłowski napisał m.in.:

</doc>
<doc id="1826976" url="https://pl.wikipedia.org/wiki?curid=1826976" title="Iwan Srogi">
Iwan Srogi



</doc>
<doc id="1826979" url="https://pl.wikipedia.org/wiki?curid=1826979" title="Ros">
Ros



</doc>
<doc id="1826980" url="https://pl.wikipedia.org/wiki?curid=1826980" title="Jiang Lan">
Jiang Lan

Jiang Lan (; ur. 27 czerwca 1989 w Nanchang) – chińska lekkoatletka, sprinterka.
Osiągnięcia.
W 2008 reprezentowała Chiny podczas igrzysk olimpijskich w Pekinie. Jiang Lan biegła na trzeciej zmianie sztafety 4 x 100 metrów, która odpadła w eliminacjach i została sklasyfikowana na 10. miejscu.

</doc>
<doc id="1826990" url="https://pl.wikipedia.org/wiki?curid=1826990" title="Lista największych kontenerowców">
Lista największych kontenerowców



</doc>
<doc id="1826991" url="https://pl.wikipedia.org/wiki?curid=1826991" title="Grabina (stacja kolejowa)">
Grabina (stacja kolejowa)

Grabina – zlikwidowana stacja kolejowa w Grabinie, w województwie wielkopolskim, w Polsce, na trasie wąskotorowej linii Witaszyce Wąskotorowe – Zagórów.

</doc>
<doc id="1826992" url="https://pl.wikipedia.org/wiki?curid=1826992" title="Heidi Montag">
Heidi Montag

Heidi Blair Montag Pratt (ur. 15 września 1986 w Crested Butte, Kolorado) – amerykańska piosenkarka, autorka słów piosenek, celebrytka i osobowość telewizyjna. Najbardziej znana z reality show telewizji MTV "Wzgórza Hollywood (The Hills)". Żona Spencera Pratta.
Kariera.
Reality show.
Urodziła się w Crested Butte w stanie Kolorado. Po ukończeniu liceum przeprowadziła się do Kalifornii, by uczęszczać do Academy of Art University w San Francisco. Tam spotkała Lauren Conrad, która była jedną z głównych bohaterek reality show "Laguna Beach". Obie dostały się do Fashion Institute of Design &amp; Merchandising w Los Angeles. Lauren dostała swój program "Wzgórza Hollywood (The Hills)", którego premiera odbyła się 31 maja 2006 roku. Heidi również pojawiła się w programie, dzieliła pokój z Lauren i uczęszczała do Fashion Institute of Design &amp; Merchandising. W 2005 roku zrezygnowała ze studiowania w Fashion Institute, gdyż została zatrudniona w Bolthouse Productions.
Pojawiła się w każdym odcinku sezonu pierwszego i drugiego "Wzgórz Hollywood" i w sezonie trzecim, który rozpoczął się 13 sierpnia 2007 roku. Latem 2006 roku zaczęła spotykać się z innym uczestnikiem programu, managerem Brody'ego Jennera, Spencerem Prattem. Sezon drugi "Wzgórz" (emitowany od stycznia do kwietnia 2007) skupił się przede wszystkim na relacji między Heidi a Spencerem oraz jej przyjaźni z Lauren Conrad i Audriną Patridge. W finale drugiego sezonu Heidi wyprowadziła się z mieszkania Lauren i przeprowadziła się do domu Spencera. Chociaż nie mieszkała już z przyjaciółką, dalej utrzymywały kontakt. Przyjaźń zakończyła się po tym, kiedy Lauren obwiniła Heidi i Spencera o opublikowanie jej seks taśmy z byłym chłopakiem Jasonem Wahlerem.
W kwietniu 2009 roku, razem z mężem Spencerem, pojawiła się w reality show "I'm a Celebrity... Get Me out of Here". Ich występ był szeroko krytykowany, gdyż para twierdziła, że podczas nagrania byli torturowani. Po czterech dniach opuścili program. Szybko jednak zmienili swoje zdanie i znów powrócili do programu. Niestety, po wykryciu u Heidi wrzodów żołądka, para musiała opuścić program już na zawsze. Po wyjściu ze szpitala Heidi, oznajmili, iż nigdy nie byli torturowani w show.
W listopadzie 2009 roku przeszła serię operacji plastycznych. W styczniu 2010 roku, na łamach magazynu People, pokazała swój nowy wizerunek. Została ostro skrytykowana za całkowitą zmianę rysów swojej twarzy. Poza tym powiększyła piersi do rozmiaru DDD.
Telewizja.
W listopadzie 2008 roku Heidi i Spencer zagrali w odcinku sitcomu telewizji CBS "Jak poznałem waszą matkę (How I Met Your Mother)". Odcinek, w którym zagrali siebie został wyemitowany w styczniu 2009 roku.
Muzyka.
W lutym 2007 roku Heidi zaczęła pracę nad swoim debiutanckim albumem z producentem Davidem Fosterem. 16 sierpnia 2007 roku odbyła się premiera jej piosenki "Body Language", w której Heidi rapuje.
5 lutego 2008 roku odbyła się premiera pierwszego singla "Higher" na iTunes. Piosenka nie zdobyła jednak pochlebnych recenzji, zarówno od krytyków, jak i od słuchaczy. W następnym miesiącu Heidi wydała swój drugi singel "No More", którego premiera również odbyła się na iTunes. W czerwcu 2008 roku wydała kolejne dwa single: "Fashion" oraz "One More Drink". Wyjawiła również zainteresowaniem nagraniem chrześcijańskiego albumu.
23 sierpnia 2009 roku wystąpiła na żywo podczas Miss Universe 2009 na Bahamach. Zaśpiewała piosenkę "Body Language".
11 stycznia 2010 roku odbyła się premiera jej debiutanckiego albumu "Superficial". W pierwszym tygodniu sprzedaży płyta rozeszła się w zaledwie 658 kopiach.
Linia odzieżowa.
Ma swoją własną linię odzieżową "Heidiwood". Swoją kolekcję zaprezentowała w Nowym Jorku w programie MTV "Total Request Live (TRL)" oraz w Hollywood 11 kwietnia 2008 roku.

</doc>
<doc id="1826996" url="https://pl.wikipedia.org/wiki?curid=1826996" title="Krakowska Jesień Jazzowa">
Krakowska Jesień Jazzowa

Krakowska Jesień Jazzowa – festiwal o charakterze międzynarodowym, organizowany od 2006 roku na krakowskim Kazimierzu, w klubie Alchemia. Ma na celu prezentowanie fenomenów współczesnej muzyki improwizowanej. Kolejne edycje organizowane są corocznie od września do grudnia. Dyrektorem artystycznym cyklu jest Marek Winiarski, który równocześnie jest właścicielem niezależnej oficyny wydawniczej Not Two Records.
Historia.
W roku 2005 w Alchemii, z inicjatywy Marka Winiarskiego, zorganizowano wydarzenie muzyczne, które zapoczątkowało coroczne spotkania muzyków z całego świata w klubie. Była to pierwsza okazja zapoznania się z twórczością amerykańskiej formacji jazzowej "The Vandermark Five" w Polsce, pod nazwą "Jesień z Not Two Records." Bezprecedensowa forma pięciu koncertów zespołu, występującego dzień po dniu, prezentując niekiedy premierowy materiał muzyczny, zainspirowała właścicieli Alchemii, Aleksandra Wityńskiego oraz Jacka Żakowskiego, do przekształcenia pojedynczej imprezy w stały punkt jesiennego programu. 
Rok później miejsce to stało się więc siedzibą pierwszego festiwalu Krakowskiej Jesieni Jazzowej. Prócz wspomnianego wcześniej składu Kena Vandermarka, pojawili się tacy muzycy jak Mats Gustafsson, Peter Brötzmann, Sonny Simmons, Satoko Fujii czy Joe McPhee. Zagrało, między innymi, "Sonore", "The Cosmosamatics", "Free Music Ensemble", "Atomic", The Thing oraz "Mark Tokar Trio". Wydarzeniu przyświecało hasło "Jazz z najwyższej półki". Przypisywanie podobnych haseł programowych stało się tradycją. Każda kolejna edycja sprowadzała do Krakowa bardziej i mniej znane polskiemu odbiorcy postacie światowej sceny free jazzowej. Sytuacja taka stanowi podstawową ideę organizacji tego wydarzenia. Celem jest prezentacja niszowego rodzaju muzyki, a ambicją dobór artystów w taki sposób, by publiczność miała okazję posłuchać tych, którzy tworzą dzisiaj historię gatunku, jak też odkryć dla siebie nowych muzyków działających na tym polu. Krakowska Jesień Jazzowa to jedyny festiwal jazzowy w Polsce skoncentrowany wyłącznie na współczesnej scenie muzyki improwizowanej.

</doc>
<doc id="1826999" url="https://pl.wikipedia.org/wiki?curid=1826999" title="Jarosław Pietrzyk">
Jarosław Pietrzyk

Jarosław Kazimierz Pietrzyk (ur. 4 marca 1942 w Łodzi, zm. 27 listopada 1997 tamże) – polski działacz partyjny i państwowy, prezydent i wojewoda Łodzi (30 grudnia 1985–29 maja 1989). 
Ukończył studia na Politechnice Łódzkiej (1971), następnie studiował podyplomowo ekonomię (do 1976). W latach 1961–1981 zatrudniony na różnych stanowiskach (w tym partyjnych) w Fabryce Transformatorów i Aparatów Trakcyjnych „Elta” im. Batalionów PPR. Od 1981 do 1985 sekretarz ekonomiczny Komitetu PZPR w Łodzi. W 1985 awansował na stanowisko prezydenta miasta, które sprawował do 1989. Był jednocześnie wojewodą województwa miejskiego Łodzi. 
Odznaczony Krzyżem Kawalerskim Orderu Odrodzenia Polski, Srebrnym Krzyżem Zasługi oraz Medalem 40-lecia Polski Ludowej. 
Został pochowany na cmentarzu na Dołach. 

</doc>
<doc id="1827001" url="https://pl.wikipedia.org/wiki?curid=1827001" title="Sachiko Masumi">
Sachiko Masumi

 – japońska lekkoatletka, skoczkini w dal.

</doc>
<doc id="1827002" url="https://pl.wikipedia.org/wiki?curid=1827002" title="DSH">
DSH



</doc>
<doc id="1827003" url="https://pl.wikipedia.org/wiki?curid=1827003" title="Smultron">
Smultron

Smultron – otwarty edytor tekstu na platformę OS X napisany w Objective-C. W programie można pisać w językach C, C++, LISP, Python, Ruby, HTML, XML, CSS i D.
Historia.
Smultron do wersji 3.5.1 był rozwijany na licencji Apache. 6 lipca 2009 autor programu Peter Borg ogłosił informację o zaprzestaniu dalszych prac nad rozwojem aplikacji. 7 stycznia 2011 roku autor zdecydował o wznowieniu prac nad programem Smultron i jego odpłatnej dostępności na sklepie Mac App Store.

</doc>
<doc id="1827004" url="https://pl.wikipedia.org/wiki?curid=1827004" title="Jerzy Lorens">
Jerzy Lorens

Jerzy Lorens (ur. 21 września 1920 w Łodzi, zm. 1 maja 2014 tamże) – polski działacz partyjny i państwowy, prezydent i wojewoda miejski Łodzi (1973–1978), poseł na Sejm PRL VI kadencji (1972–1976).
Życiorys.
Syn Piotra i Heleny. Znany też jako Andrzej. Z wykształcenia inżynier mechanik. Należał do Polskiej Partii Robotniczej (od 1942) i Polskiej Zjednoczonej Partii Robotniczej (od 1948). Pełnił w tych partiach szereg funkcji (dochodząc do stanowiska sekretarza Komitetu Łódzkiego PZPR, które piastował od marca do maja 1971; był także m.in. I sekretarzem Komitetu Uczelnianego partii na Politechnice Łódzkiej w latach 1949–1956). Działał również m.in. w Związku Walki Młodych, Związku Młodzieży Polskiej i Zrzeszeniu Studentów Polskich.
W 1942 został członkiem Gwardii Ludowej. W czasie okupacji był więźniem obozu koncentracyjnego Mauthausen-Gusen. Asystent na Politechnice Łódzkiej (od 1955), później starszy inspektor nadzoru przy budowie Elektrociepłowni Łódź II.
W latach 1971–1973 sprawował funkcję przewodniczącego prezydium Rady Narodowej miasta Łodzi, następnie był prezydentem miasta i wojewodą województwa miejskiego łódzkiego (1973–1978). Zasiadał w Sejmie PRL VI kadencji (1972–1976), gdzie pracował w Komisjach Budownictwa i Gospodarki Komunalnej oraz Drobnej Wytwórczości, Spółdzielczości Pracy i Rzemiosła. 
Po odejściu ze stanowiska sprawował m.in. funkcję przewodniczącego oddziału Wojewódzkiego Związku Bojowników o Wolność i Demokrację w Łodzi.
Został pochowany na cmentarzu Doły w Łodzi.

</doc>
<doc id="1827006" url="https://pl.wikipedia.org/wiki?curid=1827006" title="Artur Lipiński (perkusista)">
Artur Lipiński (perkusista)



</doc>
<doc id="1827007" url="https://pl.wikipedia.org/wiki?curid=1827007" title="Graffiti (album)">
Graffiti (album)

Graffiti – trzeci album Chrisa Browna, który ukazał się 8 grudnia 2009.

</doc>
<doc id="1827014" url="https://pl.wikipedia.org/wiki?curid=1827014" title="Aleja Niepodległości w Tychach">
Aleja Niepodległości w Tychach

Aleja Niepodległości w Tychach – jedna z głównych i najbardziej ruchliwych ulic Tychów.
Przebieg.
Al. Niepodległości jest w całości trasą dwujezdniowa. Pomiędzy jezdniami znajduje się zadrzewiony pas zieleni oraz parkingi samochodowe. Aleja znajduje się pomiędzy al. Bielską, z którą stanowi główną trasę przelotową w samym środku miasta, a drogą krajową nr 1, na tym odcinku noszącą nazwę Beskidzka.
Na odcinku od skrzyżowania z al. Bielską do skrzyżowania z ul. K. Darwina równolegle do alei przebiega ścieżka rowerowa.
Pochodzenie nazwy.
Nazwa al. Niepodległości pochodzi od Narodowego Święta Niepodległości – polskiego święta narodowego, obchodzone co roku 11 listopada, „dla upamiętnienia rocznicy odzyskania przez Naród Polski niepodległego bytu państwowego”. Poprzednio ulica nosiła nazwę Rewolucji Październikowej, decyzję o zmianie podjęto we wrześniu 1989.

</doc>
<doc id="1827016" url="https://pl.wikipedia.org/wiki?curid=1827016" title="AN/BPS-15">
AN/BPS-15

AN/BPS-15 – amerykański okrętowy radar przeszukiwania powierzchni oraz nawigacji, stanowiący element wyposażenia okrętów podwodnych typu "Los Angeles" oraz niektórych jednostek typu "Ohio".

</doc>
<doc id="1827017" url="https://pl.wikipedia.org/wiki?curid=1827017" title="Brandi Cross">
Brandi Cross

Brandi Cross (ur. 20 stycznia 1988) – amerykańska lekkoatletka, sprinterka.

</doc>
<doc id="1827022" url="https://pl.wikipedia.org/wiki?curid=1827022" title="Very Long Baseline Array">
Very Long Baseline Array

Very Long Baseline Array (VLBA) – system 10 radioteleskopów z centrum zdalnego sterowania (ang. Array Operations Center) położonym w Socorro w stanie Nowy Meksyk w USA, które podlega pod National Radio Astronomy Observatory. Radioteleskopy współpracują jako największy wyspecjalizowany, pełnoetatowy instrument astronomiczny, wykorzystujący technikę interferometrii wielkobazowej. Jego budowa rozpoczęła się w lutym 1986, a została ukończona w maju 1993. Pierwsza obserwacja wykorzystująca wszystkie 10 jednostek miała miejsce 29 maja 1993. Całkowity koszt budowy wyniósł 85 milionów USD ().
Każda stacja VLBA składa się z anteny satelitarnej o średnicy 25 metrów (82 stóp) i sąsiadującego z nią budynku sterowni, w którym znajduje się komputer stacji, magnetofony i inne urządzenia związane ze zbieraniem sygnałów radiowych, odbieranych przez antenę. Każda z anten waży 218 ton, a jej wysokość, gdy jest skierowana pionowo, jest porównywalna do wysokości 10-piętrowego budynku. Najdłuższa linia bazowa (odległość między stacjami) w systemie ma długość 8611 km, a najkrótsza 52 km.
Radioteleskopy VLBA znajdują się w (w nawiasach kwadratowych zapisano skróty nazw):
Dodatkowe 3 radioteleskopy i jeden system radioteleskopów są dołączane do VLBA przez okres do 100 godzin w przeciągu 4 miesięcy. W tej konfiguracji system nazywany jest High-Sensitivity Array. Radioteleskopy te to (w nawiasach kwadratowych zapisano skróty nazw):
Odległości i rozdzielczości kątowe.
Odległości pomiędzy radioteleskopami (km):
Maksymalna rozdzielczość kątowa:

</doc>
<doc id="1827023" url="https://pl.wikipedia.org/wiki?curid=1827023" title="Andreas Knebel">
Andreas Knebel

Andreas Knebel (ur. 21 czerwca 1960 w Sangerhausen) – wschodnioniemiecki lekkoatleta, sprinter.

</doc>
<doc id="1827027" url="https://pl.wikipedia.org/wiki?curid=1827027" title="Hitoshi Saitō (lekkoatleta)">
Hitoshi Saitō (lekkoatleta)

 – japoński lekkoatleta, sprinter.

</doc>
<doc id="1827032" url="https://pl.wikipedia.org/wiki?curid=1827032" title="Żyrawa (żyrawska silska rada)">
Żyrawa (żyrawska silska rada)

Żyrawa (ukr. Жирова, "Żyrowa") – wieś na Ukrainie. Należy do rejonu żydaczowskiego w obwodzie lwowskim i liczy 1387 mieszkańców. Administracja: rada wsi Żyrawa.
Wody płyną strugą na wschód i dążą do stawu chodorowskiego, utworzonego przez Boberkę, zwaną tu Ługiem (dopł. Dniestru).
Za II Rzeczypospolitej do 1934 roku wieś stanowiła samodzielną gminę jednostkową w powiecie bóbreckim w woj. lwowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Chodorów w tymże powiecie i województwie. W listopadzie 1944 miała tutaj miejsce zbrodnia nacjonalistów ukraińskich.
Po wojnie wieś weszła w struktury administracyjne Związku Radzieckiego.

</doc>
<doc id="1827033" url="https://pl.wikipedia.org/wiki?curid=1827033" title="Radio (album)">
Radio (album)



</doc>
<doc id="1827035" url="https://pl.wikipedia.org/wiki?curid=1827035" title="Żyrowskie">
Żyrowskie



</doc>
<doc id="1827037" url="https://pl.wikipedia.org/wiki?curid=1827037" title="Melissa P.">
Melissa P.

Melissa P. – hiszpańsko-włoski film dramatyczny z 2005 roku, w Polsce znany także zdrobniale, jako Melissa.
Film powstał na podstawie autobiograficznej książki włoskiej pisarki Melissy Panarello (znanej właśnie pod pseudonimem „Melissa P.”) pt. "100 colpi di spazzola prima di andare a dormire".
Fabuła.
Piętnastoletnia Melissa nie potrafi odnaleźć się w otaczającym ją świecie. Kłopoty w domu przeplatają się z problemami miłosnymi. Nie chcąc dopuścić do siebie matki, dziewczyna ma tylko dwie bliskie osoby – babcię, z którą rozumie się bez słów, oraz najlepszą przyjaciółkę Manuelę. I te jednak mają już wkrótce zniknąć z jej życia, gdy blisko wiekowa już Elvira trafia do domu spokojnej starości, a Manuela zostaje wrogiem Melissy. Wówczas bohaterka – dotąd niepozorna i niewinna – pogrąża się w świecie przygodnego seksu.

</doc>
<doc id="1827042" url="https://pl.wikipedia.org/wiki?curid=1827042" title="Jan Gałach">
Jan Gałach

Jan Gałach (ur. 7 lipca 1984 w Katowicach) – polski skrzypek, kompozytor, aranżer.
Życiorys.
Absolwent Państwowej Szkoły Muzycznej im. K. Szymanowskiego w Katowicach.
W wieku 7 lat rozpoczął naukę w szkole muzycznej. Multiinstrumentalista grający na skrzypcach, cajonie i gitarze. Jako 15-latek zaczął uczęszczać na warsztaty bluesowe organizowane w klubie Leśniczówka, w którym od 2002 organizuje cyklicznie cieszący się wielkim powodzeniem „Koncert Świąteczny czyli Jan Gałach i Przyjaciele”.
W 2002 rozpoczął współpracę z zespołem Acoustic Travel koncertującym na ulicach i klubach w całej Polsce. Współpraca z zespołem zaowocowała nagraniem dwóch studyjnych płyt i trwa do dnia dzisiejszego. W tym czasie Jan zaczął udzielać się sesyjne i dogrywać partie solowe dla wielu wykonawców i zespołów, m.in. Koniec Świata, Highway czy Joanna Pilarska. Lata 2005-2008 to współpraca z zespołem Cocotier i koncerty na wielu festiwalach ulicznych w Europie (m.in. Włochy, Austria, Szwajcaria).
Od 2006 skrzypek rozpoczął stałą współpracę z Martyną Jakubowicz. Znalazł miejsce w stałym składzie koncertowym oraz brał udział w nagraniu dwóch płyt studyjnych w 2008 i 2010. W międzyczasie założył własny zespół „Osły”, z którym występuje na znaczących festiwalach w Polsce i za granicą oraz nagrywa płytę The Donkeys - „Live in Studio”. W 2006 rozpoczął współpracę z zespołem Schau Pau Acoustic Blues. Tego samego roku nagrał z nimi płytę live.
W 2007 wygrał w ankiecie kwartalnika „Twój Blues”. Siedmiokrotny „Instrumentalista roku” w ankiecie czytelników kwartalnika „Twój Blues” w 2007, 2010, 2012, 2013,2014,2015 oraz 2016.
W 2009 Gałach wyjechał do Londynu. W tym czasie uczęszczał na liczne jam session w lokalnych klubach oraz koncertował z lokalnymi muzykami. W 2010 gościnnie pojawił się na płycie „Blues Dziewięciu” Arka Zawilińskiego oraz „Fishdick Zwei” Acid Drinkers. Okazjonalnie wystąpił u boku Martyny Jakubowicz i wziął udział w nagraniach studyjnych na płytę „Okruchy życia” formacji Żona Lota.
W 2011 powstał zespół The Jan Gałach Band, z którym koncertuje w kraju i za granicą.
W 2013 Gałach wydał swoją pierwszą autorską płytę „Jan Gałach and Friends”. Jesienią został zaproszony na gościnny występ grupy Planet of The Abts (sekcja Gov’t Mule). Zespół Gałacha "The Jan Gałach Band" wygrał w kategorii „Zespół Roku” w 2013 i 2014.
W 2014 wyjechał z własnym zespołem na International Blues Challenge w Memphis. W tym samym roku nagrał gościnnie z Kasą Chorych płytę „Orla” oraz „Kolory Bluesa” ze Śląską Grupą Bluesową.
W czerwcu gościnnie wystąpił z grupą Dżem z okazji 35-lecia istnienia zespołu. Jesienią tego samego roku rozpoczął współpracę z grupą Dżem. Pod koniec 2014 został zaproszony przez Leszka Windera do autorskiego projektu Czarny Pies.
W 2015 została wydana kolejna płyta autorska Macieja Balcara, gdzie Gałach dogrywał partie skrzypiec oraz uczestniczył w promującej tę płytę trasie koncertowej.

</doc>
<doc id="1827045" url="https://pl.wikipedia.org/wiki?curid=1827045" title="Michael Worth">
Michael Worth

Michael Troy Worth (ur. 13 stycznia 1965 w Filadelfii) – amerykański aktor, scenarzysta, reżyser, producent filmowy, zawodnik taekwondo i kaskader.
Życiorys.
Wczesne lata.
Urodził się w Filadelfii. Pochodzi z rodziny niemieckich marynarzy i północnoamerykańskich Indian Tubylczów Amerykanów. Jako dziecko dorastał koło Zatoki Chesapeake, zanim przeprowadził się z rodzicami do Północnej Kalifornii. W wieku 10 lat z kamery super-8 mm nakęcił swój pierwszy film zatytułowany "Opona" ("The Tire"). Jako nastolatek kontynuował realizację filmów krótkometrażowych i projektów na wideo, w tym "Ropuchy wojownicy" ("The Toad Warriors") i "Niezdrowa masakra Berkeley" ("The Berkeley Junk Food Massacre"). Mieszkając ze swoim psem w samochodzie ciężarowym przez pół roku w Los Angeles oszczędzał pieniądze, podejmował prace dorywcze i prace budowlano-konstrukcyjne, by wdrapać się na hollywoodzką drabinę.
Kariera.
Michael Worth zdobył czarny pas w tangsudo pod Joeya Escobara, dawnego trenera Chucka Norrisa. Trenował filipińskiej sztukę walki "escrima" i Jeet Kune Do pod kierunkiem Dana Inosanto, dawnego ucznia Bruce'a Lee. Otrzymał dyplom instruktora od Jerry'ego Poteeta, z którym pracował za kulisami nad choreografią walki do filmu "" ("Dragon: The Bruce Lee Story", 1993) z Jasonem Scottem Lee. Studiował aktorstwo z Charlize Theron pod kierunkiem Ivany Chubbuck. Był modelem do ciała dla Charltona Hestona na plakacie do nowej wersji "Planety Małp".
Joseph Merhi i PM Entertainment zaangażowali go u boku Lorenzo Lamasa i Kathleen Kinmont w filmie sensacyjnym "Decydujące uderzenie" ("Final Impact", 1992). Potem był ekranowym partnerem Dennisa Fariny w dramacie sensacyjnym "Przestępstwa uliczne" ("Street Crimes", 1992). Otrzymał główną rolę w filmie akcji "Być najlepszym" ("To Be the Best", 1993) z udziałem Vince'a Murdocco, Phillipa Troya, Martina Kove'a i Arta Camacho, który również opracował choreografię walk.
Przez cztery sezony (1993-94, 1998-99) grał postać Thomasa "Tommy'ego" Chase'a w serialu "Brygada Acapulco" ("Acapulco H.E.A.T."). Był kandydatem do roli Robina w filmie Joela Schumachera "Batman Forever" (1995), lecz ostatecznie na planie pełnił funkcję kaskadera, a postać tę zagrał Chris O'Donnell.
Odegrał główną rolę żołnierza imieniem Casey w filmie akcji "" ("U.S. Seals II", 2001). Wystąpił u boku Billy'ego Drago i Seana Patricka Flanery'ego w horrorze Scotta Ziehla "Łowca demonów" ("Demon Hunter", 2005).
Uznanie zdobył jako scenarzysta i reżyser niezależnego dramatu kryminalnego "Killing Cupid" (2005) z Lorenzo Lamasem i Jeffem Fahey. Michael Worth został nominowany w kategorii najlepsza reżyseria na ‘Action On Film’ Film Festival w 2005 otrzymał nagrodę na Hollywood Documentary &amp; Fiction Festival w 2006.
Życie prywatne.
Spotykał się z Alison Armitage, Leeann Tweeden, Justiną Vail, Christą Sauls (1991), Eriką Nann (1994-99) i Jenyą Lano (2002).

</doc>
<doc id="1827046" url="https://pl.wikipedia.org/wiki?curid=1827046" title="Paulina Rubio">
Paulina Rubio

Paulina Rubio, właściwie Paulina Susana Rubio Dosamantes (ur. 17 czerwca 1971 w Meksyku) – meksykańska piosenkarka i aktorka, była członkini popularnego zespołu dziecięcego Timbiriche.
Sprzedała na całym świecie ponad 20 milionów swoich płyt.
Jest córką aktorki, Susany Dosamentes.

</doc>
<doc id="1827049" url="https://pl.wikipedia.org/wiki?curid=1827049" title="All for Love">
All for Love



</doc>
<doc id="1827050" url="https://pl.wikipedia.org/wiki?curid=1827050" title="All For Love">
All For Love



</doc>
<doc id="1827052" url="https://pl.wikipedia.org/wiki?curid=1827052" title="Killah Priest">
Killah Priest

Killah Priest (ur. 17 sierpnia 1970 roku w Nowym Jorku jako Walter Reed) – amerykański emcee, przyjaciel grupy Wu-Tang Clan, znany z metafor i porównań religijnych. Członek zespołu The HRSMN.

</doc>
<doc id="1827053" url="https://pl.wikipedia.org/wiki?curid=1827053" title="Sunz of Man">
Sunz of Man

Sunz of Man założona w 1994 roku grupa hip-hopowa. Jest jednym z oddziałów Wu-Tang Clan, a jej członkowie są członkami The Nation of Gods and Earths.
Dyskografia.
Opracowano na podstawie źródła.

</doc>
<doc id="1827056" url="https://pl.wikipedia.org/wiki?curid=1827056" title="Saturday Night (singel)">
Saturday Night (singel)



</doc>
<doc id="1827057" url="https://pl.wikipedia.org/wiki?curid=1827057" title="Saturday Night">
Saturday Night



</doc>
<doc id="1827058" url="https://pl.wikipedia.org/wiki?curid=1827058" title="Catherine Labouré">
Catherine Labouré



</doc>
<doc id="1827059" url="https://pl.wikipedia.org/wiki?curid=1827059" title="Jeanne Jugan">
Jeanne Jugan



</doc>
<doc id="1827060" url="https://pl.wikipedia.org/wiki?curid=1827060" title="Marie Eugénie de Jésus Milleret">
Marie Eugénie de Jésus Milleret



</doc>
<doc id="1827061" url="https://pl.wikipedia.org/wiki?curid=1827061" title="Urban Pierius">
Urban Pierius

Urban Pierius, także: "Birnbaum" (ur. ok. 1546 w Schwedt/Oder nad Odrą; zm. 12 maja 1616 w Bremie) – niemiecki teolog ewangelicki, profesor na Uniwersytecie Viadrina we Frankfurcie nad Odrą i na Uniwersytecie w Wittenberdze, kaznodzieja dworski w Dreźnie.
Życiorys.
Urodził się w ubogiej rodzinie. Na koszt hrabiego von Hohenstein ukończył gimnazjum w Küstrin i od 1560 studiował we Frankfurcie nad Odrą, początkowo prawo, potem jednak zmienił kierunek na teologię. W czasie studiów przybrał greckie tłumaczenie swojego nazwiska (Birnbaum - Pierius). W 1570 uzyskał stopień magistra.
W 1572 objął profesurę na Wydziale Filozofii. W 1576 uzyskał tytuł doktora teologii, a jego promotorem był Andreas Musculus. W następnym roku objął rektorat Uniwersytetu Viadrina i został profesorem Wydziału Teologii.

</doc>
<doc id="1827062" url="https://pl.wikipedia.org/wiki?curid=1827062" title="Urban Birnbaum">
Urban Birnbaum



</doc>
<doc id="1827063" url="https://pl.wikipedia.org/wiki?curid=1827063" title="Johann Gottlieb Heineccius">
Johann Gottlieb Heineccius

Johann Gottlieb Heineccius (ur. 11 września 1681 w Eisenbergu; zm. 31 sierpnia 1741 w Halle) – niemiecki prawnik, profesor na Uniwersytecie Viadrina we Frankfurcie nad Odrą, autor wielu publikacji – dysertacji, oracji i programów.
Rodzina.
Heineccius urodził się jako syn nauczyciela Johanna Michaela Heinecke. 18 lutego 1716 jego żoną została Henriette Clara Johanna (zm. 1723). Z tego związku mieli troje dzieci:

</doc>
<doc id="1827064" url="https://pl.wikipedia.org/wiki?curid=1827064" title="Chrodechilda">
Chrodechilda



</doc>
