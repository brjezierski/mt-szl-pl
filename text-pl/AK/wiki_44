<doc id="1843985" url="https://pl.wikipedia.org/wiki?curid=1843985" title="Parafia Wniebowzięcia NMP w Opatowie">
Parafia Wniebowzięcia NMP w Opatowie



</doc>
<doc id="1843986" url="https://pl.wikipedia.org/wiki?curid=1843986" title="Parafia Wniebowzięcia NMP w Ostrowi Mazowieckiej">
Parafia Wniebowzięcia NMP w Ostrowi Mazowieckiej



</doc>
<doc id="1843987" url="https://pl.wikipedia.org/wiki?curid=1843987" title="Emerson Sheik">
Emerson Sheik

Emerson Sheik, właśc. Marcio Passos de Albuquerque (ur. 6 grudnia 1978 w Nova Iguaçu) – katarski piłkarz brazylijskiego pochodzenia występujący na pozycji napastnika. Były młodzieżowy reprezentant Brazylii i seniorski Kataru. Po zakończeniu kariery w Corinthians Paulista, został jego menedżerem.
Sukcesy.
Consadole Sapporo
Urawa Red Diamonds
Al-Sadd
Flamengo
Al Ain
Fluminense
Corinthians

</doc>
<doc id="1843989" url="https://pl.wikipedia.org/wiki?curid=1843989" title="Parafia Wniebowzięcia NMP w Polanicy-Zdroju">
Parafia Wniebowzięcia NMP w Polanicy-Zdroju



</doc>
<doc id="1843990" url="https://pl.wikipedia.org/wiki?curid=1843990" title="Parafia Wniebowzięcia NMP w Pęzinie">
Parafia Wniebowzięcia NMP w Pęzinie



</doc>
<doc id="1843991" url="https://pl.wikipedia.org/wiki?curid=1843991" title="Język estremadurski">
Język estremadurski

Język estremadurski, estremeñu – język zachodnioromański, używany przez około 200 tysięcy osób w hiszpańskich prowincjach Extremadura, Salamanca i przyległych regionach Portugalii.

</doc>
<doc id="1843992" url="https://pl.wikipedia.org/wiki?curid=1843992" title="Parafia Wniebowzięcia NMP w Studzionce">
Parafia Wniebowzięcia NMP w Studzionce



</doc>
<doc id="1843993" url="https://pl.wikipedia.org/wiki?curid=1843993" title="Parafia Wniebowzięcia NMP w Szczytnie">
Parafia Wniebowzięcia NMP w Szczytnie



</doc>
<doc id="1843994" url="https://pl.wikipedia.org/wiki?curid=1843994" title="Parafia NMP w Trepczy">
Parafia NMP w Trepczy



</doc>
<doc id="1843995" url="https://pl.wikipedia.org/wiki?curid=1843995" title="Parafia Wniebowzięcia NMP w Zawichoście">
Parafia Wniebowzięcia NMP w Zawichoście



</doc>
<doc id="1843997" url="https://pl.wikipedia.org/wiki?curid=1843997" title="Parafia Wniebowzięcia NMP i św. Stanisława BM we Wrześni">
Parafia Wniebowzięcia NMP i św. Stanisława BM we Wrześni



</doc>
<doc id="1843998" url="https://pl.wikipedia.org/wiki?curid=1843998" title="Parafia Wniebowzięcia NMP w Łebie">
Parafia Wniebowzięcia NMP w Łebie



</doc>
<doc id="1844000" url="https://pl.wikipedia.org/wiki?curid=1844000" title="Parafia Wniebowzięcia NMP w Łopiennie">
Parafia Wniebowzięcia NMP w Łopiennie



</doc>
<doc id="1844001" url="https://pl.wikipedia.org/wiki?curid=1844001" title="Ragnar Ericzon">
Ragnar Ericzon

Ragnar Ericzon (ur. 5 czerwca 1926 w Hedemora, zm. 5 marca 2010 w Örebro) – szwedzki lekkoatleta, który specjalizował się w rzucie oszczepem.
W 1952 roku startował w igrzyskach olimpijskich, gdzie z wynikiem 69,04 zajął 7. miejsce. Brązowy medalista mistrzostw Europy (1950). Rekord życiowy: 73,93.

</doc>
<doc id="1844003" url="https://pl.wikipedia.org/wiki?curid=1844003" title="Raising Hell (album Run-D.M.C.)">
Raising Hell (album Run-D.M.C.)

Raising Hell – trzeci album studyjny hiphopowego zespołu Run-D.M.C. Ukazał się 18 lipca 1986 nakładem wytwórni Profile Records. Gościnnie pojawili się Steven Tyler i Joe Perry z zespołu Aerosmith.
W 2003 album został sklasyfikowany na 120. miejscu listy 500 albumów wszech czasów magazynu Rolling Stone.

</doc>
<doc id="1844004" url="https://pl.wikipedia.org/wiki?curid=1844004" title="Ulica Flisacka w Krakowie">
Ulica Flisacka w Krakowie

Ulica Flisacka w Krakowie – ulica w Krakowie w Dzielnicy VII Zwierzyniec.
Wytyczona około 1920. Początkowo była dłuższa i biegła od ul. Tadeusza Kościuszki, równolegle do bulwaru Rodła i kończyła się ślepo obok mostu Dębnickiego. W latach 30. XX wieku po przebudowie bulwarów została skrócona do obecnej długości. Nazwa ulicy nawiązuje do flisaków, którzy według legendy uratowali Kraków w trakcie najazdu tatarskiego.
U wylotu ulicy, nad Wisłą, znajduje się przystanek tramwaju wodnego.

</doc>
<doc id="1844006" url="https://pl.wikipedia.org/wiki?curid=1844006" title="Osiedle Orła Białego (Gniezno)">
Osiedle Orła Białego (Gniezno)

Osiedle Orła Białego – osiedle mieszkaniowe w dzielnicy Winiary, w północnej części Gniezna.
Znajduje się tutaj Szkoła Podstawowa nr 12 oraz Szkoła Podstawowa nr 10, a najbliższa parafia to bł. Radzyma Gaudentego. Osiedle Orła Białego skomunikowane jest z pozostałą częścią miasta poprzez kilka linii autobusowych, obsługiwanych przez MPK Gniezno.
Lokalizacja.
Osiedle Orła Białego leży na północ od jeziora Winiary, na wzniesieniu powyżej Trasy Zjazdu Gnieźnieńskiego. Obejmuje ono obszar wyznaczony następującymi ulicami:

</doc>
<doc id="1844007" url="https://pl.wikipedia.org/wiki?curid=1844007" title="Parafia Wniebowzięcia Najświętszej Maryi Panny i Świętego Stanisława Biskupa Męczennika we Wrześni">
Parafia Wniebowzięcia Najświętszej Maryi Panny i Świętego Stanisława Biskupa Męczennika we Wrześni



</doc>
<doc id="1844009" url="https://pl.wikipedia.org/wiki?curid=1844009" title="Osiedle Piastowskie (Gniezno)">
Osiedle Piastowskie (Gniezno)

Osiedle Piastowskie – osiedle mieszkaniowe w dzielnicy Winiary, w północnej części Gniezna.
Na terenie osiedla znajduje się pętla autobusowa MPK Gniezno, która zapewnia mieszkańcom "Piastowskiego" komunikację z pozostałą częścią miasta.
Lokalizacja.
Osiedle Piastowskie leży na północny wschód od osiedla Orła Białego i obejmuje obszar wyznaczony następującymi granicami:

</doc>
<doc id="1844010" url="https://pl.wikipedia.org/wiki?curid=1844010" title="Parafia Zaśnięcia NMP w Hrubieszowie">
Parafia Zaśnięcia NMP w Hrubieszowie



</doc>
<doc id="1844012" url="https://pl.wikipedia.org/wiki?curid=1844012" title="Rząd Kostia Łewyckiego">
Rząd Kostia Łewyckiego

Rząd Kostia Łewyckiego – pierwszy rząd Zachodnioukraińskiej Republiki Ludowej (Sekretariat Państwowy ZURL), działający od 13 listopada 1918 do 4 stycznia 1919. Jego premierem był Kost Łewycki.
Do 24 listopada rząd przebywał we Lwowie, następnie do 31 grudnia 1918 w Tarnopolu, i na koniec w Stanisławowie. 4 stycznia 1919 został zastąpiony przez rząd Sydora Hołubowycza.
Politycznie oparty był o koalicję Ukraińskiej Partii Narodowo-Demokratycznej i Ukraińskiej Partii Radykalnej z udziałem bezpartyjnych fachowców.
Skład rządu.
Ministrowie (Sekretarze Państwowi): 

</doc>
<doc id="1844013" url="https://pl.wikipedia.org/wiki?curid=1844013" title="Parafia Zwiastowania NMP w Strzyżewie Kościelnym">
Parafia Zwiastowania NMP w Strzyżewie Kościelnym



</doc>
<doc id="1844014" url="https://pl.wikipedia.org/wiki?curid=1844014" title="Zhou Weiqi">
Zhou Weiqi

Zhou Weiqi, chiń. 周唯奇 (ur. 1 października 1986 w Changzhou) – chiński szachista, arcymistrz od 2008 roku.
Kariera szachowa.
W 2000 zdobył w Oropesa del Mar brązowy medal mistrzostw świata juniorów do 14 lat. Dwukrotnie (2000, 2002) reprezentował Chiny na olimpiadzie juniorów do 16 lat, w 2002 zdobywając dwa medale (złoty wspólnie z drużyną oraz srebrny za indywidualny wynik na III szachownicy). W 2007 na turniejach w Moskwie (turniej "Aerofłot Open"-A2), Manili (turniej "PGMA Cup", dz. I m. wspólnie z Li Chao i Ni Hua) i Chongqing (finał indywidualnych mistrzostw Chin) wypełnił trzy arcymistrzowskie normy. W 2008 podzielił I m. w kolejnym turnieju "Aerofłot Open"-A2 w Moskwie (wspólnie z Maratem Askarowem) oraz w Subic Bay Freeport (wspólnie z m.in. Li Chao, Julio Sadorrą, Buenaventurą Villamayorem i Lê Quang Liêmem). W 2009 podzielił I m. (wspólnie z Andriejem Diewiatkinem, Siergiejem Wołkowem, Hrantem Melkumjanem i Andriejem Ryczagowem) w memoriale Michaiła Czigorina w Petersburgu oraz odniósł największy sukces w dotychczasowej karierze, zdobywając w Subic Bay Freeport srebrny medal mistrzostw Azji i kwalifikując się do Pucharu Świata 2009. W turnieju tym pokonał w I rundzie Emila Sutowskiego, ale w II przegrał z Gatą Kamskim i odpadł z dalszej rywalizacji. W 2015 zwyciężył w turnieju "Doeberl Cup Premier" w Canberze.
Najwyższy ranking w dotychczasowej karierze osiągnął 1 lipca 2015, z wynikiem 2646 punktów.

</doc>
<doc id="1844015" url="https://pl.wikipedia.org/wiki?curid=1844015" title="Parafia Zwiastowania NMP w Łabiszynie">
Parafia Zwiastowania NMP w Łabiszynie



</doc>
<doc id="1844018" url="https://pl.wikipedia.org/wiki?curid=1844018" title="Parafia MB Łaskawej">
Parafia MB Łaskawej



</doc>
<doc id="1844020" url="https://pl.wikipedia.org/wiki?curid=1844020" title="Rząd Sydora Hołubowycza">
Rząd Sydora Hołubowycza

Rząd Sydora Hołubowycza - drugi i ostatni rząd Zachodnioukraińskiej Republiki Ludowej (Sekretariat Państwowy ZURL), działający od 4 stycznia do 6 czerwca 1919. Premierem rządu był Sydir Hołubowycz.
Na posiedzeniu Ukraińskiej Rady Narodowej 4 stycznia 1919 w Stanisławowie zdymisjonowano rząd Kostia Łewyćkiego, i powołano nowy skład rządu. 6 czerwca 1919 rząd zdymisjonowano, a dyktatorem ogłoszono Jewhena Petruszewycza.
Skład rządu.
Ministrowie (Sekretarze Państwowi): Wasyl Panejko, Iwan Makuch, Dmytro Witowski, Osyp Buraczynśkyj, Mychajło Martynec, Ahenor Artymowycz, Iwan Myron, Marian Kazanewycz. 
Później stanowiska objęli: Longyn Cehelski, Mychajło Łozynski, Wiktor Kurmanowycz.
Analogicznie jak rząd Kostia Łewyćkiego rząd Hołubowycza był oparty politycznie o koalicję Ukraińskiej Partii Narodowo-Demokratycznej i Ukraińskiej Partii Radykalnej z udziałem bezpartyjnych fachowców.

</doc>
<doc id="1844021" url="https://pl.wikipedia.org/wiki?curid=1844021" title="Parafia Narodzenia Najświętszej Maryi Panny w Sandomierzu">
Parafia Narodzenia Najświętszej Maryi Panny w Sandomierzu

Parafia pw. Narodzenia Najświętszej Maryi Panny w Sandomierzu – parafia rzymskokatolicka znajdująca się w diecezji sandomierskiej, w dekanacie Sandomierz. Parafia erygowana w 1982 przy katedrze sandomierskiej. Mieści się przy ulicy Katedralnej.

</doc>
<doc id="1844022" url="https://pl.wikipedia.org/wiki?curid=1844022" title="Hanna Falk">
Hanna Falk

Hanna Falk (ur. 5 lipca 1989 w Ulricehamn) – szwedzka biegaczka narciarska, dwukrotna medalistka mistrzostw świata juniorów.
Kariera.
Po raz pierwszy na arenie międzynarodowej Hanna Falk pojawiła się 3 grudnia 2005 roku w Idre, gdzie w zawodach FIS Race była szesnasta w biegu na 5 km techniką dowolną. W 2008 roku wystąpiła na mistrzostwach świata juniorów w Malles Venosta, gdzie była ósma w sprincie stylem dowolnym, a wraz z koleżankami z reprezentacji zdobyła srebrny medal w sztafecie. Na rozgrywanych rok później mistrzostwach świata juniorów w Praz de Lys – Sommand Szwedki z Falk w składzie znowu zajęły drugie miejsce w sztafecie, a indywidualnie była między innymi piąta w sprincie klasykiem. W Pucharze Świata zadebiutowała 21 marca 2007 roku w Sztokholmie, zajmując 49. miejsce w sprincie stylem klasycznym. Pierwsze pucharowe punkty wywalczyła 28 listopada 2009 roku w Ruce, gdzie była siódma w tej samej konkurencji. Parę dni później Falk po raz pierwszy w karierze stanęła na podium zawodów PŚ - 5 grudnia 2009 roku w Düsseldorfie była najlepsza w sprincie stylem dowolnym. Wynik ten powtórzyła 17 stycznia 2010 roku w Otepää, wygrywając sprint techniką klasyczną. W klasyfikacji generalnej sezonu 2009/2010 zajęła dzięki temu 20. miejsce, a w klasyfikacji sprintu była piąta. Kolejne podium wywalczyła 15 stycznia 2011 roku w Libercu, gdzie była druga w sprincie stylem dowolnym. W 2010 roku startowała w sprincie stylem klasycznym podczas igrzysk olimpijskich w Vancouver, kończąc rywalizację na 29. miejscu. Brała także udział w mistrzostwach świata w Oslo w 2011 roku, gdzie w sprincie stylem dowolnym była jedenasta. W dwóch kolejnych sezonach w zawodach PŚ startowała rzadko i tylko raz zajęła miejsce w pierwszej dziesiątce. Spowodowało to odległe miejsce w klasyfikacji generalnej oraz nieobecność podczas mistrzostw świata w Val di Fiemme w 2013 roku.
W kwietniu 2021 r. ogłosiła zakończenie kariery.

</doc>
<doc id="1844024" url="https://pl.wikipedia.org/wiki?curid=1844024" title="Peter Storey">
Peter Storey

Peter Edwin Storey (ur. 7 września 1945) to były angielski piłkarz występujący na pozycji obrońcy lub pomocnika. Był wychowankiem Arsenalu, w tym klubie spędził praktycznie całą swoją karierę. Po tym jak odszedł w 1977 roku z zespołu "Kanonierów", przeniósł się do Fulham, lecz grał tam przez zaledwie rok, po czym zakończył karierę. Obecnie wraz z trzecią żoną mieszka we Francji i prowadzi małe gospodarstwo.

</doc>
<doc id="1844025" url="https://pl.wikipedia.org/wiki?curid=1844025" title="Tilbury">
Tilbury

Tilbury – miasto portowe w Wielkiej Brytanii, w Anglii, w hrabstwie Essex, w dystrykcie (unitary authority) Thurrock. W 2001 roku miasto liczyło 11 462 mieszkańców.
W tym mieście ma swą siedzibę klub piłkarski – Tilbury FC.

</doc>
<doc id="1844029" url="https://pl.wikipedia.org/wiki?curid=1844029" title="Coma Divine – Recorded Live in Rome">
Coma Divine – Recorded Live in Rome

Coma Divine – Recorded Live in Rome – album koncertowy brytyjskiego zespołu Porcupine Tree nagrany w trakcie 3 kolejnych występów w rzymskim klubie Frontiera w marcu 1997. W roku 2003 została wydana rozszerzona, zremasterowana wersja płyty, zawierająca 4 dodatkowe utwory. W 2020 zespół opublikował w formie elektronicznej suplement: „Coma: Coda”, zawierający niepublikowane wcześniej utwory z występu.

</doc>
<doc id="1844032" url="https://pl.wikipedia.org/wiki?curid=1844032" title="Kolegiata MB Pocieszenia i św. Stanisława Biskupa w Szamotułach">
Kolegiata MB Pocieszenia i św. Stanisława Biskupa w Szamotułach



</doc>
<doc id="1844033" url="https://pl.wikipedia.org/wiki?curid=1844033" title="Gary Medel">
Gary Medel

Gary Alexis Medel Soto (ur. 3 sierpnia 1987 w Santiago) – chilijski piłkarz, występujący na pozycji defensywnego pomocnika lub środkowego obrońcy we włoskim klubie Bologna FC 1909.
Kariera klubowa.
Karierę piłkarską Gary Medel rozpoczął w klubie CD Universidad Católica ze stolicy kraju Santiago. W 2006 zadebiutował w jego barwach w chilijskiej Primera División, a od 2007 był podstawowym zawodnikiem Universidadu. 28 lipca 2007 strzelił pierwszą bramkę w chilijskiej lidze, w wygranym 3:1 meczu przeciwko Deportes La Serena. W 2007 z Universidadem wywalczył mistrzostwo fazy Apertura. W 2008 został uznany Piłkarzem Roku w Chile.
20 lipca 2009 Gary Medel podpisał kontrakt z argentyńskim CA Boca Juniors. W jego barwach zadebiutował 23 sierpnia 2009 w zremisowanym 2:2 domowym meczu przeciwko Argentinos Juniors. 20 września 2009 w meczu przeciwko Godoy Cruz Antonio Tomba (2:3) strzelił pierwszego gola w lidze Argentyny.
W 2011 Medel przeszedł do Sevilla FC.
Od 29 sierpnia 2019 jest zawodnikiem Bologna FC 1909.
Kariera reprezentacyjna.
W 2007 roku Gary Medel wraz z reprezentacją Chile U-20 wziął udział w Mistrzostwach Świata U-20 w Kanadzie i zajął na nich 3. miejsce. W pierwszej reprezentacji kraju zadebiutował 18 kwietnia 2007 roku w zremisowanym 0–0 towarzyskim spotkaniu z reprezentacją Argentyny. W 2009 roku awansował z reprezentacją Chile na Mistrzostwa Świata w Południowej Afryce. W meczu eliminacyjnym przeciwko reprezentacji Boliwii (2–0) strzelił oba gole dla reprezentacji Chile.

</doc>
<doc id="1844035" url="https://pl.wikipedia.org/wiki?curid=1844035" title="Kateryna Juszczenko">
Kateryna Juszczenko

Kateryna Michajliwna Juszczenko z domu Czumaczenko (ukr. Катерина Михайлівна Ющенко; ur. 1 września 1961 w Chicago) – żona prezydenta Wiktora Juszczenki, w latach 2005–2010 pierwsza dama Ukrainy.
Życiorys.
Urodziła się w rodzinie ukraińskich emigrantów w USA – Mychajła (1917–1998) i Sofiji Czumaczenków (1927 - 30/09/2012), którzy podczas II wojny światowej zostali wywiezieni na roboty przymusowe do Niemiec, a w 1956 wyjechali z RFN do USA. Ojciec pracował jako elektryk, matka jako szwaczka i gospodyni domowa. W 1987 rodzina przeniosła się z Chicago na Florydę.
W dzieciństwie należała do Związku Młodzieży Ukraińskiej (ukr. Спілка Української Молоді). W 1976 rozpoczęła pracę jako kelnerka, następnie była m.in. nianią i sekretarką. W 1982 ukończyła studia na Uniwersytecie Georgetown jako specjalistka ds. gospodarki światowej, naukę kontynuowała na Uniwersytecie w Chicago, gdzie została magistrem finansów międzynarodowych oraz zarządzania projektami społecznymi "non-profit". Odbyła staż w Departamencie Handlu Stanu Illinois oraz służbach celnych USA. Była redaktorem Centrum Nauczania o Problemach Etyki i Polityki Społecznej.
Po ukończeniu studiów podjęła pracę w Ukraińskiej Narodowej Służbie Informacji, będąc jej dyrektorem w latach 1983–1984, następnie podjęła pracę u zastępcy sekretarza stanu, gdzie zajmowała się sprawami ochrony praw człowieka oraz kwestiami humanitarnymi. W latach 1988–1989 pełniła funkcję wiceprezesa Biura Organizacji Społecznych Białego Domu. W 1991 podjęła pracę ekonomistki w Kongresie USA. W tym samym czasie była m.in. wiceprezesem założonej przez siebie Fundacji Ukraina-USA oraz dyrektorem Instytutu Pyłypa Orłyka.
W 1998 wyszła za mąż za Wiktora Juszczenkę, z którym ma troje dzieci: Sofiję (ur. 1999), Chrystynę (ur. 2000), Tarasa (ur. 2004). Ma starszą siostrę Lidę (ur. 1945). W 2000 uzyskała obywatelstwo Ukrainy. Od 2005 do 2010 w związku z wyborem Wiktora Juszczenki na prezydenta Ukrainy pozostawała jej pierwszą damą.
Jako pierwsza dama Ukrainy zajmowała się działalnością charytatywną, była prezesem Rady Nadzorczej Międzynarodowego Funduszu Charytatywnego "Ukraina 3000".

</doc>
<doc id="1844036" url="https://pl.wikipedia.org/wiki?curid=1844036" title="Alt Schwerin">
Alt Schwerin

Alt Schwerin – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1844037" url="https://pl.wikipedia.org/wiki?curid=1844037" title="Royal Arsenal">
Royal Arsenal

Royal Arsenal, Woolwich, pierwotnie znany jako Woolwich Warren – dawne zakłady uzbrojenia artyleryjskiego, założone w XVII wieku w pobliżu Londynu oraz prowadzące badania nad amunicją i materiałami wybuchowymi przeznaczonymi dla Brytyjskich Sił Zbrojnych. Głównie były znane pod nazwą "Royal Arsenal Woolwich", a w jej skład wchodziły: "Royal Gun Factory", "Royal Carriage Department" i "Royal Laboratory", które były później odpowiedzialne za rozwój i produkcję amunicji. Zakład miał monopol na projektowanie i produkcję dział, aż do pojawienia się dział Armstronga. Pracownicy tej fabryki w 1886 roku założyli klub "Dial Square", który obecnie znany jest jako Arsenal F.C.
Fabryka broni została zamknięta w 1967 roku, a Ministerstwo Obrony ostatecznie opuściło teren w 1994 roku. Obecnie obszar ten jest adaptowany i rozbudowywany dla celów budownictwa mieszkaniowego i komercyjnych.
Część budynków Royal Arsenal zajmuje The Royal Artillery Museum.

</doc>
<doc id="1844038" url="https://pl.wikipedia.org/wiki?curid=1844038" title="Izabeliusz">
Izabeliusz

Izabeliusz – polski herb szlachecki z nobilitacji.
Opis herbu.
W polu złotym orzeł barwy nieznanej.
Najwcześniejsze wzmianki.
Herb z nobilitacji z 8 kwietnia 1598 dla Jakuba Izabeliusza.
Herbowni.
Izabeliusz.

</doc>
<doc id="1844039" url="https://pl.wikipedia.org/wiki?curid=1844039" title="Eirik Brandsdal">
Eirik Brandsdal

Eirik Brandsdal (ur. 11 listopada 1986 w Oslo) – norweski biegacz narciarski, zawodnik klubu Kjelsås IL.
Kariera.
Po raz pierwszy na arenie międzynarodowej Eirik Brandsdal pojawił się 11 grudnia 2004 roku podczas zawodów Pucharu Skandynawskiego w Veldre, gdzie zajął 129. miejsce w biegu na 15 km techniką klasyczną. Nigdy nie brał udziału w mistrzostwach świata juniorów, jednak w 2006 roku wystąpił na mistrzostwach świata młodzieżowców w Kranju. Jego najlepszym wynikiem na tej imprezie było jedenaste miejsce w sprincie stylem dowolnym. Na rozgrywanych dwa lata później mistrzostwach świata młodzieżowców w Malles Venosta w tej samej konkurencji był czternasty.
W Pucharze Świata zadebiutował 14 marca 2007 roku w Drammen, zajmując 29. miejsce w sprincie klasykiem. Tym samym już w swoim debiucie zdobył pierwsze pucharowe punkty. Pierwszy raz na podium zawodów PŚ stanął 5 grudnia 2009 roku w Düsseldorfie, gdzie był trzeci w sprincie stylem dowolnym, przegrywając tylko z Rosjaninem Aleksiejem Pietuchowem i swym rodakiem Andersem Gløersenem. Nieco ponad rok później Brandsdal odniósł swoje pierwsze pucharowe zwycięstwo - 23 stycznia 2011 roku w Otepää był najlepszy w sprincie klasykiem. Najlepsze wyniki osiągał w sezonie 2011/2012, kiedy to zajął 17. miejsce w klasyfikacji generalnej, a w klasyfikacji sprintu był trzeci. Trzykrotnie stawał wtedy na podium, odnosząc dwa zwycięstwa: 14 stycznia w Mediolanie i 7 marca 2012 roku w Drammen wygrywał sprinty, odpowiednio stylem dowolnym i klasycznym.
W 2011 roku brał udział w mistrzostwach świata w Oslo, gdzie był siedemnasty w sprincie stylem dowolnym, a bieg łączony na 30 km ukończył na 65. pozycji. Na rozgrywanych dwa lata później mistrzostwach świata w Val di Fiemme był szósty w sprincie techniką klasyczną. Startował również na igrzyskach olimpijskich w Soczi, gdzie zajął dziewiątą pozycję w sprincie stylem dowolnym.
Po sezonie 2019/2020 zakończył karierę.

</doc>
<doc id="1844042" url="https://pl.wikipedia.org/wiki?curid=1844042" title="Mamba APC">
Mamba APC



</doc>
<doc id="1844043" url="https://pl.wikipedia.org/wiki?curid=1844043" title="Undisclosed Desires">
Undisclosed Desires

Undisclosed Desires – utwór angielskiej grupy rockowej Muse z albumu "The Resistance". Został wydany w formie cyfrowej 16 listopada 2009 roku jako drugi singel z tej płyty.
Wydanie i opinie.
Premierowe wykonanie utworu na żywo miało miejsce 4 września 2009 roku podczas pierwszego z dwóch koncertów, jakie zespół dał w swoim rodzinnym mieście, Teignmouth, bezpośrednio przed wydaniem albumu. Natomiast w radiu piosenkę można było usłyszeć już 7 września, gdy w trakcie pięciogodzinnego programu poświęconemu Muse i "The Resistance", prezenter Zane Lowe dwukrotnie zagrał ją na antenie BBC Radio 1.
Od momentu wydania „Undisclosed Desires” spotkało się z mieszanym przyjęciem odbiorców. Część z nich gani zespół za brzmienie R&amp;B, podczas gdy inni uważają utwór za stanowiący zbyt duże odejście od mocno zróżnicowanego już brzmienia Muse. Andrew Leahey z serwisu AllMusic opisał piosenkę jako „dziwne połączenie Timbalanda z Depeche Mode”. Z kolei dla Bena Patashnika utwór jest „próbą ponownego rozpalenia nikczemnych brzmień R&amp;B z „Supermassive Black Hole”, co w efekcie przynosi odwrotny skutek”. Recenzent "NME" posunął się nawet dalej i stwierdził, że podobną piosenkę „Timbaland mógłby znaleźć gdzieś w zakamarkach swojego miksera”. Zupełnie innego zdania jest natomiast magazyn "Mojo", według którego „Undisclosed Desires”, wspólnie z „Uprising” i „United States of Eurasia”, należy do najlepszych fragmentów na płycie.

</doc>
<doc id="1844046" url="https://pl.wikipedia.org/wiki?curid=1844046" title="Małgorzata Andrzejczuk">
Małgorzata Andrzejczuk



</doc>
<doc id="1844048" url="https://pl.wikipedia.org/wiki?curid=1844048" title="Phenomenon (album LL Cool J)">
Phenomenon (album LL Cool J)

Phenomenon – to siódmy studyjny album amerykańskiego rapera o pseudonimie LL Cool J, wydany 14 października 1997 nakładem wytwórni Def Jam Recordings

</doc>
<doc id="1844050" url="https://pl.wikipedia.org/wiki?curid=1844050" title="Okapi MPV">
Okapi MPV



</doc>
<doc id="1844051" url="https://pl.wikipedia.org/wiki?curid=1844051" title="Oryx APC">
Oryx APC



</doc>
<doc id="1844052" url="https://pl.wikipedia.org/wiki?curid=1844052" title="Gylfi Sigurðsson">
Gylfi Sigurðsson

Gylfi Þór Sigurðsson (ur. 8 września 1989 w Reykjavíku) – islandzki piłkarz grający na pozycji pomocnika w angielskim klubie Everton.
Kariera klubowa.
Karierę rozpoczynał w drużynach młodzieżowych drużyn Breiðablik Kópavogur i Reading. Po dwóch latach został dołączony do seniorskiej drużyny Reading, jednak wkrótce po tym wypożyczono go na miesiąc do Shrewsbury Town. W tym klubie był graczem podstawowego składu, jednak po powrocie do Reading znów nie grał i w 2009 roku został wypożyczony do Crewe Alexandra na trzy miesiące. W tym klubie zagrał 15 meczów, w których strzelił 3 gole. Tym razem po powrocie na Madejski Stadium był już podstawowym piłkarzem tego klubu. Sezon 2009/10 był dla niego fantastyczny. Z początku zespół, który miał walczyć o powrót do Premier League, walczył o utrzymanie. Pierwsza część sezonu nie była aż tak udana. W drugiej części sezonu przyszedł nowy trener Brian McDermott i Reading rozpoczął od wyeliminowania za FA cup Liverpoolu. W pierwszym meczu na Madejski Stadium było 1:1. Drugi mecz w wykonaniu The Royals był jeszcze lepszy, mimo iż zespół Gylfiego przegrywał 0:1 on w 94 minucie wykorzystał rzut karny i doprowadził do dogrywki, którą jego drużyna wygrała. W FA cup Reading doszedł do ćwierćfinału, odpadając na Aston Villi, po drodze eliminując Burnley i WBA w obydwu przypadkach decydujące gole strzelał właśnie Gylfi. W następnych meczach Reading szedł od zwycięstwa do zwycięstwa, a Gylfi strzelał mnóstwo goli. Reading do baraży o awans do Premie League się nie dostał. Dla Islandczyka był to sezon fantastyczny, w pucharze ligi zagrał 1 mecz, strzelił gola i zaliczył asystę, w FA cup zagrał 4 mecze, strzelił 3 gole, a w Championship zagrał 39 meczów, strzelił 17 goli i zaliczył 9 asyst. Gylfi został uznany najlepszym piłkarzem zespołu według kibiców i kilka dni później według miejscowej prasy, był 6 strzelcem ligi i 12 "asystentem" i w klasyfikacji kanadyjskiej Championship zajął 7. miejsce. 16 sierpnia 2017 za 49,4 mln euro dołączył do Evertonu.
Kariera reprezentacyjna.
W reprezentacji Islandii grał w zespołach juniorskich. 29 maja 2010 roku Gylfi zadebiutował w dorosłej reprezentacji Islandii. W tym meczu Islandia ograła 4:0 Andorę.
Życie prywatne.
Oskarżenia o przestępstwa wobec małoletnich (2021).
16 lipca 2021 roku Gylfi Sigurðsson został zatrzymany przez Greater Manchester Police w związku z podejrzeniem popełnienia przestępstwa na tle seksualnym w stosunku do osoby małoletniej. Początkowo dane osobowe piłkarza nie zostały podane do przestrzeni publicznej. Tego samego dnia klub Islandczyka Everton F.C. wydał oświadczenie, w którym stwierdzał, że zawiesił gracza podstawowego składu, również bez podania konkretnych danych. Islandzka gazeta Morgunblaðið potwierdziła, że tym graczem jest Gylfi Sigurðsson.

</doc>
<doc id="1844053" url="https://pl.wikipedia.org/wiki?curid=1844053" title="Hrabstwo Kings (Wyspa Księcia Edwarda)">
Hrabstwo Kings (Wyspa Księcia Edwarda)

Hrabstwo Kings (ang. "Kings County") - jednostka administracyjna kanadyjskiej prowincji Wyspa Księcia Edwarda leżąca na wschodzie prowincji.
Hrabstwo ma 17 990 mieszkańców. Język angielski jest językiem ojczystym dla 97,0%, francuski dla 1,2% mieszkańców (2011).

</doc>
<doc id="1844054" url="https://pl.wikipedia.org/wiki?curid=1844054" title="Osiedle Władysława Łokietka">
Osiedle Władysława Łokietka



</doc>
<doc id="1844055" url="https://pl.wikipedia.org/wiki?curid=1844055" title="Osiedle Władysława Łokietka (Gniezno)">
Osiedle Władysława Łokietka (Gniezno)

Osiedle Władysława Łokietka – osiedle mieszkaniowe na Winiarach, w północnej części Gniezna.
Lokalizacja.
Osiedle Władysława Łokietka leży na północny wschód od jeziora Świętokrzyskiego i obejmuje obszar wyznaczony następującymi granicami:

</doc>
<doc id="1844056" url="https://pl.wikipedia.org/wiki?curid=1844056" title="Hrabstwo Prince">
Hrabstwo Prince

Hrabstwo Prince (ang. "Prince County") – jednostka administracyjna kanadyjskiej prowincji Wyspa Księcia Edwarda leżąca na zachodzie prowincji.
Hrabstwo ma 44 348 mieszkańców. Język angielski jest językiem ojczystym dla 91,2%, francuski dla 7,6% mieszkańców (2011).

</doc>
<doc id="1844057" url="https://pl.wikipedia.org/wiki?curid=1844057" title="Éva Csernoviczki">
Éva Csernoviczki

Éva Csernoviczki (ur. 16 października 1986) – węgierska judoczka, brązowa medalistka olimpijska, brązowa medalistka mistrzostw świata, dwukrotna mistrzyni i czterokrotna wicemistrzyni Europy.
Podczas Mistrzostw Europy zdobyła cztery srebrne medale − w Tbilisi (2009), w Wiedniu (2010), w Stambule (2011) i w Kazaniu (2016) oraz cztery brązowe, w Lizbonie (2008), w Czelabińsku (2012), w Baku (2015) oraz w Warszawie (2017).
W 2009 roku podczas Uniwersjady w Belgradzie zdobyła brązowy medal w kategorii do 48 kg.
Brązowa medalistka igrzysk olimpijskich w Londynie w 2012 roku.

</doc>
<doc id="1844058" url="https://pl.wikipedia.org/wiki?curid=1844058" title="Vanessa Beecroft">
Vanessa Beecroft

Vanessa Beecroft (ur. 1969 w Genui) – współczesna włoska artystka mieszkająca w Los Angeles.
Praktyka artystyczna.
Działalność Vanessy Beecroft jest połączeniem spraw i problemów estetycznych, koncentrujących się w dużej mierze na sztuce performance, zazwyczaj angażującego żywe modelki (często nagie). Artystka w swoich akcjach wykorzystuje nagrania video jako dokumentacje przeprowadzonych działań, jak również samodzielne dzieła sztuki. Beecroft stwarza struktury dla uczestników jej „żywych” wydarzeń, aby podkreślić ulotność ich kompozycji, której są udziałem. Spektakle są egzystencjalnymi spotkaniami pomiędzy modelami a publicznością, konfrontacją wstydu i oczekiwania. Każdy performance jest wykonany w specyficznej przestrzeni i często prowokuje pytania zahaczające o politykę i tożsamość w złożonych relacjach między widzem, modelem i kontekstem.
Performance Vanessy Beecroft jest określany jako sztuka, moda, zjawisko błyskotliwe, straszne, sugestywne, prowokujące, niepokojące, seksistowskie. Podstawowym materiałem w pracy jest żywe ciało kobiece, które pozostaje ulotne i odrębne. Te kobiety, głównie rozebrane, podobne, zjednoczone przez detale takie jak kolor włosów lub identyczne buty, stoją nieruchomo i niedostępnie, w przestrzeni, wystawione na widok publiczności.
Jej działalność, bliska malarstwu, stwarza współczesne wersje figuratywnych kompozycji. Większość aktualnej działalności wykazuje nieco teatralne podejście do tematu.
Performance.
Pierwsza wystawą Beecroft był VB01, w Mediolanie, 1993, w którym zaprezentowała serię rysunków z jej „Pamiętnika jedzenia”. W następnym roku wystawiła w Nowym Jorku, po raz pierwszy w Andrea Rosen Galery. Później w 1994, VB08 przeniesiono do P.S.1 w Long Island w Nowym Jorku.
Występy Beecroft miały miejsce w wielu znaczących instytucji sztuki:
VB28 na Biennale w Wenecji w 1997 r.; VB35 na Solomon R. Guggenheim Museum, New York 1998; VB40 w MCA, Sydney, Australia w 1999 r.; VB43 w Gagosian Gallery w Londynie w 2000 r.; VB45 w wiedeńskiej Kunsthalle w 2001 r.; VB50 na Biennale w São Paulo, Brazylia w 2002 r.; VB52 część retrospektywnego show, w Castello di Rivoli w 2003 r.; VB54 wystawa nazywana Terminal 5 w TWA Flight Center z JFK Airport w 2004 r., wystawy, które zostały nagle zamknięte po tym jak budynek stał się celem wandalizmu w trakcie trwania występu.
W październiku 2005, Beecroft wystawiła performance z okazji otwarcia butiku Louis Vuitton w Paryżu. Artystka ustawiła modelki na półkach, obok torebek Louis Vuitton .
VB61, miało miejsce w Pescheria del Rialto w Wenecji w dniu 8 czerwca 2007. Beecroft zaangażowała około 30 sudańskich kobiet leżących twarzą w dół na białym płótnie, na ziemi, symulując zwłoki ułożone na sobie, w odniesieniu do ludobójstwa w Darfur, w Sudanie.
Artystka stara się o adopcje sudańskich bliźniąt, co stało się głównym tematem dokumentu: The Art Star and the Sudanese Twins, który został włączony w do programu Sundance Film Festival’s World Cinema Documentary Competition.
Życie osobiste.
Z małżeństwa z socjologiem Gregiem Durkinem ma dwóch synów.

</doc>
<doc id="1844059" url="https://pl.wikipedia.org/wiki?curid=1844059" title="Stanisław Barzdo">
Stanisław Barzdo

Stanisław Barzdo (ur. 6 stycznia 1916, zm. 4 maja 1942) – porucznik obserwator Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari.
Życiorys.
Absolwent Szkoły Podchorążych Piechoty w Komorowie. Na stopień podporucznika został mianowany ze starszeństwem z 1 października 1938 i 290. lokatą w korpusie oficerów piechoty. W marcu 1939 pełnił służbę w 83 pułku piechoty w Kobryniu na stanowisku dowódcy plutonu.
Po kampanii wrześniowej przedostał się do Wielkiej Brytanii, gdzie wstąpił do RAF (otrzymał numer służbowy P-0079). W 18 Operation Training Unit (Jednostka Szkolenia Operacyjnego) odbył przeszkolenie jako nawigator. Następnie służył w 305 Dywizjonie Bombowym Ziemi Wielkopolskiej im. Marszałka Józefa Piłsudskiego. 26 września 1941 roku w czasie powrotu z zadania bojowego znad Kolonii sześciu samolotów 305 dywizjonu jeden uległ wypadkowi przy lądowaniu. Z sześcioosobowej załogi zginęło 4 lotników, a dwóch zostało ciężko rannych w tym Stanisław Barzdo.
Dnia 4 maja 1942 roku załoga w składzie por. Antoni Jankowski, por. Stanisław Barzdo, Tadeusz Zagórski, Stanisław Gross, Władysław Wieraszka, Mieczysław Nowotarski wykonywała zadanie bojowe polegające na bombardowaniu Hamburga. W locie powrotnym ich samolot Vickers Wellington II został zestrzelony nad Morzem Północnym. Cała załoga zginęła. Zostali pochowani we wspólnym grobie w Slaglille w Danii.
Stanisław Barzdo pośmiertnie został odznaczony Orderem Virtuti Militari nr 9353.

</doc>
<doc id="1844061" url="https://pl.wikipedia.org/wiki?curid=1844061" title="Guild Wars Eye of the North (ścieżka dźwiękowa)">
Guild Wars Eye of the North (ścieżka dźwiękowa)



</doc>
<doc id="1844062" url="https://pl.wikipedia.org/wiki?curid=1844062" title="Hrabstwo Queens (Wyspa Księcia Edwarda)">
Hrabstwo Queens (Wyspa Księcia Edwarda)

Hrabstwo Queens (ang. "Queens County") - jednostka administracyjna kanadyjskiej prowincji Wyspa Księcia Edwarda i obejmująca jej środkową część.
Hrabstwo ma 77 866 mieszkańców. Język angielski jest językiem ojczystym dla 92,6%, francuski dla 2,2% mieszkańców (2011).

</doc>
<doc id="1844063" url="https://pl.wikipedia.org/wiki?curid=1844063" title="Rząd Zachodnioukraińskiej Republiki Ludowej">
Rząd Zachodnioukraińskiej Republiki Ludowej



</doc>
<doc id="1844065" url="https://pl.wikipedia.org/wiki?curid=1844065" title="Obrona Rybczy">
Obrona Rybczy

Obrona Rybczy – walki obronne polskiej samoobrony w Rybczy na Wołyniu z oddziałami UPA podczas rzezi wołyńskiej. Polakom udało się odeprzeć wszystkie ataki Ukraińców i utrzymać wieś aż do wejścia Armii Czerwonej w marcu 1944 r. W maju 1945 r. mieszkańcy Rybczy zostali przymusowo wysiedleni.
Przygotowania do obrony.
W związku z mordami na Polakach na przełomie 1942/1943, Rybczy pilnowały kilkuosobowe patrole. W marcu 1943 r. zorganizowano samoobronę. Ponieważ zabudowania wsi były rozrzucone na dużym obszarze, stworzono dwa bastiony obronne: pierwszy w murowanej szkole na wzniesieniu, a drugi po zachodniej stronie wsi, w składającym się z kilku murowanych budynków gospodarstwie Niewińskich. Stanowiska ogniowe mieściły się w schronach i bunkrach, które połączono rowami. Były one przystosowane do odpierania ataków nawet w przypadku okrążenia. Dowództwo samoobrony w szkole sprawowali członkowie konspiracji ZWZ-AK: Franciszek Mytkowski, ps. Ułan i Marcin Mysłowski, ps. Sołtys. Obroną zachodniego odcinka dowodził Jan Niewiński, ps. Sokół.
Od kwietnia 1943 r. do wsi napływali uchodźcy z sąsiednich wsi, chroniąc się przed mordami UPA. Pozwoliło to zwiększyć liczebność oddziału samoobrony do 250 osób. W jego szeregi wstąpiło też 5 byłych sowieckich żołnierzy, szukających w Rybczy schronienia przed UPA. W czerwcu 1943 r. AK przysłała do wsi wachmistrza Henryka Butyńskiego ps. Kobryń, który objął dowództwo nad całością obrony.
Obrońcy borykali się z licznymi problemami. Odczuwalny był brak broni – wyszukiwano ją na pobliskich pobojowiskach, kupowano od Niemców i Węgrów za żywność. Wystarano się także oficjalną drogą u Niemców w Krzemieńcu o karabiny, argumentując to koniecznością obrony przed Ukraińcami. Ponadto w związku z przeludnieniem i brakiem odpowiednich warunków higienicznych, we wsi wybuchła epidemia tyfusu i czerwonki, w wyniku której zmarło kilka osób. Sytuację udało się opanować dzięki staraniom Komitetu Opieki nad Uchodźcami. Jego przedstawicielka, Irena Sandecka, udzieliła wydatnej pomocy w polepszeniu warunków sanitarnych.
Upowcy, wiedząc o zorganizowanej obronie, starali się poznać siły samoobrony, wysyłając do wsi szpiegów. Od lipca uchodźcy przynosili wieści o przygotowywanym ataku, w związku z czym wykopano dodatkowe okopy i bunkry.
Napad.
5 sierpnia 1943 r. przed północą wieś została otoczona i zaatakowana przez siły UPA, mające wsparcie okolicznych Ukraińców. W pierwszym szeregu szli upowcy z bronią krótką, rakietnicami i pochodniami, podpalając budynki. W drugiej linii nacierali strzelcy, którzy ostrzeliwali polskie stanowiska. Na końcu zaś posuwali się chłopi uzbrojeni w narzędzia gospodarskie. Napastnikom udało się początkowo zaskoczyć Polaków i dotrzeć do skraju wsi. Jednak wkrótce potem oddział samoobrony, który wycofał się do punktów oporu, otworzył celny ogień. Podpalone domy i stodoły jasno oświetlały teren, co ułatwiło ostrzał. Po około czteroipółgodzinnej walce atak został odparty. Zginęło trzech mieszkańców wsi. Straty materialne były znacznie większe – spłonęły 42 budynki. Spowodowało to, że część mieszkańców wyjechała do Krzemieńca. Wachmistrz Butyński został odkomenderowany do Tarnopola, a dowództwo przejął Jan Niewiński.
Mimo niepowodzenia upowcy nie zrezygnowali ze zdobycia wsi. Zmienili jednak taktykę, nękając Rybczę atakami przeprowadzanymi na mniejszą skalę. 20 lutego 1944 r. oddział UPA próbował podstępem dostać się do wsi, podając się za oddział partyzantki radzieckiej. Jednak dzięki postawie Jana Niewińskiego, który wbrew doradcom nie wpuścił rzekomych partyzantów sowieckich do wsi, Rybcza ocalała. Upowcy odmaszerowali w stronę Wiśniowca, gdzie dokonali zbrodni na bezbronnej polskiej ludności.
Opuszczenie wsi.
15 marca 1944 r. w okolicy pojawiły się wojska sowieckie, co oznaczało koniec stanu oblężenia. Część mężczyzn zaciągnęła się do polskiego wojska (berlingowców). Jeszcze 9 kwietnia 1944 r. upowcy porwali jadących do Katerburga Franciszka Mytkowskiego i Marcina Mysłowskiego, których późnej zamordowali we wsi Willa.
W maju 1945 r. mieszkańcy wsi zostali ekspatriowani. Murowana szkoła, będąca w czasie walk samoobrony punktem oporu, została rozebrana.

</doc>
<doc id="1844067" url="https://pl.wikipedia.org/wiki?curid=1844067" title="A Christmas Duel">
A Christmas Duel

"A Christmas Duel" − utwór szwedzkiego zespołu rockowego The Hives nagrany w duecie z amerykańską piosenkarką Cyndi Lauper specjalnie na okres świąt Bożego Narodzenia. Kompozycja została wydana wyłącznie w Internecie, skąd internauci mogli ją pobrać za opłatą.
W grudniu 2008 r. piosenka zadebiutowała na szóstym miejscu notowania Swedish Singles Chart, gdzie ostatecznie najwyżej dotarła do pozycji #4.
"A Christmas Duel" to utwór, który zrzesza w sobie ckliwą, słodkawą muzykę i dość obrazoburczą zawartość liryczną.

</doc>
<doc id="1844069" url="https://pl.wikipedia.org/wiki?curid=1844069" title="Archont eponymos">
Archont eponymos

Archont eponymos (gr. ἄρχων "archon" – rządzący, ἐπώνυμος "eponymos" – "dawca imienia, nazwy") – przewodniczący kolegium archontów, zajmował się sprawami wewnętrznymi Aten. Od jego imienia nazywano rok. Przed reformami Solona, dostęp do tego urzędu mieli jedynie eupatrydzi.

</doc>
<doc id="1844070" url="https://pl.wikipedia.org/wiki?curid=1844070" title="Janczewski">
Janczewski

Janczewski – polski herb szlachecki z nobilitacji.
Opis herbu.
Na tarczy dzielonej w słup w polu prawym, czerwonym, nałęczka srebrna; w polu lewym, czerwonym gozdawa srebrna między dwiema różami srebrnymi w pas.
Herb posiada dwa hełmy w koronach. Klejnot na prawym - ogon pawi przebity strzałą srebrną, między dwoma takimiż rogami jelenimi. Klejnot na lewym - ogon pawi.
Labry - na hełmie prawym czerwone, podbite srebrem. Na hełmie lewym czerwone, z prawej podbite srebrem, z lewej złotem.
Najwcześniejsze wzmianki.
Nadany 12 lutego 1556 Jakubowi, Błażejowi i Maciejowi Janczewskim. Herb powstał przez adopcję do Nałęcza i Poroni. Anna Wajs pisze o adopcji do Nałęcza i Gozdawy, nie Poroni. Nałęcza mieli udzielić bracia z Czarnkowa, zaś Gozdawy Barbara, żona Sędziwoja z Czarnkowa. Herb jest niemal identyczny z nadanym 4 lata wcześniej herbem Graff.
Herbowni.
Janczewski.

</doc>
<doc id="1844071" url="https://pl.wikipedia.org/wiki?curid=1844071" title="Vincenzo Foppa">
Vincenzo Foppa

Vincenzo Foppa (ur. 1430 w Bagnolo Mela, zm. 1515) – włoski malarz renesansowy.
Urodził się w małej miejscowości Bagnolo Mella, niedaleko Brescii w Republice Weneckiej. W 1456 roku zamieszkał w Padwie i pracował dla książąt Mediolanu. W 1489 roku powrócił do BresciiWzorował się na stylu Andrea del Castagno i Carlo Crivelli a także tworzył pod wpływem twórczości Mantegny. Wiele jego prac zaginęło. Jego styl miał wpływ na twórczość Vincenzo Civerchio i Girolamo Romani
Do jego najważniejszych prac należą freski obecnie znajdujące się w galerii Brera w Mediolanie

</doc>
<doc id="1844073" url="https://pl.wikipedia.org/wiki?curid=1844073" title="Parafia Ducha Świętego w Szczecinku">
Parafia Ducha Świętego w Szczecinku

Parafia pw. Ducha Świętego w Szczecinku - parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1973 (samodzielna kuracja od 1926). Obsługiwana przez księży redemptorystów. 
Od czerwca 2011 proboszczem parafii jest o. Arkadiusz Sojka, były duszpasterz powołaniowy redemptorystów.
Miejsca święte.
Kościół parafialny.
Kościół pw. Ducha Świętego w Szczecinku
Kościół parafialny wybudowany w roku 1923, konsekrowany przez kard. Adolfa Bertrama rozbudowany w 2002, poświęcony przez bpa Edwarda Dajczaka. Siedziba parafii mieści się przy ulicy Klasztornej.

</doc>
<doc id="1844075" url="https://pl.wikipedia.org/wiki?curid=1844075" title="Ocalić Grace">
Ocalić Grace

Ocalić Grace – amerykański serial telewizyjny nadawany przez stację TNT od 23 lipca 2007 roku do 21 czerwca 2010 r. W Polsce nadawany przez stację FoxLife od 25 listopada 2009 r.
Fabuła.
Serial opowiada o życiu Grace Hanadarko – za dnia wzorowej i sumiennie wykonującej swoją pracę detektyw z Oklahoma City Police Department, a po godzinach kobiety nie stroniącej od kieliszka, szybkiej jazdy samochodem i ostrego seksu z przypadkowo poznanymi mężczyznami. Właśnie po jednej z takich libacji, tytułowa bohaterka potrąca przechodnia, który ginie na miejscu. W akcie desperacji prosi Boga o pomoc i, ku swojemu zdziwieniu, otrzymuje ją w postaci anioła o imieniu Earl.
Początkowo myśli, że jest to tylko alkoholowe złudzenie, wytwór jej fantazji (w czym utwierdza ją dodatkowo brat Johnny), jednak co chwilę znajduje dowody na to, że sytuacja rzeczywiście miała miejsce. Z czasem Grace dowiaduje się, że Earl nie jest „zwykłym” wysłannikiem Boga lecz aniołem ostatniej szansy. Podobno to właśnie dzięki niemu, postaci takie jak Franciszek z Asyżu czy Matka Teresa z Kalkuty powróciły na dobrą drogę życia.
Obsada.
Postacie drugoplanowe.
W epizodach wystąpili m.in.: Rebecca Wisocky, Kathy Baker, Wes Studi, F. Murray Abraham, Nina Siemaszko.

</doc>
<doc id="1844077" url="https://pl.wikipedia.org/wiki?curid=1844077" title="Imants Freibergs">
Imants Freibergs

Imants Freibergs (ur. 12 marca 1934 w Valmierze) – kanadyjski i łotewski informatyk, profesor, małżonek prezydent Republiki Łotewskiej (1999–2007). 
Życiorys.
Przez pierwsze dziesięć lat swojego życia mieszkał w Jełgawie i Rydze, gdzie uczęszczał do szkoły. W 1944 przez Niemcy przedostał się do Francji, gdzie uzyskał średnie wykształcenie. Od 1954 mieszkał w Kanadzie, uzyskując stopień magistra inżyniera na Uniwersytecie w Toronto. Zaangażował się w działalność w Radzie Organizacji Pierwszego Łotewskiego Święta Młodzieży, gdzie poznał przyszłą żonę Vairę Vīķe. W 1961 podjął pracę w charakterze informatyka w montrealskim oddziale firmy IBM. Uzyskał stopień doktora nauk informatycznych na Uniwersytecie McGill. W latach 1976–1999 pozostawał profesorem Uniwersytetu Quebecu w Montrealu. 
16 lipca 1960 wziął ślub z Vairą Vīķe. W październiku 1999 w związku z objęciem urzędu prezydenta kraju przez jego małżonkę zamieszkał na Łotwie. 
Został odznaczony Krzyżem Komandorskim z Gwiazdą Orderu Zasługi Rzeczypospolitej Polskiej (2005).

</doc>
<doc id="1844079" url="https://pl.wikipedia.org/wiki?curid=1844079" title="Władza (singel)">
Władza (singel)

Władza – utwór polskiego zespołu Closterkeller z jego piątego studyjnego albumu, "Cyan". Został wydany jako pierwszy singel promujący album w marcu 1996 roku.
Lista utworów.
Opracowano na podstawie materiału źródłowego.
Notowania.
Opracowano na podstawie materiału źródłowego.
Teledysk.
Utwór „Władza” został zilustrowany teledyskiem, który swą premierę telewizyjną miał w marcu 1996. W plebiscycie „Brum Top” czytelników pisma Brum, w kategorii „Najlepszy teledysk” uplasował się na 4. miejscu.
Teledysk był emitowany w telewizji, oprócz tego znalazł się na DVD Act III, wydanym w 2003 roku.
Klip w sposób metaforyczny przedstawia ogólną wymowę tekstu utworu, zawiera m.in. niezwykle sugestywną scenę walki pomiędzy boa dusicielem a szczurem.

</doc>
<doc id="1844081" url="https://pl.wikipedia.org/wiki?curid=1844081" title="Parafia Narodzenia Najświętszej Maryi Panny w Szczecinku">
Parafia Narodzenia Najświętszej Maryi Panny w Szczecinku

Parafia pw. Narodzenia Najświętszej Maryi Panny w Szczecinku – parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1973. Obsługiwana przez księży diecezjalnych. Siedziba parafii mieści się przy ulicy 3 Maja.
Miejsca święte.
Kościół parafialny.
Kościół pw. Narodzenia Najświętszej Marii Panny w Szczecinku
Kościół parafialny wybudowany w roku 1908.

</doc>
<doc id="1844082" url="https://pl.wikipedia.org/wiki?curid=1844082" title="Typ 85 (czołg)">
Typ 85 (czołg)

Typ 85 – chiński czołg podstawowy.
Historia.
W latach 80. ujawniono kolejny chiński czołg. Był to Typ 80. W ciągu kilku następnych lat nastąpiła jego modernizacja tworząc Typ 85. Zmodernizowano m.in. kadłub i wieżę (szczególnie w kwestii opancerzenia). Mechanizm ładowania zaczerpnięto z radzieckiego czołgu T-72
Opis.
Typ 85 jest czołgiem podstawowym II generacji. Załogę czołgu tworzy dowódca, działonowy i kierowca. Kierowca zajmuje miejsce w kadłubie, reszta załogi w wieży.
Wieża pancerna jest odlewana. Po jej prawej stronie znajduje się stanowisko dowódcy, po lewej zaś działonowego.
W wieży znajduje się zasadnicze uzbrojenie wozu: 125 mm armata czołgowa. Z armatą sprzężony jest karabin maszynowy kalibru 7,62 mm. Dodatkowo czołg wyposażony jest w przeciwlotniczy karabin maszynowy kalibru 12,7 mm umocowany na włazie działonowego. 
Napęd Typu 80 stanowi 12-cylindrowy, czterosuwowy, wysokoprężny, chłodzony cieczą silnik. 

</doc>
<doc id="1844088" url="https://pl.wikipedia.org/wiki?curid=1844088" title="Parafia św. Rozalii w Szczecinku">
Parafia św. Rozalii w Szczecinku

Parafia pw. Świętej Rozalii w Szczecinku - parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1983. Obsługiwana przez księży diecezjalnych. Siedziba parafii mieści się przy ulicy Świętej Rozalii.
Miejsca święte.
Kościół parafialny.
Kościół pw. św. Rozalii w Szczecinku
Kościół parafialny wybudowany w latach 1988-2005. 
Kościoły filialne i kaplice.
Kaplica w Bursie Katolickiej w Szczecinku

</doc>
<doc id="1844090" url="https://pl.wikipedia.org/wiki?curid=1844090" title="Angolachelys">
Angolachelys

Angolachelys – rodzaj żółwia skrytoszyjnego żyjącego w późnej kredzie na obecnych terenach Afryki. Został opisany przez Octávio Mateusa i współpracowników w 2009 roku w oparciu o niemal kompletną czaszkę, paliczek, dwa kręgi szyjne, proksymalną część kości biodrowej, fragmenty pancerza oraz niezidentyfikowane elementy (MGUAN-PA 002). Skamieniałości odkryto w pobliżu miejscowości Iembe w angolskiej prowincji Bengo. Pochodzą one ze złóż Tadi datowanych na górny turon, około 90 mln lat. Miejsce, w którym odnaleziono szczątki, znajduje się w pobliżu lokalizacji typowej mozazaura "Angolasaurus bocagei". Czaszka "Angolachelys mbaxi" jest dłuższa niż szersza i stosunkowo duża – od kłykcia potylicznego od czubka pyska mierzy 179 mm, a szerokość na wysokości kości kwadratowych wynosi 137 mm. Według analizy filogenetycznej przeprowadzonej przez autorów "Angolachelys" jest przedstawicielem grupy Eucryptodira należącym do kladu Angolachelonia – jego taksonem siostrzanym jest żyjąca w późnym apcie na obecnych terenach Wielkiej Brytanii "Sandownia". "Angolachelys" reprezentuje jedną z pierwszych linii ewolucyjnych owodniowców, której przedstawiciele zasiedlili południowy Atlantyk po oddzieleniu się Afryki od Ameryki Południowej.
Nazwa "Angolachelys" oznacza w grece klasycznej „angolski żółw”, zaś nazwa gatunkowa gatunku typowego, "mbaxi", znaczy „żółw” w używanych w Angoli językach nyaneka-nkumbi i kimbundo.

</doc>
<doc id="1844091" url="https://pl.wikipedia.org/wiki?curid=1844091" title="Angolachelys mbaxi">
Angolachelys mbaxi



</doc>
<doc id="1844092" url="https://pl.wikipedia.org/wiki?curid=1844092" title="Peter Simpson">
Peter Simpson

Peter Frederick Simpson (ur. 13 stycznia 1945) – angielski piłkarz występujący na pozycji obrońcy. Większą część kariery spędził w Arsenalu Londyn, którego był wychowankiem.

</doc>
<doc id="1844093" url="https://pl.wikipedia.org/wiki?curid=1844093" title="Parafia Miłosierdzia Bożego w Szczecinku">
Parafia Miłosierdzia Bożego w Szczecinku

Parafia pw. Miłosierdzia Bożego w Szczecinku - parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1994. Obsługiwana przez księży diecezjalnych. Siedziba parafii mieści się przy ulicy Kołobrzeskiej.
Miejsca święte.
Kościół parafialny.
Kościół pw. Miłosierdzia Bożego w Szczecinku
Kościół parafialny wybudowany w latach 1995–1997. 
Kościoły filialne i kaplice.
Kościół pw. św. Brata Alberta w Skotnikach

</doc>
<doc id="1844098" url="https://pl.wikipedia.org/wiki?curid=1844098" title="Leon Łochowski">
Leon Łochowski

Leon Łochowski (ur. 11 kwietnia 1938 w Warszawie, zm. 30 sierpnia 2017 tamże) – polski aktor teatralny i filmowy.
Życiorys.
Absolwent Państwowej Wyższej Szkoły Teatralnej w Warszawie (1960). Kierował Służbą Liturgiczną przy grobie ks. Jerzego Popiełuszki. Został pochowany na cmentarzu Wawrzyszewskim.

</doc>
<doc id="1844100" url="https://pl.wikipedia.org/wiki?curid=1844100" title="Parafia św. Franciszka z Asyżu w Szczecinku">
Parafia św. Franciszka z Asyżu w Szczecinku

Parafia pw. św. Franciszka z Asyżu w Szczecinku – parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona w 21 marca 1999. Siedziba parafii mieści się przy ulicy Bukowej 85.
Miejsca święte.
Kościół parafialny.
Kościół pw. św. Franciszka z Asyżu w Szczecinku
Kościół parafialny wybudowany w latach 1999-2000. 
Kościoły filialne i kaplice.
Kaplica pw. św. Jana Pawła II w Hospicjum św. Franciszka z Asyżu w Szczecinku

</doc>
<doc id="1844102" url="https://pl.wikipedia.org/wiki?curid=1844102" title="Tekken 3">
Tekken 3

Tekken 3 – trzecia gra z serii "Tekken" wydana na Namco System 12 i PlayStation. Jest to ostatnia część wydana na PlayStation, a jednocześnie pierwsza na platformie Namco System 12. "Tekken 3" został wydany w 1998 roku, a w 2005 roku znalazł się w grze "Tekken 5" w trybie Arcade History. Pojawił się także na PlayStation Classic.
Rozgrywka.
System wyprowadzania ciosów nie zmienił się w porównaniu do dwóch wcześniejszych wersji, nadal każda część ciała została przyporządkowana osobnemu przyciskowi. Ich odpowiednie kombinacje pozwalają wyprowadzać ciosy specjalne. W momencie wprowadzenia do sprzedaży ilość ciosów znajdujących się w grze była zbliżona do Virtua Fighter 3. Do walk wprowadzono złudzenie trzeciego wymiaru, pozwalając zawodnikom poruszać się w głąb plansz. Mimo to tła i grafika plansz nadal pozostała dwuwymiarowa.
W wersji na PlayStation do typowych trybów rozgrywki (Survival, Time Attack, Arcade, Time Battle, Practice) dodano dwa nowe: Force i Ball. Pierwszy z nich polega na poruszaniu się w prawą stronę ekranu i pokonywaniu kolejnych przeciwników, natomiast tryb Ball jest swoistą interpretacją siatkówki plażowej. Każdy cios coraz bardziej napędza piłkę, a zawodnik, który nie zdoła jej odbić, przyjmuje na siebie wszystkie użyte ciosy.
Fabuła.
Finał drugiego Turnieju Żelaznej Pięści wygrał Heihachi Mishima, mając za przeciwnika swojego syna, Kazuyę. Ciało młodego Mishimy zostało wrzucone do wulkanu, a demon, który je zamieszkiwał, zaatakował jego żonę. Ta zdołała się obronić.
15 lat później korporacja Mishima straciła kontakt z grupą, która nadzorowały wykopaliska archeologiczne, gdzie odkryto tajemniczą formę życia. Heihachi sam udał się na miejsce zdarzenia i znalazł tylko ciała, a od tego momentu na świecie zaczęli znikać wojownicy. W tym samym czasie Jun Kazama opowiada swojemu synowi, Jinowi, o ich przeszłości oraz o ojcu Jina – Kazuy. Pewnej nocy do domu Kazamów przybył bóg wojny, Jun kazała uciekać swojemu synowi, jednak ten przeciwstawił się napastnikowi.
Jin obudził się i zobaczył wokół siebie tylko zniszczony dom, a jego matka zniknęła. Udał się do swojego dziadka, aby ten go szkolił w technikach walk. Heihachi zrozumiał wtedy, że to bóg wojny odpowiada za tajemnicze zniknięcia wojowników.
Po czterech latach, gdy Jin miał już 19 lat, otworzono 3 Turniej Żelaznej Pięści.
Odbiór gry.
"Tekken 3" był jedną z najlepiej ocenianych gier w całej serii. Stał się pierwszą grą w trzyletniej historii Electronic Gaming Monthly, która dostała trzy maksymalne oceny na cztery możliwe. W grudniu 2006 gra znalazła się na 10. miejscu listy top10 serwisu GameSpot. We wrześniu 2004 Tekken 3 znalazł się również na 10. miejscu listy „Final PlayStation Top 10” PlayStation Magazine. Agregator gier Game Rankings uznał Tekkena 3 za najlepszą grę wydaną na PlayStation oraz 8. najlepszą grę w historii (według danych z 4 września 2010).

</doc>
<doc id="1844103" url="https://pl.wikipedia.org/wiki?curid=1844103" title="Szeroki Front">
Szeroki Front

Szeroki Front (, FA) – koalicja partii politycznych w Urugwaju.
Historia.
Poprzednio nosiła nazwę Postępowa - Szeroki Front - Nowa Większość. Utworzona została w 1994 roku. W jej skład wchodzą partie takie jak Zgromadzenie Urugwaju, Ruch Uczestnictwa Ludowego, Partia Chrześcijańsko-Demokratyczna, Komunistyczna Partia Urugwaju, Socjalistyczna Partia Urugwaju i Ruch Wyzwolenia Narodowego-Tupamaros.

</doc>
<doc id="1844104" url="https://pl.wikipedia.org/wiki?curid=1844104" title="Port lotniczy Arad">
Port lotniczy Arad

Port lotniczy Arad – położony 3 km na zachód od Arad, w zachodniej Rumunii, w historycznym regionie Siedmiogród. Port lotniczy położony jest 60 km na północ od Portu lotniczego Timișoara.

</doc>
<doc id="1844106" url="https://pl.wikipedia.org/wiki?curid=1844106" title="WWE New Year’s Revolution">
WWE New Year’s Revolution

New Year’s Revolution – zakończony cykl gal profesjonalnego wrestlingu produkowanych co styczeń w latach 2005–2007 przez World Wrestling Entertainment i nadawanych na żywo w systemie pay-per-view. Wszystkie trzy gale z cyklu należały do brandu Raw.
New Year’s Revolution zostało usunięte z kalendarza gal pay-per-view po redukcji ilości gal w 2008.
Wyniki gal.
2005.
New Year’s Revolution (2005) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 9 stycznia 2005 w Coliseo de Puerto Rico w San Juan w Portoryko. Emisja była przeprowadzana na żywo w systemie pay-per-view. Była to pierwsza gala w chronologii cyklu New Year’s Revolution.
Podczas gali odbyło się siedem walk, w tym jedna nietransmitowana w telewizji. Walką wieczoru był Elimination Chamber match o zawieszony World Heavyweight Championship, w którym Triple H pokonał Edge’a, Chrisa Benoit, Chrisa Jericho, Batistę oraz Randy’ego Ortona. Oprócz tego Trish Stratus odebrała od Lity jej WWE Women’s Championship, zaś Shelton Benjamin obronił WWE Intercontinental Championship pokonując Mavena.
2006.
New Year’s Revolution (2005) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 8 stycznia 2006 w Pepsi Arena w Albany w Nowym Jorku. Emisja była przeprowadzana na żywo w systemie pay-per-view. Była to druga gala w chronologii cyklu New Year’s Revolution.
Podczas gali odbyło się dziewięć walk, w tym jedna będąca częścią niedzielnej tygodniówki "Sunday Night Heat". W walce wieczoru John Cena obronił WWE Championship w Elimination Chamber matchu pokonując Shawna Michaelsa, Carlito, Kurta Angle'a, Chrisa Mastersa oraz Kane’a. Po walce Edge wykorzystał swój kontrakt Money in the Bank na Cenie, po czym pokonał go o mistrzostwo w singlowej walce. Oprócz tego Ric Flair pokonał Edge’a przez dyskwalifikacje broniąc WWE Intercontinental Championship.
2007.
New Year’s Revolution (2007) – gala wrestlingu wyprodukowana przez federację World Wrestling Entertainment (WWE) dla zawodników z brandu Raw. Odbyła się 7 stycznia 2007 w Kemper Arena w Kansas City w stanie Missouri. Emisja była przeprowadzana na żywo w systemie pay-per-view. Była to trzecia i ostatnia gala w chronologii cyklu New Year’s Revolution.
Podczas gali odbyło się dziewięć walk, w tym jedna nietransmitowana w telewizji. W walce wieczoru John Cena obronił WWE Championship pokonując Umagę. Oprócz tego walka Rated-RKO (Edge’a i Randy’ego Ortona) z D-Generation X (Triple H’em i Shawnem Michaelsem) o World Tag Team Championship zakończyła się bez rezultatu. Galę w systemie pay-per-view wykupiono 220 000 razy.

</doc>
<doc id="1844107" url="https://pl.wikipedia.org/wiki?curid=1844107" title="Parafia św. Krzysztofa w Szczecinku">
Parafia św. Krzysztofa w Szczecinku

Parafia pw. Świętego Krzysztofa w Szczecinku - parafia należąca do dekanatu Szczecinek, diecezji koszalińsko-kołobrzeskiej, metropolii szczecińsko-kamieńskiej. Została utworzona 29 sierpnia 2001. Obsługiwana przez księży diecezjalnych. Siedziba parafii mieści się przy ulicy Pomorskiej 43.
Miejsca święte.
Kościół parafialny.
Kościół pw. św. Krzysztofa w Szczecinku
Kościół parafialny budowany od 2006, poświęcony 25 lipca 2010 r.

</doc>
<doc id="1844109" url="https://pl.wikipedia.org/wiki?curid=1844109" title="Kerio">
Kerio

Kerio – rzeka w północno-zachodniej Kenii, w prowincji Wielkiego Rowu. Płynie z południa na północ i wpada do jeziora Turkana. Swoje źródła ma blisko równika, ale zwłaszcza w dolnym, północnym biegu jest rzeką okresową. W górnym biegu tworzy dolinę Kerio. Jest jedną z dłuższych rzek Kenii. Jej długość wynosi ok. 350 km.
Źródło: Kenya.Tanzania 1:2500000 Cartographia Budapest 1989

</doc>
<doc id="1844110" url="https://pl.wikipedia.org/wiki?curid=1844110" title="FGP">
FGP



</doc>
<doc id="1844111" url="https://pl.wikipedia.org/wiki?curid=1844111" title="Bob John">
Bob John

Robert Frederick „Bob” John (ur. 3 lutego 1899 – zm. 17 lipca 1982) − walijski trener i piłkarz. Początkowo występował w walijskich Barry Town i Caerphilly, lecz w 1922 rok trafił do Arsenalu, gdzie spędził 9 lat i z którym w 1930 roku zdobył Puchar Anglii. W 1950 roku między marcem a listopadem trenował Torquay United. Zmarł 17 lipca 1982 w Barry w wieku 83 lat. W 2008 roku jego dzieci wypożyczyły do Muzeum Arsenalu jego koszulki ze wszystkich trzech finałów Pucharu Anglii, w których występował.
Sukcesy.
Jako piłkarz.
Puchar Anglii

</doc>
<doc id="1844115" url="https://pl.wikipedia.org/wiki?curid=1844115" title="Scarlett (singel)">
Scarlett (singel)

Scarlett – utwór polskiego zespołu Closterkeller z jego czwartego studyjnego albumu, "Scarlet". Został wydany jako pierwszy singel zapowiadający album w listopadzie 1994 roku. Singel, a właściwie tzw. sampler wydany z okazji świąt, poza utworem „Scarlett” zawiera także kilka innych utworów wykonawców związanych wówczas z firmą PolyGram Polska.
Lista utworów.
Opracowano na podstawie materiału źródłowego.
Notowania.
Opracowano na podstawie materiału źródłowego.
Teledysk.
Utwór „Scarlett” został zilustrowany teledyskiem, który swą premierę telewizyjną miał w styczniu 1995. Reżyserem teledysku jest Jerzy Grabowski.
Teledysk był emitowany w telewizji, oprócz tego znalazł się na DVD Act III, wydanym w 2003 roku.

</doc>
<doc id="1844116" url="https://pl.wikipedia.org/wiki?curid=1844116" title="If Your Girl Only Knew">
If Your Girl Only Knew

If Your Girl Only Knew – inauguracyjny, główny singel promujący drugi studyjny album Aaliyah pt. "One in a Million" (1996). Jest to kompozycja autorstwa Missy Elliott i Tima „Timbalanda” Mosleya, Timbaland jest także odpowiedzialny za produkcję singla, który wydano w drugim kwartale 1996 roku (w 1997 miała też miejsce jego reedycja, z singlem „One in a Million” na stronie A wydania).
Sama Aaliyah nazywa ten utwór własną wersją ballady „If Only You Knew” z repertuaru Patti LaBelle.
Teledysk.
Wideoklip do utworu „If Your Girl Only Knew” wyreżyserował Joseph Kahn. Aaliyah, jej brat Rashad Haughton i grupa statystów występują w rolach uczestników imprezy. Wokalistka ma na sobie ciemny, skórzany strój oraz okulary przeciwsłoneczne i bandanę, które były w tym okresie jej znakiem rozpoznawczym. W teledysku w rolach cameo pojawili się także Missy Elliott, Timbaland, Lil’ Kim, Ginuwine i członkinie zespołu 702.

</doc>
<doc id="1844117" url="https://pl.wikipedia.org/wiki?curid=1844117" title="Imelda Lambertini">
Imelda Lambertini

Imelda Lambertini (ur. 1320-1322 w Bolonii, zm. 12 maja 1333 tamże) – włoska zakonnica, dominikanka, dziewica, błogosławiona Kościoła katolickiego.
Życiorys.
Nieznana jest dokładna data narodzin Imeldy. Urodziła się w Bolonii, jako jedyne dziecko hrabiego Egano Lambertini i Castory Galuzzi. Jej rodzice byli pobożnymi katolikami, znanymi ze swojej dobroci dla upośledzonych. Jako młoda dziewczyna, Imelda miała pragnienie przyjmowania Eucharystii. Jednak według prawa kościelnego z tamtego okresu, Sakrament Eucharystii można było przyjąć po czternastym roku życia. Imelda była rozczarowana, ale zaakceptowała stanowisko Kościoła i decyzję rodziców.
W wieku dziewięciu lat wstąpiła do klasztoru sióstr Dominikanek. Mimo tej decyzji nadal była pozbawiona możliwości uczestniczenia w pełnej ofierze mszy.
12 maja 1333, w wigilię święta Wniebowstąpienia Pańskiego, podczas modlitwy w kościele, nad jej głową unosiła się jaśniejąca blaskiem hostia. Siostry, które były świadkami tego zjawiska wywnioskowały, że wolą Boga jest spełnienie prośby Imeldy. Po udzieleniu sakramentu przez kapłana, dziewczynka zmarła w wieku ok. 11 lat.
Została pochowana w klasztorze dominikanek św. Marii Magdaleny (na drodze krzyżowej) w Val di Pietra pod Bolonią 13 maja 1333.
Kult.
20 grudnia 1826 papież Leon XII zatwierdził jej kult.
W 1891 roku powstało w Prouille (w ówczesnej diecezji Tuluzy) "Bractwo Dobrej Pierwszej Komunii Świętej i Wytrwałości", przyłączone do zakonu kaznodziejskiego 21 sierpnia 1893 i zatwierdzone przez Leona XIII 7 maja 1896 roku.
W 1799 siostry zakonne przeniosły się do Bolonii, zabierając ze sobą relikwie Imeldy. Jej zachowane od rozkładu ciało spoczywa w kościele św. Zygmunta (wł. "Chiesa di San Sigismondo in Bologna") katolickiego uniwersytetu (wł. "Centro Universitario Cattolico San Sigismondo").
Bł. Imeldę ogłoszono patronką wszystkich dzieci przystępujących do Pierwszej Komunii Świętej.
W 1910 papież Pius X patronat ten ponownie zatwierdził i w tym samym roku wydał dekret "Quam singulari", w którym ogłosił, że dzieci będą mogły przyjmować Komunię Świętą w wieku ośmiu lat.
Wspomnienie liturgiczne bł. Imeldy w Kościele rzymskokatolickim obchodzone jest w dzienną pamiątkę śmierci (12 maja), natomiast w zakonach św. Dominika 13 maja za "Martyrologium Rzymskim".

</doc>
<doc id="1844120" url="https://pl.wikipedia.org/wiki?curid=1844120" title="Ulica Starowiślna w Krakowie">
Ulica Starowiślna w Krakowie

Ulica Starowiślna – ulica w Krakowie.
Opis.
Ulica została wytyczona w 1881 roku. Początkowo kończyła się przy ulicy Dajwór. W 1898 wydłużona do ul. św. Wawrzyńca. Po wybudowaniu mostu Krakusa w 1913 roku została wydłużona do Wisły. Ulicą przebiega torowisko tramwajowe. 
Nazwa ulicy pochodzi od koryta Starej Wisły, które przecinała w miejscu dzisiejszego skrzyżowania z ul. Józefa Dietla. W okresie od 1916 do 1926 nosiła nazwę ul. 5 Listopada dla uczczenia decyzji cesarzy Niemiec i Austro-Węgier ogłoszonej aktem 5 listopada 1916 i zapowiadającej odbudowę wolnej Polski. W czasach PRL nosiła nazwę Bohaterów Stalingradu.

</doc>
<doc id="1844129" url="https://pl.wikipedia.org/wiki?curid=1844129" title="Paul Davis (ur. 1961)">
Paul Davis (ur. 1961)

Paul Vincent Davis (ur. 9 grudnia 1961) – brytyjski piłkarz występujący na pozycji pomocnika. Jest wychowankiem Arsenalu i to w tym klubie spędził większą część swojej kariery (17 lat). Po opuszczeniu Londynu Davis przez krótki czas występował w norweskim Stabæk Fotball. Swoją karierę zakończył w 1996 roku po jednym sezonie gry dla Brentford. 27 października 2005 roku został asystentem nowego menadżera Kettering Tow Paula Gascoigne, lecz po zaledwie sześciu tygodniach pracy, 5 grudnia zarówno Davis, jak i Gascoigne opuścili klub.

</doc>
<doc id="1844133" url="https://pl.wikipedia.org/wiki?curid=1844133" title="2005 RN43">
2005 RN43



</doc>
<doc id="1844134" url="https://pl.wikipedia.org/wiki?curid=1844134" title="2001 UR163">
2001 UR163



</doc>
<doc id="1844137" url="https://pl.wikipedia.org/wiki?curid=1844137" title="Annapolis (hrabstwo)">
Annapolis (hrabstwo)

Annapolis – historyczne hrabstwo ("geographic county") kanadyjskiej prowincji Nowa Szkocja z ośrodkiem w Annapolis Royal, powstałe w 1759, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 3189,14 km², a zamieszkiwało wówczas ten obszar 20 591 osób.
Hrabstwo, którego nazwa jest pochodną miana stolicy, zostało ustanowione 17 sierpnia 1759 i do 1837 obejmowało również tereny współczesnego hrabstwa Digby.
Według spisu powszechnego z 2011 obszar hrabstwa zamieszkiwało 20 756 mieszkańców; język angielski był językiem ojczystym dla 95,9%, francuski dla 2,2% mieszkańców.

</doc>
<doc id="1844141" url="https://pl.wikipedia.org/wiki?curid=1844141" title="Antigonish (hrabstwo)">
Antigonish (hrabstwo)

Antigonish (1785–1863 "Sydney") – historyczne hrabstwo ("geographic county") kanadyjskiej prowincji Nowa Szkocja z ośrodkiem w Antigonish, powstałe w 1785, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 1457,99 km², a zamieszkiwało wówczas ten obszar 19 301 osób.
Hrabstwo, pierwotnie nazwane na cześć Thomasa Townshenda, wicehrabiego Sydney i obejmujące tereny na wschód od linii rzeki St Mary's River, zostało wydzielone z hrabstwa Halifax w 1785 i do 1836 obejmowało również tereny współczesnego hrabstwa Guysborough (od 1823 stanowiących jeden z dwóch dystryktów hrabstwa Sydney), a od 1863 funkcjonuje pod obecną nazwą, pochodzącą od miana stolicy.
Według spisu powszechnego z 2011 obszar hrabstwa zamieszkiwało 19 589 mieszkańców; język angielski był językiem ojczystym dla 93,9%, francuski dla 3,0% mieszkańców.

</doc>
<doc id="1844142" url="https://pl.wikipedia.org/wiki?curid=1844142" title="Boris Iofan">
Boris Iofan

Boris Michajłowicz Iofan (; ur. w Odessie, zm. 11 marca 1976 w Moskwie) – radziecki architekt, laureat Nagrody Stalinowskiej II stopnia (1941), członek KPZR od 1926 roku.
Studiował w Odessie i w Rzymie. Do Rosji powrócił w 1924 roku. 
Zaprojektował sanatorium rządowe w Barwisze (1929) i dom mieszkalny dla Rady Komisarzy Ludowych ZSRR przy ulicy Sierafimowicza, zwany „Domem na nabierieżnoj” (1927–1931). 
Najbardziej znanym projektem Borisa Iofana jest niezrealizowany budynek Pałacu Rad (ros. Дворец Советов), pod budowę którego wyburzono sobór Chrystusa Zbawiciela. Budynek miał mieć wysokość 420 metrów, a na jego szczycie miał stanąć posąg Lenina wysokości 70 metrów. Budynek nie został zrealizowany ze względu na wybuch wojny. Po wojnie wykop fundamentowy wykorzystano na kąpielisko z podgrzewaną wodą. Po upadku ZSRR kąpielisko zlikwidowano i odbudowano cerkiew. 
Boris Iofan zaprojektował pawilon ZSRR na Wystawie Światowej w Paryżu (1937) wraz z rzeźbą „Robotnik i kołchoźnica” autorstwa Wiery Muchiny.

</doc>
<doc id="1844144" url="https://pl.wikipedia.org/wiki?curid=1844144" title="Lyn">
Lyn

Lyn – rzeka w Wielkiej Brytanii, w Anglii w hrabstwach Devon i Somerset. Bierze początek z połączenia się dwóch rzek: West Lyn i East Lyn, które łączą się w Lynmouth, kilkaset metrów przed ujściem do Kanału Bristolskiego. Łączna powierzchnia dorzecza Lyn wynosi 95 km².
West Lyn.
Jest krótszym z dopływów. Źródła rzeki znajdują się w pobliżu wioski Barbrook na wyżynie Exmoor w hrabstwie Somerset na wysokości 300 m n.p.m. Przez większą część biegu West Lyn płynie przez teren hrabstwa Devon. Rzeka jest obiektem zainteresowania naukowego; po powodzi w r. 1952 zostały odsłonięte stare formy sedymentacyjne. Na rzece zbudowana jest mała elektrownia wodna zaopatrująca w prąd Lynton i Lynmouth.
Z rzeki czerpana jest woda napędzająca wybudowaną w 1890 roku kolejkę klifową łączącą Lynton i Lynmouth. Ustawa parlamentarna zapewnia spółce eksploatującej kolej bezpłatny dostęp do wody z rzeki.
East Lyn.
Wypływa w hrabstwie Somerset na poziomie 230 m n.p.m. w pobliżu wsi Hor Oak Water. Rzekę tworzą dwa dopływy: Oare Water i Badgeworthy Water. 16 sierpnia 1952 po fali intensywnych opadów rzeką spłynęło 40 000 ton pni drzew, kamieni i brył ziemi naniesionych z terenu wyżyny Exmoor, które rzeka następnie wyrzuciła na brzeg u ujścia w Lynton i Lynmouth, doprowadzając do poważnego zniszczenia miasta oraz wiosek Barle, Exe, Heddon i Bray. Poprzednia taka powódź miała miejsce w r. 1770. Na rzece możliwe jest uprawianie wędkarstwa.
Turystyka.
Obie rzeki płyną przez teren Parku Narodowego Exmoor. Częściowo brzegami prowadzi szlak turystyczny Tarka Trail. W Lynmouth rzeka przecina szlak South West Coast Path. W Lynton mieści się minimuzeum rzeki "Power of Water".

</doc>
<doc id="1844146" url="https://pl.wikipedia.org/wiki?curid=1844146" title="East Lyn">
East Lyn



</doc>
<doc id="1844147" url="https://pl.wikipedia.org/wiki?curid=1844147" title="Cape Breton (hrabstwo)">
Cape Breton (hrabstwo)

Cape Breton – historyczne hrabstwo ("geographic county") kanadyjskiej prowincji Nowa Szkocja z ośrodkiem w Sydney, istniejące 1765–1784, powstałe ponownie w 1820, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2467,74 km², a zamieszkiwało wówczas ten obszar 98 722 osoby.
Hrabstwo, którego nazwa pochodzi od przylądka Cape Breton, pierwotnie istniało w latach 1765–1784, a następnie zostało ustanowione ponownie w 1820 i obejmowało cały obszar wyspy Cape Breton, w latach 1835–1851 już jedynie tereny współczesnych hrabstw Cape Breton i Victoria, od 1851 (delimitacja 1852) we współczesnych granicach.
Według spisu powszechnego z 2011 obszar hrabstwa zamieszkiwało 101 619 mieszkańców; język angielski był językiem ojczystym dla 94,8%, mi'kmaq dla 2,8%, francuski dla 0,9% mieszkańców.

</doc>
<doc id="1844148" url="https://pl.wikipedia.org/wiki?curid=1844148" title="West Lyn">
West Lyn



</doc>
<doc id="1844149" url="https://pl.wikipedia.org/wiki?curid=1844149" title="Milicja Ludowa Robotniczej Partii Polskich Socjalistów">
Milicja Ludowa Robotniczej Partii Polskich Socjalistów

Milicja Ludowa Robotniczej Partii Polskich Socjalistów (ML RPPS) – formacja wojskowo-sabotażowa podległa Robotniczej Partii Polskich Socjalistów (RPPS). 
Historia.
Wkrótce po wkroczeniu w 1939 r. i okupacji Polski przez wojska niemieckie, rozpoczęła w Warszawie konspiracyjną działalność lewica socjalistyczna. Byli członkowie PPS, radykalna młodzież z Lewicy Akademickiej OMTUR oraz członkowie Czerwonego Harcerstwa w szeregach ochotniczej Robotniczej Brygady Obrony Warszawy, w obronie przeciwlotniczej, w Straży Pożarnej i Obywatelskiej - od razu stanęli do zdecydowanej walki z okupantem. 
Początkowo gromadzili i ukrywali uzbrojenie, tworzyli grupy konspiracyjne, a następnie z tych grup już na początku 1940 r. powołali socjalistyczną organizację - Barykada Wolności, w której młodzież utworzyła zalążki grup bojowych. We wrześniu 1941 r. na bazie Barykady Wolności zostaje utworzona partia socjalistyczna - Polscy Socjaliści. PS powołała do walki zbrojne oddziały - Formacje Bojowo-Milicyjne Polskich Socjalistów. W dniu 11 kwietnia 1943 Polscy Socjaliści zostali przekształceni w Robotniczą Partię Polskich Socjalistów a organizacje młodzieży w Związek Młodzieży Socjalistycznej. Z tych ugrupowań powstała Milicja Ludowa RPPS.
ML RPPS powstała w marcu 1943 z części Formacji Bojowo-Milicyjnych Polskich Socjalistów, które nie przekształciły się w Socjalistyczną Organizację Bojową. Podlegała kierownikowi Wydziału Wojskowego KC RPPS Janowi Mulakowi ps. „Franciszek". W kwietniu 1943 struktury Milicji weszły w skład Polskiej Armii Ludowej, zachowując jednak autonomię. Reprezentantem Milicji w Komendzie Głównej PAL był Stanisław Błaszyczyk (zastępca kierownika wydziału wojskowego RPPS).
Komendantami Milicji Ludowej byli: Władysław Andrzejczak ps. „Antek" (aresztowany w lipcu 1943), Stanisław Dobiszewski ps. „Bolesław", Edward Piestrzyński ps. „Maks". 
Pododdziały ML-RPPS przeważnie wywodziły się z działaczy OMTUR, Czerwonego Harcerstwa, gdzie przetrwały koleżeńskie, międzywojenne sympatie i przyjaźnie. Powszechne było zjawisko uczestnictwa całych rodzin w działalności konspiracyjnej. Najliczniejszą grupę rodzinną stanowili bracia Dobiszewscy z Warszawy i Płocka, dwie rodziny Fotków z Warszawy oraz ich kuzyni z Czerwińska, Nasielska, Włocławka, Wyszogrodu i Zakroczymia, trzech braci Karlickich, trzy osoby Żeglińskich, trzy osoby Suskich, cztery osoby Rajskich z Radomia, rodzina Kraszewskich z Radomia oraz wiele grup dwuosobowych. 
Oddziały Milicji Ludowej działały w Warszawie, a także województwach skierniewickim, radomszczańskim, lubelskim. Nie przekraczały kilkuset ludzi. W maju 1944, po rozłamie w RPPS i wyodrębnieniu się grupy prokomunistycznej Edwarda Osóbki ps. „Morawski", niektóre oddziały Milicji Ludowej RPPS włączyły się w skład Armii Ludowej, reszta pozostała w PAL. 
Oddziały Milicji Ludowej RPPS.
Warszawa.
W Warszawie struktury Milicji obejmowały ok. 150 osób w siedmiu grupach bojowych. Komendantem okręgu był. Marian Lisowski ps. „Lis". W dniach 13-14 czerwca 1943 r. grupa bojowa Milicji RPPS wykonała akcję spalenia wojskowych magazynów materiałów pędnych w Forcie Wawrzyszewskim. Akcją dowodził komendant ML RPPS - Władysław Andrzejczak. Część żołnierzy z Żoliborza pod dowództwem Ryszarda Suskiego ps. „Żarłok", w 1944 przeszła do 3 kompanii Batalionu Armii Ludowej im. Czwartaków. Oddziały Milicji w PAL utworzyły natomiast Brygadę PAL im. Stanisława Dubois (dowódca Janusz Szemley ps. „Arpad"). W Powstaniu warszawskim Brygada w składzie 100 ludzi, z czego połowa była uzbrojona nie weszła do bezpośrednich walk. W walkach wzięły natomiast udział 12-osobowy oddział por. Jana Szelubskiego ps. „Leszek" (początkowo bez broni jako oddział pomocniczy), oraz grupa Milicji por. Leszka Rose (oba na Powiślu), niewielka grupa Milicji RPPS na Żoliborzu, która przyłączyła się do AL Mieczysława Kutnera oraz kompania por. Ryszarda Suskiego ps. „Żarłok" (zginął 11 sierpnia), a następnie kpt. Jana Szaniawskiego ps. „Szwed", w ramach AL. 
Dowódcą ML-RPPS Warszawa był Stanisław Dobiszewski ps. "Bolesław", a następcą z kolei został Ryszard Suski ps. "Żarłok", który bezpośrednio dowodził najliczniejszym oddziałem Żoliborskim. Silny oddział był na Rakowcu dowodzony przez Tadeusza Leję ps. "Ułan". W śródmieściu Warszawy został zorganizowany przez Jerzego Żeglińśkiego ps. "Maks" trzeci oddział ML-RPPS, który później przeszedł pod rozkazy Józefa Małeckiego ps. "Sęk" przy głównym sztabie AL. Na Powiślu działała silna grupa ML-RPPS dowodzona przez "Zielnego".
Samodzielne "piątki" działały także w wielu zakładach na terenie Warszawy, Radomia, w Skarżysku Kamiennym np.
-w fabryce "Juchnikowski i S-ka" przy ul. Podchorążych 39, dowódcą był Władysław Małek ps. "Bystry".
-w zakładach Philips przy ul. Karolkowej dowódcą był Stefan Włochowski ps. "Taśma".
-w zakładach naprawczych samochodów wojskowych przy ul. Fabrycznej 1c dowódcą był Jerzy Muszyński ps. "Miglans".
-na osiedlu Rakowiec spec-grupą dowodził Józef Sawicki ps. "Wiktor".
Na terenie Warszawy w lipcu 1943 r. została zorganizowana i działała grupa „W” wywiadowczo-dywersyjna dowodzona przez Jana Fotka ps. „Wieńczysław”, która bezpośrednio podlegała Stefanowi Dobiszewskiemu ps. „Bolesław”. Z tych i innych piątek wiosną 1944 r. Utworzono śródmiejską kompanię. Również piątki działały na terenie dzielnic: Bielany, Ochota, Czerniaków, Marymont, Rakowiec, Mokotów, Koło, Bródno, Wola, Praga.
W omawianym okresie grupy bojowe przeprowadziły wiele akcji zbrojnych, dokonywały sabotażu, zajmowały się malowaniem haseł, kolportażem ulotek, gazetek konspiracyjnych. Szczególną działalnością było wspomaganie bojowych organizacji żydowskich w Getcie Warszawskim. Dostarczano broń, amunicje, żywność, dokumenty legalizacyjne. Już po wojnie w 1978 r. za tę działalność zostali wyróżnieni medalem „Sprawiedliwy wśród Narodów Świata” aktywiści ML-RPPS małżeństwo Maria i Jan Brzezińscy ps. „Ksiądz”.
Znaczną aktywność bojową przejawiały grupy pod dowództwem Ryszarda Suskiego ps. „Żarłok”, Jerzego Żeglińskiego ps. „Maks”, Tadeusza Leji ps. „Ułan”, Tadeusza Karlickiego ps. „Karlik”, Tadeusza Sałki ps. „Sałata”, Jerzego Fotka ps. „Robert”, Stefana Włochowskiego ps. „Taśma”. Wymienione grupy, oddziały ML RPPS-AL między innymi dokonały:
-grupa „Żarłoka”: zaatakowała Fort Wawrzyszewski niszcząc i paląc składy i samochody ciężarowe. W styczniu 1944 r. przeprowadziła zbrojny wypad ma PZUW konfiskując znaczne kwoty pieniężne. W marcu 1944 r. zorganizowała akcje na niemiecką firmę „Nikiel” przy ul. Długiej – konfiskując pieniądze i dwa pistolety. W maju 1944 r. opanowała mieszkanie oficera Gestapo na placu Trzech Krzyży zdobywając broń, ciekawe dokumenty, broń i umundurowanie. Grupa „Żarłoka” wykonała kilka wyroków śmierci, m.in. 27 lutego 1944 r. w restauracji przy ul. Długiej zlikwidowała funkcjonariusza Kripo prowadzącego sprawy żydowskie. Również udana akcja została przeprowadzona na „Kinoteatr Miejski” przy ul. Długiej.
-grupa ML RPPS z Rakowca pod dowództwem „Ułana” przeprowadziła akcję na kino „Świt” przy ul. Suzina na Żoliborzu.
-grupa plutonu Jerzego Żeglińskiego „Maksa” dokonała kilku wypadów na wagony kolejowe na górkach rozrządowych Bródno-Pelcowizna i Zacisze-Olszynka Grochowska zdobywając broń, umundurowanie, obuwie, artykuły sanitarne – przekazując do Magazynu Sztabu Głównego AL na ul. Miedzianą. Grupy bojowe „Sałaty – T. Sałka i „Roberta” Jerzego Fotka uderzyły na drukarnię przy ul. Złotej i tamki zdobywając sprzęt drukarski. Grupy bojowe „Kolejarza” z Radomia i Skarżyska Kamiennego zniszczyły parowozy przeznaczone do wojskowych transportów. Na przestrzeni lat 1942-1944 piątka ML RPPS z Wytwórni Broni w Radomiu wykradła części i całe pistolety, które następnie były przekazywane Janowi Brzezińskiego i Janowi Fotkowi ps. „Wieńczysław” na wyposażenie ML RPPS. Trzeba zaznaczyć, że na przestrzeni lat 1943-1944 żołnierze ML RPPS wzmożyli akcje zbrojne w celu uzyskania broni. Dokonano ok. 70 takich akcji.
Wybuch Powstania warszawskiego spowodował szereg zmian personalnych i organizacyjnych. Szefem Sztabu AL Okręgu I Warszawa został mianowany Jan Szelubski ps. „Leszek”. Na bazie 3 plutonu ML RPPS została utworzona 3 kompania „Czwartaków” pod dowództwem „Żarłoka”. Natomiast w Śródmieściu kompanią dowodził Jan Bieliński vel Szaniawski ps. „Szwed”. W sierpniu 1944 r. do boju weszły wszystkie piątki, grupy, oddziały ML RPPS-AL. Walczyły one we wszystkich dzielnicach Warszawy w bojach bezpośrednich, na barykadach i w osłonie desantu WP na Powiślu, w bojach o budynek Pasty i Dworzec Gdański. Na terenie Woli w ramach zgrupowania AK „Chrobry II”, walczył pluton RPPS-AL Jerzego Żeglińskiego ps. „Maks”, który bronił odcinka "Wronia" na barykadach u zbiegu ulic Wronia – Prosta – Pańska i Plac Kazimierza. 28 sierpnia pluton ten został skierowany na Czerniaków, gdzie bronił bloku BGK na ulicy Rozbrat pomiędzy ulicą Przemysłową i Rozbrat. Walki na tym odcinku były bardzo ciężkie, o czym świadczy fakt, że budynek został zdobyty dopiero po wprowadzeniu czołgu-miny typu „Goliat”. Na terenie Czerniakowa walczyła Kompania AL „Blaszanka”, w składzie trzech plutonów – „Blaszanka”, „Newada” i „Starówka”. Na terenie Ochoty w dniach od 1 do 11 sierpnia walczyła drużyna RPPS-AL Józefa Sawickiego, która starała się przebić do Śródmieścia. Z uwagi na opanowanie Ochoty przez wojska niemieckie, drużynę rozwiązano, a jej członkowie na własną rękę docierali do Śródmieścia i ochotniczo włączali się do walki w oddziałach AK.
Oddział podwarszawski.
W okręgu podwarszawskim działały oddziały: Tadeusza Bilewicza ps. „Konrad" (Falenica), Józefa Ładno (Pruszków) oraz grupa w Ursusie. Wspomina się również o oddziale związanym z RPPS w Skierniewicach pod dowództwem Franciszka Cabana (ok. 70 osób). W lecie 1943 powstały oddziały garnizonowe m.in. w Legionowie, Radomiu, Końskich, Sochaczewie, Lublinie i Dęblinie. Po powstaniu warszawskim w okolicach Milanówka działała grupa dywersyjna Milicji Ludowej Jerzego Bednarczyka. W 1943 działał w Garwolińskiem oddział Milicji Ludowej - dowódca J. Szubelski ps. „Leszek", następnie B. Baranowski ps. „Czarny".
Okręg lubelski.
W okręgu lubelskim działał krótko niewielki oddział Leona Miernika, Jana Lejwody i Stanisława Lidela, który w lutym 1944 wszedł w skład Armii Ludowej. W rejonie Garwolin – Puławy – Ryki, przez dłuższy okres funkcjonował kilkudziesięcioosobowy oddział Milicji Ludowej RPPS, dowodzony przez Bronisława Baranowskiego ps. „Czarny", a następnie przez Jana Szelubskiego. W oddziale tym przebywało wielu żołnierzy z września 1939 żydowskiego pochodzenia, uwolnionych przez oddział. Według prof. Krzysztofa Dunin-Wąsowicza, powołującego się na relację Jana Mulaka, większość oddziału została wymordowana w październiku 1943 przez Narodowe Siły Zbrojne. Według dr Piotra Gontarczyka, powołującego się na różne źródła, żydowskich partyzantów wymordowali ich właśni współtowarzysze. Sam Szelubski, którego relacja jest głównym źródłem wniosków Gontarczyka pisze, iż antysemici z oddziału RPPS byli w zmowie z bandą NSZ „Zagończyka", o czym Gontarczyk nie wspomina. W Białej Podlaskiej funkcjonowała grupa bojowa licząca 3 zespoły po 14 ludzi. Dowodził nimi Bohdan Kosiński „Zygmunt". Grupa została wcielona do PAL. Oddział rozwiązano 10 sierpnia 1944.
Okręg kielecki.
W kieleckim koło Włoszczowy działała krótko grupa RPPS pod dowództwem Henryka Domeradzkiego ps. „Styl", zaś w Będkowicach-Baby niedaleko Piotrkowa Trybunalskiego działała grupa Władysława Maciocha. Koło Końskich działał oddział Milicji Ludowej RPPS, pod dowództwem Ludwika Borowieckiego ps. „Odmęt". Oddział funkcjonował od lata 1943 zaś w maju 1944 wszedł jako autonomiczna struktura, w skład Armii Ludowej (Oddział im. Bartosza Głowackiego).
Upamiętnienie.
Działania bojowe Milicji Ludowej RPPS zostały upamiętnione na Grobie Nieznanego Żołnierza w Warszawie, po II wojnie światowej napisem na jednej z tablic - "MILICJA LUDOWA".

</doc>
<doc id="1844150" url="https://pl.wikipedia.org/wiki?curid=1844150" title="Sture Sivertsen">
Sture Sivertsen

Sture Sivertsen (ur. 16 kwietnia 1966 r. w Levanger) – norweski biegacz narciarski, trzykrotny medalista olimpijski i czterokrotny medalista mistrzostw świata.
Kariera.
Specjalizował się w stylu klasycznym. Jego olimpijskim debiutem były igrzyska w Lillehammer. To właśnie na igrzyskach odbywających się w jego ojczyźnie osiągnął swój największy indywidualny sukces olimpijski zdobywając brązowy medal w biegu na 50 km techniką klasyczną. Na tych samych igrzyskach zdobył także wraz z Vegardem Ulvangiem, Thomasem Alsgaardem i Bjørnem Dæhlie srebrny medal w sztafecie 4x10 km. Zajął także 5. miejsce na dystansie 10 km oraz 7 w biegu pościgowym. Sivertsen wziął także udział w igrzyskach olimpijskich w Nagano. Indywidualnie zaprezentował się dużo słabiej, w swoim najlepszym występie w biegu na 30 km stylem klasycznym zajmując 15. miejsce. Mimo to sztafeta norweska w składzie: Sivertsen, Erling Jevne, Bjørn Dæhlie i Thomas Alsgaard wywalczyła złoty medal, wyprzedzając na podium kolejno reprezentacje Włoch i Finlandii. Na późniejszych igrzyskach Sivertsen już nie startował.
W 1991 r. zadebiutował na mistrzostwach świata biorąc udział w mistrzostwach w Val di Fiemme. Zajął tam 7. miejsce w biegu na 30 km techniką klasyczną. Mistrzostwa świata w Falun były najlepszymi w jego karierze. Sture zdobył tam złote medale w biegu 10 km stylem klasycznym oraz razem z Ulvangiem, Terje Langlim i Dæhlie w sztafecie 4x10 km. Sivertsen startował także na mistrzostwach świata w Thunder Bay oraz mistrzostwach w Trondhiem z których także przywiózł złote medale wywalczone w sztafecie. Indywidualnie jego najlepszymi wynikami były piąte miejsca na dystansach 10 i 50 km techniką klasyczną, oba wywalczone w Trondheim.
Najlepsze wyniki w Pucharze Świata osiągnął w sezonach 1992/1993 i 1996/1997, kiedy to zajmował ósme miejsce w klasyfikacji generalnej. Łącznie 9 razy stawał na podium zawodów Pucharu Świata, w tym jeden raz zwyciężył, w biegu na 10 km techniką klasyczną rozegranego 22 lutego 1993 r. w szwedzkim Falun.

</doc>
<doc id="1844151" url="https://pl.wikipedia.org/wiki?curid=1844151" title="Colchester (hrabstwo)">
Colchester (hrabstwo)

Colchester – historyczne hrabstwo ("geographic county") kanadyjskiej prowincji Nowa Szkocja z ośrodkiem w Truro, powstałe w 1835, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 3628,12 km², a zamieszkiwało wówczas ten obszar 50 585 osób.
Hrabstwo, którego nazwa pochodzi od miasta Colchester w Wielkiej Brytanii, zostało wydzielone w 1835 z hrabstwa Halifax.
Według spisu powszechnego z 2011 obszar hrabstwa zamieszkiwało 50 968 mieszkańców; język angielski był językiem ojczystym dla 96,8%, francuski dla 1,1% mieszkańców.

</doc>
<doc id="1844154" url="https://pl.wikipedia.org/wiki?curid=1844154" title="Cumberland (hrabstwo w Kanadzie)">
Cumberland (hrabstwo w Kanadzie)

Cumberland – historyczne hrabstwo ("geographic county") kanadyjskiej prowincji Nowa Szkocja z ośrodkiem w Amherst, powstałe w 1759, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 4277,86 km², a zamieszkiwało wówczas ten obszar 30 005 osób.
Hrabstwo, którego nazwa pochodzi od Fortu Cumberland, zostało ustanowione 17 sierpnia 1759 i do 1784/1786 obejmowało również obszar Nowego Brunszwiku (od 1765 tylko jego wschodniej części – delimitacja 1770).
Według spisu powszechnego z 2011 obszar hrabstwa zamieszkiwało 31 353 mieszkańców; język angielski był językiem ojczystym dla 97,7%, francuski dla 1,2% mieszkańców.

</doc>
<doc id="1844155" url="https://pl.wikipedia.org/wiki?curid=1844155" title="One in a Million (singel Aaliyah)">
One in a Million (singel Aaliyah)

One in a Million – trzeci singel promujący album amerykańskiej piosenkarki R&amp;B Aaliyah pod tym samym tytułem. Jest to kompozycja autorstwa Missy Elliott i Tima „Timbalanda” Mosleya, Timbaland jest także odpowiedzialny za produkcję singla, który wydano w ostatnim kwartale 1996 roku.
Tło.
Tematyka utworu „One in a Million”, podobnie jak w przypadku wielu innych piosenek Aaliyah, obraca się wokół miłości. W tekście podmiot liryczny – kobieta – obwieszcza, że uczucie, którym obdarzył ją jej mężczyzna, jest wyjątkowe. Uważa, że jest to miłość, która przytrafia się wyjątkowo rzadko (zgodnie z tytułem – jako „jedna na milion”), jest z tego powodu przepełniona radością.
Listy utworów i formaty singla.
UK Promo 12" Remixes single
U.S. Promo 12" Remixes single
U.S. Promo CD single
Teledysk.
Wideoklip do utworu „One in a Million” powstał w reżyserii Paula Huntera i był to reżyserski debiut twórcy. W 1997 roku rozszerzona wersja teledysku została wykorzystana do promocji remiksu, w którym udział wzięli Timbaland, Ginuwine i Missy Elliott.

</doc>
<doc id="1844156" url="https://pl.wikipedia.org/wiki?curid=1844156" title="Digby (hrabstwo)">
Digby (hrabstwo)

Digby – historyczne hrabstwo ("geographic county") kanadyjskiej prowincji Nowa Szkocja z ośrodkiem w Digby, powstałe w 1837, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2516,43 km², a zamieszkiwało wówczas ten obszar 17 323 osoby.
Hrabstwo, którego nazwa pochodzi od miana stolicy, zostało wydzielone 21 kwietnia 1837 z hrabstwa Annapolis, od 1861 dzieli się na dwa dystrykty: Clare i Digby.
Według spisu powszechnego z 2011 obszar hrabstwa zamieszkiwało 18 036 mieszkańców; język angielski był językiem ojczystym dla 67,8%, francuski dla 31,1% mieszkańców.

</doc>
<doc id="1844157" url="https://pl.wikipedia.org/wiki?curid=1844157" title="Severino da Silva">
Severino da Silva

Lagarto, właśc. Severino da Silva (ur. 17 czerwca 1898 w Pelotas, zm. 5 marca 1972) – piłkarz brazylijski grający na pozycji napastnika.
Kariera klubowa.
Lagarto karierę piłkarską rozpoczął w klubie Guarany Futebol Clube w 1915 roku. W 1917 roku przeszedł do Grêmio Porto Alegre. Z Grêmio dwukrotnie zdobył mistrzostwo stanu Rio Grande do Sul - Campeonato Gaúcho w 1921 i 1922 roku. W latach 1924–1931 grał w Fluminense FC. Z Fluminense zdobył mistrzostwo stanu Rio de Janeiro - Campeonato Carioca w 1924 roku.
Kariera reprezentacyjna.
Lagarto zadebiutował w reprezentacji Brazylii 6 grudnia 1925 w meczu z Paragwajem podczas turnieju Copa América 1925. Brazylia zajęła drugie miejsce, a Lagarto zagrał we wszystkich czterech meczach z Paragwajem, Argentyną i Urugwajem. Były to jego jedyne mecze w barwach "Canarinhos".

</doc>
<doc id="1844158" url="https://pl.wikipedia.org/wiki?curid=1844158" title="Guysborough (hrabstwo)">
Guysborough (hrabstwo)

Guysborough – historyczne hrabstwo ("geographic county") kanadyjskiej prowincji Nowa Szkocja z ośrodkiem w Guysborough, powstałe w 1836, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 4044,15 km², a zamieszkiwało wówczas ten obszar 7625 osób.
Hrabstwo, którego nazwa pochodzi od miana stolicy, zostało wydzielone w 1836 z ówczesnego hrabstwa Sydney.
Według spisu powszechnego z 2011 obszar hrabstwa zamieszkiwało 8143 mieszkańców; język angielski był językiem ojczystym dla 96,8%, francuski dla 2,0% mieszkańców.

</doc>
<doc id="1844161" url="https://pl.wikipedia.org/wiki?curid=1844161" title="Gomez Palacio">
Gomez Palacio



</doc>
<doc id="1844162" url="https://pl.wikipedia.org/wiki?curid=1844162" title="Halifax (hrabstwo w Kanadzie)">
Halifax (hrabstwo w Kanadzie)

Halifax – historyczne hrabstwo ("geographic county") kanadyjskiej prowincji Nowa Szkocja z ośrodkiem w Halifaksie, powstałe w 1759, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 5496,31 km², a zamieszkiwało wówczas ten obszar 403 390 osób.
Hrabstwo, którego nazwa pochodzi od miana stolicy, zostało ustanowione 17 sierpnia 1759 i do 1785 obejmowało również tereny współczesnych hrabstw Antigonish i Guysborough, a do 1835 także tereny współczesnych hrabstw Colchester i Pictou.
Według spisu powszechnego z 2011 obszar hrabstwa zamieszkiwało 390 328 mieszkańców; język angielski był językiem ojczystym dla 91,1%, francuski dla 2,6%, arabski dla 1,4% mieszkańców.

</doc>
<doc id="1844163" url="https://pl.wikipedia.org/wiki?curid=1844163" title="SAMAG">
SAMAG



</doc>
<doc id="1844165" url="https://pl.wikipedia.org/wiki?curid=1844165" title="Hants (hrabstwo)">
Hants (hrabstwo)

Hants – historyczne hrabstwo ("geographic county") kanadyjskiej prowincji Nowa Szkocja z ośrodkiem w Windsorze, powstałe w 1781, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 3051,93 km², a zamieszkiwało wówczas ten obszar 42 558 osoby.
Hrabstwo, którego nazwa została być może zapośredniczona przez nazwę amerykańskiego stanu New Hampshire i pochodzi od skróconej formy miana brytyjskiego hrabstwa Hampshire, zostało wydzielone (obejmując miasta Windsor, Newport i Falmouth wraz z okolicami) w 1781 z hrabstwa Kings.
Według spisu powszechnego z 2011 obszar hrabstwa zamieszkiwało 42 304 mieszkańców; język angielski był językiem ojczystym dla 96,5%, francuski dla 1,2% mieszkańców.

</doc>
<doc id="1844166" url="https://pl.wikipedia.org/wiki?curid=1844166" title="Wojanowski">
Wojanowski

Wojanowski (Dąbrowski III, Dambrowski, Damerau, Dameraw, Dąmbrowski, Dombrowski, Damerau-Wojanowski, Dąbrowski-Wojanowski, Wojenaw, Woyanow, Woynow, Leliwa odmienny) – polski herb szlachecki, odmiana herbu Leliwa, używany przez rodzinę osiadłą na Kaszubach.
Opis herbu.
Znane są przynajmniej dwa warianty tego herbu.
Wojanowski (Dąbrowski III): "W polu błękitnym nad półksiężycem złotym takaż gwiazda sześciopromienna. W klejnocie nad hełmem w koronie siedem piór strusich – trzy złote między czterema błękitnymi."
Wojanowski odmienny (błędnie Szeliga odmienny): "Tarcza dzielona w pas, w polu górnym, czerwonym, krzyż srebrny, w polu dolnym herb jak powyżej. W klejnocie nad hełmem w koronie krzyż maltański srebrny. Labry jak wyżej."
Najwcześniejsze wzmianki.
Herb własny rodziny Dąbrowskich z Wojanowa, którzy później pisali się Wojanowskimi. Jako odmienną Leliwę znają go polskie herbarze, m.in. Niesieckiego ("Korona polska", 1728) i Dachnowskiego ("Herby szlacheckie w ziemiach pruskich", ok. 1620). Herb widnieje na tablicy epitafijnej z 1587 roku w kościele w Oliwie, choć w wersji nieco zniekształconej (pióra w klejnocie jakby strusie, wierzch labrów czerwony). Herb udostojniony krzyżem Joannitów był herbem własnym Szczęsnego (Feliksa) Wojanowskiego, komandora Joannitów z Poznania. Znany jest z jego pieczęci odciśniętej w roku 1608.
Herbowni.
Wojanowski (Wojenaw, Woyanow, Woynow, Damerau-Wojanowski).
Rodzina Wojanowskich.
Rodzina kaszubska pochodząca z Dąbrówki w parafii Drzycim. Według Kneschkego, rodzina ta jest wspólnego pochodzenia z Dąbrowskimi herbu Dąbrowski, tylko miała porzucić stary herb. Stosunkowo wcześnie członkowie tej rodziny weszli w posiadanie wsi Wojanowo i zaczęli pisać się Wojanowskimi. Wojanowscy byli dość zamożną rodziną, w wieku XVI wymienia się Feliksa Dąbrowskiego we wsi Wojanowo, Iłownica, Jagatowo, Rusocin, Kleszczewo, Zaskoczyn oraz części Sąpolna, a także Piotra Dąbrowskiego w części Trzcińska, Bielkówka i Liniewka. Rodzina wygasła w linii męskiej około połowy XVII wieku.

</doc>
<doc id="1844167" url="https://pl.wikipedia.org/wiki?curid=1844167" title="Zulfiqar">
Zulfiqar

Zulfiqar – irański czołg podstawowy, produkowany od 1999 roku. Nazwa czołgu pochodzi od Zulfikara – mitycznego miecza Allego.
Opis.
Załoga czołgu składa się z trzech osób: dowódcy, kierowcy i działonowego.
Czołg ma konwencjonalny układ, tzn. przedział kierowcy z przodu, wieża pośrodku i układ zasilania z tyłu wozu. 125-milimetrowa armata czołgowa i towarzyszący jej układ automatycznego ładowania zaczerpnięto z radzieckiego czołgu T-72, który również był w Iranie produkowany. W standardowym wyposażeniu znajdują się m.in. skomputeryzowany system kontroli ognia, celowniki noc/dzień, system obronny przed bronią masowego rażenia oraz system wykrywania i tłumienia ognia. W październiku 2016 roku rozpoczęły się testy systemu obrony aktywnej rodzimej produkcji.

</doc>
<doc id="1844168" url="https://pl.wikipedia.org/wiki?curid=1844168" title="Hard Land of Wonder">
Hard Land of Wonder

Hard Land of Wonder – czwarty solowy album Anity Lipnickiej, nagrany bez Johna Portera, wydany 13 listopada 2009 roku. 13 stycznia 2010 roku album uzyskał status złotej płyty w Polsce.
W kwietniu 2010 roku wydawnictwo uzyskało nagrodę polskiego przemysłu fonograficznego Fryderyka w kategorii: album roku piosenka poetycka. Natomiast w lipcu album został nominowany do nagrody Superjedynki w kategorii "Płyta pop". 
Nagrania dotarły do 6. miejsca zestawienia OLiS.
Informacje o płycie.
Jest to pierwsza solowa płyta artystki od czasów albumu "Moje oczy są zielone" z 2000 roku. Została ona nagrana między lutym a sierpniem 2009 roku w Londynie z udziałem muzyków sesyjnych. Płyta zawiera elementy akustyki połączone z brzmieniami fortepianu i kontrabasu, które stanowią motyw przewodni projektu. Lipnicka jest autorem i producentem płyty.
Do nagrań płyty zaprosiła: Aliego Frienda, Danny'ego Cummingsa, Melvina Duffy'ego, Charliego Kasseya, którzy wsparli ją przy produkcji albumu. Realizacją dźwięku zajął się Cameron Jenkins. Singlem promującym wydawnictwo został utwór "Car Door", którego premiera miała miejsce w Programie 3 Polskiego Radia i w serwisie MySpace dnia 20 października 2009.
Drugim singlem promującym album jest piosenka "You Change Me", której premiera odbyła się 26 lutego 2010 w Programie 3 Polskiego Radia.

</doc>
<doc id="1844169" url="https://pl.wikipedia.org/wiki?curid=1844169" title="Inverness (hrabstwo w Kanadzie)">
Inverness (hrabstwo w Kanadzie)

Inverness (1835–1837 "Juste au Corps") – historyczne hrabstwo ("geographic county") kanadyjskiej prowincji Nowa Szkocja z ośrodkiem w Port Hood, powstałe w 1835, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 3831,17 km², a zamieszkiwało wówczas ten obszar 17 235 osób.
Hrabstwo, którego pierwotna nazwa pochodzi od ówczesnego miana stolicy, zostało wydzielone w 1835 z hrabstwa Cape Breton, a od 1837 nosi zaproponowaną przez Alexandra MacDonnella, następnie oficjalnie przedłożoną władzom prowincjonalnym przez Williama Younga nazwę pochodzącą od szkockiego hrabstwa Inverness, z którego pochodziła większość tutejszych brytyjskich osadników.
Według spisu powszechnego z 2011 obszar hrabstwa zamieszkiwało 17 947 mieszkańców; język angielski był językiem ojczystym dla 82,1%, francuski dla 13,2%, mi'kmaq dla 3,2% mieszkańców.

</doc>
<doc id="1844170" url="https://pl.wikipedia.org/wiki?curid=1844170" title="4 Page Letter">
4 Page Letter

4 Page Letter – czwarty singel promujący drugi studyjny album Aaliyah pt. "One in a Million". Jest to kompozycja autorstwa Missy Elliott i Tima „Timbalanda” Mosleya, Timbaland jest także odpowiedzialny za produkcję singla, który wydano w pierwszym kwartale 1997 roku.
Teledysk.
Wideoklip do utworu „4 Page Letter” wyreżyserował Daniel Pearl wedle pomysłu Rashada Haughtona – brata Aaliyah.

</doc>
<doc id="1844171" url="https://pl.wikipedia.org/wiki?curid=1844171" title="Geografia Togo">
Geografia Togo

Togo – państwo położone w Afryce Zachodniej nad Zatoką Gwinejską, należącą do wód Oceanu Atlantyckiego. Obszar dzisiejszego Togo został odkryty przez Portugalczyków w 1471 roku. W czasach kolonialnych, Togo było obiektem rywalizacji: Niemiec, Francji i Wielkiej Brytanii. Ostatecznie kraj w okresie I wojny światowej stał się kolonią francuską. Dzisiejszym świadectwem tego faktu jest to, że oficjalnym językiem kraju jest francuski. Togo odzyskało niepodległość w 1960 roku.
Powierzchnia i granice.
Powierzchnia – 56 785 km²
Skrajne punkty – północny 11°10'N, południowy 6°10'N, zachodni 0°, wschodni 1°40'E. Najdalej na zachód wysunięty punkt leży na południku Greenwich. Rozciągłość południkowa kraju wynosi około 540 km, a równoleżnikowa waha się od 100 do 150 km.
Togo graniczy z następującymi państwami:
Linia brzegowa wynosi – 56 km
Budowa geologiczna i rzeźba.
Togo, jak wszystkie państwa leżące nad Zatoką Gwinejską, leży na krystalicznej tarczy gwinejskiej i ma podobną budowę geologiczną do swego zachodniego sąsiada – Ghany. Większą część kraju zajmuje niezbyt wyżynny płaskowyż zbudowany z piaskowców, łupków i wapieni. Reszta kraju, czyli obszary południowe – jest nizinna. Tereny górskie zajmują niewielką część kraju. Góry leżą w południowo-zachodniej części kraju; zbudowane są głównie z kwarcytów; maksymalna wysokość – Mont Agou – to 1026 m n.p.m.
Obszary wyżynne kraju zajmują środkową i północną część kraju; leżą na wysokości od 200 do 300 m n.p.m. Strefa nadbrzeżna jest nizinnym obszarem równin, które powoli wznoszą się w kierunku północnym przechodząc w płaskowyże. Strefa nadbrzeżna wznosi się od 70 do 100 m n.p.m. Wybrzeże kraju jest w przeważającej części lagunowe z często występującymi piaszczystymi wydmami.
Północny kraniec Togo obniża się przechodząc w dolinę rzeki Oti, by ponownie wnieść się na wysokość rzędu 200-250 m n.p.m.
Klimat.
Togo leży w strefie klimatu podrównikowego, gdzie występują lokalne strefy mikroklimatyczne. Obszary leżące na północy mają charakter klimatu zbliżonego do monsunowego, a wybrzeże kraju jest dość suche.
Największe opady występują na obszarach wysoko położonych. Najwyższa średnia opadowa notowana w górach wynosi do 1700 mm deszczu rocznie. Średnio w kraju spada około 900 mm deszczu. Nad oceanem spada średnio 700-800 mm deszczu rocznie. Na południu występują dwie pory deszczowe: pierwsza od marca do czerwca i druga od września do listopada. Na północy jest jedna pora deszczowa, trwająca od kwietnia do lipca.
Togo cechuje duża wilgotność powietrza i wysokie temperatury, choć ich amplitudy nie są duże. Temperatury wahają się od 25 do 30°C. Najgoręcej jest w kwietniu, gdy na północy wartości termiczne przekraczają 30°C. W porze suchej na północy kraju wieje suchy wiatr harmattan znad Sahary. W czasie pór deszczowych częstym zjawiskiem są burze.
Wody.
Sieć rzeczna jest uboga. Rzeki na północy kraju należą do dorzecza Wolty, zaś na południu uchodzą do Oceanu Atlantyckiego. Rzeki Togo są krótkie i cechują się dużymi wahaniami wodostanów. Główną rzeką na północy jest Oti, na krótkim odcinku przepływająca przez ten kraj. Na południu główną rzeką jest Mono, która uchodzi do Atlantyku. Rzeka ta jest żeglowna jedynie w swym dolnym biegu. Największe jezioro kraju to Togo.
Gleby.
Większość powierzchni kraju pokrywają typowe dla sawann gleby ferruginowe, bogate w żelazo. Gleby ferruginowe są czerwonej barwy glebami laterytowymi. Gleby te w południowej, równinnej i bardziej suchej części kraju, przechodzą w wertisole. Na wybrzeżu występują miejscami bagienne gleby namorzynowe.
Flora.
Zdecydowana większość terytorium Togo porośnięta jest wysokotrawiastą sawanną, na której miejscami rosną zdegradowane lasy tropikalne. Lasy zajmują jedną czwartą powierzchni kraju. W wyższych partiach gór można spotkać fragmenty wilgotnych lasów równikowych. Powszechnym gatunkiem drzew w Togo są palmy i akacje, a w lasach eukaliptusy i hebanowce, które są nadmiernie wycinane przez ludzi.
Wybrzeże kraju jest miejscami porośnięte roślinnością bagienną i niewielkimi fragmentami lasów namorzynowych. Poza bagiennymi gatunkami roślin, powszechne są palmowate. Nad rzekami miejscami rosną lasy galeriowe.
Fauna.
Świat zwierząt w Togo uległ znacznemu zubożeniu w ciągu ostatnich kilkudziesięciu lat. Główną przyczyną takiego stanu rzeczy jest rozszerzanie areału ziem uprawnych oraz degradacja lasów. Na terenach słabo zaludnionych można spotkać słonie, lwy i antylopy, a nad rzekami krokodyle i hipopotamy. W lasach, ale i też na obszarach wilgotnych sawann żyje kilka gatunków małp, są to głównie pawiany i szympansy. Na bagiennych terenach nadbrzeżnych występują płazy i gady w tym jadowite węże.
W celu ochrony przyrody utworzono kilka obszarów chronionych, zajmujących 8% powierzchni Togo. Do takich obszarów zalicza się m.in. Park Narodowy Fazao Malfakassa.

</doc>
<doc id="1844173" url="https://pl.wikipedia.org/wiki?curid=1844173" title="Webb Edward Haymaker">
Webb Edward Haymaker



</doc>
<doc id="1844174" url="https://pl.wikipedia.org/wiki?curid=1844174" title="Siegfried Schenke">
Siegfried Schenke

Siegfried Schenke (ur. 6 maja 1943 w Sitzendorfie) – niemiecki lekkoatleta, sprinter, startujący w barwach NRD.
Na Letniej Uniwersjadzie w 1970 w Turynie Schenke zwyciężył w biegu na 100 metrów oraz zajął 2. miejsce w biegu na 200 metrów. Na mistrzostwach Europy w 1971 w Helsinkach zajął 4. miejsca w finałach biegów na 100 metrów i na 200 metrów. 
Wystąpił na igrzyskach olimpijskich w 1972 w Monachium. W finale biegu na 200 metrów zajął 6. miejsce, zaś w sztafecie 4 × 100 metrów 5. miejsce. Na mistrzostwach Europy w 1974 w Rzymie zdobył wraz z kolegami (Manfred Kokot, Michael Droese i Hans-Jürgen Bombach) brązowy medal w sztafecie 4 × 100 metrów, a w biegu na 100 metrów odpadł w półfinale.
Schenke był mistrzem NRD w biegu na 100 metrów w 1970 i 1971 oraz wicemistrzem na tym dystansie w 1972 i 1973. W biegu na 200 metrów był mistrzem w 1970 i 1972, wicemistrzem w 1972 oraz brązowym medalistą w 1971 i 1975. Był również wicemistrzem NRD w hali w biegu na 50 metrów w 1972.
Był dwukrotnym rekordzistą NRD w biegu na 200 metrów do wyniku 20,2 s, uzyskanego (razem z Bombachem) 21 1973 w Dreźnie. Wyrównał także rekord swego kraju w biegu na 100 metrów czasem 10,0 osiągniętym 29 sierpnia 1973 w Berlinie. Były to najlepsze wyniki w jego karierze.
Największe sukcesy odnosił startując w klubie SC DHfK Leipzig, a potem w SC Motor Jena.

</doc>
<doc id="1844175" url="https://pl.wikipedia.org/wiki?curid=1844175" title="Kings (hrabstwo w Nowej Szkocji)">
Kings (hrabstwo w Nowej Szkocji)

Kings – historyczne hrabstwo ("geographic county") kanadyjskiej prowincji Nowa Szkocja z ośrodkiem w Kentville, powstałe w 1759, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2126,71 km², a zamieszkiwało wówczas ten obszar 60 600 osoby.
Hrabstwo, którego nazwa odzwierciedlała lojalność wobec monarchii (reprezentowanej wówczas przez osobę króla Jerzego II), zostało ustanowione 17 sierpnia 1759 i do 1781 obejmowało również tereny współczesnego hrabstwa Hants, a także fragmenty współczesnych hrabstw Lunenburg oraz Cumberland i Colchester po drugiej stronie Minas Basin (granice z nimi ostatecznie ustalono w 1840).
Według spisu powszechnego z 2011 obszar hrabstwa zamieszkiwało 60 589 mieszkańców; język angielski był językiem ojczystym dla 95,3%, francuski dla 2,0% mieszkańców.

</doc>
<doc id="1844176" url="https://pl.wikipedia.org/wiki?curid=1844176" title="Południowoafrykańskie Siły Powietrzne">
Południowoafrykańskie Siły Powietrzne



</doc>
<doc id="1844177" url="https://pl.wikipedia.org/wiki?curid=1844177" title="Lunenburg (hrabstwo w Kanadzie)">
Lunenburg (hrabstwo w Kanadzie)

Lunenburg – historyczne hrabstwo ("geographic county") kanadyjskiej prowincji Nowa Szkocja z ośrodkiem w Lunenburgu, powstałe w 1759, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2909,77 km², a zamieszkiwało wówczas ten obszar 47 126 osób.
Hrabstwo, którego nazwa pochodzi od miana stolicy, zostało ustanowione 17 sierpnia 1759 i do 1762 obejmowało również tereny współczesnych hrabstw Queens, Shelburne i Yarmouth.
Według spisu powszechnego z 2011 obszar hrabstwa zamieszkiwało 47 313 mieszkańców; język angielski był językiem ojczystym dla 97,1%, francuski dla 1,1% mieszkańców.

</doc>
<doc id="1844180" url="https://pl.wikipedia.org/wiki?curid=1844180" title="Floral Genome Project">
Floral Genome Project

Floral Genome Project (ang.) – wspólny projekt naukowy utworzony i prowadzony głównie pomiędzy Penn State University, University of Florida, oraz Cornell University mający na celu poznanie genetycznego podłoża powstawania, różnicowania i ewolucji budowy i funkcji kwiatów roślin.

</doc>
<doc id="1844183" url="https://pl.wikipedia.org/wiki?curid=1844183" title="Pictou (hrabstwo)">
Pictou (hrabstwo)

Pictou – historyczne hrabstwo ("geographic county") kanadyjskiej prowincji Nowa Szkocja z ośrodkiem w Pictou, powstałe w 1835, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2846,28 km², a zamieszkiwało wówczas ten obszar 43 748 osób.
Hrabstwo, którego nazwa pochodzi od miana stolicy, zostało wydzielone w 1835 z hrabstwa Halifax.
Według spisu powszechnego z 2011 obszar hrabstwa zamieszkiwało 45 643 mieszkańców; język angielski był językiem ojczystym dla 97,3%, francuski dla 1,0% mieszkańców.

</doc>
<doc id="1844185" url="https://pl.wikipedia.org/wiki?curid=1844185" title="Powierzchnia walcowa">
Powierzchnia walcowa

Powierzchnia walcowa, powierzchnia cylindryczna – powierzchnia prostokreślna utworzona przez tworzącą walca przesuwającą się równolegle wzdłuż krzywej płaskiej (kierownicy).

</doc>
<doc id="1844186" url="https://pl.wikipedia.org/wiki?curid=1844186" title="Queens (hrabstwo w Nowej Szkocji)">
Queens (hrabstwo w Nowej Szkocji)

Queens – historyczne hrabstwo ("geographic county") kanadyjskiej prowincji Nowa Szkocja z ośrodkiem w Liverpoolu, powstałe w 1762, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2398,51 km², a zamieszkiwało wówczas ten obszar 10 351 osób.
Hrabstwo, którego nazwa odzwierciedlała lojalność wobec monarchii, zostało wydzielone 12 lipca 1762 z hrabstwa Lunenburg i do 1785 obejmowało również tereny współczesnych hrabstw Shelburne i Yarmouth.
Według spisu powszechnego z 2011 obszar hrabstwa zamieszkiwało 10 960 mieszkańców; język angielski był językiem ojczystym dla 97,9%, francuski dla 0,7% mieszkańców.

</doc>
<doc id="1844187" url="https://pl.wikipedia.org/wiki?curid=1844187" title="Jezioro Jasne (Pojezierze Iławskie)">
Jezioro Jasne (Pojezierze Iławskie)



</doc>
<doc id="1844190" url="https://pl.wikipedia.org/wiki?curid=1844190" title="Richmond (hrabstwo w Kanadzie)">
Richmond (hrabstwo w Kanadzie)

Richmond – historyczne hrabstwo ("geographic county") kanadyjskiej prowincji Nowa Szkocja z ośrodkiem w Arichat, powstałe w 1835, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 1249,33 km², a zamieszkiwało wówczas ten obszar 8964 osoby.
Hrabstwo nazwane na cześć Charlesa Lennoxa, księcia Richmond zostało wydzielone w 1835 z hrabstwa Cape Breton (wcześniej stanowiąc jego południowy dystrykt).
Według spisu powszechnego z 2011 obszar hrabstwa zamieszkiwało 9293 mieszkańców; język angielski był językiem ojczystym dla 73,6%, francuski dla 23,2%, mi'kmaq dla 1,8% mieszkańców.

</doc>
<doc id="1844191" url="https://pl.wikipedia.org/wiki?curid=1844191" title="Jezioro Długie (Pojezierze Bytowskie)">
Jezioro Długie (Pojezierze Bytowskie)



</doc>
<doc id="1844192" url="https://pl.wikipedia.org/wiki?curid=1844192" title="Shelburne (hrabstwo)">
Shelburne (hrabstwo)

Shelburne – historyczne hrabstwo ("geographic county") kanadyjskiej prowincji Nowa Szkocja z ośrodkiem w Shelburne, powstałe w 1785, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2467,39 km², a zamieszkiwało wówczas ten obszar 13 966 osób.
Hrabstwo, którego nazwa pochodzi od miana stolicy, zostało wydzielone w 1784 z hrabstwa Queens (delimitacja 16 grudnia 1785) i do 1836 obejmowało również tereny współczesnego hrabstwa Yarmouth.
Według spisu powszechnego z 2011 obszar hrabstwa zamieszkiwało 14 496 mieszkańców; język angielski był językiem ojczystym dla 98,1%, francuski dla 1,1% mieszkańców.

</doc>
<doc id="1844194" url="https://pl.wikipedia.org/wiki?curid=1844194" title="Białogard Wąskotorowy">
Białogard Wąskotorowy

Białogard Wąskotorowy – nieczynna stacja kolei wąskotorowej (Białogardzka Kolej Dojazdowa) w Białogardzie, w województwie zachodniopomorskim, w Polsce.

</doc>
<doc id="1844195" url="https://pl.wikipedia.org/wiki?curid=1844195" title="Nicolas Achucarro">
Nicolas Achucarro



</doc>
<doc id="1844196" url="https://pl.wikipedia.org/wiki?curid=1844196" title="Victoria (hrabstwo w Nowej Szkocji)">
Victoria (hrabstwo w Nowej Szkocji)

Victoria – historyczne hrabstwo ("geographic county") kanadyjskiej prowincji Nowa Szkocja z ośrodkiem w Baddeck, powstałe w 1851, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2857,74 km², a zamieszkiwało wówczas ten obszar 7089 osób.
Hrabstwo nazwane na cześć królowej Wiktorii zostało wydzielone w 1851 z hrabstwa Cape Breton.
Według spisu powszechnego z 2011 obszar hrabstwa zamieszkiwało 7115 mieszkańców; język angielski był językiem ojczystym dla 91,4%, mi'kmaq dla 6,4%, francuski dla 0,8% mieszkańców.

</doc>
<doc id="1844198" url="https://pl.wikipedia.org/wiki?curid=1844198" title="Yarmouth (hrabstwo)">
Yarmouth (hrabstwo)

Yarmouth – historyczne hrabstwo ("geographic county") kanadyjskiej prowincji Nowa Szkocja z ośrodkiem w Yarmouth, powstałe w 1836, współcześnie jednostka podziału statystycznego ("census division"). Według spisu powszechnego z 2016 obszar hrabstwa to: 2125,70 km², a zamieszkiwało wówczas ten obszar 24 419 osób.
Hrabstwo, którego nazwa pochodzi od miana stolicy, zostało wydzielone w 1836 z hrabstwa Shelburne.
Według spisu powszechnego z 2011 obszar hrabstwa zamieszkiwało 25 275 mieszkańców; język angielski był językiem ojczystym dla 78,4%, francuski dla 20,5% mieszkańców.

</doc>
<doc id="1844199" url="https://pl.wikipedia.org/wiki?curid=1844199" title="Centralne Dożynki">
Centralne Dożynki



</doc>
<doc id="1844200" url="https://pl.wikipedia.org/wiki?curid=1844200" title="Quo Vadis (album)">
Quo Vadis (album)

Quo Vadis - pierwszy album długogrający szczecińskiego zespołu metalowego Quo Vadis. Został on wydany w 1991 roku nakładem wytwórni Baron Records, doczekał się również reedycji w 2001 roku, wydanej nakładem wytwórni Dywizja Kot.

</doc>
<doc id="1844201" url="https://pl.wikipedia.org/wiki?curid=1844201" title="Amerykanie pochodzenia salwadorskiego">
Amerykanie pochodzenia salwadorskiego

Amerykanie salwadorskiego pochodzenia – obywatele lub rezydenci Stanów Zjednoczonych, których przodkowie pochodzą z Salwadoru, bądź też imigranci z tego kraju. W 2006 r. ich liczba wynosiła ponad 1 370 000 ludzi (według Amerykańskiego Biuro Cenzusowego 1 371 666). Salwadorczycy to czwarta pod względem wielkości hiszpańskojęzyczna grupa etniczna w USA.
Rozmieszczenie.
Większość z nich zamieszkuje tzw. Większe Los Angeles (zurbanizowane tereny rozciągające się między Los Angeles, Riverside i Long Beach), Obszar Metropolitalny Waszyngton (Waszyngton – Arlington – Alexandria) oraz stany Maryland i Wirginia. Wielu Salwadorczyków mieszka też w Houston, Austin, Dallas i innych metropolitalnych obszarach Kalifornii (San Francisco Bay Area i Inland Empire). Znaczące społeczności znajdują się także w Nowym Jorku i New Jersey.
Historia.
Exodus Salwadorczyków z ich ojczystego kraju miał dwie główne przyczyny – gospodarcze i polityczne. Największa fala migracji miała miejsce w czasie wojny domowej w Salwadorze w latach 1980–1992. Salwador opuściło wówczas od 20% do 30% jego mieszkańców. Prawie połowa z nich (czyli jakieś 500 tys. ludzi) osiedliła się w Stanach Zjednoczonych. Przed tą migracją, populacja Amerykanów salwadorskiego pochodzenia wynosiła nieco ponad 10 tys. osób.

</doc>
<doc id="1844205" url="https://pl.wikipedia.org/wiki?curid=1844205" title="Białogard Miasto">
Białogard Miasto

Białogard Miasto – zlikwidowana stacja kolejowa kolei wąskotorowej (Białogardzka Kolej Dojazdowa) w Białogardzie, w województwie zachodniopomorskim, w Polsce.

</doc>
<doc id="1844206" url="https://pl.wikipedia.org/wiki?curid=1844206" title="Niederschlesisch-Märkische Eisenbahn">
Niederschlesisch-Märkische Eisenbahn



</doc>
<doc id="1844207" url="https://pl.wikipedia.org/wiki?curid=1844207" title="I Care 4 U">
I Care 4 U

I Care 4 U − kompilacyjny album amerykańskiej piosenkarki R&amp;B Aaliyah, który w sklepach muzycznych pojawił się 10 grudnia 2002 roku. Płytę wydano po śmierci artystki, która zginęła w katastrofie lotniczej 25 sierpnia 2001 roku. Prócz przebojów Aaliyah, na albumie pojawiły się nowe utwory − m.in. "Miss You" i "Don't Know What to Tell Ya".
Album zadebiutował na trzeciej pozycji listy The Billboard 200, rozchodząc się już w pierwszym tygodniu sprzedaży w liczbie dwustu siedemdziesięciu dziewięciu tysięcy egzemplarzy. W grudniu 2009 r. krążek uzyskał status platynowej płyty za certyfikatem organizacji Recording Industry Association of America (RIAA).

</doc>
<doc id="1844208" url="https://pl.wikipedia.org/wiki?curid=1844208" title="Dożynki Centralne">
Dożynki Centralne



</doc>
<doc id="1844209" url="https://pl.wikipedia.org/wiki?curid=1844209" title="Jezioro Chojnackie">
Jezioro Chojnackie



</doc>
<doc id="1844210" url="https://pl.wikipedia.org/wiki?curid=1844210" title="Obrona Huty Stepańskiej i Wyrki">
Obrona Huty Stepańskiej i Wyrki

Obrona Huty Stepańskiej i Wyrki – walki obronne polskiego ośrodka samoobrony w powiecie kostopolskim województwa wołyńskiego z oddziałami UPA i SKW podczas rzezi wołyńskiej w 1943 r. Dzięki istnieniu samoobrony udało się w czasie ich ataku ewakuować większość zgromadzonej w ośrodku ludności cywilnej, poza 600 osobami narodowości polskiej zamordowanymi przez Ukraińców.
Powstanie samoobrony.
W 1942 i na początku 1943 polscy mieszkańcy Huty Stepańskiej i Wyrki byli terroryzowani przez nacjonalistów ukraińskich. Ukraińska policja pomocnicza przeprowadzała rewizje w poszukiwaniu Żydów, dokonywano też rekwizycji mienia. 9 lutego 1943 r. po zbrodni w Butejkach w Hucie Stepańskiej odbyła się narada, na której powołano samoobronę wsi. Wartownicy uzbrojeni w piki mieli pilnować dróg prowadzących do wsi. Już następnej nocy do Huty wtargnęła grupa Ukraińców, która porwała i zamordowała czterech mężczyzn, w tym dwóch wartowników. Jeden z zabitych przed śmiercią zdołał w obronie własnej zabić jednego z napastników, a drugiego ciężko ranić.
Po tym wydarzeniu samoobronę wzmocniono. Przewodniczącym Komitetu Samoobrony został Władysław Kurkowski „Duch”. Obrońców podzielono na drużyny i plutony. Wokół wsi rozpoczęto budowę umocnień obronnych i stanowisk strzeleckich. Z wieży kościelnej obserwowano ruchy nieprzyjaciela. W tym samym czasie podobna samoobrona powstała w odległej o 6 km Wyrce. Jej komendantem został ppor. Jan Skiba. Obie samoobrony współdziałały ze sobą, obejmując oprócz Huty Stepańskiej i Wyrki następujące miejscowości: Borek, Mielnica, Temne, Kamionka, Lady, Omelanka, Romaszkowo, Siedlisko, Ostrówek, Perespa, Ziwka, Hały, Szymonisko, Brzezina, Użanie, Soszniki, Tur i Wyrobki.
Od 13 kwietnia 1943 r. komendantem samoobrony Huty Stepańskiej był sierżant Jan Szabelski. W maju 1943 r. do Wyrki przybył por. Władysław Kochański „Bomba”, cichociemny, z zadaniem odbudowy sieci konspiracyjnej Armii Krajowej na terenie powiatu kostopolskiego, rozbitej wskutek aresztowań niemieckich. „Bomba” włączył się w budowę samoobrony i stanął na jej czele.
W miarę wzmagania się eksterminacji Polaków podczas rzezi wołyńskiej rosła liczba uchodźców zgromadzonych w ośrodku samoobrony. Na początku lipca 1943 r. w Hucie Stepańskiej znajdowało się ok. 3 tys. osób, a w Wyrce ok. 2 tysiące.
Nacjonaliści ukraińscy próbowali rozpoznawać siły samoobrony, wykorzystując jako swojego agenta sołtysa Jakuba Kryczylśkiego oraz organizując wyprawy do młyna i patrole. Zapobieżono temu, zmieniając sołtysa na Polaka Stanisława Drozdowskiego i zakazując Ukraińcom wstępu do wsi.
Współpraca z partyzantką komunistyczną i akcje zaczepne.
Ośrodek samoobrony Huta Stepańska-Wyrka udzielał pomocy partyzantom radzieckim oraz polskim komunistycznym, jak oddziałowi im. Tadeusza Kościuszki czy oddziałowi Józefa Sobiesiaka „Maksa”. Po pewnym czasie wśród obrońców wsi zaczęło narastać przekonanie, że partyzanci komunistyczni traktują współpracę z samoobroną jako okazję do werbowania ochotników.
Pod koniec marca 1943 r. grupa samoobrony z Huty Stepańskiej wraz z kilkoma partyzantami radzieckimi dokonała wypadu do Mielnicy Małej, gdzie rozbiła bojówkę UPA, zabijając kilkunastu Ukraińców. Podobna akcja miała miejsce 7 kwietnia 1943 r., na wieść o gromadzeniu się sił UPA w Butejkach. Grupa wypadowa samoobrony wraz z partyzantami radzieckimi rozproszyła upowców, ponosząc jednak znaczne straty (18 zabitych).
Na początku maja 1943 r. grupa samoobrony udzieliła pomocy broniącej się przed UPA kolonii Wilcze w powiecie łuckim. Po odparciu sił UPA oblężonych ewakuowano do Huty Stepańskiej i Wyrki. Podobnej pomocy udzielono w czerwcu zaatakowanym polskim wsiom Ziwka Stara, Brzezina i Soszniki w powiecie sarneńskim.
Oblężenie i ewakuacja ośrodka.
Koncentracja UPA i przygotowania do obrony.
Około 12 lipca 1943 r. patrole samoobrony odnotowały koncentrację sił UPA i SKW wokół ośrodka. W tym czasie do Huty Stepańskiej przybył Józef Sobiesiak „Maks” ze swoim stuosobowym oddziałem partyzanckim. Na zebraniu w Domu Ludowym zaproponował mieszkańcom wsi ewakuację na Polesie, pod opiekę partyzantki radzieckiej. „Maks” zapowiedział opuszczenie miejscowości bez względu na decyzję ludności. Wywołało to u mieszkańców dezorientację oraz wzburzenie, włącznie z oskarżeniami Sobiesiaka o zdradę. Naprędce zwołana rada starszyzny wsi z por. Kochańskim na czele zdecydowała o pozostaniu na miejscu i podjęciu obrony do końca. W tym czasie „Maks” zrealizował zapowiedź o opuszczeniu Huty, pozostawiając w niej tylko 20 partyzantów.
W obliczu zagrożenia dokonano reorganizacji samoobrony Huty. Zebrano ochotników i rozdzielono między nich całą posiadaną broń palną, która znajdowała się w ośrodku, tworząc 4 plutony pod dowództwem podoficerów rezerwy WP. Z pozostałych osób powołano oddział kosynierów. Łącznie ilość obrońców Huty osiągnęła około 500 osób, z czego tylko 80 dysponowało bronią palną.
16 lipca 1943.
Siły UPA wspierane przez chłopów ukraińskich z SKW przypuściły zmasowany atak na ośrodek samoobrony wieczorem 16 lipca 1943 r. Uderzenia nie wytrzymały mniejsze punkty samoobrony, wycofując się w stronę Huty Stepańskiej. Do ucieczki rzuciła się również mordowana ludność cywilna. W tym czasie do Huty Stepańskiej od strony Butejek przybyli wysłannicy UPA z żądaniem poddania Huty pod groźbą jej całkowitego zniszczenia. Nie zdążono udzielić odpowiedzi, gdyż emisariusze odjechali. W nocy z 16 na 17 lipca do Huty Stepańskiej wycofała się samoobrona Wyrki i Siedlisk wraz z ludnością cywilną. Wieś opuściła natomiast grupa partyzantów „Maksa” zabierając z sobą 17 uzbrojonych obrońców Huty, co znacznie osłabiło jej potencjał obronny. W rękach Polaków pozostała tylko Huta Stepańska, otoczona płonącymi polskimi wsiami. Czesław Piotrowski szacował, że w wyniku pierwszego uderzenia UPA zginęło około 300 osób, głównie z Perespy, Wyrki, Hał, Soszników, Tura i Użania, a także około 50 osób w Omelance.
17 lipca 1943.
Rano 17 lipca 1943 r. UPA przypuściła zasadniczy atak na Hutę Stepańską. Falowe natarcia upowców i uzbrojonego chłopstwa w liczbie kilku tysięcy z trudem odpierano. Wielokrotnie dochodziło do walki wręcz. Trzykrotnie wypierano napastników z samego centrum wsi. Zagrożona wymordowaniem ludność cywilna w tym czasie chroniła się w okolicach kościoła, szkoły i budynku poczty. Obroną skutecznie i ofiarnie dowodził por. Kochański „Bomba”, ranny w lewą rękę. Ocenia się, że podczas ataku 17 lipca zginęło około 50-100 osób spośród obrońców oraz ludności cywilnej. Zdaniem Józefa Turowskiego straty ukraińskie były jeszcze większe. Wieczorem ataki UPA ustały, lecz ostatnie natarcie na wieś miało miejsce jeszcze o godz. 1 w nocy.
Ewakuacja.
W nocy z 17 na 18 lipca dowództwo samoobrony krytycznie oceniło położenie Huty. Obrońcom szczególnie brakowało amunicji. Analiza sytuacji wskazywała na nieuchronność upadku ośrodka w następnym dniu. Po rozważeniu wielu pomysłów podjęto decyzję o ewakuacji i przebijaniu się przez pierścień oblężenia na odcinku północnym w kierunku linii kolejowej Kowel-Sarny oraz bazy samoobrony w Antonówce.
Przez noc uformowano kolumnę wozów i załadowano na nie kobiety, dzieci, chorych i rannych oraz część dobytku. Część taboru pod wpływem paniki ruszyła w stronę Wyrki, gdzie została zaatakowana przez UPA i zawróciła. Zginęło około 100 osób.
Nad ranem 18 lipca 1943 r. wszystkie siły samoobrony zaatakowały na odcinku północnym, odrzucając siły UPA na boki. W powstały korytarz wdarła się 3-kilometrowa kolumna wozów i pieszych. Dzięki gęstej mgle udało się uniknąć ostrzału przeciwnika i ofiar wśród uciekinierów. Po wydostaniu się kolumny z kotła, jej koniec obsadzili żołnierze samoobrony odrzucając ukraiński pościg.
Część ludności przebijała się z okrążenia na własną rękę, także ponosząc straty z rąk Ukraińców.
Losy Polaków po ewakuacji.
Po przebyciu około 20 km i dotarciu do stacji kolejowych na linii Kowel-Sarny część ludności została załadowana przez Niemców do wagonów kolejowych i wywieziona na roboty do Rzeszy. Pozostali dotarli do Wydymeru pod Włodzimiercem, skąd rozjechali się do Antonówki, Kowla, Sarn i Przebraża.
Uzbrojeni obrońcy Huty Stepańskiej składający się z zaprzysiężonych żołnierzy AK znaleźli schronienie w Perespie koło Antonówki, a następnie w Karaczunie. Na początku sierpnia 1943 r. jako oddział partyzancki AK pod dowództwem „Bomby” w sile kompanii dołączyli do samoobrony w Hucie Starej.
Po napadzie UPA z 13/14 kwietnia 1943 została uratowana m.in. rodzina miejscowego nauczyciela Czesława Gawędy.
Podsumowanie.
Likwidacją ośrodka samoobrony Huta Stepańska-Wyrka kierował Iwan Łytwyńczuk „Dubowyj”. Zadanie rozbicia Huty otrzymał od niego „Korban” a Wyrki „Borysten”. Akcję ubezpieczała sotnia „Czyhana” oraz część sotni „Jaremy”.
Według polskich szacunków w wyniku ataków UPA na miejscowości skupione w ośrodku samoobrony Huta Stepańska-Wyrka w dniach 16–18 lipca 1943 r. zginęło około 600 Polaków. Meldunek UPA z 27 lipca 1943 r. mówił o ponad 500 zabitych Polakach i nieokreślonej liczbie rannych. Straty własne oceniał na 18 zabitych i 17 rannych.
19 lipca 1943 r. przed kościołem pw. Najświętszego Serca Jezusowego w Hucie Stepańskiej duchowni prawosławni odprawili dziękczynne nabożeństwo za rozbicie polskiego ośrodka. Wieś została całkowicie spalona, murowane budynki wysadzono.

</doc>
<doc id="1844211" url="https://pl.wikipedia.org/wiki?curid=1844211" title="Szablon (D)">
Szablon (D)

Szablony (ang. "template") są jednym z podejść do programowania uogólnionego. Szablony w D są bardzo podobne do szablonów i przestrzeni nazw w C++. Można im nadawać osobne funkcjonujące niezależnie nazwy przez co zachowują się wtedy jak sparametryzowana przestrzeń nazw.
Szablony w D tworzy się następująco:
template Nazwa(T) {
 //deklaracje funkcji, klas, zmiennych
 int func(T arg) {
 return sizeof(arg);
Gdzie "Nazwa" jest szablonową przestrzenią nazw o parametrze T.
Używanie szablonów w programie następuje poprzez poprzedzenie listy parametrów w nawiasach okrągłych wykrzyknikiem.
Nazwa!(long).func(10);
Nazwa!(int[]).func(1,2,3,4,5,6,7,8,9,10);
Klasy szablonowe i funkcje.
Klasy i funkcje szablonowe można tworzyć na 2 sposoby. Długi poprzez umieszczenie klasy/funkcji o nazwie takiej samej jak szablon lub w krótszy sposób poprzez umieszczenie listy parametrów zaraz za deklaracją nazwy klasy/funkcji.
class MojaKlasa(T) {
 // klasa szablonowa z parametrem T
int func(T)(T arg) {
 // funkcja szablonowa
Użycie jest podobne do zwykłych szablonów, ale można pominąć wtedy przestrzeń nazw:
MojaKlasa!(int) a = new MojaKlasa!(int);
func(52);
Zmienna liczba parametrów szablonu.
W D istnieje możliwość tworzenia szablonów z nieokreśloną liczbą parametrów , co może być w wielu przypadkach bardzo użyteczne.
real sum(T...)(T args) {
 real ret = 0;
 foreach(a; args) ret += a;
 return ret; // zwróci sumę wszystkich argumentów jako liczbę rzeczywistą
Użycie takiej funkcji jest o tyle proste, że nie trzeba wymieniać wszystkich argumentów:
sum(12,34434.42432,32453235432,21421,124,2424.2342,214124.5);
Metaprogramowanie z wykorzystaniem szablonów.
Metaprogramowanie w D jest znacznie ułatwione dzięki zastosowaniu instrukcji warunkowej kompilacji "static if". Przykładowo szablon liczący silnię z podanej liczby (por. silnia w czasie kompilacji (c++)):
template Silnia(N) {
 static if(N==0) // statyczny if
 enum Silnia = 1;
 else
 enum Silnia = Silnia!(N-1)*N;
Gdzie N to parametr określający liczbę z jakiej liczymy silnię.
Kompilatory D pozwalają również na wykonywanie funkcji "czystych" (ang. pure) w czasie kompilacji, tak więc powyższy szablon można zastąpić zwykłą funkcją:
int silnia(int n) {
 return (n == 1) ? 1 : n * silnia(n-1);
static int x = silnia(5);
Wartość zmiennej "x" będzie obliczona w czasie kompilacji.
Można to sprawdzić, korzystając z możliwości D operowania na ciągach znaków w czasie kompilacji
oraz z instrukcji kompilatora "pragma(msg,)" :
template itoa(long i)
 static assert (i &gt; 0);
 static if (i &lt; 10) const char[] itoa = "" ~ cast(char)(i + '0');
 else const char[] itoa = itoa!(i / 10) ~ itoa!(i % 10);
pragma(msg, itoa!(silnia(6));
Ponieważ szablon "itoa" parametryzowany jest wartością typu "long", użyta jest instrukcja warunkowej kompilacji "static assert", może ona być pominięta, jeśli typ argumentu "i" zostanie zmieniony na "ulong".
Instrukcja ta spowoduje przerwanie kompilacji, jeśli podany argument jest liczbą ujemną.

</doc>
<doc id="1844212" url="https://pl.wikipedia.org/wiki?curid=1844212" title="Pateryk Kijowsko-Pieczerski">
Pateryk Kijowsko-Pieczerski

Pateryk Kijowsko-Pieczerski (oryg. Києво-Печерський патерик), pełny tytuł: "Pateryk Kijowsko-Pieczerski, czyli opowieści o świętych ojcach w pieczarach kijowskich położonych" – zabytek literatury staroruskiej, zbiór opowieści o mnichach monasteru kijowsko-pieczerskiego, późniejszej ławry. Jedno z najoryginalniejszych dzieł ruskiej literatury hagiograficznej. Jego podstawę stanowią teksty spisane przez biskupa włodzimierskiego i suzdalskiego Szymona oraz mnicha monasteru kijowsko-pieczerskiego Polikarpa, uzupełniane w ciągu wieków o kolejne biografie zakonników.
Okoliczności powstania utworu.
Korespondencja między biskupem Symonem i mnichem Polikarpem.
Znany współcześnie "Pateryk..." powstał poprzez przeredagowanie korespondencji, jaką prowadzili w latach 20. XIII wieku mnich Polikarp i biskup włodzimierski i suzdalski Symon. Mimo wyraźnie wskazanego nadawcy i adresata, większość korespondencji miała charakter listów otwartych. Symon traktował pisane listy nie tylko jako formę duchowej i teologicznej edukacji Polikarpa, ale również jako sposób na propagowanie wiedzy o monasterze kijowskim (w którym był niegdyś zakonnikiem) i swoich koncepcji związanych z duchowieństwem. Miało to związek z utratą pierwotnego znaczenia Kijowa jako ośrodka administracyjnego i duchownego. Opis życia wybranych zakonników z monasteru kijowsko-pieczerskiego miał uratować ich losy przed zapomnieniem i przypominać o dawnej świetności klasztoru. Tadeusz Kołakowski pisze również, że udowodnienie znaczenia klasztoru w listach miało uzasadnić przyszłe ingerowanie jego reprezentantów w sprawy państwowe i supremację monasteru w życiu duchowym Rusi.
Najstarszą zachowaną do naszych czasów częścią wymiany listów między Szymonem i Polikarpem jest ustęp znany jako "Posłanie Szymona", w którym biskup upomina swojego ucznia duchowego za nadmierne pragnienie władzy, które przejawiało się w usilnym zabieganiu o otrzymanie godności cerkiewnych, bez zezwolenia ihumena monasteru w Kijowie. Szymon przedstawia Polikarpowi dziewięć życiorysów mnichów z tego klasztoru, uznanych za świętych, by przekonać go, że sam fakt przynależności do tak zasłużonego monasteru powinien być dla niego powodem do szczęścia. Uzupełnia je o kilka legend dotyczących nieznanych bliżej początków klasztoru. W swoim tekście wykorzystuje wiadomości znane mu z własnego doświadczenia, z opowieści innych zakonników, ale również z kronik i imiennych spisów zmarłych.
Tworzenie kolejnych życiorysów mnichów podjął z kolei Polikarp. "Posłanie", które następuje po tekście Szymona, zawiera spisanych przez niego 11 dalszych opowieści na ten temat. Polikarp zadedykował swoją pracę ihumenowi klasztoru Akindynowi. W odróżnieniu od Szymona Polikarp nie ujmuje swojego tekstu w formę listu, lecz otwarcie stwierdza, że celem spisania przez niego opowieści o zakonnikach jest utrwalenie pamięci o przypisywanych im cudach i znakach.
Rozwój "Pateryku..." między XIII a XV wiekiem.
Twierdzenia zawarte w korespondencji Szymona i Polikarpa pozwalają stwierdzić, że obydwaj autorzy zgodnie pragnęli stworzyć zestaw opowieści o uznanych za świętych mnichach kijowsko-pieczerskich. Jednak już po ich śmierci powstały w ten sposób tekst był nadal rozwijany i modyfikowany. Zakonnicy z klasztory pieczerskiego dodawali do niej powstałe w późniejszym okresie opowieści, inne zaś fragmenty skracali lub wykreślali. Celem tej pracy było oddanie w "Pateryku..." całokształtu historii klasztoru. Ludmiła Nodzyńska uważa, że nie można jednoznacznie określić, w którym momencie rozwoju tekst otrzymał miano, pod jakim znany jest obecnie. Tadeusz Kołakowski twierdzi natomiast, że tytuł ten pojawił się w 1462, w tzw. drugiej kasjanowskiej redakcji.
Redakcje "Pateryku..." powstałe w XV wieku.
Na początku XV wieku, na polecenie biskupa twerskiego Arseniusza (dawniej żyjącego w Ławrze Pieczerskiej), opracowana została nowa redakcja "Pateryku..." Tekst ten, chociaż językowo zachowuje cechy oryginału, z bliżej nieznanych przyczyn dokonuje cięć w tekście, usuwając obydwa "Posłania" oraz fragmenty opowiadań (w tym cały ustęp poświęcony Alimpiemu). Zachowuje jednak część utworów autorstwa mnicha Nestora Kronikarza, niezwiązanych z pierwotnym "Paterykiem..."
W latach 1460 i 1462 mnich Kasjan z Ławry Pieczerskiej sporządził kolejne dwie redakcje, z których druga była znacznym poszerzeniem pierwszej (określane jako „pierwsza i druga redakcja kasjanowska”). Kasjan dostosował język tekstów do współczesnego mu czytelnika. Poważne różnice między obydwoma tekstami skłaniają niektórych badaczy do wniosku, że Kasjan był jedynie współautorem pierwszej wersji, za czym miałoby świadczyć wymienienie razem ze spisem treści pierwszej redakcji innego mnicha imieniem Jan. Redakcja kasjanowska druga stanowiła najczęściej powtarzającą się podstawę wydań drukowanych (pierwsze w 1661 w Kijowie). W porównaniu z pierwotnym brzmieniem tekstu "Pateryka..." redakcja kasjanowska druga dokonuje poważnych zmian w stylistyce i leksyce: usuwa liczne wyrazy ruskie na rzecz cerkiewnosłowiańskich, czyni język tekstu bardziej patetycznym, dodaje wiele cytatów z Biblii.
"Paterykon".
W 1635 ukazało się pierwsze tłumaczenie "Pateryku..." na język polski, dokonane przez biskupa mohylewskiego Sylwestra Kossowa i zatytułowane "Paterykon, albo żywoty ss. Ojców Pieczerskich". Kossów przetłumaczył "Pateryk..." z myślą o wykorzystaniu go jako argumentu w dyskusjach między prawosławnymi a unitami, w szczególności dla wykazania całkowitej odrębności tradycji chrześcijaństwa ruskiego od Rzymu. Przy opracowywaniu tekstu opatrzył go szerokim komentarzem, odwołującym się do latopisów i kronik ruskich i polskich, objaśniając nieścisłości utworu w odniesieniu do wydarzeń historycznych. Swój przekład Kossów zadedykował Adamowi Kisielowi.
Redakcja Kossowa, opracowywana na podstawie kasjanowskiej drugiej, modyfikuje język i styl oryginału w podobnym duchu – łagodzi zbyt ostre sformułowania, uwzniośla słownictwo i styl, stosuje skomplikowane figury retoryczne. Wpływ na kształt przekładu Kossowa miała znana mu twórczość Piotra Skargi. Mimo tych istotnych odstępstw od pierwotnego brzmienia "Pateryku..." to przekład Kossowa stał się jego najpoczytniejszą wersją w XVII i XVIII wieku, a także podstawą dla kolejnych tłumaczeń na język ukraiński i język rosyjski.
Dalsze wydania "Pateryku..." stanowiły powtórzenie tekstów zawartych w redakcjach wcześniejszych. W naukowych opracowaniach powstałych w XX wieku stosowany jest tylko tekst pierwotny.
Treść.
"Pateryk Kijowsko-Pieczerski" w rozumieniu naukowej literatury przedmiotu, tj. tekst opracowany przez Symona i Polikarpa bez późniejszych modyfikacji, zawierał następujące części:
Cechy utworu.
Styl tekstu.
Poszczególne części "Pateryku..." wyraźnie różnią się między sobą stylistycznie. Teksty pisane przez Szymona wskazują na oczytanie w literaturze patrystycznej i dążenie do eleganckiego, podniosłego stylu. Styl ten zaciera się jednak, kiedy autor wspomina wydarzenia znane mu z osobistego doświadczenia lub z opowieści innych zakonników – są pisane w sposób znacznie prostszy. Fragmenty redagowane przez Polikarpa charakteryzują się większą ostrożnością w doborze cytatów, które autor stara się przedstawiać, powołując się na wiarygodne źródła. Z racji swojego przebywania w Kijowie w momencie pisania Polikarp miał szerszy niż Symon dostęp do archiwów klasztornych, jak również wierniej oddawał współczesne mu realia życia monastycznego. Jego opowieści o mnichach zbliżają się do konwencji ludowych opowiadań, co skłania niektórych badaczy do bezpośredniego wywodzenia ich z tradycji przekazu ustnego.
Charakterystyka opowiadań.
Opowiadania o mnichach klasztoru pieczerskiego łączą w sobie cechy relacji kronikarskich, opowieści ludowych przekazywanych ustnie, tekstów hagiograficznych (powszechna obecność istot nadprzyrodzonych, liczne widzenia i cuda) czy nawet ludowych opowiadań fantastycznych (charakterystyczne postacie diabłów w opowiadaniach Polikarpa). Wyraźnym źródłem inspiracji jest Pismo Święte, co przejawia się nie tylko w dużej ilości bezpośrednich cytatów, ale i w nawiązaniach fabularnych (podobieństwa między epizodami z życia mnichów a zdarzeniami z życia starotestamentowych proroków i przywódców). Wiele motywów cudów opisanych w utworze pojawia się w formie niemal niezmienionej również w innych podaniach o świętych powstałych na Rusi i później. Elementy stanowiące powielenie schematu hagiograficznego łączą się jednak ze szczegółowymi obrazami życia monastycznego, a w mniejszym stopniu także społeczeństwa Rusi, co czyni z "Pateryku..." wyjątkowe dzieło swojego gatunku.
Opowieści podejmują jednak również problemy szersze. Na przykładach zdarzeń z życia poszczególnych mnichów "Pateryk Kijowsko-Pieczerski" formułuje przesłanie w kwestii stosunków między wspólnotą monastyczną i władzą świecką; nie ukrywając, że występowały między nimi spory, jednoznacznie popiera mnichów. Opowiadania o poszczególnych zakonnikach mają charakter dość schematyczny. Powtarzając znane już wzorce hagiograficzne, skupiają się na podkreślaniu nadzwyczajnej bogobojności zakonników poprzez opisy praktykowanych przez nich form ascezy, a następnie czynionych przez nich cudów.
Znaczenie "Pateryku...".
W historii literatury "Pateryk Kijowsko-Pieczerski..." jest przykładem procesu przenoszenia na grunt ruski wcześniejszych tradycji chrześcijańskiego Wschodu, w tym przypadku – określonego gatunku literatury hagiograficznej. "Pateryk..." był również dziełem bardzo popularnym na ziemiach ruskich, wysoko ocenianym również przez późniejszych literatów ukraińskich i rosyjskich.
Ludmiła Nodzyńska określa "Pateryk Kijowsko-Pieczerski" jako jedno z trzech – obok "Powieści minionych lat" i "Żywota Teodozego Pieczerskiego" podstawowych źródeł historycznych w badaniach nad chrystianizacją Rusi. Podkreśla jednak, że charakter wszystkich trzech tekstów, łączących hagiografię z relacją dotyczącą znanych autorowi faktów, wymaga ich specyficznego traktowania. Fakty przytaczane w "Pateryku..." muszą być konfrontowane z innymi materiałami źródłowymi oraz lokalizowane w szerszym kontekście tradycji monasteru pieczerskiego. Najbardziej cenne są ukazane w tekście obrazy z życia klasztoru, które – przy zachowaniu poetyki hagiograficznej – przekazują wiarygodny obraz formowania się tradycji monastycznej kijowskiej jako adaptacji na grunt ruski reguł życia opracowanych przez Teodora Studytę.

</doc>
<doc id="1844213" url="https://pl.wikipedia.org/wiki?curid=1844213" title="Linia kolejowa Cottbus – Frankfurt (Oder)">
Linia kolejowa Cottbus – Frankfurt (Oder)

Linia kolejowa Chociebuż – Frankfurt nad Odrą ("Bahnstrecke Cottbus – Frankfurt (Oder)") – jednotorowa magistrala kolejowa w południowo-wschodniej części landu Brandenburgia, wybudowana przez spółkę Cottbus-Großenhainer Eisenbahn-Gesellschaft.
Do użytku oddana 31 grudnia 1876. Przebiega z Chociebuża przez Peitz do Frankfurtu nad Odrą. Rozstaw torów wynosi 1435 mm.

</doc>
<doc id="1844214" url="https://pl.wikipedia.org/wiki?curid=1844214" title="Zeta (rzeka)">
Zeta (rzeka)

Zeta – rzeka w Czarnogórze. Źródła w okolicach miasta Nikšić. Największy, lewy dopływ Moračy.
Na rzece zbudowano hydroelektrownię w okolicach miasta Nikšić.

</doc>
<doc id="1844218" url="https://pl.wikipedia.org/wiki?curid=1844218" title="Ulica Brzozowa w Krakowie">
Ulica Brzozowa w Krakowie

Ulica Brzozowa w Krakowie – ulica w centrum Krakowa. Wytyczona w obecnym kształcie około 1890 roku. Wcześniej była polną drogą, która prowadziła od ulicy Jakuba na Kazimierzu do koryta Starej Wisły. Przy ulicy znajduje się budynek Gimnazjum Hebrajskiego i Synagoga Deichesa.

</doc>
<doc id="1844219" url="https://pl.wikipedia.org/wiki?curid=1844219" title="Flowermouth">
Flowermouth

Flowermouth – drugi album studyjny brytyjskiego duetu No-Man wydany w 1994. 
Tworzący zespół Steven Wilson i Tim Bowness zaprosili do współpracy nad albumem m.in. Roberta Frippa, Bena Colemana, Lisę Gerrard, Chrisa Maitlanda i Richarda Barbieriego
W roku 2008 ukazało się nakładem wydawnictwa Snapper Music rozszerzone zremasterowane wydanie płyty.
Przed wydaniem płyty z zespołu odszedł skrzypek Ben Coleman. Po wydaniu albumu zespół zawiesił na wiele lat działalność koncertową.

</doc>
<doc id="1844220" url="https://pl.wikipedia.org/wiki?curid=1844220" title="Jezioro Skrzyneckie Duże">
Jezioro Skrzyneckie Duże



</doc>
<doc id="1844221" url="https://pl.wikipedia.org/wiki?curid=1844221" title="Andrzej Ilczuk">
Andrzej Ilczuk

Andrzej Ilczuk (ur. 14 czerwca 1944 w Wojnowie) – polski ekonomista, dziennikarz, urzędnik, dyplomata, polityk, w latach 2006–2007 wiceminister rozwoju regionalnego.
Życiorys.
W 1968 ukończył studia na Wydziale Handlu Zagranicznego Szkoły Głównej Planowania i Statystyki. Jest także absolwentem studiów podyplomowych na Wydziale Dziennikarstwa i Nauk Politycznych Uniwersytetu Warszawskiego.
W 1970 został pracownikiem Przedsiębiorstwa Handlu Zagranicznego „Metalexport”. W latach 1972–1976 pracował w Ministerstwie Handlu Zagranicznego na stanowisku kierownika Zespołu Analiz Ekonomicznych w Departamencie Krajów Zachodnich. Następnie, do 1980 był attaché handlowym w Ambasadzie RP w Waszyngtonie. Od 1981 do 1984 pełnił funkcję dyrektora Gabinetu Prezesa Banku Handlowego w Warszawie.
W latach 1984–1987 reprezentował Polskę w negocjacjach akcesyjnych z Bankiem Światowym i Międzynarodowym Funduszem Walutowym. Od 1987 do 1989 ponownie pracował w Ambasadzie Polskiej w USA. Następnie, do 1992 był doradcą członka zarządu Banku Światowego. W 1993 został wicedyrektorem Departamentu Systemów Zarządzania Centralnego Urzędu Planowania, a następnie pełnił funkcję doradcy w Urzędzie Rady Ministrów. W latach 1995–2003 po raz trzeci był zatrudniony w ambasadzie w Waszyngtonie. Po powrocie do kraju podjął pracę w Narodowym Funduszu Ochrony Środowiska i Gospodarki Wodnej.
Był doradcą partii Samoobrona Rzeczpospolitej Polskiej. 5 września 2006 objął z rekomendacji tego ugrupowania urząd sekretarza stanu w Ministerstwie Rozwoju Regionalnego. Został odwołany z tej funkcji 13 sierpnia 2007.
Życie prywatne.
Jest żonaty, ma dwoje dzieci.

</doc>
<doc id="1844225" url="https://pl.wikipedia.org/wiki?curid=1844225" title="Al-Khalid">
Al-Khalid

Al-Khalid – pakistański czołg podstawowy, produkowany od 1999 roku, licencyjna odmiana chińskiego projektu Typ 90-IIM. 
Historia.
W wyniku umowy pomiędzy Pakistanem a chińskim przedsiębiorstwem Norinco zawartej w 1988 Chińczycy przekazują Pakistanowi produkcję licencjonowanych modeli czołgów takich jak Typ 59, Typ 69-II, Typ 85 oraz właśnie Al-Khalid. Produkcja rozpoczęła się w 1999 roku ale dopiero w 2000 roku skompletowano pełną linię produkcyjną, stąd też chińska nazwa Al-Khalida - MBT 2000.
Opis.
Załoga czołgu składa się z trzech osób: dowódcy, kierowcy i działonowego.
Czołg posiada konwencjonalny układ, tzn. przedział kierowcy z przodu, przedział bojowy – pośrodku i silnik z tyłu wozu. W standardowym wyposażeniu znajdują się m.in. skomputeryzowany system kontroli ognia, celowniki noc/dzień dla działonowego oraz dowódcy oraz system obronny ABC (przed zagrożeniami atomowymi, biologicznymi i chemicznymi).

</doc>
<doc id="1844226" url="https://pl.wikipedia.org/wiki?curid=1844226" title="Linia kolejowa Eberswalde – Frankfurt (Oder)">
Linia kolejowa Eberswalde – Frankfurt (Oder)

Linia kolejowa Eberswalde – Frankfurt nad Odrą ("Bahnstrecke Eberswalde – Frankfurt (Oder)") – jednotorowa magistrala kolejowa we wschodniej części landu Brandenburgia, (Eberswalde – powiat Barnim, powiat Märkisch-Oderland, miasto Frankfurt nad Odrą).
Wybudowana przez spółkę Berlin-Stettiner Eisenbahn-Gesellschaft (BStE). Do użytku oddana w 1866. Rozstaw torów wynosi 1435 mm, zaś długość trasy 86,0 km.

</doc>
<doc id="1844227" url="https://pl.wikipedia.org/wiki?curid=1844227" title="Skakuszka krótkoogonowa">
Skakuszka krótkoogonowa

Skakuszka krótkoogonowa ("Notomys amplus") – wymarły gatunek gryzonia z rodziny myszowatych (Muridae), występujący dawniej endemicznie w Australii.
Znany jedynie z dwóch okazów znalezionych w Charlotte Waters na Terytorium Północnym w Australii. Znajdywano również szczątki kostne w wypluwkach sów w Parku Narodowym Uluru-Kata Tjuta i Flinders Ranges w Australii Południowej. Informacje zebrane od Aborygenów pozwalają przypuszczać, że gatunek ten zamieszkiwał również centralną i zachodnią Australię. Został opisany przez Brezenera w 1936 roku na podstawie czaszki i skóry samicy NMV C512.
W Australii zwierzę jest nazywane angielską nazwą oraz aborygeńską nazwą "yoontoo". W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę skakuszka krótkoogonowa.
Ekologia tego ssaka jest mało poznana. Prawdopodobnie zamieszkiwał otwarte równiny, pustynne łąki i niskie zarośla. Największy przedstawiciel rodzaju "Notomys" osiągał masę ciała około 100 g. Sierść koloru brązowego, spód ciała jaśniejszy. Ogon równy długości ciała. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EX (wymarły). Przypuszcza się, że przyczyną wymarcia mogło być sprowadzenie kotów i lisów, wyparcie z naturalnych siedlisk przez egzotyczne zwierzęta roślinożerne oraz pożary.

</doc>
<doc id="1844233" url="https://pl.wikipedia.org/wiki?curid=1844233" title="Song Chaoqing">
Song Chaoqing

Song Chaoqing (; ur. 21 marca 1991) – chińska biathlonistka, reprezentantka kraju w zawodach Pucharu Świata oraz na Mistrzostwach świata.
Dwukrotna srebrna medalistka: w sprincie drużynowo (7,5 km) oraz w drużynowym biegu patrolowym na 15 km na Zimowych igrzysk wojskowych w Dolinie Aosty (2010).
Jej najlepszą pozycją w zawodach PŚ była piąta lokata w sprincie 5 grudnia 2009 w Östersund.

</doc>
<doc id="1844237" url="https://pl.wikipedia.org/wiki?curid=1844237" title="Chaoqing Song">
Chaoqing Song



</doc>
<doc id="1844243" url="https://pl.wikipedia.org/wiki?curid=1844243" title="Lidia Nicole Alberto">
Lidia Nicole Alberto

Lidia Nicole Alberto (ur. 15 lutego 1993) – angolska lekkoatletka, specjalizująca się w skoku o tyczce.

</doc>
<doc id="1844245" url="https://pl.wikipedia.org/wiki?curid=1844245" title="Jezioro Wielkie Długie">
Jezioro Wielkie Długie



</doc>
<doc id="1844249" url="https://pl.wikipedia.org/wiki?curid=1844249" title="Centralne dożynki">
Centralne dożynki



</doc>
<doc id="1844250" url="https://pl.wikipedia.org/wiki?curid=1844250" title="Białogard Wąskotorowy Przystanek">
Białogard Wąskotorowy Przystanek

Białogard Wąskotorowy Przystanek – nieczynny przystanek kolei wąskotorowej (Białogardzka Kolej Dojazdowa) w Białogardzie, w województwie zachodniopomorskim, w Polsce.

</doc>
<doc id="1844251" url="https://pl.wikipedia.org/wiki?curid=1844251" title="Robert Tomaszek">
Robert Tomaszek

Robert Jan Tomaszek (ur. 16 czerwca 1981 w Bydgoszczy) – polski koszykarz, posiadający także niemieckie obywatelstwo, występujący na pozycji środkowego.
Tomaszek w swojej zawodowej karierze, oprócz gry w Polsce (gdzie był zawodnikiem zespołów: PBG Basket Poznań, Turów Zgorzelec, Czarni Słupsk, Śląsk Wrocław i Anwil Włocławek), występował również w klubach czeskich, niemieckich i w ukraińskim. W rozgrywkach ligi czeskiej w 2009 roku zdobył mistrzostwo kraju, w 2007 wicemistrzostwo, a w 2008 brązowy medal. Z kolei w Polskiej Lidze Koszykówki zdobył wicemistrzostwo Polski w roku 2011, a w 2014 roku wystąpił także w finale Superpucharu Polski. W latach 2003–2008 rozegrał 11 meczów w barwach reprezentacji Polski, zdobywając łącznie 41 punktów.
W czerwcu 2016 roku został zawodnikiem Turowa Zgorzelec. Opuścił zespół przed rozpoczęciem sezonu. 5 listopada 2016 został zawodnikiem BM Slam Stali Ostrów Wielkopolski.

</doc>
<doc id="1844254" url="https://pl.wikipedia.org/wiki?curid=1844254" title="Kjartan Finnbogason">
Kjartan Finnbogason

Kjartan Henry Finnbogason (ur. 9 lipca 1986 w Reykjavíku) – islandzki piłkarz grający na pozycji napastnika. Od 2021 roku jest zawodnikiem klubu Reykjavíkur.
Kariera klubowa.
Kjartan piłkarską karierę rozpoczynał od drużyn juniorskich Reykjavíkur i Celticu. W 2006 roku podpisał swój pierwszy zawodowy kontrakt z Celtikiem. W pierwszej drużynie Celticu nie zagrał ani razu, w tym czasie był wypożyczany do Queen’s Park F.C. i Åtvidabergs FF. W 2008 roku odszedł do norweskiej Tippeligaen do Sandefjord Fotball. Grał tam rok i w 22 meczach strzelił 9 goli, po czym wypożyczył go na rok Falkirk F.C. W latach 2010-2014 grał w Reykjavíkur. W 2014 przeszedł do AC Horsens, natomiast w 2018 został piłkarzem Ferencvárosi. Zimą 2019 został piłkarzem Vejle BK. W sezonie 2019/20 został królem strzelców 1. division z wynikiem 17 goli, a jego klub awansował do Superligaen. Latem 2020 powrócił do AC Horsens, natomiast zimą 2021 przeszedł do Esbjergu fB. W maju 2021 ponownie zmienił klub – powrócił do Reykjavíkur, z którym podpisał 3-letni kontrakt.
Kariera reprezentacyjna.
Finnbogason występował w młodzieżowych reprezentacjach Islandii. W dorosłej reprezentacji Islandii zadebiutował 7 października 2011 w przegranym 3:5 meczu eliminacji do mistrzostw Europy z Portugalią. Pierwszą bramkę w reprezentacji zdobył 10 stycznia 2017 w wygranym 2:0 spotkaniu towarzyskim z Chinami.

</doc>
<doc id="1844255" url="https://pl.wikipedia.org/wiki?curid=1844255" title="Zmarzła Kotlina">
Zmarzła Kotlina

Zmarzła Kotlina () – kotlina znajdująca się w Dolinie Złomisk w słowackiej części Tatr Wysokich. Zmarzła Kotlina leży u podnóża południowej ściany Koziej Strażnicy, na jej dnie znajduje się duży Zmarzły Staw Mięguszowiecki. Powyżej Zmarzłej Kotliny, na północny wschód od niej, leży Żelazna Kotlina podchodząca pod przełęcze Żelazne Wrota. Przez Zmarzłą Kotlinę nie przebiega żaden znakowany szlak turystyczny, niegdyś prowadziła do niej żółto znakowana ścieżka.
Zmarzła Kotlina sąsiaduje:

</doc>
<doc id="1844257" url="https://pl.wikipedia.org/wiki?curid=1844257" title="Droga wojewódzka nr 714">
Droga wojewódzka nr 714

Droga wojewódzka nr 714 (DW714) – droga wojewódzka w centralnej Polsce w województwie łódzkim przebiegająca przez teren powiatu łódzkiego wschodniego. Droga ma długość 16 km. Łączy Rzgów koło Łodzi z miejscowością Kurowice. W latach 1985 - 2000 droga poprowadzona była aż do Pabianic.
Przebieg drogi.
Droga rozpoczyna się w Rzgowie, na skrzyżowaniu z drogami krajowymi nr 71 oraz 91 (do 1 lipca 2016 biegła tam droga nr 1). Następnie kieruje się w stronę wschodnią i po 16 km dociera do miejscowości Kurowice, gdzie dołącza się do drogi wojewódzkiej nr 713. 

</doc>
<doc id="1844258" url="https://pl.wikipedia.org/wiki?curid=1844258" title="Adam Kołodziejczyk">
Adam Kołodziejczyk

Adam Kołodziejczyk (ur. 19 października 1939 w Krakowie, zm. 5 października 2016 w Toronto) – polski lekkoatleta płotkarz.
Życiorys.
Specjalizował się w biegu na 110 przez płotki. Czterokrotnie był mistrzem Polski w tej konkurencji (1965, 1966, 1967 i 1968), dwukrotnie wicemistrzem (1964 i 1969) i raz brązowym medalistą (1962). Dwukrotnie poprawiał rekord Polski doprowadzając go do wyniku 13,9 s. (2 sierpnia 1967 w Szczecinie). Wystąpił w 23 meczach reprezentacji Polski, odnosząc 2 zwycięstwa indywidualne.
Startował na mistrzostwach Europy w 1966 w Budapeszcie, gdzie odpadł w półfinale. W finale Pucharu Europy w 1965 w Stuttgarcie zajął 6. miejsce, a w Pucharze Europy w 1967 w Kijowie był drugi. Na europejskich igrzyskach halowych w 1967 w Pradze zajął 5. miejsce w biegu na 50 m przez płotki, a na EIH w 1968 w Madrycie był 4. na tym samym dystansie.
Był zawodnikiem Cracovii.

</doc>
<doc id="1844260" url="https://pl.wikipedia.org/wiki?curid=1844260" title="Ezore Chen">
Ezore Chen

Ezore Chen (hebr. אזורי חן, "Obszary Gracji") – osiedle mieszkaniowe w Tel Awiwie, znajdujące się na terenie Dzielnicy Pierwszej.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Po stronie zachodniej ciągnie się pas nadmorskich wydm, natomiast po stronie północnej znajdują się tereny przemysłowe i niemieszkalne położone pomiędzy Tel Awiwem a położonym w pobliżu miastem Herclijja. Wschodnią granicę osiedla wyznacza droga ekspresowa nr 2, za którą znajduje się osiedle Ramat Awiw Gimel. Południową granicę osiedla wyznacza ulica Tsvi Propes, za którą znajduje się osiedle Ramat Awiw ha-Chadasza.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu. Podczas rozbudowy teren został wyrównany i obecnie obszar osiedla jest płaski. Osiedle jest oddzielone od plaży jedynie niewielkim wzgórzem Tel Baruch.
Przyroda.
Część nadmorską osiedla zajmuje pas wydm z charakterystyczną śródziemnomorską roślinnością. Tereny położone za wydmami są porośnięte przez zarośla i niewielkie drzewa.
Historia.
Prace budowlane na terenie osiedla rozpoczęto w latach 80. XX wieku, i kontynuowano w latach 90. Zamiarem było stworzenie luksusowego osiedla mieszkaniowego położonego blisko brzegu morza.
Architektura.
Jest to niewielkie nowoczesne osiedle mieszkaniowe, które znajduje się w ciągłej rozbudowie. Są to nowoczesne wieżowce wzniesione z "wielkiej płyty" o 12-14 piętrach. Ogółem osiedle składa się z ośmiu budynków, którą są ustawione w kształcie spirali.
Sport i rekreacja.
Tutejsze plaże umożliwiają uprawianie wszystkich sportów wodnych. Dodatkową atrakcją jest "Club Azorei Han", na terenie którego znajdują się między innymi korty tenisowe oraz inne obiekty sportowe.
Gospodarka.
W osiedlu znajdują się siedziby wielu spółek, między innymi: Ashdar Ltd., Azorim Investments &amp; Building Developments Ltd., ESL-Eng. S. Lustig Consulting Engineers Ltd., B.S.R. Engineering &amp; Development Ltd., Tidhar Group.
Na terenie osiedla znajduje się także duże centrum handlowe.
Infrastruktura.
W osiedlu znajduje się ośrodek zdrowia. Przy osiedlu znajduje się także stacja benzynowa (ulica Tsvi Propes).
Transport.
Wzdłuż wschodniej granicy osiedla przechodzi droga ekspresowa nr 2 (Tel Awiw-Netanja-Hajfa). Można na nią wjechać poprzez ulicę Tsvi Propes, która stanowi południową granicę osiedla.

</doc>
<doc id="1844262" url="https://pl.wikipedia.org/wiki?curid=1844262" title="Synagoga w Chojnicach">
Synagoga w Chojnicach

Synagoga w Chojnicach – synagoga została wybudowana w XIX wieku. Mieściła się przy dawnej ulicy Conwictstrasse 9 (dzisiaj róg ulic: Sukienników i Bankowej) w miejscu gdzie stoi sklep „Narzędziowiec”. Została zniszczona przez hitlerowców jesienią 1939 roku.

</doc>
<doc id="1844263" url="https://pl.wikipedia.org/wiki?curid=1844263" title="Culbone Church">
Culbone Church

Culbone Church - kościół pod wezwaniem św. Beuno, położony we wsi Culbone pod Porlock, w angielskim hrabstwie Somerset. Uznaje się go za najmniejszy kościół w Anglii. Powierzchnia prezbiterium wynosi 4,1 m x 3,0 m, a nawy - 6,6 m x 3,8 m. Kościół został wybudowany w XIII w. i jest uznany za zabytek klasy I. W kościele do dziś odbywają się msze.

</doc>
<doc id="1844264" url="https://pl.wikipedia.org/wiki?curid=1844264" title="TM-800">
TM-800

TM-800 – rumuński czołg podstawowy.
Historia.
Czołg TM-800 jest bardzo podobny do radzieckiego czołgu T-54, ponieważ w większości bazuje na tej konstrukcji. Oba wozy posiadają prawie identyczne kadłuby i wieżyczki. Największą różnicą zewnętrzną jest układ gąsienicowy, ponieważ TM-800 posiada sześć par kół jezdnych, podczas gdy T-54 posiada ich pięć.
Opis.
Zasadnicze uzbrojenie obejmuje: 100 mm armatę sprzężoną z 7,62 mm karabinem maszynowym – umieszczone w wieży, przeciwlotniczy 12,7 mm wielkokalibrowy karabin maszynowego zamocowany na stropie wieży (przy włazie ładowniczego).
Kierowca usadowiony jest po lewej stronie przedniej części, ładowniczy po prawej stronie a na wieżyczce usadowieni byli dowódca i działonowy.
Standardowe wyposażenie czołgu to noktowizor dla dowódcy, ładowniczego i kierowcy oraz skomputeryzowany system kontroli ognia.
Modele.
TR-85 podobny do T-55 z laserowym odległościomierzem
TR-85N unowocześniona wersja TR-85
TR-85M1 ostatnie unowocześnienie TR-85 posiadający dodatkowy pancerz na wieżyczce
TR-125 podobny do radzieckiego T-72 (wyprodukowano tylko kilka sztuk)
TER-800 wóz zabezpieczenia technicznego na podwoziu TM-800
TR-580

</doc>
<doc id="1844266" url="https://pl.wikipedia.org/wiki?curid=1844266" title="Eugenio Callá">
Eugenio Callá

Pedro Eugenio Callá (ur. 1 stycznia 1934) – argentyński piłkarz, napastnik.
Callá w 1957 roku został piłkarzem klubu Argentinos Juniors Buenos Aires. Jako gracz klubu Argentinos Juniors był w kadrze reprezentacji podczas turnieju Copa América 1959, gdzie Argentyna zdobyła mistrzostwo Ameryki Południowej. Callá zagrał we wszystkich sześciu meczach – z Chile (zdobył bramkę, w 75 minucie wszedł za niego Juan Rodríguez), Boliwią (zdobył bramkę), Peru, Paragwajem (w 52 minucie zmienił go Juan Rodríguez), Urugwajem (tylko w pierwszej połowie – w przerwie zmienił go Juan Rodríguez) i Brazylią (w 60 minucie wszedł za niego Juan Rodríguez).
W 1959 roku zakończył grę w Argentinos Juniors, a w 1960 roku został piłkarzem klubu CA Vélez Sarsfield, gdzie grał do 1961 roku.
W 1962 roku przeszedł do klubu Boca Juniors, w którym zadebiutował 25 marca w wygranym 2:1 meczu z Chacarita Juniors. W tym samym roku zdobył z nowym klubem swój pierwszy tytuł mistrza Argentyny.
Ostatni raz w lidze argentyńskiej jako gracz Boca Juniors wystąpił 22 listopada 1964 w wygranym 1:0 meczu z Gimnasia y Esgrima La Plata – w tym roku po raz drugi w swej karierze został mistrzem Argentyny. W następnym roku zagrał tylko jeden mecz w ramach Copa Libertadores 1965 przeciwko ekwadorskiemu klubowi Deportivo Quito, co stanowiło jego jedyny udział w dotarciu Boca Juniors do półfinału turnieju. Łącznie Callá w barwach Boca Juniors rozegrał 17 meczów (1484 minuty) i zdobył 5 bramek – w tym 16 meczów i 5 bramek w lidze argentyńskiej.
Łącznie w lidze argentyńskiej rozegrał 152 mecze i zdobył 84 bramki. Grał także w urugwajskim klubie Racing Montevideo oraz w peruwiańskich klubach Universitario Lima i Municipal Lima. Występował też w boliwijskim klubie Club The Strongest.

</doc>
<doc id="1844267" url="https://pl.wikipedia.org/wiki?curid=1844267" title="Witalizm (styl muzyczny)">
Witalizm (styl muzyczny)

Witalizm (barbaryzm, prymitywizm) - styl w muzyce zainicjowany na początku XX wieku; sięga do pierwotnych instynktów człowieka. Często inspirowany jest folklorem, obrzędami pogańskimi; główną rolę odgrywa w utworach rytmika.
Utwory w stylistyce witalizmu pisali:
Witalizm pojawił się w ich twórczości przelotnie.
Przykłady dzieł, wykorzystujących stylistykę witalizmu:

</doc>
<doc id="1844268" url="https://pl.wikipedia.org/wiki?curid=1844268" title="Krystyna Liberda">
Krystyna Liberda



</doc>
<doc id="1844270" url="https://pl.wikipedia.org/wiki?curid=1844270" title="Synagoga w Debrznie">
Synagoga w Debrznie

Synagoga w Debrznie – bóżnica została wybudowana w drugiej połowie XIX wieku. Nie zachowała się do dnia dzisiejszego, ponieważ zniszczono ją w 1938, podczas nocy kryształowej. Po II wojnie światowej nie została odbudowana.

</doc>
<doc id="1844273" url="https://pl.wikipedia.org/wiki?curid=1844273" title="Żelazna Kotlina">
Żelazna Kotlina

Żelazna Kotlina () – kotlina będąca najwyższym piętrem Doliny Złomisk w słowackiej części Tatr Wysokich.
Ograniczenie Żelaznej Kotliny tworzą:
Żelazna Kotlina jest najbardziej na wschód wysuniętym odgałęzieniem Doliny Złomisk. Jej dolny brzeg znajduje się na wysokości ok. 2075 m n.p.m.
Do Żelaznej Kotliny nie prowadzą żadne znakowane szlaki turystyczne, ale odwiedzana jest przez taterników (dość rzadko). Prowadzi przez nią kilka ważnych dla taterników szlaków. Jest to znane od dawna przejście przez Wschodnie Żelazne Wrota i Zachodnie Żelazne Wrota. Obydwa łączą Dolinę Mięguszowiecką z Doliną Białej Wody. Łatwiejsze i częściej używane jest przejście przez Wschodnie Żelazne Wrota. Przez Przełęcz koło Drąga prowadzi także łatwe przejście z Żelaznej Kotliny do Doliny Batyżowieckiej. Z Żelaznej Kotliny taternicy starują także do wspinaczki na południowo-zachodniej ścianie Wschodniego Żelaznego Szczytu.

</doc>
<doc id="1844274" url="https://pl.wikipedia.org/wiki?curid=1844274" title="Baialardo z Brindisi">
Baialardo z Brindisi

Baialardo (zm. ok. 1144) – kardynał i arcybiskup Brindisi.
O jego pochodzeniu nic pewnego nie wiadomo, przypuszczalnie jednak był Normanem z południa Włoch. Prawdopodobnie w 1120 papież Kalikst II mianował go kardynałem diakonem. W przywileju papieskim dla archidiecezji Trani z 6 listopada 1120 jest wzmiankowany przez Kaliksta II jako "diaconus sedis nostre".
Na początku 1122 Kalikst II konsekrował go na arcybiskupa Brinidisi i w liście datowanym 22 lutego 1122 poinformował o tej nominacji hrabinę Sikelgaitę z Brindisi oraz szlachcica Tankreda z Conversano. Tego samego dnia nowo wyświęcony arcybiskup Baialardo otrzymał od papieża potwierdzenie praw arcybiskupów Brindisi do jurysdykcji biskupiej nad diecezją Oria.
Odnośnie do działalności Baialardo jako arcybiskupa w Brindisi zachowało się niewiele wzmianek źródłowych. Około 1126/27 udokumentowany jest konflikt jurysdykcyjny arcybiskupa z zakonnicami z konwentu św. Benedykta, rozstrzygnięty przez legata papieskiego na korzyść zakonnic. Po raz ostatni Baialardo jest wymieniony w przywileju hrabiego Tankreda na rzecz archidiecezji Brindisi z kwietnia 1130. Ponieważ jednak jego następca Lupus został konsekrowany dopiero przez papieża Lucjusza II w 1144, prawdopodobne jest, że Baialardo również zmarł dopiero w tym roku.
Liber Pontificalis podaje fałszywą informację, jakoby arcybiskup Baialardo z Brindisi był jednym ze współkonsekratorów papieża Gelazjusza II w Gaecie 10 marca 1118. W rzeczywistości w tym czasie metropolitą Brindisi był jeszcze jego poprzednik Wilhelm.

</doc>
<doc id="1844276" url="https://pl.wikipedia.org/wiki?curid=1844276" title="Eugenio Calla">
Eugenio Calla



</doc>
<doc id="1844277" url="https://pl.wikipedia.org/wiki?curid=1844277" title="Bunkier Falkenhagen">
Bunkier Falkenhagen

Bunker Falkenhagen () – bunkier pod Falkenhagen (Mark), w zarządzie Seelow-Land, powiat Märkisch-Oderland, land Brandenburgia.
Historia miejsca.
Wybudowany przez Wehrmacht (przy współpracy z "Deutsche Sprengchemie GmbH", DSC) w latach 1939–1943 w celu podziemnej produkcji bojowych środków trujących (BST), tj.: trójfluorku chloru (ClF3) oraz sarinu (C4H10FO2P).
Lokalizację wybrano celowo ze względu na niewielkie zaludnienie i bliskość ważnych poligonów oraz Berlina, stolicy Rzeszy. Budowę rozpoczęto od wyburzenia zamku w pobliskiej miejscowości, z którego wież możliwa była obserwacja placu budowy. Pracowało tu 2 tys. robotników. W 1943 stał tu czteropiętrowy bunkier przystosowany do produkcji gazów bojowych z rozległym systemem wentylacyjnym o wielkości 16,4 tys. m kw. Znajdowało się tam prawie 400 pomieszczeń. Na powierzchni powstało kilkanaście budynków, a koszt budowy całego kompleksu wyniósł ponad 100 milionów marek.
Od 1958 do 1964 trwała przebudowa dawnego bunkra Wehrmachtu przez Grupę Wojsk Radzieckich w Niemczech (GSSD) na potrzeby ochrony centrali dowódczej Układu Warszawskiego przed bronią ABC.

</doc>
<doc id="1844279" url="https://pl.wikipedia.org/wiki?curid=1844279" title="ÖAF">
ÖAF

ÖAF ("Österreichische Automobil Fabriks-AG") – byłe austriackie przedsiębiorstwo branży motoryzacyjnej, a obecnie marka należąca do koncernu MAN SE, produkujące samochody ciężarowe i specjalistyczne.
Przedsiębiorstwo zostało założone w 1907 roku przez FIAT-a pod nazwą "Österreichische Austro-Fiat". W 1925 roku nazwa została zmieniona na obecną. W 1971 roku ÖAF połączył się z przedsiębiorstwem Gräf &amp; Stift w "ÖAF-Gräf &amp; Stift AG", po czym obie spółki zostały przejęte przez koncern MAN.

</doc>
<doc id="1844280" url="https://pl.wikipedia.org/wiki?curid=1844280" title="Dolina Głęboka">
Dolina Głęboka

Dolina Głęboka (słow. "Hlboká dolina") – dolina w słowackich Tatrach Zachodnich będąca dużą, orograficznie prawą odnogą doliny Parzychwost. Odgałęzia się od niej nieco poniżej rozdroża Praszywe na wysokości ok. 1090 m. Początkowo biegnie w północnym kierunku. W połowie swojej długości łukowato zmienia kierunek na wschodni i wzdłuż grani głównej Tatr Zachodnich podchodzi pod zachodnie stoki Pachoła i Spalonej Kopy. Orograficznie prawe jej obramowanie tworzy odcinek grani głównej od Pachoła przez Spaloną Kopę i Skrzyniarki po Małego Salatyna, dalej boczna grań odchodząca od Małego Salatyna zwana Jałowiecką Horą z Wielkim Łyścem i Małym Łyścem. Obramowanie lewe tworzy zachodnia grańka Pachoła i jej południowo-zachodnie ramię Zawraty. Najwyższe piętro Doliny Głębokiej to wciśnięty pomiędzy Pacholę i Spaloną Kopę polodowcowy kocioł zwany Głębokim Workiem lub Kieszenią ("Vrece"). Dolina ma jedno lewoboczne odgałęzienie – Głęboki Żleb. Dnem Doliny Głębokiej spływa Głęboki Potok.
Dolina ma długość 4 km i powierzchnię 3,5 km². Opada do doliny Parzychwost wysokim progiem. Głęboki Potok wciął się głęboko w ten próg, tworząc dziki i głęboki jar z wodospadami. Pasterze liptowscy miejsce to nazywali Głębokie ("Hlboké") i od tego pochodzi nazwa całej doliny. Dolina była dawniej wypasana. Na wysokości ok. 1400 m na polanie Nowa Hala miała swój szałas słowacka miejscowość Jałowiec. Dolna część doliny jest zalesiona, natomiast górna to dzikie i kamieniste pustkowie. Prowadzi przez nią szlak turystyczny, należący do najrzadziej uczęszczanych przez turystów w Tatrach.

</doc>
<doc id="1844281" url="https://pl.wikipedia.org/wiki?curid=1844281" title="Pilecki (herb szlachecki)">
Pilecki (herb szlachecki)

Pilecki – polski herb szlachecki, odmiana herbu Leliwa.
Opis herbu.
W polu błękitnym półksiężyc złoty, nad którym takaż sześciopromienna gwiazda. Nad hełmem trzy pióra strusie: srebrne między błękitnymi, pierwsze największe, średnie mniejsze, trzecie najmniejsze. Labry błękitne podbite złotem.
Najwcześniejsze wzmianki.
Podług Ostrowskiego odmiana przysługiwała Pileckim osiadłym w Prusach w XV i XVII wieku. Mogli oni być jakąś gałęzią Pileckich z Pilczy.
Herbowni.
Abramowicz, Otowicz, Pilecki.

</doc>
<doc id="1844283" url="https://pl.wikipedia.org/wiki?curid=1844283" title="Pedro Callá">
Pedro Callá



</doc>
<doc id="1844284" url="https://pl.wikipedia.org/wiki?curid=1844284" title="Österreichische Automobil-Fabriks">
Österreichische Automobil-Fabriks



</doc>
<doc id="1844285" url="https://pl.wikipedia.org/wiki?curid=1844285" title="Pedro Calla">
Pedro Calla



</doc>
<doc id="1844287" url="https://pl.wikipedia.org/wiki?curid=1844287" title="Austro-Fiat">
Austro-Fiat



</doc>
<doc id="1844290" url="https://pl.wikipedia.org/wiki?curid=1844290" title="Pedro Eugenio Callá">
Pedro Eugenio Callá



</doc>
<doc id="1844293" url="https://pl.wikipedia.org/wiki?curid=1844293" title="Droga wojewódzka nr 701">
Droga wojewódzka nr 701

Droga wojewódzka nr 701 (DW701) – droga wojewódzka w centralnej Polsce w województwie mazowieckim przebiegająca przez teren powiatów: pruszkowskiego i warszawskiego zachodniego. Droga ma długość 10,9 km. Łączy Józefów koło Błonia z Ożarowem Mazowieckim.
Przebieg drogi.
Droga rozpoczyna się w Józefowie, gdzie odchodzi od drogi wojewódzkiej nr 700. Następnie kieruje się w stronę wschodnią i przez Żbików (dzielnicę Pruszkowa) dociera do Ożarowa Mazowieckiego.
Linki zewnętrzne.
Informacje o Drodze Wojewódzkiej nr 701 na stronie SISKOM

</doc>
<doc id="1844294" url="https://pl.wikipedia.org/wiki?curid=1844294" title="Gabourey Sidibe">
Gabourey Sidibe

Gabourey "Gabby" Sidibe (ur. 6 maja 1983 w Nowym Jorku) − amerykańska aktorka, nominowana w 2010 roku do Oscara jako najlepsza aktorka pierwszoplanowa za debiutancką rolę w obrazie "Hej, skarbie".
Życiorys.
Urodziła się we wschodnim Brooklynie, dorastała w Harlemie. Jej matka Alice Tan Ridley, jest śpiewaczką R&amp;B i gospel, zarabiającą na życie śpiewając w nowojorskim metrze, od ponad dwudziestu lat, natomiast ojciec Gabourey, urodzony w Senegalu Ibnou Sidibe jest kierowcą. Gabourey uczęszczała do kilku szkół w najbliższym obszarze Nowego Jorku: Borough of Manhattan Community College, The City College of New York i Mercy College, gdzie studiowała psychologię.
W kinie debiutowała rolą w obsypanym nagrodami filmie "Hej, skarbie" w reżyserii Lee Danielsa, gdzie wcieliła się w postać tytułowej Claireece "Precious" Jones, nastoletniej otyłej analfabetki, która jest w ciąży z drugim dzieckiem. Gabourey wystąpiła u boku Mo’Nique, Mariah Carey i Lenny'ego Kravitza. Za rolę otrzymała nagrodę Jury podczas Sundance Film Festival, oraz nagrodę Independent Spirit Awards w kategorii najlepsza główna rola kobieca. Otrzymała również nagrodę dla "Nowego talentu" podczas 14. ceremonii wręczenia Satelitów i nominację do Złotego Globu dla najlepszej aktorki w filmie dramatycznym. Również Gildia Aktorów Ekranowych oraz kilkanaście kół krytyków stanowych, przyznaje nominacje i nagrody dla Gabby.
2 lutego 2010 roku Gabourey zostaje nominowana do Oscara jako najlepsza aktorka pierwszoplanowa za rolę w filmie "Hej, skarbie", jednak nagrody nie otrzymuje.
Gabourey następnie otrzymuje angaż w serialu dramatycznym "Słowo na R", u boku Laury Linney oraz Olivera Platta. W serialu wciela się w postać utalentowanej uczennicy głównej bohaterki. Aktorka pojawia się również w filmie "Yelling to the Sky" w reżyserii Victorii Mahoney. Film został zakwalifikowany do Konkursu Głównego 61. Międzynarodowego Festiwalu Filmowego w Berlinie. W tym samym roku, Sidibe pojawia się w komedii "" w reżyserii Bretta Ratnera, gdzie gra u boku Eddiego Murphy'ego i Bena Stillera. W filmie wciela się w postać pokojówki, zręcznie potrafiącej otwierać sejfy.
W 2012 roku, Sidibe wystąpiła w filmie "7 psychopatów", u boku Woody'ego Harrelsona i Colina Farrella.
Rodzina.
Jej matka, Alice brała udział w piątej edycji programu "America’s Got Talent", gdzie na castingu wykonała piosenkę "At Last" z repertuaru Etty James. Alice Tan Ridley, doszła do ćwierćfinału programu.
Linki zewnętrzne.
 

</doc>
<doc id="1844295" url="https://pl.wikipedia.org/wiki?curid=1844295" title="Kanun Leki Dukagjiniego">
Kanun Leki Dukagjiniego

Kanun Leki Dukagjiniego (alb. Kanuni i Lekë Dukagjinit) – kodeks albańskiego prawa zwyczajowego.
Pojęcie.
Nazwa pochodzi od imienia księcia Lekë Dukagjiniego (1410-1481), który panował w północnej części Albanii. W życiu codziennym stosuje się skrócone określenie "Kanun", choć w praktyce na terenach Albanii występowało i występuje kilka kodeksów prawa zwyczajowego (Kanun Skanderbega, Kanun Laberii). Samo pojęcie kanun pochodzi z języka greckiego (κανών) i oznacza zasadę, prawo.
Zasady.
Zasady prawa zwyczajowego, opracowane w XV w. przetrwały na terenach północnej Albanii i Kosowa aż do wieku XX, będąc podstawowym regulatorem życia społecznego i określając zasady postępowania w stosunku do religii, własności, a także zasady karania przestępstw i troski o honor rodu. Zasady "Kanunu" miały absolutny priorytet wobec innych systemów prawnych, w tym prawa państwowego i wobec norm, wynikających z religii. Wśród zasad fundamentalnych określających prawa "Kanunu" najważniejszą rolę odgrywają: prymat honoru rodu (nderi) nad dobrem jednostki, obowiązek gościnności, a także prawo besy (przysięgi na honor, najczęściej stosowanej w przypadkach, gwarantujących nietykalność jednostce). Najbardziej znaną, ale i najbardziej kontrowersyjną zasadą zawartą w "Kanunie" jest prawo i obowiązek krwawej zemsty (dosł. branie krwi - alb. hakmarrja, gjakmarrja), spoczywający na członkach zhańbionego rodu. Rolę arbitra w sprawach spornych wynikających z Kanunu odgrywał wśród plemion północnej Albanii "kapedan" (kapitan, wódz) plemienia Mirdytów.
Zasady Kanunu były przekazywane drogą ustną aż do początków XX w. W latach 1910-1925 zostały zebrane i opracowane przez franciszkanina ks. Shtjefëna Gjeçova, który publikował kolejne fragmenty w czasopiśmie Hylli i Dritës. Pełny przekład w języku angielskim ukazał się w 1989. Fragmenty Kanunu w tłumaczeniu na język polski dokonanym przez Rigelsa Haliliego zamieściło czasopismo "Krasnogruda" (nr. 15 z 2002).
Struktura Kanunu.
Kanun składa się z 12 ksiąg i blisko 1300 artykułów, określających szczegółowo sytuacje, które podlegają regulacji przez zwyczaj:

</doc>
<doc id="1844297" url="https://pl.wikipedia.org/wiki?curid=1844297" title="Kardynałowie z nominacji Aleksandra VII">
Kardynałowie z nominacji Aleksandra VII

Papież Aleksander VII (1655–1667) mianował 38 kardynałów na 6 konsystorzach:
9 kwietnia 1657.
Nominacje jawne.
Kościoły tytularne nadano 23 kwietnia 1657
29 kwietnia 1658.
Nominacje "in pectore", opublikowane 5 kwietnia 1660.
Kościoły tytularne nadano nominatom 19 kwietnia 1660.

</doc>
<doc id="1844301" url="https://pl.wikipedia.org/wiki?curid=1844301" title="Ryks">
Ryks

Ryks (Ryx) – polski herb szlachecki, odmiana herbu Leliwa.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"Na tarczy czterodzielnej w polu I - półksiężyc, a nad nim gwiazda sześciopromienna, II i III - skrzydło, w IV - lilia."
Najwcześniejsze wzmianki.
Podług Ostrowskiego herb przyznany w Prusach rodzinie Ryxów z warszawskiego w 1804 przy potwierdzeniu szlachectwa. 
Herbowni.
Jedna rodzina herbownych:
Ryks.

</doc>
<doc id="1844303" url="https://pl.wikipedia.org/wiki?curid=1844303" title="Angolachelonia">
Angolachelonia

Angolachelonia – klad żółwi skrytoszyjnych z grupy Eucryptodira. Według definicji filogenetycznej przedstawionej w 2009 roku przez Octávio Mateusa i współpracowników obejmuje ostatniego wspólnego przodka "Angolachelys mbaxi" i "Solnhofia parsonsi" oraz wszystkich jego potomków. Do tak definiowanej grupy według analizy kladystycznej przeprowadzonej przez autorów należą rodzaje "Angolachelys", "Sandownia" i "Solnhofia" oraz nienazwany dotąd takson z Glen Rose. Najstarszym znanym przedstawicielem kladu jest "Solnhofia parsonsi", żyjąca na obecnych terenach Niemiec na przełomie kimerydu i tytonu, a najmłodszym "Angolachelys mbaxi" z późnego turonu, sprzed około 90 mln lat.

</doc>
<doc id="1844308" url="https://pl.wikipedia.org/wiki?curid=1844308" title="Thomas Friedman">
Thomas Friedman

Thomas Lauren Friedman (ur. 20 lipca 1953 w Minneapolis) – amerykański dziennikarz i publicysta.
Życiorys.
Friedman w 1973 roku przeniósł się na Brandeis University w Waltham (Massachusetts), gdzie studiował zagadnienia związane z krajami śródziemnomorskimi i uzyskał w 1975 roku tytuł licencjata. Jako beneficjent tzw. Stypendium Marshalla (Marshall Scholarship) uczęszczał do St Antony’s College na Uniwersytecie Oxfordzkim uzyskując tytuł magistra w zakresie studiów bliskowschodnich.
Po studiach pracował w United Press International. Pisał o sprawach Bliskiego Wschodu i był korespondentem z Białego Domu.
W latach 1983, 1988 i 2002 został trzykrotnie uhonorowany Nagrodą Pulitzera (w tym dwukrotnie za reportaże o sprawach międzynarodowych). Obecnie, od 2004 roku, zasiada w zarządzie Nagrody Pulitzera. Publikuje dwa razy w tygodniu na łamach dziennika The New York Times. Pisze na tematy związane z polityką międzynarodową w tym: na temat handlu globalnego, o Bliskim Wschodzie i o sprawach związanych z ochroną środowiska. Jest autorem kilku książek, z których część stała się bestsellerami. W swojej książce z 1999 roku "The Lexus and the Olive Tree" ("Lexus i drzewo oliwne"), wskazał on na to, że na świecie zabiega się obecnie o dwie sprawy: dobrobyt i rozwój ekonomiczny czego symbolem może być Lexus i pożądanie zachowania tożsamości i tradycji czego symbolem może być drzewo oliwne. Publikacja "Świat jest płaski. Krótka historia XXI wieku." utrzymywała się ponad rok w pierwszej piątce listy hitów New York Timesa.
Friedman uchodzi za osobę mającą rozległe kontakty w świecie polityki, biznesu i nauki.
Mieszka z rodziną w Bethesdzie w stanie Maryland.
Ojciec żony Thomasa Friedmana Matthew Bucksbaum był przewodniczącym rady nadzorczej firmy budowlanej General Growth Properties. W 2007 roku Forbes szacował majątek rodziny Bucksbaum na sumę 4,1 miliarda dolarów. Niedługo nastąpił jednak znaczny spadek wartości funduszu powierniczego rodziny Bucksbaum. Ostatecznie w kwietniu 2009 roku firma ogłosiła bankructwo. Było to największe bankructwo dewelopera budowlanego w historii Stanów Zjednoczonych.
Krytyka.
Prace Thomasa Friedmana były przedmiotem rozlicznych krytyk. Między innymi grono amerykańskich antropologów kulturowych w pracy "Why America’s Top Pundits Are Wrong. Anthropologists Talk Back" ("Dlaczego najwięksi mędrcy Ameryki się mylą. Odpowiedź antropologów") zweryfikowało zawartość merytoryczną publikacji czołowych, wpływowych dziennikarzy i autorytetów z dziedziny politologii (m.in. Samuela Huntingtona, Roberta Kaplana i Thomasa Friedmana) wskazując na uproszczenia, operowanie stereotypami i mitotwórstwo.

</doc>
<doc id="1844310" url="https://pl.wikipedia.org/wiki?curid=1844310" title="Robert Gortat">
Robert Gortat

Robert Gortat (ur. 11 grudnia 1972 w Warszawie) – polski bokser oraz sędzia bokserski.
Kariera amatorska.
Jest synem boksera Janusza Gortata i przyrodnim bratem Marcina Gortata. Ma 188 cm wzrostu.
Sześciokrotny mistrz Polski w boksie amatorskim, w kategorii półciężkiej. Na zawodowstwo przeszedł w 2004.
Był pięciokrotnym indywidualnym mistrzem Polski (trzykrotnie w kategorii 71 kg i po jednym razie w kategoriach 81 kg i 91 kg), czterokrotnie wywalczył indywidualne mistrzostwo Polski (trzy razy w kategorii 71 kg i raz w kategorii 75 kg). Również drużynowo pięciokrotnie zdobywał mistrzostwo Polski (w latach 1993, 1994 i 1995 w barwach Victorii Jaworzno, w 1999 roku jako zawodnik Halexu Elbląg, a w 2000 z KS-em Energetyk Jaworzno). W 1997 zwyciężył w Turnieju imienia Feliksa Stamma, został również uznany za najlepszego zawodnika tego turnieju. W tym samym roku zajął piąte miejsce na mistrzostwach świata w kategorii 71 kg, a w 1998 zajął również piąte miejsce w mistrzostwach Europy w tej samej kategorii wagowej. Walczył w pięciu klubach: Legii Warszawa, KSZO Ostrowiec Świętokrzyski, Victorii Jaworzno, Haleksie Elbląg oraz Energetyku Jaworzno. Pierwszą walkę stoczył w 1987 roku, a miał ich w sumie 286; w 230 zwyciężył, zremisował 10 razy, a 46 razy schodził z ringu pokonany (nigdy nie został znokautowany). 
Kariera zawodowa.
10 października 2004 zadebiutował na ringu zawodowym, pokonując po czterech rundach, jednogłośnie na punkty Ukraińca Dmitra Sharipova. 12 marca 2005 stoczył swój drugi pojedynek, w którym w pierwszej rundzie przez techniczny nokaut zwyciężył Słowaka Stefana Stanko. 21 maja 2005 wygrał swoją trzecią walkę na zawodowym ringu; pokonał w drugiej rundzie przez nokaut Słowaka Petera Homala. Po tym pojedynku Gortat przerwał swoją karierę na cztery lata. 21 czerwca 2009 Gortat powrócił na ring; wygrał przez TKO w 4 rundzie z Polakiem Dariuszem Ballą.
6 listopada 2009 pokonał Łotysza Zaursa Gadzievsa, którego sekundanci poddali w drugiej rundzie. 21 listopada 2009 wygrał swój szósty pojedynek − z Łotyszem Floriansem Strupitsem. Sekundanci rywala Gortata poddali go w trakcie 1. rundy. 12 grudnia 2009 Gortat po 6-rundowym pojedynku wygrał na punkty z Litwinem Remigijusem Ziausysem; zdobył w ten sposób tymczasowy interkontynentalny pas federacji BBU wagi junior ciężkiej.
16 października 2010 obronił interkontynentalny pas federacji BBU kategorii junior ciężkiej; pokonał przez techniczny nokaut w drugiej rundzie Białorusina Pavela Staravoitaua. Była to dziesiąta i zarazem ostatnia walka w zawodowej karierze Gortata.
Kariera sędziego.
17 czerwca 2011 na gali w Rudzie Śląskiej Robert Gortat zadebiutował w roli zarówno sędziego ringowego, jak i punktowego. Pierwszym pojedynkiem prowadzonym przez byłego pięściarza była walka Dariusza Balli z Adrianem Bleszynskim.
25 października 2014 na gali w Częstochowie Gortat był rozjemcą w pokazowej, pożegnalnej walce Andrzeja Gołoty z Danellem Nicholsonem.

</doc>
<doc id="1844336" url="https://pl.wikipedia.org/wiki?curid=1844336" title="Dijana Grudiček-Ravnikar">
Dijana Grudiček-Ravnikar

Dijana Grudiček-Ravnikar (ur. 4 stycznia 1978 r. w Rijece) – jest to słoweńska biathlonistka, reprezentantka kraju w zawodach Pucharu Świata oraz na Mistrzostwach świata. Dwukrotna uczestniczka Igrzysk Olimpijskich. Jej najlepszą pozycją w zawodach PŚ było siódme miejsce podczas sprintu w Pjongczangu w 2008.

</doc>
<doc id="1844339" url="https://pl.wikipedia.org/wiki?curid=1844339" title="Dijana Grudiček">
Dijana Grudiček



</doc>
<doc id="1844342" url="https://pl.wikipedia.org/wiki?curid=1844342" title="Adam Rysiewicz">
Adam Rysiewicz

Adam Michał Rysiewicz ps. „Teodor”, „Skiba” (ur. 24 lutego 1918 w Wilczyskach-Jeżowie, zm. 24 czerwca 1944 Ryczów) – działacz socjalistyczny i niepodległościowy. Jeden z przywódców PPS-WRN i Gwardii Ludowej WRN w Małopolsce. Organizator ucieczek z obozu Auschwitz, zginął organizując ucieczkę Józefa Cyrankiewicza.
Życiorys.
Syn Mikołaja Rysiewicza, oficera legionowego, aktywisty ruchu ludowego i Eugenii z domu Krzysztoń. W 1936 r. ukończył II Liceum im. Bolesława Chrobrego w Nowym Sączu. W 1937 r. rozpoczął studia na Wydziale Prawa Uniwersytetu Jagiellońskiego, gdzie wstąpił do Związku Niezależnej Młodzieży Socjalistycznej.
Uczestniczył w wojnie obronnej w 1939 r. W listopadzie 1939 r. przedostał się z okupacji radzieckiej we Lwowie do Krakowa. Rozpoczął działalność w strukturach krakowskiej PPS-WRN. Początkowo organizował przerzuty działaczy PPS do Budapesztu oraz udział w tworzeniu konspiracyjnej prasy PPS-WRN. M.in. redagował pismo „Naprzód”.
Od kwietnia 1941 r. po aresztowaniu Józefa Cyrankiewicza Rysiewicz został mianowany sekretarzem okręgowego komitetu robotniczego PPS-WRN, równocześnie pełnił funkcję sekretarza Miejskiego Komitetu Robotniczego PPS-WRN w Krakowie. Organizował struktury Gwardii Ludowej WRN oraz brał aktywny udział w akcjach dywersyjnych GL m.in. uczestniczył w zniszczeniu kartotek osób przeznaczonych na roboty do Niemiec w krakowskim urzędzie pracy. Od maja 1943 do lutego 1944 r. kierował okręgiem krakowskim GL WRN w zastępstwie rannego, a następnie działającego w partyzantce dowódcę okręgu Mariana Bomby. Zorganizował krakowską strukturę Rady Pomocy Żydom „Żegota”, oraz organizował ucieczki oraz wsparcie dla zbiegów z getta.
Od 1943 r. był jednym z organizatorów Komitetu Pomocy Więźniom Obozów Koncentracyjnych dla utrzymania łączności z obozem Auschwitz, oraz sieci ucieczkowej PPS więźniów z obozu Auschwitz-Birkenau. Osobiście uczestniczył w organizacji ucieczek. Zginął wraz z Józefem Kornasiem i Ryszardem Krogulskim, na stacji kolejowej Ryczów przy przekraczaniu granicy Generalnego Gubernatorstwa w starciu z banschutzami. Organizował wówczas kolejną próbę ucieczki z obozu Auschwitz Józefa Cyrankiewicza.
Rodzina.
Siostra Adama Rysiewicza, Jadwiga Rysiewicz ps. „Zośka”, „Pola” „Mama”, również członek PPS-WRN i łączniczka w oddziałach partyzanckich Gwardii Ludowej WRN była aresztowana przez UB w 1945. Ponownie zagrożona aresztowaniem przedostała się nielegalnie za granicę.

</doc>
<doc id="1844343" url="https://pl.wikipedia.org/wiki?curid=1844343" title="Stara synagoga w Baranowie Sandomierskim">
Stara synagoga w Baranowie Sandomierskim

Stara synagoga w Baranowie Sandomierskim – nieistniejąca obecnie synagoga w Baranowie Sandomierskim powstała w 1742 r. zastępując dotychczasową bóżnicę. Przypuszczalnie została rozebrana w XIX w. w związku z budową nowej murowanej synagogi. Mieściła się najpewniej na północ od rynku, w miejscu w którym wybudowano nową synagogę.

</doc>
<doc id="1844349" url="https://pl.wikipedia.org/wiki?curid=1844349" title="Getting Away with Murder (singel)">
Getting Away with Murder (singel)

"Getting Away with Murder" − metalowa kompozycja autorstwa Jacoby'ego Shaddiksa i Tobina Esperance'a zrealizowana na czwarty album zespołu Papa Roach pod tym samym tytułem. Jest to pierwszy utwór promujący ową płytę, a szósty singel w całej karierze Papa Roach.
Piosenkę wykorzystywano w programie telewizyjnym "WWE Tough Enough".

</doc>
<doc id="1844357" url="https://pl.wikipedia.org/wiki?curid=1844357" title="Najstarsza synagoga w Baranowie Sandomierskim">
Najstarsza synagoga w Baranowie Sandomierskim

Najstarsza synagoga w Baranowie Sandomierskim – nieistniejąca obecnie synagoga w Baranowie Sandomierskim, powstała w 1727 r. przez przeznaczenie jednego z domów mieszkalnych znajdujących się przy miejskim rynku na cele sakralne. Została zlikwidowana w 1742 r. w związku ze wzniesieniem budynku synagogi od początku przeznaczonego do takiej funkcji.

</doc>
<doc id="1844363" url="https://pl.wikipedia.org/wiki?curid=1844363" title="Wybuch w nocnym klubie w Permie">
Wybuch w nocnym klubie w Permie



</doc>
<doc id="1844366" url="https://pl.wikipedia.org/wiki?curid=1844366" title="Pożar w nocnym klubie w Permie">
Pożar w nocnym klubie w Permie



</doc>
<doc id="1844368" url="https://pl.wikipedia.org/wiki?curid=1844368" title="Bunkier Kagel">
Bunkier Kagel

Bunkier Kagel ( albo ) – pierwszy bunkier wybudowany w okresie Niemieckiej Republiki Demokratycznej, znajdujący się 12 km na południe od Strausbergu, między miejscowościami Lichtenow i Kagel, powiat Märkisch-Oderland, land Brandenburgia.
Jego budowa rozpoczęła się pod koniec lat 50. XX wieku a zakończyła się w 1961. Jego podstawowa powierzchnia wynosiła ok. 35 x 50 m, zaś powierzchnia całego obszaru "Funksendezentrale Kagel" - 40 ha.
Po rekonstrukcji budowli w latach 70. zmieniło się jej zastosowanie. Stała się elementem infrastruktury centrali informacyjnej wschodnioniemieckiego Ministerstwa Obrony Narodowej ("Hauptnachrichtenzentrale des Ministeriums für Nationale Verteidigung") w Strausbergu.
Obecnie bunkier znajduje się w rękach prywatnych i nie jest udostępniony dla zwiedzających.
Bibliografia.
 

</doc>
<doc id="1844370" url="https://pl.wikipedia.org/wiki?curid=1844370" title="Bożena Maciejewska">
Bożena Maciejewska

Bożena Kazimiera Maciejewska (ur. 11 marca 1942 w Kaliszu) – polska polityk, posłanka na Sejm PRL VIII kadencji.
Życiorys.
W latach 1960–1962 i 1964–1966 była pracownicą Banku Inwestycyjnego w Kaliszu. Pracowała też w Zakładzie Energetycznym w Kaliszu w latach 1962–1964 w Państwowym Ośrodku Maszynowym w Kaliszu w latach 1966–1968 oraz w Banku Rolnym w Kaliszu. Uzyskała tytuł zawodowy magistra inżyniera rolnika w 1978 na Wydziale Rolnym Akademii Rolniczej w Poznaniu. W latach 1980–1985 pełniła mandat posłanki na Sejm PRL VIII kadencji w okręgu Kalisz z ramienia Polskiej Zjednoczonej Partii Robotniczej. Zasiadała w Komisji Handlu Wewnętrznego, Drobnej Wytwórczości i Usług, Komisji Rolnictwa i Przemysłu Spożywczego, Komisji Rolnictwa, Gospodarki Żywnościowej i Leśnictwa, Komisji Rynku Wewnętrznego, Drobnej Wytwórczości i Usług oraz w Komisji Nadzwyczajnej do rozpatrzenia projektu ustawy „Ordynacja Wyborcza do Sejmu PRL”. Otrzymała Brązowy Krzyż Zasługi.

</doc>
<doc id="1844373" url="https://pl.wikipedia.org/wiki?curid=1844373" title="Marchia Odrzańska">
Marchia Odrzańska



</doc>
<doc id="1844378" url="https://pl.wikipedia.org/wiki?curid=1844378" title="4K 7FA">
4K 7FA

4K 7FA – austriacki transporter opancerzony produkowany przez firmę Steyr. Jest następcą transportera 4K 4FA.

</doc>
<doc id="1844380" url="https://pl.wikipedia.org/wiki?curid=1844380" title="Jarosław Kłaczkow">
Jarosław Kłaczkow

Jarosław Kłaczkow (ur. w 1972 r. w Radomiu) – polski historyk, profesor nauk humanistycznych, nauczyciel akademicki Uniwersytetu Mikołaja Kopernika w Toruniu.
Życiorys.
W latach 1992-1997 studiował historię na UMK. Po ukończeniu studiów doktoranckich podjął pracę na tej uczelni, obecnie jest profesorem zwyczajnym w Instytucie Historii i Archiwistyki. W latach 2011-2014 był zastępcą dyrektora Instytutu Historii i Archiwistyki. W 2002 r. uzyskał stopień naukowy doktora nauk humanistycznych w zakresie historii, a w 2011 r. stopień doktora habilitowanego nauk humanistycznych. W 2014 r. Prezydent RP nadał mu tytuł profesora nauk humanistycznych. W latach 2006-2015 był prezesem toruńskiego oddziału Polskiego Towarzystwa Historycznego.
W latach 2015-2019 pełnił funkcję kierownika Zakładu Historii XX wieku w Instytucie Historii i Archiwistyki UMK. Obecnie jest kierownikiem Katedry XIX-XX wieku i Historii Najnowszej w Instytucie Historii i Archiwistyki. Od września 2015 r. jest członkiem Zarządu Głównego Polskiego Towarzystwa Historycznego. Od 2017 r. członek Zarządu Towarzystwa Miłośników Torunia, aktualnie jego wiceprezes. Członek Komitetu Nauk Historycznych PAN w kadencjach 2015-2018 i 2020–2023. Od 2021 członek rady naukowej Instytutu De Republica. Członek Rady Narodowego Programu Rozwoju Humanistyki (w kadencji 2022-2025).
Mieszka w Toruniu. Żonaty, syn Piotr (2002-2013) i córka.
Członek władz diecezji pomorsko-wielkopolskiej oraz Synodu Kościoła Ewangelicko-Augsburskiego w RP.
Zainteresowania naukowe.
Jego zainteresowania badawcze koncentrują się na historii społeczno-politycznej Polski XX wieku ze szczególnym uwzględnieniem spraw wyznaniowych i dziejów miast. Jest autorem kilku monografii oraz redaktorem kilku prac zbiorowych, a także organizatorem konferencji naukowych.

</doc>
<doc id="1844381" url="https://pl.wikipedia.org/wiki?curid=1844381" title="Collection (album Flash and the Pan)">
Collection (album Flash and the Pan)

Collection – druga składanka zespołu Flash and the Pan, zawierająca piosenki z ich poprzednich albumów.

</doc>
<doc id="1844385" url="https://pl.wikipedia.org/wiki?curid=1844385" title="Edmund Rosner">
Edmund Rosner

Edmund Rosner (ur. 12 maja 1930 w Bielsku-Białej, zm. 17 maja 1998) – prof. dr hab., polonista, germanista, historyk literatury, od 1972 związany z Filią Uniwersytetu Śląskiego w Cieszynie, wieloletni pracownik Zakładu Animacji Społeczno-Kulturalnej, były dyrektor Instytutu Nauk Społecznych i Nauk o Kulturze.
Był znawcą Śląska i dydaktykiem literatury – zajmował się przede wszystkim dziejami piśmiennictwa na Śląsku Cieszyńskim oraz związkami literatów z tym regionem (praca doktorska z 1975 "Wiedza o regionie na lekcjach języka polskiego w szkołach średnich"). Wykazywał również zainteresowanie literaturą austriacką i polsko-austriackimi związkami literackimi (rozprawa habilitacyjna: "Między erosem a caritas… Życie i twórczość Almy Johanny Koenig [1887-1942?]"). Był autorem szeregu publikacji, w tym książek oraz wielu artykułów w wydawnictwach i periodykach polskich, austriackich i niemieckich.
Był wielokrotnie nagradzany za działalność naukową, dydaktyczną i organizacyjną (nagrody Rektora Uniwersytetu Śląskiego, Ministra Nauki i Szkolnictwa Wyższego), nagradzano także jego zaangażowanie na rzecz życia społeczno-kulturalnego regionu (nagroda Wojewody Bielskiego, Nagroda im. Karola Miarki (1985), Laur Imienia Marii Konopnickiej). Był również odznaczony Krzyżem Kawalerskim Orderu Odrodzenia Polski.
Publikacje książkowe:

</doc>
<doc id="1844386" url="https://pl.wikipedia.org/wiki?curid=1844386" title="Zdzisław Malicki">
Zdzisław Malicki

Zdzisław Feliks Malicki (ur. 20 kwietnia 1928 w Borszczowie, zm. 1 marca 2020 w Łańcucie) – polski inżynier, działacz gospodarczy i polityk, w latach 1965–1982 dyrektor naczelny Huty Stalowa Wola, poseł na Sejm PRL VIII kadencji.
Życiorys.
Syn Eugeniusza i Emilii. Po przesiedleniu po wojnie mieszkał z rodziną w Zamościu. Uzyskał wykształcenie wyższe techniczne na Wydziale Mechanicznym Politechniki Warszawskiej w 1953, po czym otrzymał nakaz pracy w Hucie Stalowa Wola, gdzie pracował na różnych stanowiskach. W latach 1965–1982 był jej dyrektorem naczelnym. Za jego czasów zakład rozpoczął produkcję maszyn budowlanych na licencji amerykańskiej firmy International Harvester. W 1982 przeszedł na emeryturę, jednak był później jeszcze szefem spółki „Ukpol” oraz dyrektorem firmy „East-West”.
27 sierpnia 1954 został członkiem Polskiej Zjednoczonej Partii Robotniczej. W latach 1975–1978 zasiadał w egzekutywie jej Komitetu Wojewódzkiego w Tarnobrzegu. Od 1980 do 1985 pełnił mandat posła na Sejm PRL VIII kadencji w okręgu tarnobrzeskim. Zasiadał w Komisji Handlu Zagranicznego, Komisji Nauki i Postępu Technicznego, Komisji Przemysłu Ciężkiego, Maszynowego i Hutnictwa, Komisji Nadzwyczajnej do Kontroli Realizacji Porozumień z Gdańska, Szczecina i Jastrzębia, Komisji Planu Gospodarczego, Budżetu i Finansów oraz w Komisji Współpracy Gospodarczej z Zagranicą i Gospodarki Morskiej.
Został odznaczony Krzyżem Kawalerskim Orderu Odrodzenia Polski, Orderem Sztandaru Pracy II klasy oraz Srebrnym i Złotym Krzyżem Zasługi. Wyróżniony wpisami do „Księgi zasłużonych dla województwa rzeszowskiego” (1974) i do „Księgi zasłużonych dla województwa tarnobrzeskiego” (1978).
Zmarł 1 marca 2020. 13 marca 2020 został pochowany na Cmentarzu Komunalnym w Stalowej Woli. We wspomnieniu pośmiertnym pozytywnie o Zdzisławie Malickim wyraził się prezydent Stalowej Woli, Lucjusz Nadbereżny.

</doc>
<doc id="1844388" url="https://pl.wikipedia.org/wiki?curid=1844388" title="Bunkier Harnekop">
Bunkier Harnekop

Bunkier Harnekop (, "SBW 16/102" albo "HNZ-8") - bunkier pod Strausbergiem, powiat Märkisch-Oderland, land Brandenburgia.
Charakterystyka miejsca.
Został zbudowany jako główny bunkier kierownictwa wschodnioniemieckiego Ministerstwa Obrony Narodowej ("Ministerium für Nationale Verteidigung", MfNV). Całkowity areał został podzielony na kilka stref, z czego Strefa P ("P-Zone") stanowiła główną strefę z bunkrem w jej centralnym miejscu.
Obecnie miejsce udostępnione dla zwiedzających jako zabytek historii wojskowości.

</doc>
<doc id="1844391" url="https://pl.wikipedia.org/wiki?curid=1844391" title="Anders Fannemel">
Anders Fannemel

Anders Fannemel (ur. 13 maja 1991 w Hornindal) – norweski skoczek narciarski. Drużynowy mistrz świata z 2015, srebrny medalista z 2017, mistrz świata w lotach z 2016 oraz brązowy medalista mistrzostw świata juniorów 2011. Były rekordzista świata w długości skoku narciarskiego (251,5 m).
Przebieg kariery.
8 września 2007 zadebiutował w zawodach FIS Cupu w Falun, zajmując 30. miejsce, a 13 i 14 września 2008 w Lillehammer po raz pierwszy występował w zawodach letniego Pucharu Kontynentalnego (był dwukrotnie 7.). 9 grudnia 2008 zadebiutował w zawodach zimowego PK, plasując się na 26. pozycji. 23 sierpnia 2009 w Lillehammer zwyciężył w zawodach letniego PK.
W Pucharze Świata zadebiutował 5 grudnia 2009 podczas konkursu w Lillehammer. Po pierwszej serii zajmował 28. pozycję, jednak po drugim skoku na odległość 135,5 metra zajął 10. miejsce. Po raz drugi w zawodach PŚ wystąpił 28 stycznia 2012 w Sapporo, gdzie zajął 7. pozycję (po pierwszej serii był 3.). Dzień później w Sapporo uplasował się na 10. miejscu. Następnie wziął udział w FIS Team Tour, po czym został powołany na mistrzostwa świata w lotach w Vikersund, gdzie 25 lutego 2012 podczas zawodów na skoczni Vikersundbakken skoczył 244,5 metra, a odległość ta była wówczas drugim rezultatem w historii. W konkursie zajął 13. miejsce, a dzień później znalazł się w składzie drużyny, która zajęła 4. pozycję podczas mistrzowskiej rywalizacji. W PŚ występował następnie regularnie do końca sezonu. Cykl ten ukończył w nim na 25. miejscu z dorobkiem 185 punktów. Cykl Letniego Grand Prix 2012 ukończył na 11. miejscu z dorobkiem 152 punktów (22 września stanął na podium, zajmując 2. miejsce w zawodach w mieście Ałmaty). Pierwszy raz na podium zawodów PŚ stanął 25 listopada 2012, zajmując 2. miejsce na dużej skoczni w Lillehammer.
13 grudnia 2014 w Niżnym Tagile po raz pierwszy w karierze wygrał konkurs Pucharu Świata.
17 marca 2023 ogłosił zakończenie kariery sportowej. Ostatni skok oddał 19 marca 2023 podczas pierwszej serii konkursu PŚ w Vikersund.

</doc>
<doc id="1844392" url="https://pl.wikipedia.org/wiki?curid=1844392" title="B.Sehir Belediyesi Stambuł">
B.Sehir Belediyesi Stambuł



</doc>
<doc id="1844393" url="https://pl.wikipedia.org/wiki?curid=1844393" title="İBB Spor">
İBB Spor



</doc>
<doc id="1844394" url="https://pl.wikipedia.org/wiki?curid=1844394" title="The Flash and the Pan Hits Collection">
The Flash and the Pan Hits Collection

The Flash and the Pan Hits Collection – kolejna składanka zespołu Flash and the Pan, zawierająca piosenki z ich poprzednich albumów. Wydanie dwupłytowe, drugi CD zawiera wersje edytowane, miksowane i remiksy.

</doc>
<doc id="1844395" url="https://pl.wikipedia.org/wiki?curid=1844395" title="Lud">
Lud

Lud − jedno z kluczowych pojęć języka polityki, używane w dwóch podstawowych znaczeniach:
Pojęcie ludu jest szczególnie ważne w ustrojach demokratycznych, z powodu uznawania ludu za podstawę i źródło wszelkiej władzy (suwerenność ludu). Politycy, partie czy intelektualiści często odwołują się do różnie rozumianej „woli ludu”. Wieloznaczność pojęcia ludu, brak jasności co do tego, jak jego wola jest wyrażana i jak ma być realizowana, stanowią jeden z podstawowych problemów polityki demokratycznej, i pozostają przedmiotem sporu politologów i filozofów polityki.
"Lud" w teorii polityki należy odróżnić od "ludu" w etnologii i antropologii kulturowej, gdzie jest pojęciem bliskim grupie etnicznej.
Wieloznaczność terminu „lud”.
Lud jest pojęciem wieloznacznym i nieostrym. Jego odpowiedniki w różnych językach (ang. "people", niem. "Volk", fr. "peuple", wł. "popolo") mają nieco odmienne zakresy znaczeniowe, związane z odrębną kulturą i historią danego społeczeństwa.
Dwuznaczność terminu „lud” występowała już w starożytnej Grecji, gdzie wyrazy "λᾱός" i "δῆμος" ("demos") oznaczały ogół obywateli odpowiednio danego państwa lub gminy i samej tylko danej gminy, w tym pospólstwo (klasy niższe), niemniej były to pojęcia ograniczone do osób wolnych. Demokracją nazywano formę ustroju, w której wszyscy obywatele mieli wpływ na władzę. Opierając się na wieloznaczności i nieścisłości określenia "demos", Arystoteles wyróżnił dwie formy ustroju oparte na jego rządach: politeię (rządy sprawowane poprzez oligarchię), oraz jej zdegenerowaną formę: demokrację, opartą na rządach pospólstwa.
Podobna dwuznaczność występuje w łacińskim pojęciu "populus" i jako wieloznaczność przeniknęła do języków nowożytnych.
Pojęcie ludu zaczyna odgrywać doniosłą rolę wraz z powstaniem państw narodowych. W krajach Europy kontynentalnej akcentowanie jedności kulturowej i etnicznej społeczeństw, doprowadziło do zbliżenia się pojęcia ludu i narodu. W krajach anglosaskich "people" (wspólnota polityczna) i "nation" (wspólnota etniczno-kulturowa) pozostały pojęciami wyraźnie rozgraniczonymi. Dodatkowo "lud", "Volk" czy "popolo" przywołują ideę jedności, natomiast angielskie "people" wiąże się z wielością podmiotów.
W języku polskim pojęciem „ludu” oznaczano często ludność wiejską (stąd kultura ludowa). Zamiast „ludu” w znaczeniu ogólnym używa się często pojęcia „narodu”. Do tak rozumianego narodu odwołuje się m.in. preambuła polskiej Konstytucji. Z tego też powodu wstęp do preambuły Konstytucji Stanów Zjednoczonych ("We, the People"), tłumaczony jest jako "My, Naród".
Lud w polityce.
Przed rewolucją francuską uznawano, że władza pochodzi od Boga i dysponują nią monarcha lub ew. również grupa możnych. W pierwszej połowie XIX w. dochodziło do stopniowej demokratyzacji polityki, a lud stał się źródłem władzy. Bardzo wpływowe były wykłady i dzieła historyczne Julesa Micheleta, w której lud (czy naród) byli podmiotami polityki i procesu historycznego. Lud zaczął być idealizowany i jako przedmiot sentymentalizmu zastąpił oświeceniową figurę szlachetnego dzikusa. 
Do ludu odwoływały się też ukształtowane po rewolucji doktryny polityczne, przyznając mu odmienne znaczenia. Szczególnie ważną rolę lud pełni w nurtach odwołujących się do idei demokratycznych. Największą rolę pełni w koncepcjach republikańskich, socjalistycznych oraz w populizmie. Każda z tych doktryn używa jednak idei ludu w innym znaczeniu i w odmienny sposób.
Lud w republikanizmie jest zbiorowością równych obywateli, tworzących wspólnotę polityczną i decydujących o wspólnym losie. Kluczowe znaczenie ma idea umowy społecznej, która jest najczęściej traktowana jako hipotetyczny akt przekazania władzy przez jednostki na rzecz wspólnoty.
W nurtach lewicowych, pod pojęciem ludu rozumie się najczęściej klasy pracujące (także proletariat), podlegające opresji. Socjaliści uważają lud za podstawę porządku społecznego i dążą do jego emancypacji, poprawy warunków życia, oraz zapewnienia mu realnej władzy poprzez zmianę porządku społecznego i politycznego.
Populiści również odwołują się do „ludu” jako klas niższych w społeczeństwie, uważając je za swój główny elektorat. W swojej retoryce populiści odwołują się do idei i haseł, znajdujących łatwy posłuch u ludu, co ma przysparzać im popularności. Ważną rolę w dyskursie populistycznym pełni podkreślanie łączności populistów z ludem i ostre przeciwstawienie ludowi wyobcowanych, egoistycznych elit.
W doktrynach nacjonalistycznych pojęcia "ludu" i "narodu" są często używane zamiennie. Podkreśla się w nich jedność kulturową i etniczną ludu i przeciwstawia go innym ludom. Do tak rozumianego ludu odwoływał się m.in. niemiecki volkizm.
Suwerenność ludu.
Doktryna, zgodnie z którą lud jest suwerenem i od niego wywodzi się władza, nazywana jest "zasadą suwerenności ludu". Ukształtowała się w opozycji do doktryn legitymistycznych wywodzących władzę od Boga. Spór o uzasadnienie i pochodzenie władzy był jednym z zasadniczych sporów w nowożytnej filozofii politycznej.
Zasada suwerenności ludu niekoniecznie musi być związana z ideami demokratycznymi. Niektórzy filozofowie (np. Thomas Hobbes) wskazywali, że chociaż władza wywodzi się od ludu, to zawsze musi być sprawowana przez jego reprezentantów. Reprezentowane jednostki nie mają wpływu na politykę i poza skrajnymi przypadkami nie mogą się jej sprzeciwiać. Ta idea "absolutnej reprezentacji" mogła więc stanowić podstawę legitymizacji monarchii czy władzy autorytarnej.
Doktryny demokratyczne wymagają natomiast, by lud mógł uczestniczyć w życiu politycznym, bądź bezpośrednio, bądź przez wybieranych okresowo reprezentantów. Ponieważ demokracja definiowana jest jako „rządy ludu”, kluczową kwestią jest to, kto należy do ludu, w jaki sposób lud sprawuje swoje rządy i co można uznać za jego wolę.
Wola ludu w demokracji.
Jeżeli lud jest pojmowany jako zbiór konkretnych jednostek, wtedy jego wola może zostać poznana poprzez głosowanie. Takie ujęcie ludu jest jednak krytykowane za utożsamianie ludu z elektoratem. Wskazuje się, że za członków ludu powinno się uznać także osoby, które z różnych powodów nie mogą lub nie chcą głosować. Ich potencjalna wola powinna zostać uwzględniona w określaniu celów polityki. Utożsamiając lud z elektoratem, sprowadza się także wolę ludu do woli większości. Rodzi to problem praw mniejszości (etnicznych, narodowych, wyznaniowych, seksualnych). Wyborcza większość nie może decydować o wszystkim, a wola i prawa mniejszości muszą być uwzględnione w określaniu „woli ludu”.
Współczesne społeczeństwa są na tyle liczne, że ich bezpośrednie uczestnictwo w polityce jest niemożliwe. „Wola ludu” może więc zostać wyrażona w referendach, plebiscytach czy zbadana poprzez pomiar opinii publicznej. Jednakże to, które sprawy stawiane są pod osąd opinii, jak są one formułowane i jak kształtowana jest debata nad nimi, w istotny sposób wpływa na wynik referendum czy pomiaru opinii. Mogą być więc one wynikiem manipulacji i nie powinno się ich traktować po prostu jako wyrazu „woli ludu”.
Dlatego też podejściu konkretnemu przeciwstawia się ujęcie abstrakcyjne. Lud jest zasadą, z której wyprowadza się źródło władzy i legitymizację porządku społecznego. Jako zbiorowość abstrakcyjna nie może wyrażać swojej woli, lecz powinien być reprezentowany, np. przez wybranych w wyborach przedstawicieli. Innym proponowanym rozwiązaniem jest demokracja deliberatywna, czyli demokracja w której rozwiązania wypracowywane są w drodze publicznej dyskusji i dochodzeniu do konsensusu.
Samostanowienie ludów w prawie międzynarodowym.
Zasada samostanowienia ludów (lub samostanowienia narodów) jest uznawana za jedną z fundamentalnych zasad współczesnego porządku międzynarodowego. Zgodnie z nią każdy lud ma prawo do decydowania o swoim losie i swobodnego określania swojego statusu politycznego. Jako podstawa stosunków międzynarodowych, zasada ta została wyrażona pod koniec I wojny światowej (przede wszystkim w tzw. czternastu punktach Wilsona).
Zakres tej zasady i jej bezpośrednie konsekwencje są przedmiotem gorących sporów. Szeroko dyskutowane jest także, jakie są kryteria uznania za „naród” na gruncie prawa międzynarodowego. Przeciwnicy tej zasady wskazują, że przyczynia się ona do destabilizacji porządku międzynarodowego poprzez wspieranie ruchów secesyjnych.

</doc>
<doc id="1844398" url="https://pl.wikipedia.org/wiki?curid=1844398" title="Katedra św. Piotra i św. Pawła w Clifton">
Katedra św. Piotra i św. Pawła w Clifton

Katedra w Clifton (The Cathedral Church of SS. Peter and Paul, także Clifton Cathedral) – kościół katedralny pod wezwaniem Piotra i Pawła w Clifton) - katedra rzymskokatolicka w Clifton, dzielnicy Bristolu, w Anglii. Jest siedzibą dziecezji Clifton, zrzeszającej 105 parafii w hrabstwach Gloucestershire, Wiltshire i Somerset. Katedra została zatwierdzona w r. 1965, po Soborze watykańskim II. Budynek kościoła zaprojektował Ronald Weeks. Gmach katedry wzniesiono w latach 1970-73 a uroczyście otworzono w r. 1973.

</doc>
<doc id="1844399" url="https://pl.wikipedia.org/wiki?curid=1844399" title="Dniprowski Wowky Dniepropetrowsk">
Dniprowski Wowky Dniepropetrowsk



</doc>
<doc id="1844400" url="https://pl.wikipedia.org/wiki?curid=1844400" title="Prydniprowsk Dniepropetrowsk">
Prydniprowsk Dniepropetrowsk



</doc>
<doc id="1844401" url="https://pl.wikipedia.org/wiki?curid=1844401" title="Pożar w Shenzhen w 2008">
Pożar w Shenzhen w 2008



</doc>
<doc id="1844402" url="https://pl.wikipedia.org/wiki?curid=1844402" title="Makroregion">
Makroregion



</doc>
<doc id="1844404" url="https://pl.wikipedia.org/wiki?curid=1844404" title="Trędowata (serial telewizyjny)">
Trędowata (serial telewizyjny)

Trędowata – polski serial telewizyjny zrealizowany na podstawie powieści Heleny Mniszkówny pod tym samym tytułem. W porównaniu do literackiego pierwowzoru twórcy serialu zmienili zakończenie.

</doc>
<doc id="1844410" url="https://pl.wikipedia.org/wiki?curid=1844410" title="Utilita Arena Birmingham">
Utilita Arena Birmingham

Utilita Arena Birmingham (w latach 1991–2014 National Indoor Arena, w latach 2014–2017 Barclaycard Arena, w latach 2017–2020 Arena Birmingham) – hala widowiskowo-sportowa w Birmingham, wybudowana w latach 1989–1991 i otwarta 4 października 1991, jako największy tego typu obiekt w Wielkiej Brytanii. Przebudowana w latach 2013–2014 kosztem 26 mln funtów. Posiada trybuny o pojemności 15 800 miejsc. Odbywają się w niej zarówno wydarzenia sportowe, jak i artystyczne.
Na przestrzeni lat w arenie miały miejsce m.in.: mistrzostwa świata w badmintonie, mecze tenisowe w ramach Pucharu Davisa, mistrzostwa świata w judo, WWE Raw i Smackdown, finał konkursu Eurowizji, a także koncerty takich artystów jak m.in.: Bob Dylan, Beyonce, Tina Turner, Britney Spears, Iron Maiden, Coldplay, Kings of Leon, Nickelback, Mariah Carey i Celine Dion.
W 2003 odbyły się tutaj halowe mistrzostwa świata w lekkoatletyce, cztery lata później halowe mistrzostwa Europy, natomiast w 2018 ponownie halowy czempionat globu.

</doc>
<doc id="1844413" url="https://pl.wikipedia.org/wiki?curid=1844413" title="Telewizyjny festiwal Kult Off Kino w TVP Kultura">
Telewizyjny festiwal Kult Off Kino w TVP Kultura

Telewizyjny festiwal „Kult Off Kino” w TVP Kultura – telewizyjny festiwal filmowy kina niezależnego.
Festiwal kina niezależnego odbywający się w grudniu na antenie TVP Kultura. Statuetki festiwalu przyznawane są w pięciu kategoriach: off; etiudy studenckie; animacja; Grand Prix Publiczności; Grand Prix Festiwalu i Nagroda Jury.
Laureaci 2009.
Galę festiwalu w kinie Kultura w Warszawie poprowadzili: Mateusz Damięcki, Maciej Buchwald, Modest Ruciński.

</doc>
<doc id="1844415" url="https://pl.wikipedia.org/wiki?curid=1844415" title="Metallurg Nowokuźnieck">
Metallurg Nowokuźnieck



</doc>
<doc id="1844416" url="https://pl.wikipedia.org/wiki?curid=1844416" title="Metallurg Magnitogorsk">
Metallurg Magnitogorsk



</doc>
<doc id="1844419" url="https://pl.wikipedia.org/wiki?curid=1844419" title="Meczel Czelabińsk">
Meczel Czelabińsk



</doc>
<doc id="1844421" url="https://pl.wikipedia.org/wiki?curid=1844421" title="Dynamo Moskwa (hokej na lodzie)">
Dynamo Moskwa (hokej na lodzie)



</doc>
<doc id="1844423" url="https://pl.wikipedia.org/wiki?curid=1844423" title="Joachim Yhombi-Opango">
Joachim Yhombi-Opango

Joachim Yhombi-Opango (ur. 12 stycznia 1939 w Fort-Rousset, zm. 30 marca 2020 w Neuilly-sur-Seine) – kongijski generał i polityk, prezydent Konga w latach 1977–1979, następnie premier w latach 1993–1996. Po powrocie z wygnania, na którym przebywał w latach 1997–2007, pełnił funkcję przewodniczącego partii Zgromadzenie na rzecz Demokracji i Rozwoju (RDD).
Życiorys.
Joachim Yhombi-Opango urodził się w Fort-Rousset (dzisiejsze Owando), leżącej w północnej części Konga.
Za rządów prezydenta Mariena Ngouabi, Yhombi-Opango był szefem sztabu armii (w randze majora). Został zawieszony 30 lipca 1970, jednak po jego uniewinnieniu za zarzucane mu czyny, powrócono go na stanowisko. W czasach systemu jednopartyjnego, był członkiem rządzącej Kongijskiej Partii Pracy (PCT). Prezentował prawicowe poglądy, w wyniku czego lewicowe elementy PCT ogłosiły w radiu narodowym 22 lutego 1972, iż Yhombi-Opango próbował przejąć władzę przez zamach stanu, w wyniku którego miało dojść do aresztowania lewicowych polityków PCT. Wydarzenia te jednak nie wpłynęły na karierę Yhombi-Opango, a przyczyniły się do powołania go członkiem Komitetu Centralnego jeszcze w 1972 roku. Yhombi-Opango został później członkiem Biura Politycznego PCT i został awansowany na stopień pułkownika w styczniu 1973. Pełnił też funkcję Sekretarza Generalnego Rady Państwa.
Po zabójstwie prezydenta Ngouabi w marcu 1977 roku, Yhombi-Opango został głową państwa. Pełnił urząd przez niespełna dwa lata, do czasu kiedy został zmuszony do rezygnacji w lutym 1979.
Kolejny prezydent Denis Sassou-Nguesso oskarżył Yhombi-Opango o próbę stworzenia prawicowej frakcji PCT, w wyniku czego został objęty aresztem domowym. Oprócz tego wydalono go z partii, a także skonfiskowano jego majątek oraz 20 października 1979 został zdegradowany na ze stopnia generała. Sassou-Nguesso, który uzyskał reelekcję 10 listopada 1984 roku, zgodził się na uchylenie aresztu domowego wobec Yhombi-Opango, powołując się na "interes narodowej jedności i pokoju".
W lipcu 1987 roku 20 oficerów zostało aresztowanych za rzekome spiskowanie zamachu stanu. Komisja badająca sprawę zajęła się także Yhombi-Opango i kapitanem Pierre Anga. W związku ze sprawą Yhombi-Opanga dostał we wrześniu 1987 nakaz aresztowania. 14 sierpnia 1990 Denis Sassou-Nguesso ogłosił amnestię dla wszystkich więźniów politycznych z okazji 30. rocznicy niepodległości Konga. Delegaci z Narodowej Konferencji obradującej od lutego do czerwca 1991, oskarżyli zarówno Joachima Yhombi-Opango, jak i Denisa Sassou-Nguesso o współudział w morderstwie Mariena Ngouabi.
Po zalegalizowaniu pluralizmu partyjnego w 1990 roku, Yhombi-Opango założył partię Zgromadzenie na rzecz Demokracji i Rozwoju (RDD), której jako lider wystartował w wyborach prezydenckich w 1992. Yhombi-Opango zanotował w nich szóste miejsce uzyskując 3,40% głosów. W rodzinnym Kuweta pokonał go tylko Sassou-Nguesso, który w wyborach był trzeci (pierwsze demokratyczne wybory wygrał bowiem Pascal Lissouba, pokonując Bernarda Kolélasa). Yhombi-Opang po wyborach sprzymierzył się z partią prezydenta Lissouby Panafrykańskim Związkiem na rzecz Demokracji Społecznej (UPADS).
Po wyborach parlamentarnych z maja 1993 roku, Pascal Lissouba mianował Yhombi-Opangę 23 czerwca 1993 na stanowisko premiera. Opozycja zakwestionowała wyniki wyborów w wyniku czego w styczniu 1994 doszło nawet do konfrontacji militarnej z opozycją, którą tworzyli Bernard Kolélas (MCDDI) i Denis Sassou-Nguesso (PCT). Opozycja utworzyła koalicję Unii na rzecz Odnowy Demokratycznej. W tym czasie w zamieszkach, które dotknęły Kongo śmierć poniosło 2000 osób.
Yhombi-Opango, mimo politycznego pojednania się Kolélasa z Lissoubą podał się do dymisji 13 stycznia 1995. Lissouba, który wówczas miał problem w procesie powołania nowego rządu, namówił Opangę do pozostania na stanowisku i współpracę z przebudowanym rządem, w skład którego znalazło się czterech członków URD. Do zatwierdzeniu nowego rządu przez Opangę doszło 23 stycznia 1995.
Podczas jego rządów kilku członków UPADS z grupy etnicznej Téke zażądało rezygnacji Yhombi-Opango, gdyż chcieli mieć na tym stanowisku swojego przedstawiciela, wykorzystując zarazem słabą pozycję premiera. W związku z tym Yhombi-Opango podał się do dymisji 23 sierpnia 1996. Prezydent Lissouba powołał wówczas Charlesa Davida Ganao na stanowisko premiera.
W czasie wojny domowej w Kongu, którą rozpoczął Denis Sassou-Nguesso, pozostający przez pięć lat w opozycji, Yhombi-Opango stanął po stronie obalonego w październiku 1997, prezydenta Lissouby. Przed rozpoczęciem działań wojennych, Sassou-Nguesso spotkał się z Yhombi-Opangą w maju 1997 w Owando, by poparł działania generała na rzecz obalenia prezydenta Lissouby. Po objęciu rządów przez generała Sassou-Nguesso, Yhombi-Opango zmuszony był do emigracji. Udał się do Wybrzeża Kości Słoniowej, następnie do Francji. Wraz z przebywającym na emigracji Lissoubą i Kolélasem, wezwał do bojkotu referendum konstytucyjnego z 2002 roku.
W grudniu 2001 Yhombi-Opango został zaocznie skazany na 20 lat ciężkich robót za sprzeniewierzenie. Ponadto w tym samym procesie skazani zostali Pascal Lissouba (jego wyrok to 30 lat ciężkich robót) i trzech innych członków rządu (były premier Claude Antoine Dacosta, były minister finansów Guila Mougounga Nkombo oraz były minister ds. ropy naftowej Benoit Koukebene). Oprócz tego na karę dla Lissouby i Yhombi-Opango składały się malwersacje i korupcja, popularne za ich rządów. W 1993 roku rząd sprzedał kompanii Occidental Petroleum ropę za 150 dolarów, a część kwoty miała być ulokowana a prywatne konta bankowe w Belgii. Resztę podobno wykorzystano przy organizacji kampanii wyborczej. Ekipa rządząca Lissomba-Opanga ponadto miała sprzeniewierzyć fundusze publiczne.
Przebywający nadal na emigracji Yhombi-Opango w 2005 zwrócił się do kierownictwa RDD Brazzaville by ci nastawili się na sojusz z partią PCT i prezydentem Sassou-Nguesso, jednakże Saturnin Okabé, który kierował partię podczas nieobecności Yhombi-Opango w Kongu, odmówił.
Amnestia dla Yhombi-Opangi została zatwierdzona przez Radę Ministrów 18 maja 2007, w wyniku czego swobodnie powrócił do Konga 10 sierpnia 2007, a w Brazzaville powitały go tłumy zwolenników. Na posiedzeniu partii RDD 8 września 2007 podsumował działalność kierownictwa partii pod jego nieobecnością. Yhombi-Opango ogłosił wówczas zreorganizowanie partii, której przewodniczącym był aż do śmierci.
Zmarł 30 marca 2020 w szpitalu w Neuilly-sur-Seine pod Paryżem na skutek choroby COVID-19. Jego rodzina poinformowała, że był chory przed zakażeniem wirusem.

</doc>
<doc id="1844424" url="https://pl.wikipedia.org/wiki?curid=1844424" title="Anżi Machaczkała">
Anżi Machaczkała



</doc>
<doc id="1844426" url="https://pl.wikipedia.org/wiki?curid=1844426" title="Baszinformswiaź-Dinamo Ufa">
Baszinformswiaź-Dinamo Ufa



</doc>
<doc id="1844427" url="https://pl.wikipedia.org/wiki?curid=1844427" title="Muzeum Arsenalu F.C.">
Muzeum Arsenalu F.C.

Muzeum Arsenalu F.C. to muzeum w Holloway w Londynie prowadzone przez Arsenal i poświęcone historii klubu.
Położenie.
Muzeum znajduje się na terenie Emirates Stadium, stadionu Arsenalu. Wcześniej między 1993 a 2006 rokiem znajdowało się ono na terenie poprzedniego obiektu klubu, czyli Highbury. Obecnie przyciąga ono średnio ponad 120,000 widzów na rok.
Eksponaty.
W budynku znajduje się wiele pamiątek i eksponatów, które nazbierały się podczas długiej historii klubu. Znajdują się tu m.in. koszulka Charliego George'a z finału Pucharu Anglii w 1971 roku, buty Michaela Thomasa z decydującego o tytule spotkaniu przeciwko Liverpoolowi w sezonie 1988/89, koszulka Alana Smitha z finału Pucharu Zdobywców Pucharów w 1994 roku oraz specjalne trofeum upamiętniające sezon 2003/04, gdy Arsenal zdobył tytuł, nie przegrywając ani jednego spotkania. Później drużyna z tego sezonu zyskała przydomek The Invincibles.
Godziny otwarcia.
Muzeum jest otwarte we wszystkie dni tygodnia; 10-18 (poniedziałek-piątek), 11-18 (sobota) i 10-17 (niedziela). W dni, w których odbywają się mecze Arsenalu muzeum otwierane jest o 10, zaś zamykane na pół godziny przed rozpoczęciem spotkania. Możliwe jest także zwiedzanie w ramach wycieczki po Emirates Stadium.

</doc>
<doc id="1844428" url="https://pl.wikipedia.org/wiki?curid=1844428" title="Zespół przyrodniczo-krajobrazowy „Wzgórze Gołonoskie”">
Zespół przyrodniczo-krajobrazowy „Wzgórze Gołonoskie”

Zespół przyrodniczo-krajobrazowy „Wzgórze Gołonoskie” położony jest w Dąbrowie Górniczej, w dzielnicy miasta o nazwie Gołonóg. Został ustanowiony 27 kwietnia 1994 r. Jego powierzchnia wynosi 5,2 ha.
Cel ochrony.
Celem ustanowienia zespołu przyrodniczo-krajobrazowego jest ochrona obszaru Wzgórza Gołonoskiego, jako wyjątkowo cennego fragmentu krajobrazu naturalnego i kulturowego, dla zachowania jego wartości estetycznych.
Walory przyrodnicze.
Wzgórze Gołonoskie to triasowe wzniesienie o wysokości 335 m n.p.m., zbudowane z warstw wapienia muszlowego. Na wzgórzu zlokalizowana jest parafia rzymskokatolicka pod wezwaniem św. Antoniego. Umiejscowiony tam kościół Narodzenia Najświętszej Marii Panny i św. Antoniego, a także cmentarz i park znajdują się pod nadzorem konserwatora zabytków. Historia kościoła sięga XVII wieku, a cmentarza – 1880 r. Od tego czasu układ ścieżek, alejek czy wygląd bram pozostał niezmieniony. Świątynia obsadzona jest licznymi starymi kasztanowcami. Aleja z takich samych drzew prowadzi z kościoła ku cmentarzowi.
Starodrzew rosnący na Wzgórzu Gołonoskim objęto ochroną ze względu na jego wyjątkowość w krajobrazie naturalnym i kulturowym.
Wzgórze Gołonoskie stanowi bardzo dobre miejsce widokowe na pobliskie tereny. Przy sprzyjającej pogodzie można jednak zobaczyć dalsze rejony, np. Jaworzno, a nieraz nawet Tatry.

</doc>
<doc id="1844430" url="https://pl.wikipedia.org/wiki?curid=1844430" title="Birth of a Prince">
Birth of a Prince

Birth of a Prince — trzeci studyjny album amerykańskiego rapera RZA, członka Wu-Tang Clanu, wydany 7 października 2003 roku nakładem wytwórni Sanctuary Records. Album zadebiutował na 20. miejscu notowania Billboard 200, oraz 49. miejscu Top R&amp;B/Hip-Hop Albums.

</doc>
<doc id="1844432" url="https://pl.wikipedia.org/wiki?curid=1844432" title="MELZ Moskwa">
MELZ Moskwa



</doc>
<doc id="1844434" url="https://pl.wikipedia.org/wiki?curid=1844434" title="Maszuk-KMV Piatigorsk">
Maszuk-KMV Piatigorsk



</doc>
<doc id="1844437" url="https://pl.wikipedia.org/wiki?curid=1844437" title="Metałłurg Krasnojarsk">
Metałłurg Krasnojarsk



</doc>
<doc id="1844440" url="https://pl.wikipedia.org/wiki?curid=1844440" title="Metałłurg Kujbyszew">
Metałłurg Kujbyszew



</doc>
<doc id="1844441" url="https://pl.wikipedia.org/wiki?curid=1844441" title="Metałłurg Lipieck">
Metałłurg Lipieck



</doc>
<doc id="1844442" url="https://pl.wikipedia.org/wiki?curid=1844442" title="Michael Jackson’s Ghosts">
Michael Jackson’s Ghosts

Michael Jackson’s Ghosts – krótkometrażowy film w roli głównej z Michaelem Jacksonem w reżyserii Stana Winstona.
Fabuła.
Film opowiada historię Maestro obdarzonego nadprzyrodzonymi mocami, który jest zmuszony przez burmistrza do opuszczenia miasteczka. Broniąc się przed przymusową eksmisją Maestro próbuje nastraszyć przybyłą grupę mieszkańców, co jest zaprezentowane w formie tanecznych scen wykonywanych przez Michaela Jacksona oraz jego „rodzinkę” umarlaków.

</doc>
<doc id="1844443" url="https://pl.wikipedia.org/wiki?curid=1844443" title="Metałłurg-Kuzbass Nowokuźnieck">
Metałłurg-Kuzbass Nowokuźnieck



</doc>
<doc id="1844446" url="https://pl.wikipedia.org/wiki?curid=1844446" title="Shinseiki no Love Song">
Shinseiki no Love Song

 − trzynasty singel japońskiej grupy muzycznej Asian Kung-Fu Generation, wydany 2 grudnia 2009. Edycja limitowana zawiera dodatkowe DVD z piosenkami zarejestrowanymi podczas Jisan Valley Rock Festival w Korei Południowej.

</doc>
<doc id="1844447" url="https://pl.wikipedia.org/wiki?curid=1844447" title="Mordowia Sarańsk">
Mordowia Sarańsk



</doc>
<doc id="1844449" url="https://pl.wikipedia.org/wiki?curid=1844449" title="Glouster (ser)">
Glouster (ser)



</doc>
<doc id="1844451" url="https://pl.wikipedia.org/wiki?curid=1844451" title="Palau Sant Jordi">
Palau Sant Jordi

Palau Sant Jordi – arena w Barcelonie, zaprojektowana przez Arata Isozaki i otwarta 21 września 1990 roku. Jej pojemność wynosi do 17.000 podczas wydarzeń sportowych oraz do 20.000 w przypadku koncertów.
Arena była jednym z głównych obiektów Letnich Igrzysk Olimpijskich 1992.
W Palau Sant Jordi miały miejsce mecze w ramach Euroligi 2003 i 1998, a także finały Pucharu Davisa 2009 i 2000. Arena była również głównym obiektem Mistrzostw Świata w Pływaniu 2003 oraz 2013. Basen został zainstalowany włącznie na tę okazję. Hala gościła także zawody lekkoatletyczne m.in. halowe mistrzostwa świata w 1995 oraz World Roller Games w 2019.
Arena była gospodarzem MTV Europe Music Awards 2002.
Wśród artystów którzy wystąpili w arenie są m.in.: Tina Turner, Frank Sinatra, Paul McCartney, AC/DC, Aerosmith, Iron Maiden, Metallica, Britney Spears, Beyoncé, Coldplay, Bruce Springsteen, Phil Collins, Red Hot Chili Peppers, Leonard Cohen i Depeche Mode.

</doc>
<doc id="1844455" url="https://pl.wikipedia.org/wiki?curid=1844455" title="Mestaruussarja 1971">
Mestaruussarja 1971



</doc>
<doc id="1844456" url="https://pl.wikipedia.org/wiki?curid=1844456" title="SKA-Energia Chabarowsk">
SKA-Energia Chabarowsk



</doc>
<doc id="1844457" url="https://pl.wikipedia.org/wiki?curid=1844457" title="Salut-Energia Biełgorod">
Salut-Energia Biełgorod



</doc>
<doc id="1844458" url="https://pl.wikipedia.org/wiki?curid=1844458" title="Łucz-Energia Władywostok">
Łucz-Energia Władywostok



</doc>
<doc id="1844459" url="https://pl.wikipedia.org/wiki?curid=1844459" title="Mestaruussarja 1972">
Mestaruussarja 1972



</doc>
<doc id="1844460" url="https://pl.wikipedia.org/wiki?curid=1844460" title="Mestaruussarja 1973">
Mestaruussarja 1973



</doc>
<doc id="1844462" url="https://pl.wikipedia.org/wiki?curid=1844462" title="Mestaruussarja 1974">
Mestaruussarja 1974



</doc>
<doc id="1844464" url="https://pl.wikipedia.org/wiki?curid=1844464" title="Mestaruussarja 1975">
Mestaruussarja 1975



</doc>
<doc id="1844465" url="https://pl.wikipedia.org/wiki?curid=1844465" title="Kościół św. Michała Archanioła w Górzynie">
Kościół św. Michała Archanioła w Górzynie

Kościół pw. św. Michała Archanioła w Górzynie – kamienno-ceglana świątynia pochodząca z ok. XV wieku, przebudowana w XIX wieku. Znajduje się w Górzynie w województwie dolnośląskim, w powiecie lubińskim, w gminie Rudna. Kościół podlega rzymskokatolickiej parafii św. Michała Archanioła w Olszanach.
Historia.
Kościół został wzniesiony prawdopodobnie w miejscu wcześniejszej świątyni pogańskiej. Z biegiem czasu systematycznie rozbudowywany do obecnych kształtów. W połowie XVI wieku przejęty przez protestantów, jednakże w 1654 już na stałe powrócił do kościoła rzymskokatolickiego. Do 1679 pełnił funkcję kościoła parafialnego. Parafia w Górzynie początkowo obejmowała inne okoliczne wioski. Potem kościół należał do parafii Chobienia (do 1945), a obecnie znajduje się w parafii św. Michała Archanioła w Olszanach.
W 1945 spalony w trakcie działań wojennych lub celowo podpalony przez żołnierzy Armii Czerwonej. W indeksie zabytków pozostaje jako trwała ruina. Jego stan pozostaje dość dobry, co daje szansę na renowację zabytku w przyszłości.
Po wojnie, aż do lat 90. w kościele odbywały się lekcje religii. Ze względu na brak ochrony ulega sporadycznie aktom wandalizmu.
W 2004 na placu przed kościołem wybudowano plac zabaw dla dzieci.
Architektura.
Jest to kościół orientowany, wzniesiony z kamienia polnego oraz z cegły. Niektóre partie kamienne podczas kolejnych przebudów zostały zamienione na cegły (np. w okolicach okien) co widać obecnie. Na początku gotycki, później rozbudowywany. Posiada jedną nawę zakończoną prosto zamkniętym prezbiterium. Okna mają zarys pełny lub ostrołukowy. Po stronie północnej znajduje się ostrołukowy portal wejściowy oraz półkolista arkada. Całą budowlę otaczają liczne przypory. Po stronie zachodniej usytuowana jest wieża w podstawie czworoboczna i przechodząca w ośmiobok ze zwieńczeniem ostrosłupowym. 
Przed zniszczeniem świątynia była tynkowana, a dach pokryty dachówką ceramiczną. We wnętrzu zachowały się szczątki dwóch renesansowych płyt nagrobnych, a poza tym gdzieniegdzie dostrzec można ślady fresków naściennych. Teren kościoła częściowo otoczony jest ceglanym murem z zachowaną furtką wejściową.

</doc>
<doc id="1844466" url="https://pl.wikipedia.org/wiki?curid=1844466" title="Mestaruussarja 1976">
Mestaruussarja 1976



</doc>
<doc id="1844469" url="https://pl.wikipedia.org/wiki?curid=1844469" title="Mestaruussarja 1977">
Mestaruussarja 1977



</doc>
<doc id="1844471" url="https://pl.wikipedia.org/wiki?curid=1844471" title="Mestaruussarja 1978">
Mestaruussarja 1978



</doc>
<doc id="1844473" url="https://pl.wikipedia.org/wiki?curid=1844473" title="Mestaruussarja 1979">
Mestaruussarja 1979



</doc>
<doc id="1844474" url="https://pl.wikipedia.org/wiki?curid=1844474" title="Mestaruussarja 1980">
Mestaruussarja 1980



</doc>
<doc id="1844475" url="https://pl.wikipedia.org/wiki?curid=1844475" title="Mestaruussarja 1981">
Mestaruussarja 1981



</doc>
<doc id="1844476" url="https://pl.wikipedia.org/wiki?curid=1844476" title="Mário Seixas">
Mário Seixas

Mário Seixas (ur. 22 kwietnia 1902 w Campos, zm. ?) – piłkarz brazylijski grający na pozycji napastnika.
Kariera klubowa.
Mário Seixas karierę piłkarską rozpoczął w klubie Americano Campos w 1920 roku i grał w nim do 1925 roku. Z Americano zdobywał czterokrotnie mistrzostwo miasta Campos - Campeonato da Cidade de Campos: 1921, 1922, 1923, 1925 roku. W 1926 roku krótko grał w Helênico Rio de Janeiro, po czym przeszedł do Club Bahiano de Tennis. Rok 1930 spędził w São Paulo da Floresta, z którego przeszedł do Santos FC, w którym grał do końca kariery. Z Santosem zdobył mistrzostwo stanu São Paulo - Campeonato Paulista w 1935 roku.
Kariera reprezentacyjna.
Mário Seixas wziął udział w turnieju Copa América 1923. Brazylia zajęła czwarte, ostatnie miejsce, a Mário Seixas zagrał w trzech meczach turnieju z Argentyną, Urugwajem i Paragwajem. Były to jego jedyne mecze w barwach "Canarinhos".

</doc>
<doc id="1844477" url="https://pl.wikipedia.org/wiki?curid=1844477" title="Mestaruussarja 1982">
Mestaruussarja 1982



</doc>
<doc id="1844479" url="https://pl.wikipedia.org/wiki?curid=1844479" title="Mestaruussarja 1983">
Mestaruussarja 1983



</doc>
<doc id="1844481" url="https://pl.wikipedia.org/wiki?curid=1844481" title="Mestaruussarja 1984">
Mestaruussarja 1984



</doc>
<doc id="1844482" url="https://pl.wikipedia.org/wiki?curid=1844482" title="Mestaruussarja 1985">
Mestaruussarja 1985



</doc>
<doc id="1844483" url="https://pl.wikipedia.org/wiki?curid=1844483" title="Mario Seixas">
Mario Seixas



</doc>
<doc id="1844484" url="https://pl.wikipedia.org/wiki?curid=1844484" title="Mestaruussarja 1986">
Mestaruussarja 1986



</doc>
<doc id="1844485" url="https://pl.wikipedia.org/wiki?curid=1844485" title="Mestaruussarja 1987">
Mestaruussarja 1987



</doc>
<doc id="1844486" url="https://pl.wikipedia.org/wiki?curid=1844486" title="Czornomorec-2 Odessa">
Czornomorec-2 Odessa



</doc>
<doc id="1844487" url="https://pl.wikipedia.org/wiki?curid=1844487" title="Mestaruussarja 1988">
Mestaruussarja 1988



</doc>
<doc id="1844488" url="https://pl.wikipedia.org/wiki?curid=1844488" title="Mestaruussarja 1989">
Mestaruussarja 1989



</doc>
<doc id="1844489" url="https://pl.wikipedia.org/wiki?curid=1844489" title="König Pilsener Arena">
König Pilsener Arena

König Pilsener Arena – arena w Oberhausen w Niemczech. Została otwarta w 1996 roku, a jej pojemność wynosi 13.000.
W klubie rozgrywała mecze drużyna klubu hokejowego Revierlöwen Oberhausen.
W arenie odbywa się wiele wydarzeń sportowych oraz koncertów, a wśród artystów, którzy w niej wystąpili są m.in.: Iron Maiden, Metallica, Kylie Minogue, James Blunt, KISS, Lionel Richie, Depeche Mode, Paul McCartney, Elton John, Rod Stewart, Britney Spears, R.E.M., Joe Cocker i Tokio Hotel.

</doc>
<doc id="1844490" url="https://pl.wikipedia.org/wiki?curid=1844490" title="Illicziwec Mariupol">
Illicziwec Mariupol



</doc>
<doc id="1844491" url="https://pl.wikipedia.org/wiki?curid=1844491" title="Illicziwec-2 Mariupol">
Illicziwec-2 Mariupol



</doc>
<doc id="1844492" url="https://pl.wikipedia.org/wiki?curid=1844492" title="Feniks-Illiczowec Kalinine">
Feniks-Illiczowec Kalinine



</doc>
<doc id="1844496" url="https://pl.wikipedia.org/wiki?curid=1844496" title="Glouster">
Glouster

Glouster – wieś w USA, w stanie Ohio. W roku 2000 miejscowość zamieszkiwały 1972 osoby.
Nazwa.
Nazwa miejscowości jest zniekształconą formą nazwy angielskiego hrabstwa Gloucester.

</doc>
<doc id="1844498" url="https://pl.wikipedia.org/wiki?curid=1844498" title="Frunzenec-Liha-99 Sumy">
Frunzenec-Liha-99 Sumy



</doc>
<doc id="1844499" url="https://pl.wikipedia.org/wiki?curid=1844499" title="Jedność Płysky">
Jedność Płysky



</doc>
<doc id="1844502" url="https://pl.wikipedia.org/wiki?curid=1844502" title="Jednist Płysky">
Jednist Płysky



</doc>
<doc id="1844506" url="https://pl.wikipedia.org/wiki?curid=1844506" title="SLCM">
SLCM



</doc>
<doc id="1844507" url="https://pl.wikipedia.org/wiki?curid=1844507" title="Sznur muchowy">
Sznur muchowy

Sznur muchowy – rodzaj linki używanej przez wędkarza służącej do połowu ryb metodą muchową. Linka ta jest częścią zestawu wędkarskiego.
Połów ryb takimi sznurami odbywa się specjalną techniką pozwalającą na wykonanie okrężnych ruchów wędką w celu rozmachu, następnie wyrzutu w odpowiednie miejsce i tzw. holowanie zestawu.
Sznury zatapialne są łatwiejsze w wykonywaniu takich rzutów ze względu na wagę. Można nimi łatwiej sterować przez co celność jest lepsza. Wymagają jednak do połowów wędek o większej akcji wędziska. W wędkarstwie muchowym zwykle nie stosuje się obciążenia (niekiedy dopuszczalne jest częściowe, małe obciążenie). Maksymalna grubość sznura muchowego waha się pomiędzy 0,5 mm do 2 mm, zaś długość linki sięga ok. 30 m (min. 15 m). 
Dzisiejszy sznur wykonany jest ze specjalnie splecionej wiązki włókien, które są owinięte specjalnym do tego celu pancerzem w celu jego ochrony. 
Po przeciwległej stronie sznura muchowego przedłużeniem może być żyłka w celu wydłużenia długości zestawu. Zakończeniem jest przypon, który składa się z kilku odcinków związanych ze sobą coraz cieńszych żyłek wspólnie połączonych za pomocą węzłów lub pętli. Przypony te najczęściej są o grubości 0,15-0,20 mm.
Na końcu sznura wiąże się sztuczną przynętę. Jest ona imitacją owada, zwanego muszką i sporządzona przez odpowiednie uwiązanie na haczyku kombinacji z piór, nici i innych materiałów (np. przędzy, sierści, sztucznych włókien itp).
Rodzaje i oznaczenia.
Oprócz wymienionych rodzajów używane są inne oznaczenia:

</doc>
<doc id="1844510" url="https://pl.wikipedia.org/wiki?curid=1844510" title="Mistrzostwa świata w łyżwiarstwie szybkim w wieloboju">
Mistrzostwa świata w łyżwiarstwie szybkim w wieloboju

Mistrzostwa świata w łyżwiarstwie szybkim w wieloboju – coroczne zawody w łyżwiarstwie szybkim rozgrywane pod patronatem Międzynarodowej Unii Łyżwiarskiej (ISU). Pierwsze oficjalne mistrzostwa odbyły się w Amsterdamie w 1893 roku. W latach 1889-1892 także rozgrywano mistrzostwa, jednak były to imprezy nieoficjalne (Międzynarodowa Unia Łyżwiarska powstała w 1892 roku). Początkowo rywalizowali tylko mężczyźni, kobiety oficjalnie włączyły się do rywalizacji o medale w Sztokholmie w 1936 roku.
Od 2020 roku zawody te rozgrywane są co dwa lata, tym samym miejscu i czasie co mistrzostwa świata w łyżwiarstwie szybkim w wieloboju sprinterskim.
Tabela medalowa.
W tabeli uwzględniono tylko medale wywalczone na edycjach oficjalnych. Stan po MŚ 2022.

</doc>
<doc id="1844512" url="https://pl.wikipedia.org/wiki?curid=1844512" title="Hallenstadion">
Hallenstadion

Hallenstadion – arena w Zurychu w Szwajcarii. 
Budowa i renowacja.
Została zaprojektowana przez Bruno Giacomettiego i otwarta 18 lipca 1939 roku. W 2005 roku przeszła gruntowną renowację, a jej pojemność wynosi 13 000. Koszty odnowy szacowane w 2006 wyniosły 147 milionów franków szwajcarskich.
Wydarzenia kulturalne.
Wśród artystów, którzy wystąpili w arenie są m.in.: Ariana Grande, Jimi Hendrix, Deep Purple, Queen, Metallica, Alice in Chains, Mariah Carey, Tina Turner, AC/DC, Cher, Britney Spears, Beyoncé Knowles, Led Zeppelin, Bob Marley, The Rolling Stones, KISS, Iron Maiden, Barbra Streisand, Elton John, Céline Dion, Mark Knopfler i Post Malone.

</doc>
<doc id="1844514" url="https://pl.wikipedia.org/wiki?curid=1844514" title="Ramat Awiw Gimel">
Ramat Awiw Gimel

Ramat Awiw Gimel (hebr. ג רמת אביב; "Wiosenne Wzgórza Gimel") – osiedle mieszkaniowe w Tel Awiwie, znajdujące się na terenie Dzielnicy Pierwszej.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Po stronie północnej osiedla znajdują się tereny przemysłowe, za którymi przebiega autostrada nr 5 (Tel Awiw-Ari’el). Granicę wschodnią wytyczają ulice Recanati, Mishmar HaGvil i Dov Gruner, za którymi znajduje się osiedle Afeka. Na południu przebiega ulica Keren Kayemet Le'Israel, za którą znajduje się osiedle Newe Awiwim. Natomiast granicę zachodnią wyznacza droga ekspresowa nr 2, za którą znajduje się osiedle Ezore Chen.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu. Podczas rozbudowy teren został wyrównany i obecnie obszar osiedla jest płaski. Osiedle jest oddzielone od plaży jedynie niewielkim wzgórzem Tel Baruch.
Przyroda.
Część nadmorską osiedla zajmuje pas wydm z charakterystyczną śródziemnomorską roślinnością. Tereny położone za wydmami są porośnięte przez zarośla i niewielkie drzewa.
Historia.
Decyzję o budowie osiedla podjęto w latach 70. XX wieku, jednak kryzys lat 80. spowodował duże opóźnienie w pracach. W rzeczywistości osiedle zaczęto budować dopiero w latach 90. Obecnie osiedle posiada reputację ekskluzywnego osiedla mieszkaniowego, w którym mieszkają ludzie o wysokim prestiżu.
Architektura.
Jest to nowoczesne osiedle mieszkaniowe, w którym dominują budynki zabudowy wielorodzinnej wzniesione z „wielkiej płyty”. W centralnej części osiedla znajdują się najwyższe wieżowce: między innymi liczący 17 pięter "2 Eliyahu Chakim" oraz siedem 17-piętrowych wieżowców "Alram Towers". Na południe od nich znajdują się trzy wybudowane w 1983 17-piętrowe wieżowce "Shikun Ovdim Towers" i dwa 17-piętrowe wieżowce "Recanati Towers" wykonane z gołego betonu. W zachodniej części osiedla w latach 2006-2009 wybudowano siedem mieszkalnych 17-piętrowych wieżowców "Gimel Towers", a w północno-zachodniej części osiedla jest sześć 16-piętrowych wieżowców "Aviv Towers". W 1995 w północno-wschodniej części osiedla wybudowano dwa 15-piętrowe wieżowce "Kashani Towers".
W układzie urbanistycznym osiedla zaplanowano duże obszary zielone. Są to parki: Melkind, Alfred Bir, Rosen, Yehuda Layish oraz Katsenelson.
Kultura.
W północno-wschodniej części osiedla znajduje się Miejski Dom Kultury Rozin oraz Klub Młodzieżowy Ha Tsofim.
Od nazwy osiedla "Ramat Aviv Gimel" pochodziła nazwa popularnego w Izraelu programu telewizyjnego, wzorowanego na serialu "Beverly Hills, 90210".
Edukacja i nauka.
W osiedlu znajdują się dwie szkoły: "Ramat Aviv Gimel School" oraz "Broshim School".
Sport i rekreacja.
W północnej części osiedla znajduje się centrum sportowo-rekreacyjne, na którego terenie są korty tenisowe oraz inne obiekty sportowe.
Gospodarka.
W osiedlu swoje siedziby mają liczne firmy, między innymi: "Uri Shitrit Architects Ltd.", "Ashdar Ltd."
Na terenie osiedla znajduje się także dwa duże centra handlowe "Schuster Center" oraz "Elrom Center".
Infrastruktura.
W osiedlu znajduje się ośrodek zdrowia, dwie apteki oraz urząd pocztowy.
Transport.
Przez osiedle przechodzi droga ekspresowa nr 2 (Tel Awiw-Netanja-Hajfa). Natomiast ulicą Sderot Keren Kayemet Le'Israel można dojechać do położonej na wschodzie autostrady nr 20 ("Ayalon Highway").

</doc>
<doc id="1844517" url="https://pl.wikipedia.org/wiki?curid=1844517" title="Terje Langli">
Terje Langli

Terje Bjarte Langli (ur. 3 lutego 1965 r. w Steinkjer) – norweski biegacz narciarski, dwukrotny medalista olimpijski oraz czterokrotny medalista mistrzostw świata.
Kariera.
Jego olimpijskim debiutem były igrzyska w Calgary. W swoim najlepszym indywidualnym występie na tych igrzyskach, w biegu na 15 km techniką klasyczną zajął 12. miejsce. Swoje największe olimpijskie sukcesy osiągnął na igrzyskach olimpijskich w Albertville w 1992 r. Wraz z Vegardem Ulvangiem, Kristenem Skjeldalem i Bjørnem Dæhlie zdobył złoty medal w sztafecie 4x10 km. Ponadto na tych samych igrzyskach zdobył brązowy medal w biegu na 30 km techniką klasyczną. Lepsi od niego w tym biegu okazali się tylko jego rodacy: zwycięzca Vegard Ulvang oraz drugi na mecie Bjørn Dæhlie.
W 1987 r. zadebiutował na mistrzostwach świata biorąc udział w mistrzostwach w Oberstdorfie. Razem z Ove Aunlim, Pålem Gunnarem Mikkelsplassem i Vegardem Ulvangiem zdobył brązowy medal w sztafecie. Na mistrzostwach świata w Lahti nie zdobył żadnego medalu. Zajął tam zaledwie 15. miejsce w biegu na 30 km stylem klasycznym. Mistrzostwa świata w Val di Fiemme były najlepszymi w jego karierze. Został tam mistrzem świata w biegu na 10 km techniką klasyczną, a wraz z Øyvindem Skaanesem, Vegardem Ulvangiem i Bjørnem Dæhlie triumfował w sztafecie. Swój ostatni medal w karierze zdobył na mistrzostwach świata w Falun, gdzie wraz z kolegami po raz kolejny zwyciężył w sztafecie. W swoim najlepszym indywidualnym starcie, w biegu pościgowym, zajął 5. miejsce. Startował także na mistrzostwach świata w Thunder Bay, ale bez sukcesów. Zdołał jedynie zająć 22. miejsce w biegu na 30 km stylem klasycznym.
Podczas mistrzostw świata juniorów w Kuopio w 1983 roku zajął 13. miejsce w biegu na 15 km, a w sztafecie zdobył srebrny medal. Podczas rozgrywanych dwa lata później mistrzostw świata juniorów w Täsch był piąty na 15 km, a w sztafecie zdobył kolejny srebrny medal.
Najlepsze wyniki w Pucharze Świata osiągnął w sezonie 1991/1992, kiedy to zajął czwarte miejsce w klasyfikacji generalnej. Łącznie 4 razy stawał na podium zawodów Pucharu Świata, w tym dwa razy zwyciężył. W 1987 r. był mistrzem Norwegii na dystansie 15 km. W 1996 r. postanowił zakończyć karierę.
Jego była żona Inger Lise Hegge, również reprezentowała Norwegię w biegach narciarskich.

</doc>
<doc id="1844519" url="https://pl.wikipedia.org/wiki?curid=1844519" title="Michel Delebarre">
Michel Delebarre

Michel Delebarre (ur. 27 kwietnia 1946 w Bailleul, zm. 9 kwietnia 2022 w Lille) – francuski polityk, parlamentarzysta, minister w kilku rządach, działacz Partii Socjalistycznej.
Życiorys.
Ukończył studia geograficzne, kształcił się także w zakresie historii. Od 1971 pracował w administracji regionalnej Nord-Pas-de-Calais, następnie miejskiej w Lille. Od 1981 był asystentem, a w latach 1982–1984 dyrektorem biura premiera Pierre’a Mauroy.
Jako minister wchodził w skład czterech lewicowych rządów, którymi kierowali Laurent Fabius, Michel Rocard, Édith Cresson i Pierre Bérégovoy. Zajmował stanowiska ministra pracy, zatrudnienia i szkoleń zawodowych (od lipca 1984 do marca 1986), ministra spraw socjalnych (od maja do czerwca 1988), następnie kolejno ministra transportu i gospodarki morskiej (do lutego 1989), ministra infrastruktury, mieszkalnictwa, transportu i gospodarki morskiej (do grudnia 1990), ministra stanu i ministra spraw miejskich (do kwietnia 1992), ministra stanu i ministra służby publicznej (do marca 1993).
Od 1986 do 2002 zasiadał w radzie regionu Nord-Pas-de-Calais, od 1998 do 2001 był przewodniczącym rady. W 1989 po raz pierwszy wybrano go na urząd mera Dunkierki, w 1995, 2001 i 2008 uzyskiwał reelekcję, zajmując to stanowisko do 2014.
Sprawował mandat poselski w okresie 1986–1988 i 1997–1998. W 2002 i 2007 ponownie był wybierany w skład Zgromadzenia Narodowego XII i XIII kadencji z departamentu Nord. Od 2006 do 2008 był przewodniczącym Komitetu Regionów, następnie objął stanowisko pierwszego wiceprzewodniczącego. W 2011 wybrany w skład Senatu, w którym zasiadał do 2017.

</doc>
<doc id="1844522" url="https://pl.wikipedia.org/wiki?curid=1844522" title="Bunkier Fuchsbau">
Bunkier Fuchsbau

Bunkier Fuchsbau (niem. "Bunker Fuchsbau") - bunkier na południe od Fürstenwalde/Spree na wzgórzu Rauensche Berge (153 m), powiat Oder-Spree, land Brandenburgia.
Historia miejsca.
Powstał w 1942 na potrzeby sił nazistowskich ("Führungs- und Nachrichtenabteilung des SD der Waffen-SS"). Od 1944 - "SS-Nachrichtenvermittlungsstelle "Fuchsbau"" (krypt. "Hegewald").
W latach 1945-1957 nieużywany.
Później kompleks schronowy Sił Powietrznych NRD ("Luftstreitkräfte der DDR"). W 1990 przejęty przez Bundeswehrę.
Jego ostatnia oficjalna nazwa brzmiała: "Zentraler Gefechtsstand 14" (ZGS-14).

</doc>
<doc id="1844526" url="https://pl.wikipedia.org/wiki?curid=1844526" title="Shinehead">
Shinehead

Shinehead, właśc. Edmund Carl Aiken (ur. 10 kwietnia 1962 w Kent) – jamajski wokalista, wykonawca muzyki reggae i dancehall, raper.

</doc>
<doc id="1844540" url="https://pl.wikipedia.org/wiki?curid=1844540" title="Andrzej Dąbrowski (chemik)">
Andrzej Dąbrowski (chemik)

Andrzej Dąbrowski (ur. 15 maja 1947 w Stalowej Woli) – polski chemik, profesor nauk chemicznych, nauczyciel akademicki, w latach 2008–2012 rektor Uniwersytetu Marii Curie-Skłodowskiej w Lublinie.
Życiorys.
W 1970 ukończył studia chemiczne na Wydziale Matematyki, Fizyki i Chemii UMCS i podjął pracę jako asystent w Zakładzie Chemii Fizycznej. W 1976 uzyskał stopień doktora nauk chemicznych, po czym został adiunktem w Zakładzie Chemii Teoretycznej. Habilitował się w 1985, pracował kolejno jako docent i profesor nadzwyczajny. W 1997 otrzymał tytuł profesora nauk chemicznych.
Odbył staże naukowe w szkołach wyższych i jednostkach badawczych m.in. w Niemczech, Francji, Rosji i na Węgrzech. W pracy naukowej zajął się zagadnieniami z zakresu chemii ochrony środowiska oraz chemii teoretycznej zjawisk powierzchniowych.
Jako nauczyciel akademicki związany z macierzystą uczelnią, w 2002 objął stanowisko profesora zwyczajnego. Od 1987 do 1989 był prodziekanem Wydziału Matematyki, Fizyki i Chemii UMCS. W 1989 został prodziekanem nowo utworzonego Wydziału Chemii, następnie był dziekanem tej jednostki w latach 1990–1996 i 2002–2008 (łącznie przez 4 kadencje). W okresie 2008–2012 pełnił funkcję rektora Uniwersytetu Marii Curie-Skłodowskiej. Członek Polskiego Towarzystwa Chemicznego, był także członkiem Komitetu Chemii PAN.

</doc>
<doc id="1844541" url="https://pl.wikipedia.org/wiki?curid=1844541" title="Zbrodnia w Sufczynie">
Zbrodnia w Sufczynie



</doc>
<doc id="1844542" url="https://pl.wikipedia.org/wiki?curid=1844542" title="Grand Imperial Porter">
Grand Imperial Porter

Grand Imperial Porter - piwo dolnej fermentacji typu porter bałtycki, warzone przez browar Amber. Piwo zawiera 18,1% ekstraktu oraz 8,0% alkoholu. Warzone jest ze słodów jęczmiennych jasnych i ciemnych prażonych, nadających piwu niemal czarną barwę oraz lekko czekoladowy charakter. Dodatek chmielu goryczkowego i aromatycznego wzmacnia i uszlachetnia goryczkę. Grand Imperial Porter po raz pierwszy rozlany został 11 marca 2008 r. 

</doc>
<doc id="1844544" url="https://pl.wikipedia.org/wiki?curid=1844544" title="Bunkier Garzau">
Bunkier Garzau

Bunkier Garzau () – bunkier atomowy o sygnaturze 05/206, w Garzau-Garzin, powiat Märkisch-Oderland, land Brandenburgia.
Bunkier został wzniesiony w latach 1972–1975 przez Ministerstwo Obrony Narodowej NRD ("Ministerium für Nationale Verteidigung", MfNV) jako centrum organizacyjno-obliczeniowe (ORZ) Narodowej Armii Ludowej NRD ("Nationale Volksarmee"). Dwupiętrowy, klasy „B” o wymiarach ok. 48 × 43 m i 4000 m² powierzchni całkowitej.
Jest dostępny dla zwiedzających. W jego okolicach istnieje możliwość gry w paintballa.

</doc>
<doc id="1844545" url="https://pl.wikipedia.org/wiki?curid=1844545" title="Kamica (ujednoznacznienie)">
Kamica (ujednoznacznienie)



</doc>
<doc id="1844547" url="https://pl.wikipedia.org/wiki?curid=1844547" title="Kałmuk">
Kałmuk



</doc>
<doc id="1844552" url="https://pl.wikipedia.org/wiki?curid=1844552" title="Pogoria II (Dąbrowa Górnicza)">
Pogoria II (Dąbrowa Górnicza)

Użytek ekologiczny „Pogoria II” w Dąbrowie Górniczej utworzono uchwałą Rady Miejskiej nr LVI/990/2002 z 22 maja 2002 r. Użytek znajduje się pomiędzy jeziorami Pogoria I i Pogoria III, na południe od osady Piekło, obejmuje jezioro Pogoria II oraz część misy jeziornej z rozległymi trzcinowiskami i zaroślami wierzbowymi. Teren użytku wynosi ok. 40 ha.
Celem ochrony jest zachowanie biocenoz nadwodnych i bagiennych z bogatą awifauną.
Pogoria II jest sztucznym zbiornikiem, powstałym po zalaniu wyrobisk piasku. Występują tu takie zbiorowiska roślinne, jak: szuwary, murawy, zarośla, lasy łęgowe, zespoły bagienne i wodne.
Obszar ten charakteryzuje się dużym bogactwem fauny. Występują tu 84 gatunki kręgowców, z których 52 jest pod całkowitą ochroną. Bogata jest fauna ptaków; występują tu gatunki, które są stosunkowo rzadkie nawet w kraju, np.: bączek, kuliczek piskliwy, zimorodek oraz remiz, łozówka, trzciniak. Znajduje się tu także jedna z największych w regionie kolonia mew śmieszek (około 200 gnieżdżących się par).
Najwartościowszym przyrodniczo fragmentem użytku jest zarośnięta, płytka zatoka w południowo-wschodniej części jeziora. Na tym obszarze zabronione jest wędkowanie.

</doc>
<doc id="1844556" url="https://pl.wikipedia.org/wiki?curid=1844556" title="Henryk Wachowicz">
Henryk Wachowicz

Henryk Wachowicz (ur. 1 października 1909 w Bolimowie, zm. 10 stycznia 1967 w Łodzi) – łódzki działacz socjalistyczny. W 1946 jedyny niekomunistyczny wiceminister Ministerstwa Bezpieczeństwa Publicznego, w latach 1945–1952 poseł do Krajowej Rady Narodowej i na Sejm Ustawodawczy.
Życiorys.
Działacz PPS w Łodzi.
Syn uczestników rewolucji 1905 roku – Ignacego Wachowicza, członka Organizacji Bojowej PPS, i Florentyny. W latach 1924–1927 był działaczem Związku Zawodowego Włókniarzy. W 1925 został członkiem koła OM TUR im. Stefana Żeromskiego w Łodzi. Niebawem został jego przewodniczącym i członkiem Komitetu Łódzkiego OM TUR. W 1927 był pracownikiem parowozowni. W latach 1928–1939 działał w Związku Lokatorów i Sublokatorów. Pracował w Zarządzie Miejskim.
W 1926 wstąpił do Polskiej Partii Socjalistycznej. Od 1934 był członkiem egzekutywy okręgowego komitetu robotniczego PPS w Łodzi. Od 1936 pełnił funkcję sekretarza Okręgowego Komitetu Robotniczego (OKR) PPS. W latach 1935–1939 był redaktorem „Łodzianina” i „Tygodnia Robotnika”. W 1937 na XXIV Kongresie PPS wybrany w skład Rady Naczelnej PPS.
W okresie wojny.
We wrześniu 1939 wraz z grupą działaczy przedostał się do Warszawy. Był żołnierzem Robotniczej Brygady Obrony Warszawy. Po kapitulacji Warszawy przedostał się na tereny okupacji radzieckiej. Powrócił stamtąd po dwóch miesiącach do Łodzi.
Po 1939 początkowo związany z PPS-WRN, jednak wskutek sporów z kierownictwem w marcu 1941 został wraz ze swoją grupą kierującą okręgiem łódzkim usunięty z organizacji. Grupa ta przyłączyła się do środowisk radykalnie lewicowych, tworząc we wrześniu 1941 organizację Polscy Socjaliści. Na Zjeździe założycielskim Henryk Wachowicz ps. "Aleksander" wszedł do Komitetu Centralnego, obejmując sprawy organizacyjne. Po śmierci Adama Próchnika 22 maja 1942 objął kierowanie organizacją. 28 lipca 1942 wskutek wejścia agenta Gestapo w szeregi konspiracji, został aresztowany. Spowodowało to paraliż organizacji. Dodatkowym elementem było wypuszczenie 30 lipca Wachowicza na wolność przez Gestapo w zamian za ujawnienie kuriera rządu londyńskiego oraz redaktora naczelnego „Robotnika”. Wokół tego zwolnienia i roli Henryka Wachowicza istnieją kontrowersje, które spowodowały również spadek zaufania do organizacji. Według Jana Mulaka Henryk Wachowicz był jak najzupełniej niewinny, usiłując oszukać Gestapo, natomiast Kazimierz Pużak jednoznacznie negatywnie oceniał rolę Henryka Wachowicza. Podobno w czasie aresztowania przyczynił się do ujawnienia prawdziwej tożsamości działacza łódzkiej PPS Antoniego Purtala. Taką wersję na podstawie swoich analiz przedstawia Romuald Kaczmarek. Według tezy Romualda Kaczmarka, denuncjator poradził zgolić brodę Antoniego Purtalowi i porównać twarz ze zdjęciem zamieszczonym w artykule Antoniego Purtala w przedwojennym piśmie „Niepodległość”. Komitet Centralny Polskich Socjalistów udzielił Henrykowi Wachowiczowi urlopu organizacyjnego na okres okupacji. Wyjechał wówczas poza Warszawę i do końca wojny działał w spółdzielczości.
W lubelskiej PPS.
Od 6 maja 1945 członek Rady Naczelnej koncesjonowanej PPS. Od lipca 1945 członek Centralnego Komitetu Wykonawczego PPS. Poseł do KRN od maja 1945. Sekretarz wojewódzkiej organizacji PPS w Łodzi. Od 4 kwietnia 1946 do 31 lipca 1946 jako jedyny spoza PPR wiceminister Ministerstwa Bezpieczeństwa Publicznego. 16 stycznia 1946 odznaczony Złotym Krzyżem Zasługi, a 19 lipca 1946 Krzyżem Komandorskim Orderu Odrodzenia Polski. W lipcu 1946, korzystając z nieobecności ministra Stanisława Radkiewicza, wypuścił z więzienia aresztowanego działacza PPS Antoniego Wąsika. Po kilku dniach Stanisław Radkiewicz uchylił tę decyzję, ponownie aresztując Antoniego Wąsika. W wyniku tej decyzji Henryk Wachowicz złożył dymisję z funkcji wiceministra MBP. Naraził się sojuszniczej PPR, publikując w łódzkiej piśmie PPS „Kurierze Popularnym” trzy listy otwarte do symbolicznego „drogiego Edwarda” z PPR i domagając się w nich partnerskiej równości, sprawiedliwego rozłożenia ciężarów i przywilejów pomiędzy partie wchodzące w skład jednolitego frontu. Z listami tym polemizował osobiście Władysław Gomułka. Listy potępiły również władze „lubelskiej” PPS.
W lutym 1947 wybrany do Sejmu Ustawodawczego. W czasie przygotowań do scalenia PPS z PPR w kwietniu 1948 usunięty z Centralnego Komitetu Wykonawczego PPS, 22 września 1948 usunięty z Rady Naczelnej PPS, wraz z 10 innymi jej członkami (w tym Bolesławem Drobnerem), zaś 6 października 1948 usunięty z PPS i klubu parlamentarnego. Później nieaktywny politycznie pracował w bankowości spółdzielczej w Warszawie.
W 1957 został przyjęty do Polskiej Zjednoczonej Partii Robotniczej. W tym samym roku został radnym Miejskiej Rady Narodowej w Łodzi i zasiadał w jej prezydium.
Został pochowany na cmentarzu komunalnym Doły w Łodzi (Kwatera: VII, Rząd: 8, Grób: 8).

</doc>
<doc id="1844561" url="https://pl.wikipedia.org/wiki?curid=1844561" title="Kłamstwa Antychrysta">
Kłamstwa Antychrysta

Kłamstwa Antychrysta ("Śmierć Antychrysta") – obraz włoskiego malarza epoki quattrocenta – Luki Signorellego.
Prace nad freskiem Signorelli rozpoczął w 1499 roku, w atmosferze oczekiwania na rychły koniec świata, mający przyjść wraz z nadejściem nowego wieku. Na płaszczyźnie obrazu artysta umieścił liczne sceny skoncentrowane wokół postaci Antychrysta. Z wyglądu przypomina on Chrystusa, wygłasza kazania, czyni cuda, udaje się do Jerozolimy, doznaje wniebowstąpienia, jednakże jego słowa obracają się w kłamstwo i zdradę. Na koniec Antychryst zostaje zabity. Z prawej strony znajduje się wielka świątynia.
Na pierwszym planie u dołu Antychryst stoi na postumencie i głosi kazanie. Treść kazania szepcze mu do ucha diabeł. Te dwie postacie są ze sobą ściśle połączone. Lewa ręka Antychrysta sprawia wrażenie przedłużenia ręki szatana. Pod jego stopami składane są dary ze złota, symbolizujące pokusę bogactwa – fundamentu siły Antychrysta. Na piedestale umieszczona została płaskorzeźba, przedstawiająca nagiego jeźdźca, symbol pychy szatana.
Po lewej stronie stoi grupa widzów, wśród nich rozgrywa się scena morderstwa. Osoby, które nie wierzą w Antychrysta, zostają zamordowane. Wśród tej grupy młoda kobieta sprzedaje swoje ciało starcowi, który wręcza jej pieniądze. W centralnej części obrazu, po lewej stronie, ukazana została kolejna grupka, tym razem mnichów dyskutujących nad pseudowskrzeszeniem Antychrysta ukazanego w centralnej części obrazu.
Są to dominikanie i franciszkanie, którzy słuchając słów Pisma Świętego, nabierają siły do walki z Antychrystem. Część mnichów kartkuje święte księgi. Wyżej inna grupa jest skupiona wokół łoża chorego, gdzie dokonuje się fałszywe uzdrowienie. Po prawej Antychryst nakazuje zabicie dwóch proroków. Wokół świątyni wzniesionej przez Antychrysta przemieszczają się czarne postacie – strażnicy budynku, symbolu potęgi fałszywego proroka.
Z nieba padają krwiste, a nie, jak głosi tradycja, złote promienie. W promieniach unosi się uzbrojony w miecz anioł Michał, który na rozkaz Boga walczy z Antychrystem.
W narożniku po lewej stronie u dołu ukazane zostały dwie postacie w czerni, odróżniające się od pozostałych postaci. Po lewej stronie stoi sam malarz Signorelli, a jego towarzyszem był prawdopodobnie Fra Angelico.

</doc>
<doc id="1844563" url="https://pl.wikipedia.org/wiki?curid=1844563" title="Ewa Olas-Marquette">
Ewa Olas-Marquette

Ewa Olas-Marquette (ur. 1963) – polska lekkoatletka, wychowanka KS Polonii Warszawa.
Kariera.
Największe sukcesy osiągnęła w maratonie, zdobywając w tej konkurencji dwukrotnie złoty medal mistrzostw Polski (1991 &amp; 1992).
Linki zewnętrzne.
Olas-Marquette w portalu bieganie.pl

</doc>
<doc id="1844564" url="https://pl.wikipedia.org/wiki?curid=1844564" title="Bartosz Gruman">
Bartosz Gruman

Rafał Bartosz Gruman, znany bardziej jako Bartosz Gruman (ur. 11 maja 1975) – polski lekkoatleta, płotkarz.
Osiągnięcia.
Przez większość kariery zawodnik AZS AWF Wrocław, wcześniej startował w barwach Bolesłavii Bolesławiec. Złoty medalista młodzieżowych mistrzostw Europy (sztafeta 4 × 400 m, Turku 1997) – biegł w eliminacjach, indywidualnie zajął 6. miejsce w finale 400 metrów przez płotki. Startował na mistrzostwach Europy w 1998 w Budapeszcie, gdzie odpadł w eliminacjach na 400 metrów przez płotki. Ośmiokrotny medalista mistrzostw Polski, w tym złoto w 1998 (bieg na 400 m przez płotki, Wrocław). Podczas kariery przy wzroście 191 cm ważył 82 kg. Od roku 2008 jest Prezesem MKS Bolesłavia Bolesławiec.

</doc>
<doc id="1844565" url="https://pl.wikipedia.org/wiki?curid=1844565" title="Bunkier Wollenberg">
Bunkier Wollenberg

Bunkier Wollenberg () – bunkier w okolicach Bad Freienwalde (Oder), powiat Märkisch-Oderland, land Brandenburgia.
H istoria miejsca.
Został wzniesiony w okresie Niemieckiej Republiki Demokratycznej w latach 80. jako "Troposphärenfunkstation 301" - jeden z trzech bunkrów tego typu (302 - Bunkier Eichental w Meklemburgii-Pomorzu Przednim, 302 - Bunkier Röhrsdorf w Saksonii).
Obecnie bunkier jest w prywatnych rękach, administrowany przez stowarzyszenie "Militärhistorisches Sonderobjekt 301 Wollenberg e. V.".

</doc>
<doc id="1844566" url="https://pl.wikipedia.org/wiki?curid=1844566" title="Kang-in">
Kang-in

Kang-in, właśc. Kim Young-woon (ur. 17 stycznia 1985) – koreański piosenkarz, aktor, prezenter i członek boysbandu Super Junior. Jego pseudonim Kang-in, oznaczające „wielką życzliwość”. Zostało nadane mu, żeby podkreślić jego osobowość.
Kariera muzyczna.
Kang-in został zwerbowany przez agencję talentów i został zapisany w konkursie talentów SM Enterntainment. W 2002 roku Kang-in wygrał pierwsze miejsce w corocznym "SM Youth Best Contest", zdobył nagrodę za najlepszy występ i podpisał kontrakt z wytwórnią płytową SM Entertainment.
Wraz z Hero, U-Know i przyszłym kolegą z zespołu Hee-chulem, SM Entertainment umieściło go w małym projekcie muzycznym nazwanym Four Seasons. Każdy z członków reprezentował jedną porę roku. Niestety projekt ten nigdy nie został zrealizowany, ponieważ Hero i U-Know zostali umieszczeni w innym boysbandzie TVXQ, który zadebiutował w grudniu 2003. Bez dwóch członków projekt Four Sesons został porzucony. Kang-in i Hee-chul zostali wtedy umieszczeni w grupie Super Junior, wraz z dziesięcioma innymi stażystami. Ten projekt doszedł do skutku i chłopcy zadebiutowali dwa lata później 6 listopada 2005.
W czasie dalszej kariery Kang-in został członkiem dwóch podgrup głównego Super Junior. W lutym 2007 został umieszczony w podgrupie Super Juniot – T, której muzycznym gatunkiem jest trot. Rok później dołączył do podgrupy Super Junior Happy.

</doc>
<doc id="1844572" url="https://pl.wikipedia.org/wiki?curid=1844572" title="Edmund Malon">
Edmund Malon

Edmund Malon (ur. 16 września 1926 w Andzinie, zm. 9 września 2009) – polski polityk, poseł na Sejm PRL VIII kadencji.
Życiorys.
Posiadał wykształcenie zasadnicze zawodowe. Z zawodu formierz w fabryce wagonów „Pafawag” we Wrocławiu. W 1980 uzyskał mandat posła na Sejm PRL VIII kadencji w okręgu Wrocław-Miasto z ramienia Polskiej Zjednoczonej Partii Robotniczej. Zasiadał w Komisji Kultury i Sztuki, Komisji Przemysłu Ciężkiego, Maszynowego i Hutnictwa oraz w Komisji Kultury.
Pochowany na Cmentarzu Grabiszyńskim.

</doc>
<doc id="1844575" url="https://pl.wikipedia.org/wiki?curid=1844575" title="Easy Mo Bee">
Easy Mo Bee

Easy Mo Bee, właściwie Osten Harvey Jr. (ur. 8 grudnia 1965 w Bedford-Stuyvesant na Brooklynie w Nowym Jorku) – amerykański producent hip-hopowy, współpracował z takimi artystami jak Miles Davis, 2Pac, Notorious B.I.G., Wu-Tang Clan czy Big Daddy Kane.

</doc>
<doc id="1844578" url="https://pl.wikipedia.org/wiki?curid=1844578" title="Michael Jérôme Leszczyc-Sumiński">
Michael Jérôme Leszczyc-Sumiński



</doc>
<doc id="1844580" url="https://pl.wikipedia.org/wiki?curid=1844580" title="Mistrzostwa Europy w Piłce Siatkowej Kobiet 1987">
Mistrzostwa Europy w Piłce Siatkowej Kobiet 1987

XV Mistrzostwa Europy w piłce siatkowej kobiet 1987 odbyły się w Belgii między 25 września a 3 października 1987 roku. Mecze rozgrywane były w Eupen, Auderghem, oraz w Gandawie.
Tytuł sprzed dwóch lat broniła reprezentacja Związku Radzieckiego. Mistrzostwo po raz drugi zdobyła reprezentacja NRD pokonując w finale reprezentację Związku Radzieckiego. 
System rozgrywek.
W turnieju wzięło udział 12 drużyn, które zostały podzielone na dwie grupy. Pierwsze dwa zespoły z każdej z grup awansowały do półfinałów. Zespoły z obu grup z miejsc 3 i 4 walczyły ze sobą zajmując miejsca 5-8, zaś zespoły z miejsc 5 i 6 z obu grup miejsca 9-12. 
Faza kwalifikacyjna.
Grupa A.
Tabela
Wyniki
Grupa B.
Tabela
Wyniki

</doc>
<doc id="1844582" url="https://pl.wikipedia.org/wiki?curid=1844582" title="Stefan Markowski">
Stefan Markowski

Stefan Markowski (ur. 20 września 1938 w Pile w późn. województwie częstochowskim, zm. 29 grudnia 1993) – polski polityk, poseł na Sejm PRL VIII kadencji.
Życiorys.
W 1971 uzyskał wykształcenie średnie zawodowe w Technikum Mechaniczne dla Pracujących w Nysie. Pracował jako brygadzista w tamtejszych Zakładach Urządzeń Przemysłowych.
Od 1966 należał do Polskiej Zjednoczonej Partii Robotniczej, gdzie zasiadał w Komitecie Wojewódzkim i egzekutywie Komitetu Zakładowego, a także był sekretarzem podstawowej organizacji partyjnej i delegatem na VI Zjazd partii w 1971. W latach 1980–1985 pełnił mandat posła na Sejm PRL VIII kadencji w okręgu Kędzierzyn-Koźle, zasiadając w Komisji Budownictwa i Przemysłu Materiałów Budowlanych oraz w Komisji Zdrowia i Kultury Fizycznej.
Pochowany na cmentarzu komunalnym w Nysie.

</doc>
<doc id="1844589" url="https://pl.wikipedia.org/wiki?curid=1844589" title="Ludwik Maźnicki">
Ludwik Maźnicki

Ludwik Maźnicki (ur. 19 lutego 1931 w Tropiach) – polski polityk, poseł na Sejm PRL VII i VIII kadencji.
Życiorys.
Syn Władysława i Marii. 5 lipca 1949 wstąpił do Polskiej Zjednoczonej Partii Robotniczej. W latach 1951–1956 studiował w Instytucie Rolnictwa w Charkowie, uzyskując wykształcenie wyższe rolnicze. Później działał w Wydziale Rolnym Komitetu Wojewódzkiego PZPR w Łodzi. Od 1962 do 1972 pracował w Wojewódzkim Związku Kółek Rolniczych oraz w Zarządzie Wojewódzkiego Związku Gminnych Spółdzielni „Samopomoc Chłopska” w Łodzi. W 1968 został zastępcą członka Komitetu Centralnego PZPR. W tym samym roku był delegatem na V Zjazd partii. W latach 1972–1975 był sekretarzem organizacyjnym KW PZPR w Łodzi. Od 16 maja 1975 do 30 września 1981 pełnił funkcję I sekretarza Komitetu Wojewódzkiego PZPR w Zamościu, w tym okresie kierował też Wojewódzką Radą Narodową w tym mieście. Od 15 lutego 1980 do 20 lipca 1981 zasiadał w Komitecie Centralnym PZPR. Na początku lat 80. był członkiem Rady Redakcyjnej organu teoretycznego i politycznego KC PZPR „Nowe Drogi”. W latach 1986–1988 członek Społecznego Komitetu Odnowy Starego Miasta Zamościa. 
W 1976 uzyskał mandat posła na Sejm PRL VII kadencji, reprezentując okręg Zamość. Zasiadał w Komisji Rolnictwa i Przemysłu Spożywczego. W 1980 uzyskał reelekcję w tym samym okręgu. Zasiadał w Komisji Rolnictwa i Przemysłu Spożywczego, Komisji Planu Gospodarczego, Budżetu i Finansów oraz w Komisji Rolnictwa, Gospodarki Żywnościowej i Leśnictwa.
Otrzymał Krzyż Kawalerski Orderu Odrodzenia Polski.
W 2005 opisał pobyt w Zamościu w książce "Czas nie utracony".

</doc>
<doc id="1844602" url="https://pl.wikipedia.org/wiki?curid=1844602" title="Obieg materii w przyrodzie">
Obieg materii w przyrodzie

Obieg materii w przyrodzie – proces ciągłego krążenia w przyrodzie związków i pierwiastków chemicznych, w tym biogenów (np. węgiel, azot, siarka, tlen, fosfor) pomiędzy poszczególnymi elementami środowiska, m.in. między organizmami żywymi i ich siedliskiem. Występuje on nie tylko na Ziemi, ale także na innych planetach, planetach karłowatych, księżycach i gwiazdach.
Pobrane w postaci prostych związków ze środowiska nieożywionego pierwiastki są przez samożywnych producentów przekształcane w związki organiczne i wbudowywane w strukturę własnych organizmów, bądź też wykorzystywane do uzyskiwania z nich energii. Kolejne szczeble konsumentów na piramidzie troficznej wykorzystują uzyskane z innych organizmów związki do tych samych celów.
Materia organiczna obumierających organizmów powraca do środowiska po rozłożeniu przez reducentów między innymi jako rozpuszczalne w wodzie sole mineralne.
Zjawisko to dotyczy m.in.:

</doc>
<doc id="1844605" url="https://pl.wikipedia.org/wiki?curid=1844605" title="Mauro Cutrufo">
Mauro Cutrufo

Mauro Cutrufo (ur. 9 września 1956 w Rzymie) – włoski polityk, senator, od 2008 do 2011 wiceburmistrz Rzymu.
Życiorys.
Ukończył studia z zakresu nauk politycznych na rzymskim Uniwersytecie Św. Piusa V. W latach 80. oraz na początku lat 90. zajmował kierownicze stanowiska w spółkach branży informatycznej i zdrowotnej.
W działalność polityczną zaangażował się w 1989, kiedy to z ramienia Chrześcijańskiej Demokracji został radnym Rzymu. Trzy lata później został asesorem miejskim ds. socjalnych i decentralizacji. Po rozwiązaniu chadecji wstąpił do Włoskiej Partii Ludowej. W 1996 jako jej przedstawiciel z powodzeniem kandydował z listy Drzewa Oliwnego do Izby Deputowanych XIII kadencji.
W 1999 opuścił ludowców, został zastępcą sekretarza krajowego Zjednoczonych Chrześcijańskich Demokratów, kierowanych przez Rocca Buttiglione. W 2001 uzyskał mandat senatora (XIV kadencji), przystąpił wraz z CDU do Unii Chrześcijańskich Demokratów i Centrum, jednego z największych koalicjantów centroprawicowego bloku Dom Wolności. W 2004 wystąpił z UDC, opowiadając się za ściślejszą współpracą z Silviem Berlusconim, wraz z Gianfranciem Rotondim powołał nowe ugrupowanie pod nazwą Chrześcijańska Demokracja dla Autonomii.
W 2006 i 2008 był wybierany do Senatu XV i XVI kadencji. Od 2009 działał w partii Lud Wolności, do której przystąpili autonomiści. Rok wcześniej objął stanowisko zastępcy burmistrza Rzymu Gianniego Alemanno, zajmował je do 2011.

</doc>
<doc id="1844606" url="https://pl.wikipedia.org/wiki?curid=1844606" title="Przedmieście Gubeńskie">
Przedmieście Gubeńskie



</doc>
<doc id="1844609" url="https://pl.wikipedia.org/wiki?curid=1844609" title="Erling Jevne">
Erling Jevne

Erling Jevne (ur. 24 marca 1966 w Øyer) – norweski biegacz narciarski, dwukrotny medalista olimpijski i czterokrotny medalista mistrzostw świata.
Kariera.
Jego olimpijskim debiutem były igrzyska w Albertville w 1992 r., gdzie zajął 5. miejsce w biegu na 30 km techniką klasyczną. To samo miejsce zajął na igrzyskach olimpijskich w Lillehammer w biegu na 50 km stylem klasycznym. Igrzyska w Nagano były najlepszymi w jego karierze. Wraz ze Sture Sivertsenem, Bjørnem Dæhlie i Thomasem Alsgaardem zdobył złoty medal w sztafecie 4x10 km. Na tych samych igrzyskach zdobył także srebrny medal w biegu na 30 km techniką klasyczną, wyprzedził go jedynie reprezentant Finlandii Mika Myllylä. Jevne startował ponadto na igrzyskach olimpijskich w Salt Lake City, gdzie jego najlepszym wynikiem było 6. miejsce w biegu na 15 km stylem klasycznym.
W 1993 r. zadebiutował na mistrzostwach świata biorąc udział w mistrzostwach w Falun. Tam jego najlepszym wynikiem było 7. miejsce na dystansie 30 km technika klasyczną. Swój pierwszy medal zdobył podczas mistrzostw świata w Thunder Bay, gdzie razem z Sivertsenem, Dæhlie i Alsgaardem zajął pierwsze miejsce w sztafecie. Jeszcze lepiej zaprezentował się na mistrzostwach świata w Trondheim, gdzie sztafeta norweska z nim w składzie ponownie wywalczyła złoto, a Jevne zdobył także srebrny medal w biegu na 50 km techniką klasyczną, ponownie lepszy był tylko Myllylä. Swój ostatni medal mistrzowski zdobył podczas mistrzostw w Ramsau zajmując drugie miejsce w sztafecie. Mistrzostwa świata w Lahti były ostatnimi w jego karierze. Startował tylko w biegu na 30 km techniką klasyczną zajmując czwarte miejsce.
Nie osiągnął większych sukcesów w Pucharze Świata. Najlepsze wyniki osiągnął w sezonie 1996/1997, kiedy to zajął 4. miejsce w klasyfikacji generalnej oraz w klasyfikacji sprintu, a w klasyfikacji biegów długodystansowych był piąty. Łącznie 12 razy stawał na podium zawodów PŚ, w tym trzy razy zwyciężał.

</doc>
<doc id="1844610" url="https://pl.wikipedia.org/wiki?curid=1844610" title="Skała Wan">
Skała Wan

Tuszpa

</doc>
<doc id="1844612" url="https://pl.wikipedia.org/wiki?curid=1844612" title="Kafiristan">
Kafiristan



</doc>
<doc id="1844620" url="https://pl.wikipedia.org/wiki?curid=1844620" title="Szachtar Stachanow">
Szachtar Stachanow



</doc>
<doc id="1844621" url="https://pl.wikipedia.org/wiki?curid=1844621" title="Trzepielin">
Trzepielin



</doc>
<doc id="1844622" url="https://pl.wikipedia.org/wiki?curid=1844622" title="Seks hiszpański">
Seks hiszpański



</doc>
<doc id="1844623" url="https://pl.wikipedia.org/wiki?curid=1844623" title="Miłość hiszpańska">
Miłość hiszpańska



</doc>
<doc id="1844624" url="https://pl.wikipedia.org/wiki?curid=1844624" title="George Hudson">
George Hudson

George Hudson (ur. prawdopodobnie 10 marca 1800 w Howsham, zm. 14 grudnia 1871) – angielski finansista, znany jako „The Railway King” („Król Kolei Żelaznych”). Deputowany do okręgu wyborczego Sunderland z ramienia Partii Konserwatywnej (1849–1851). Lord namiestnik Durham, lord mayor Yorku.
W 1833 został skarbnikiem York Union Banking Company. Na spekulacjach akcjami spółek kolei żelaznych dorobił się wielkiego majątku. U szczytu kariery politycznej i finansowej ujawniono nadużycia w kierowanej przez niego spółce, co doprowadziło go do ruiny.
W 1821 ożenił się z Elizabeth Nicholson. Mieli synów George'a, Johna i Williama oraz córkę Anne, która wyszła za hrabiego Michała Hieronima Leszczyc-Sumińskiego.

</doc>
<doc id="1844628" url="https://pl.wikipedia.org/wiki?curid=1844628" title="Dąb Sobieskiego w Łężczoku">
Dąb Sobieskiego w Łężczoku

Dąb Sobieskiego – ponad 400-letni okaz dębu szypułkowego ("Quercus robur L.") znajdujący się na terenie rezerwatu przyrody Łężczok, w granicach administracyjnych Raciborza. Jest najgrubszym i najstarszym drzewem w Raciborzu, rezerwacie Łężczok, a także jednym z trzech najstarszych i najokazalszych drzew parku krajobrazowego o nazwie Cysterskie Kompozycje Krajobrazowe Rud Wielkich. Decyzją Prezydium Wojewódzkiej Rady Narodowej w Opolu z dnia 14 kwietnia 1967 roku ustanowiony został pomnikiem przyrody. Otoczony jest niewielkim, drewnianym ogrodzeniem.
Charakterystyka.
Gruby odziomek drzewa na wysokości 3,5 m rozgałęzia się na dwa główne pnie. Dawniej istniał jeszcze trzeci pień, który najprawdopodobniej pod wpływem wiatru został złamany. Do dziś po tym pniu pozostała w drzewie sporych rozmiarów szczelina. Obwód drzewa mierzony przy powierzchni ziemi nieznacznie przekracza 850 cm, natomiast obwód dębu na wysokości 1,3 m wynosi 690 cm, a wysokość – 33 m. Pokaźne rozmiary oraz sędziwy wiek (ponad 400 lat) czynią dąb najgrubszym i najstarszym drzewem w Raciborzu, rezerwacie Łężczok, a także jednym z trzech najstarszych i najokazalszych drzew parku krajobrazowego Cysterskie Kompozycje Krajobrazowe Rud Wielkich.
Położenie.
Dąb rośnie w rezerwacie przyrody Łężczok, przy alei wzdłuż grobli rozdzielającej stawy Grabowiec i Brzeziniak, nazwanej Aleją Husarii Polskiej. Jest to unikatowa pod względem przyrodniczym alejka, na której wyróżnia się Dąb Sobieskiego. Wiedzie nią Szlak Husarii Polskiej, czerwony szlak turystyczny łączący miejscowości, którymi w 1683 roku przechodził pochód wojsk pod wodzą Jana III Sobieskiego na odsiecz wiedeńską. Stanowi ona także granicę pomiędzy Raciborzem a gminą Nędza – dąb znajduje się po jej południowej stronie, będąc w granicach administracyjnych Raciborza. Niedaleko dębu znajduje się również zabytkowy dworek myśliwski z XVIII wieku oraz drewniany krzyż, upamiętniający strażnika leśnego zabitego przez kłusownika.
Nazwa i legendy.
Swą nazwę dąb wziął od podania, według którego drzewo to miało zostać zasadzone na pamiątkę pobytu na tamtych terenach króla Jana III Sobieskiego podczas przemarszu na odsiecz wiedeńską w 1683 roku. Tradycję tą ugruntował w swoich publikacjach z okresu międzywojennego Andrzej Czudek, uznając ją za dość prawdopodobną. Wiadomo jednak, że mija się ona z prawdą, bowiem w 1683 roku drzewo miało już około 100 lat. Zostało najprawdopodobniej zasadzone przez cystersów, którzy używali drzew, głównie dębów do obsadzania szlaków komunikacyjnych i grobli stawowych. Z kolei Jan Duda w wydanej w 2001 roku publikacji "Osobliwości przyrodnicze Raciborza" pisze o podaniu, według którego pod dębem miał zatrzymać się ów król, podążając na Wiedeń. Dąb wpisuje się w znaną na Górnym Śląsku tradycję drzew Sobieskiego.
Ochrona prawna i zabiegi konserwatorskie.
W 1922 roku cały teren Łężczoka, który wówczas znajdował się w granicach Niemiec objęto ochroną prawną. Po II wojnie światowej Polacy również postanowili chronić ten obszar, ustanawiając go w 1957 roku rezerwatem przyrody. Dziesięć lat później, decyzją Prezydium Wojewódzkiej Rady Narodowej w Opolu z 14 kwietnia 1967 roku drzewo objęto indywidualną ochroną, ustanawiając je pomnikiem przyrody. Ponowne orzeczenie o uznaniu drzewa za pomnik przyrody wydał również w rozporządzeniu z 9 marca 2006 roku wojewoda śląski.
W latach 70. XX wieku szczelinę po trzecim pniu z własnej inicjatywy zabezpieczył betonową plombą leśniczy z Nędzy, Franciszek Polaczek. Jak się jednak okazało, była ona przyczyną szybszego rozwoju zgnilizny pnia. Około roku 2000 plomba zaczęła się wyraźnie osuwać, aż zapadła się ostatecznie latem 2002 roku, odsłaniając otwór o średnicy jednego metra. Także w latach 70. XX wieku opasano metalowym łańcuchem, na wysokości 10 m dwa pnie, chroniąc je przed rozłamaniem. Zastosowanie metalowego łańcucha powoduje jednak wskutek ucisku miazgi zamieranie dwóch głównych pni dębu. Podczas kolejnych zabiegów usunięto znaczną część niżej położonych konarów, zmieniając tym samym pokrój drzewa, które dzisiaj do znacznej wysokości pozbawione jest konarów. W latach 1993–1994 zabiegów konserwatorskich na starych dębach w Łężczoku dokonał specjalista od pielęgnacji i ochrony drzew, Stefan Kisielewski. W roku 1998 pracownicy Zakładu Chirurgii i Pielęgnacji Drzew Piotra Kamińskiego z Żor wykonali pełny zakres cięć korony dębu, usunęli blaszane kaptury z miejsc po obciętych konarach i udrożnili ubytki wgłębne. Ponieważ metalowy łańcuch na wysokości 10 m nie gwarantował pełnej ochrony, zamocowano również na wysokości 20 m elastyczną taśmę o wytrzymałości do 8 ton.

</doc>
<doc id="1844629" url="https://pl.wikipedia.org/wiki?curid=1844629" title="Paul Quilès">
Paul Quilès

Paul Quilès (ur. 27 stycznia 1942 w Saint-Denis-du-Sig, zm. 24 września 2021 w Paryżu) – francuski inżynier, polityk i samorządowiec, wieloletni parlamentarzysta, minister w kilku rządach, działacz Partii Socjalistycznej.
Życiorys.
Ukończył studia inżynierskie na paryskiej École polytechnique. Pracował jako inżynier m.in. w koncernie Royal Dutch Shell. W połowie lat 70. był zawodowo związany z Radą Ekonomiczną i Społeczną. Wstąpił do Partii Socjalistycznej. W 1978 po raz pierwszy uzyskał mandat poselski do Zgromadzenia Narodowego. Wybierany następnie w wyborach w 1981, 1986 i 1988. W 1981 kierował kampanią prezydencką François Mitterranda.
Jako minister wchodził w skład pięciu lewicowych gabinetów, którymi kierowali Pierre Mauroy, Laurent Fabius, Michel Rocard, Édith Cresson i Pierre Bérégovoy. Zajmował stanowiska ministra rozwoju miast i mieszkalnictwa (od października 1983 do września 1985, od lipca 1984 odpowiadał również za transport), następnie do marca 1986 był ministrem obrony. Od maja 1988 ponownie był członkiem rządu, kolejno jako minister poczty i telekomunikacji (do maja 1991), minister zaopatrzenia, mieszkalnictwa i transportu (do kwietnia 1992), minister spraw wewnętrznych (do marca 1993).
W latach 1993–2007 przez trzy kadencje ponownie sprawował mandat posła do Zgromadzenia Narodowego, reprezentując departament Tarn. W 2007 nie ubiegał się o reelekcję. W trakcie swojej kariery politycznej był także radnym Île-de-France (1978–1986) oraz Paryża (1983–1993). Od 1995 był wybierany na stanowisko mera Cordes-sur-Ciel, zajmując je do 2020.

</doc>
<doc id="1844630" url="https://pl.wikipedia.org/wiki?curid=1844630" title="Reaktor Kanałowy Wielkiej Mocy">
Reaktor Kanałowy Wielkiej Mocy



</doc>
<doc id="1844632" url="https://pl.wikipedia.org/wiki?curid=1844632" title="Catalina Saavedra">
Catalina Saavedra

Catalina Saavedra (ur. 8 stycznia 1968 w Valparaíso) − chilijska aktorka teatralna, filmowa i telewizyjna. Najbardziej znana jest z tytułowej roli w filmie "Służąca" (2009) w reżyserii Sebastiána Silvy. Była za nią nominowana do nagrody Satelita dla najlepszej aktorki w filmie dramatycznym. Otrzymała również Nagrodę Specjalną Jury za grę aktorską podczas Sundance Film Festival.

</doc>
<doc id="1844634" url="https://pl.wikipedia.org/wiki?curid=1844634" title="Jezioro Zmarłe">
Jezioro Zmarłe



</doc>
<doc id="1844636" url="https://pl.wikipedia.org/wiki?curid=1844636" title="John Naisbitt">
John Naisbitt

John Naisbitt (ur. 15 stycznia 1929 w Salt Lake City, zm. 8 kwietnia 2021 w Wiedniu) – amerykański autor publikacji z zakresu futurologii.
Życiorys.
Pochodził z rodziny robotniczej, jego ojciec był nocnym stróżem, a matka krawcową. W młodości służył w oddziałach piechoty morskiej Armii Amerykańskiej. Studiował na uniwersytetach Harvarda, Cornella i Utah. Po studiach zdobył doświadczenia biznesowe – w wieku 24 lat został zatrudniony na stanowisku asystenta do spraw public relations i w latach 1953–1955 pracował dla firmy Eastman Kodak.
Następnie przeszedł do świata polityki: w wieku 34 lat, za prezydentury Johna F. Kennedy’ego został asystentem komisarza edukacji, za prezydentury Lyndona B. Johnsona był asystentem sekretarza HEW Johna Gardnera. Był też doradcą rządu Tajlandii w sprawach rozwoju rolnictwa.
W 1966 opuścił Waszyngton i dołączył do firmy Science Research Associates zajmującej się wydawaniem materiałów edukacyjnych (firma ta została w 1960 nabyta przez IBM, obecnie wchodzi w skład korporacji McGraw-Hill). W 1968 założył swoją własną firmę Urban Research Corporation. Był też angażowany przez IBM i towarzystwo Chartered Property Casualty Underwriter do wygłaszania wykładów w Indiach.
Jego doświadczenia akademickie obejmują między innymi: stanowiska profesora wizytującego na Uniwersytecie Harvarda i na Uniwersytecie Moskiewskim, pracę na Uniwersytecie w Nankinie (Chiny) i w Instytucie Studiów Strategicznych i Międzynarodowych (Institute of Strategic and International Studies) w Malezji oraz profesury na uniwersytetach w Tiencinie.
Otrzymał 15 doktoratów honorowych w zakresie nauk humanistycznych, technicznych i ścisłych.
Życie prywatne.
Jego pierwszą żoną była współautorka jego publikacji Patricia Aburdene (z którą miał piątkę dzieci i jedenaście wnucząt). Powtórnie ożenił się ze swoją byłą wydawczynią tłumaczeń niemieckojęzycznych Doris Naisbitt. Mieszkał w Wiedniu, Tiencinie i Woerther-am-See.
Twórczość.
Był autorem szeregu publikacji, z których pierwsza "Megatrends", opublikowana po prawie dziesięciu latach badań w 1982, stała się jednym z największych sukcesów na światowym rynku publikacji. Pozostawała na liście bestsellerów „New York Timesa” przez dwa lata, zajmując najczęściej pierwszą pozycję. W sumie została opublikowana w 57 krajach, sprzedając się w liczbie przekraczającej 14 milionów egzemplarzy.

</doc>
<doc id="1844637" url="https://pl.wikipedia.org/wiki?curid=1844637" title="Kardynałowie z nominacji Urbana VIII">
Kardynałowie z nominacji Urbana VIII

Papież Urban VIII (1623–1644) mianował 74 nowych kardynałów:
7 października 1624.
Kościoły tytularne nadano nominatom 13 listopada 1624:

</doc>
<doc id="1844638" url="https://pl.wikipedia.org/wiki?curid=1844638" title="Stalinec Charków">
Stalinec Charków



</doc>
<doc id="1844639" url="https://pl.wikipedia.org/wiki?curid=1844639" title="Alojzy Bartoszek">
Alojzy Bartoszek

Alojzy Stanisław Bartoszek (ur. 24 sierpnia 1933 w Łodzi, zm. 26 marca 2015 w Warszawie) – polski dyplomata, ambasador w Pakistanie (1970–1975), Holandii (1979–1983), Irlandii (1981–1984) i Kanadzie (1987–1992).
Życiorys.
Urodził się w rodzinie robotniczej Józefa i Heleny. W 1954 ukończył studia ekonomiczne na Uniwersytecie Łódzkim. W 1954 uzyskał zatrudnienie w zarządzie łódzkim Związku Młodzieży Polskiej. W 1955 rozpoczął pracę w Ministerstwie Spraw Zagranicznych. W latach 1955–1959 pełnił funkcję attaché w Ambasadzie w Pekinie, następnie był m.in. II i I sekretarzem ambasady w Ottawie, w tym jako chargé d’affaires (1961–1966) oraz starszym instruktorem Biura Spraw Kadrowych MSZ (1967–1970). W 1970 rozpoczął misję jako ambasador nadzwyczajny i pełnomocny w Pakistanie, którą pełnił do 1975. Został ranny w zamachu na Mariana Spychalskiego na lotnisku w Karaczi.
Po powrocie do kraju był wicedyrektorem Departamentu Prasy, Współpracy Kulturalnej i Naukowej MSZ (1975–1976) oraz dyrektorem gabinetu ministra spraw zagranicznych (1976–1979). Wykonywał pracę partyjną jako lektor KC PZPR. W latach 1979–1983 sprawował funkcję ambasadora PRL w Królestwie Niderlandów, był również ambasadorem w Irlandii (1981–1984). Po powrocie do kraju zatrudniony jako wicedyrektor Departamentu Europy Zachodniej MSZ. Od 1987 do 1992 ambasador w Kanadzie.
Odznaczony Krzyżem Oficerskim i Kawalerskim Orderem Odrodzenia Polski oraz Złotym Krzyżem Zasługi.

</doc>
<doc id="1844640" url="https://pl.wikipedia.org/wiki?curid=1844640" title="Wahonobudiwnyk Stachanow">
Wahonobudiwnyk Stachanow



</doc>
<doc id="1844641" url="https://pl.wikipedia.org/wiki?curid=1844641" title="Stachanoweć Stachanow">
Stachanoweć Stachanow



</doc>
<doc id="1844642" url="https://pl.wikipedia.org/wiki?curid=1844642" title="Stachanoweć Sergo">
Stachanoweć Sergo



</doc>
<doc id="1844644" url="https://pl.wikipedia.org/wiki?curid=1844644" title="Stachanoweć Kadijewka">
Stachanoweć Kadijewka



</doc>
<doc id="1844645" url="https://pl.wikipedia.org/wiki?curid=1844645" title="Royal String Quartet">
Royal String Quartet

Royal String Quartet (RSQ) – polski kwartet smyczkowy założony w 1998 r.
Działalność.
Członkowie RSQ pierwsze lekcje pobierali w Warszawie u profesorów z kwartetów Camerata i Wilanów. Po ukończeniu warszawskiej Akademii Muzycznej, w latach 2001-2004 muzycy RSQ ukończyli studia podyplomowe w Hochschule für Musik w Kolonii w klasie mistrzów z Alban Berg Quartett. Zespół był również uczestnikiem wielu kursów, pracując z kwartetami Amadeus, Guarneri i Chilingirian. Obecnie RSQ sam prowadzi kursy: w Dartington oraz Lake District Summer School (Wielka Brytania) kształci najmłodsze pokolenie kwartetów smyczkowych.
W latach 2004-2006 Royal String Quartet był częścią BBC New Generation Artists – programu promującego najbardziej utalentowanych artystów z całego świata. Promocja ta obejmowała udział w wielu festiwalach, rejestracje i transmisje radiowe koncertów, sesje nagraniowe i wspólne występy z innymi artystami programu.
Występy.
RSQ regularnie gości na wielu renomowanych festiwalach w kraju i za granicą. Są to m.in. Festiwal Mozartowski, Wielkanocny Festiwal Beethovena oraz Festiwal Pianistyczny w Warszawie, Sacrum Profanum, Wratislavia Cantans, a także festiwale BBC Proms, City of London, szkocki East Neuk, Lichfield, Aldeburgh, Pulse, irlandzki West Cork Music, Trasimeno – festiwal Angeli Hewitt w Umbrii we Włoszech, Next Generation w Dortmundzie, Musikfesttage we Frankfurcie, Valloires i Classique au Vert we Francji oraz australijski Perth International Arts Festival. Niezwykłym wydarzeniem w karierze kwartetu był też specjalny koncert dla Królowej Brytyjskiej Elżbiety II w Londynie w maju 2004 roku.
RSQ koncertuje z wybitnymi artystami. Są wśród nich: Angela Hewitt, Thomas Allen, Ann Murray, Mark Padmore, Stephen Kovacevich, Antoine Tamestit, Christian Poltéra, Emmanuelle Bertrand, Laurence Power, Freddy Kempf, Cédric Tiberghien, Martin Fröst, Nicholas Daniel, Tzimon Barto, Cédric Pescia, Simon Lepper, Llyr Williams, Ronald van Spaendonck, Ronan Collett, Ula Ulijona, Klaudiusz Baran, Tomasz Strahl, Wojciech Świtała, Maciej Grzybowski i Michał Nagy oraz kwartety Skampa, Camerata, Śląski i Psophos.
Zespół wielokrotnie występował w Wigmore Hall i Cadogan Hall w Londynie, Concertgebouw w Amsterdamie, Bridgewater Hall w Manchesterze, National Gallery of Art w Waszyngtonie, Le Grand Theatre w Bordeaux, Sali im. Martinů w Pradze, Palais des Beaux-Arts w Brukseli, wiedeńskim Konzerthausie, Filharmonii Sztokholmskiej, a także w Studiu im. Lutosławskiego, Filharmonii Narodowej i na Zamku Królewskim w Warszawie oraz w filharmoniach w Krakowie, Łodzi, Kielcach i Jeleniej Górze. Koncerty kwartetu transmitowane były przez Program 2 Polskiego Radia, BBC 3 oraz wiele innych rozgłośni europejskich, a także telewizję MEZZO.
Kwartesencja.
Od kilku lat zespół jest twórcą i organizatorem własnego festiwalu muzyki kameralnej „Kwartesencja”, który odbywa się corocznie w warszawskiej Fabryce Trzciny. Jego dotychczasowe odsłony zyskały liczne grono słuchaczy, przychylne recenzje prasy i tytuł Wydarzenia Kulturalnego Roku 2004 przyznany przez miesięcznik „Wprost i Kultura”.
Wydawnictwa.
Obecnie zespół ma swym dorobku 5 płyt. W styczniu 2009 ukazała się pierwsza międzynarodowa płyta kwartetu nagrana dla prestiżowej wytwórni Hyperion, na której znalazły się oba kwartety Karola Szymanowskiego oraz mało znany kwartet Ludomira Różyckiego. Album zebrał świetne recenzje m.in. w magazynach BBC Music Magazine (płyta miesiąca w lutym 2009), The Strad, Gramophone, Le Monde de la Musique.
Wcześniejsze wydawnictwa kwartetu to: „Haydn, Mozart, Beethoven” – debiutancki album nagrany dla firmy Dux, nominowany został do nagrody „Fryderyk” w 2002 roku. Płyta „Astor Piazzolla – Tango”, wydana przez Sony Classical, otrzymała nagrodę „Fryderyk 2003” w kategorii muzyki kameralnej. Kolejne dwie – z Kwartetami Moniuszki, Szymanowskiego i Bacewicz oraz Kwintetem fortepianowym Zarębskiego – wydane zostały przez firmę BeArTon w 2006 roku i otrzymały trzy nominacje do „Fryderyków” w kategoriach „muzyka kameralna” oraz „najwybitniejsze nagranie muzyki polskiej”. Dwie płyty z nagraniami RSQ dołączone były jako „cover CD” do magazynu „BBC Music” (2006, 2008).
Nagrody i wyróżnienia.
Zespół zdobył liczne nagrody na międzynarodowych konkursach, m.in. I nagroda i Grand Prix w Casale Monferrato (2000), II nagroda w Krakowie (2003), Nagroda Specjalna Jury w Kuhmo w Finlandii (2004) oraz III nagroda w kanadyjskim Banff (2004).
Wśród innych wyróżnień przyznanych kwartetowi warto wymienić nagrodę fundacji Borletti-Buitoni, którą honorowani są wybitni młodzi muzycy u progu światowej kariery (2005) oraz Nagrodę Specjalną Ministra Kultury i Dziedzictwa Narodowego „w uznaniu zasług dla kultury polskiej” (2007). W kwietniu 2007 RSQ znalazł się wśród trzech finalistów nominowanych do prestiżowej nagrody Royal Philharmonic Society – najważniejszego brytyjskiego wyróżnienia przyznawanego od 1871 roku.

</doc>
<doc id="1844646" url="https://pl.wikipedia.org/wiki?curid=1844646" title="Kamouraska (regionalna gmina hrabstwa)">
Kamouraska (regionalna gmina hrabstwa)

Kamouraska – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Saint-Pascal. Składa się z 19 gmin: 2 miast, 8 gmin, 7 parafii i 2 terytorium nie zorganizowanych.
Kamouraska ma 21 492 mieszkańców. Język francuski jest językiem ojczystym dla 99,2%, angielski dla 0,5% mieszkańców (2011).

</doc>
<doc id="1844647" url="https://pl.wikipedia.org/wiki?curid=1844647" title="Antoni Pierzchała">
Antoni Pierzchała

Antoni Pierzchała (ur. 13 kwietnia 1929 w Brzyskach) – polski dyplomata, ambasador PRL w Libanie i Jordanii (1974–1976), Egipcie, Sudanie (1979–1984) oraz PRL i RP Australii (1987–1992), I sekretarz Komitetu Zakładowego PZPR w MSZ w 1972.
Życiorys.
Ukończył studia na Uniwersytecie Jagiellońskim. W latach 1955–1959 pracował w Ambasadzie PRL w Moskwie, następnie był m.in. dyrektorem Ośrodka Kultury Polskiej w Bułgarii (1962–1967) oraz doradcą ministra spraw zagranicznych (1972–1974). W 1974 rozpoczął misję jako ambasador nadzwyczajny i pełnomocny w Libanie i Jordanii, którą pełnił do 1976, następnie był ambasadorem w Egipcie i Sudanie. Do 1992 pełnił misję ambasadora RP w Australii. 
Odznaczony Krzyżem Kawalerskim Orderu Odrodzenia Polski i Złotym Krzyżem Zasługi. 

</doc>
<doc id="1844649" url="https://pl.wikipedia.org/wiki?curid=1844649" title="Jezioro Krzywólskie">
Jezioro Krzywólskie



</doc>
<doc id="1844651" url="https://pl.wikipedia.org/wiki?curid=1844651" title="La Matapédia">
La Matapédia

La Matapédia – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Amqui. Składa się z 25 gmin: 2 miast, 7 gmin, 1 wsi, 8 parafii i 7 terytoriów nie zorganizowanych.
La Matapédia ma 18 573 mieszkańców. Język francuski jest językiem ojczystym dla 99,4%, angielski dla 0,4% mieszkańców (2011).

</doc>
<doc id="1844652" url="https://pl.wikipedia.org/wiki?curid=1844652" title="X Brygada Piechoty (II RP)">
X Brygada Piechoty (II RP)

X Brygada Piechoty (X BP) – brygada piechota Wojska Polskiego II RP.
Brygada sformowana została w maju 1919, w składzie 5 Dywizji Piechoty. W 1921 brygada została rozformowana, a jej dowództwo przemianowane na dowództwo piechoty dywizyjnej.
Walki brygady.
5 czerwca 1920 wojska polskie rozpoczęły odwrót z Ukrainy. X BP cofała się razem z 2 Armią gen. Raszewskiego. W czerwcu została wzmocniona 105 pp i broniła pozycji nad rzekami Słucz i Horyń. 5 lipca współdziałała z 18 DP gen. Franciszka Krajowskiego i stanowiła jej południowe skrzydło w akcji na Ostróg-Dubno. Od 30 czerwca do 5 lipca broniła Zasławia. 5 lipca współdziałała z 18 DP gen. Franciszka Krajowskiego i stanowiła jej południowe skrzydło w akcji na Ostróg-Dubno. Prowadząc działania opóźniające od 6 do 25 lipca broniła Krzemieńca i Białokrynicy. Będąc w składzie 6 Armii brała udział w zwycięskiej bitwie z armią konną pod Brodami. Podczas dalszego odwrotu osłaniała Lwów walcząc m.in. pod Toporowem, Łopatynem i Jampolem. W drugiej połowie sierpnia brygada została wycofana pod Lwów dla reorganizacji i uzupełnienia.
16 lipca na odcinku X BP toczyły się ciężkie walki. O 3.00 ruszyły do walki, wsparte dwoma bateriami, I/144 pp i I/4 pspodh. Walcząc grupa dotarła na jeden kilometr od miejscowości Folwarki i tam utknęło. O 10.00 nieprzyjaciel wyprowadził kontratak z Czugale na wschodnią pozycję Krzemieńca. Po uporczywej walce i wprowadzeniu w bój wszystkich rezerw z Krzemieńca, atak odparto. o 20.00 rozgorzały walki pod Białą Krynicą i Wielką Andruhą. 19 pułk piechoty nie wytrzymał uderzenia i nieprzyjaciel zdołał wedrzeć się do koszar Białej Krynicy. Po przesunięciu rezerw z odcinka 40 pp i wprowadzeniu do walki kompanii 105 pp udało się odrzucić bolszewików. Tymczasem na prawym skrzydle pozycji krzemienieckiej polska grupa wypadowa zdołała zająć Folwarki. Własne straty – 1 oficer zabity, 3 oficerów i 30 szeregowych rannych. Walczono z dwoma brygadami sowieckiej 45 Dywizji Piechoty. Miały one zadanie bezwarunkowego zajęcia Krzemieńca.
Rano 23 lipca 105 pułk piechoty z jedną baterią wyruszył z Ledóchowa do natarcia w kierunku Plaszową. W tym czasie siły główne brygady nacierały przez Dunajów na Hrada. We wsi Waligóry pułk napotkał bolszewicki oddział w sile około 450 piechoty i szwadronu Kozaków. Po kilkugodzinnej walce nieprzyjacielska piechota i kozacy rozproszyli się. Następnie pułk zajął Komnatkę i nawiązał kontakt taktyczny z 19 pp. Nacierając dalej zdobył Zieloną Komarówką. Około 18.00 nieprzyjaciel uderzył na lewe skrzydło pułku siłami kilku pułków jazdy z 2 samochodami pancernymi. 105 pułk piechoty wycofał się do stacji Poczajów, a następnie do Podkamienia. Podstawowe siły X Brygady osiągnęły w tym czasie Dunajów i Sawczyce.
Obsada personalna.
Dowódcy brygady:
Adiutant sztabowy

</doc>
<doc id="1844654" url="https://pl.wikipedia.org/wiki?curid=1844654" title="La Mitis">
La Mitis

La Mitis – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Mont-Joli. Składa się z 18 gmin: 2 miast, 6 gmin, 1 wsi, 7 parafii i 2 terytoriów nie zorganizowanych.
La Mitis ma 18 942 mieszkańców. Język francuski jest językiem ojczystym dla 99,0%, angielski dla 0,7% mieszkańców (2011).

</doc>
<doc id="1844656" url="https://pl.wikipedia.org/wiki?curid=1844656" title="Zakłady Włókien Chemicznych CHEMITEX WISKORD">
Zakłady Włókien Chemicznych CHEMITEX WISKORD



</doc>
<doc id="1844658" url="https://pl.wikipedia.org/wiki?curid=1844658" title="Kanał Przemysłowy">
Kanał Przemysłowy

Kanały wodne w Polsce:

</doc>
<doc id="1844660" url="https://pl.wikipedia.org/wiki?curid=1844660" title="Les Basques">
Les Basques

Les Basques – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Trois-Pistoles. Składa się z 12 gmin: 1 miast, 5 gmin, 5 parafii i 1 terytoriów nie zorganizowanych.
Les Basques ma 9 142 mieszkańców. Język francuski jest językiem ojczystym dla 99,3%, angielski dla 0,6% mieszkańców (2011).

</doc>
<doc id="1844661" url="https://pl.wikipedia.org/wiki?curid=1844661" title="Matane (regionalna gmina hrabstwa)">
Matane (regionalna gmina hrabstwa)

Matane – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Matane. Składa się z 12 gmin: 1 miast, 7 gmin, 3 parafii i 1 terytoriów nie zorganizowanych.
Matane ma 21 786 mieszkańców. Język francuski jest językiem ojczystym dla 99,2%, angielski dla 0,4% mieszkańców (2011).

</doc>
<doc id="1844662" url="https://pl.wikipedia.org/wiki?curid=1844662" title="MTA-SA">
MTA-SA



</doc>
<doc id="1844663" url="https://pl.wikipedia.org/wiki?curid=1844663" title="Rimouski-Neigette">
Rimouski-Neigette

Rimouski-Neigette – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Rimouski. Składa się z 11 gmin: 1 miasta, 2 gmin, 7 parafii i 1 terytorium nie zorganizowanego.
Rimouski-Neigette ma 55 095 mieszkańców. Język francuski jest językiem ojczystym dla 98,7%, angielski dla 0,6% mieszkańców (2011).

</doc>
<doc id="1844664" url="https://pl.wikipedia.org/wiki?curid=1844664" title="Clarence Paul Oberndorf">
Clarence Paul Oberndorf



</doc>
<doc id="1844665" url="https://pl.wikipedia.org/wiki?curid=1844665" title="Rivière-du-Loup (regionalna gmina hrabstwa)">
Rivière-du-Loup (regionalna gmina hrabstwa)

Rivière-du-Loup – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Rivière-du-Loup. Składa się z 13 gmin: 1 miasta, 7 gmin, 5 parafii.
Rivière-du-Loup ma 34 375 mieszkańców. Język francuski jest językiem ojczystym dla 99,0%, angielski dla 0,5% mieszkańców (2011).

</doc>
<doc id="1844666" url="https://pl.wikipedia.org/wiki?curid=1844666" title="1. FC Breslau">
1. FC Breslau

1. FC Breslau – niemiecki klub piłkarski z siedzibą we Wrocławiu, działający w latach 1934–1945.
Historia.
W 1934 roku został założony klub 1. FC Breslau, w miejsce rozwiązanego przez nazistów w 1933 roku robotniczego klubu SV Stern Breslau. 
W 1938 awansował do Gauliga Schlesien. W sezonie 1938/39 zajął ostatnie (spadkowe) 10. miejsce. W wyniku reorganizacji systemu lig w sezonie 1939/40 pozostał w Gauliga Schlesien i występował w grupie regionalnej Gruppe Mittel- und Niederschlesien. Zajął przedostatnie 6. miejsce i spadł z ligi.

</doc>
<doc id="1844669" url="https://pl.wikipedia.org/wiki?curid=1844669" title="Témiscouata">
Témiscouata

Témiscouata – regionalna gmina hrabstwa (MRC) w regionie administracyjnym Bas-Saint-Laurent prowincji Quebec, w Kanadzie. Stolicą jest miasto Notre-Dame-du-Lac. Składa się z 20 gmin: 4 miast, 11 gmin, 5 parafii.
Témiscouata ma 20 572 mieszkańców. Język francuski jest językiem ojczystym dla 99,2%, angielski dla 0,5% mieszkańców (2011).

</doc>
<doc id="1844673" url="https://pl.wikipedia.org/wiki?curid=1844673" title="Władysław Czerny">
Władysław Czerny

Władysław Schwarzenberg-Czerny (ur. 6 maja 1899 w Krakowie, zm. 18 grudnia 1976 we Wrocławiu) – polski inżynier, wykładowca i działacz społeczny, wiceprezydent Warszawy (1944–1945) i Gdańska (1945–1947).
Życiorys.
Po zdaniu matury w 1917 w III Gimnazjum Klasycznym im. Jana Sobieskiego w Krakowie rozpoczął studia architektoniczne na Politechnice Wiedeńskiej. Powołany w 1920 do wojska, służył przez cztery miesiące jako saper. W latach 1921-1926 odbywał praktykę w pracowni architektonicznej prof. Romualda Gutta, studiując równocześnie na Wydziale Architektury Politechniki Warszawskiej. W marcu 1927 roku obronił pracę dyplomową pt. „Plan zabudowy Gdyni” i otrzymał stopień inż. architekta. W dwudziestoleciu międzywojennym zatrudniony jako architekt miejski w Zarządzie Miejskim w Warszawie. Podczas II wojny światowej pracował jako tłumacz języka niemieckiego w administracji miejskiej, udało mu się m.in. wynieść tajne plany zniszczenia miasta. W latach 1944–1945 pełnił obowiązki wiceprezydenta Warszawy – zastępcy Mariana Spychalskiego. W listopadzie 1944 roku wystosował do Polskiego Komitetu Wyzwolenia Narodowego memoriał w sprawie utrzymania Warszawy jako stolicy państwa.
Po wyzwoleniu Pomorza przeniósł się do Gdańska, gdzie został mianowany wiceprezydentem miasta. Jako członek zarządu zajmował się m.in. ustalaniem polskich nazw ulic, a także komunikacją, infrastrukturą i organizacją Politechniki. Był jednym z promotorów odbudowy części centrum Gdańska w formach historycznych. Z rekomendacji SD działał również w Miejskiej i Wojewódzkiej Radzie Narodowej.
W latach 1947–1962 wykładał w Katedrze Urbanistyki Politechniki Gdańskiej, 17 września 1960 roku otrzymał nominację na prof. zwyczajnego. Przeniesiony na własną prośbę 1 marca 1964 roku na Politechnikę Wrocławską, również tam objął kierownictwo Katedry Urbanistyki. W latach 1950–1953 więziony w Warszawie na ul. Rakowieckiej z powodów politycznych. Otrzymał Krzyż Kawalerski Orderu Odrodzenia Polski.
Został pochowany na cmentarzu Srebrzysko (rejon VII, taras V, rząd 1, grób 32).
Jego żoną była Ludmiła, z domu Leszczyńska (corka Franciszka, siostra Michała).
Upamiętnienie.
Został patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1012.

</doc>
<doc id="1844674" url="https://pl.wikipedia.org/wiki?curid=1844674" title="Zatoka Stobnicka">
Zatoka Stobnicka



</doc>
<doc id="1844675" url="https://pl.wikipedia.org/wiki?curid=1844675" title="SV Blitz Breslau">
SV Blitz Breslau

SV Blitz Breslau (od 2 maja 1907 roku jako VfR 1897 Breslau) – niemiecki klub piłkarski z siedzibą we Wrocławiu.
Historia.
Założony 1 kwietnia 1897 przez byłych członków klubu rowerzystów Radverein Blitz Breslau. SVB był jednym z członków założycieli DFB w Lipsku w 1900 roku.
26 sierpnia 1901 przystąpił do związku jako Sport Club Schlesien Breslau i zdobywał mistrzowski tytuł w Verband Breslauer Ballspiel-Vereine (VBBB) (Wrocławskiego Piłkarskiego Związku) przez cztery sezony w latach 1904-1907 oraz w latach 1906-1907 w Südostdeutscher Fussball Verband (Południowo-wschodniego Niemieckiego Piłkarskiego Związku). Również uczestniczył w barażach o awans do rozgrywek pucharowych o mistrzostwo Niemiec, ale już w 1/4 finału kończył występy.
2 maja 1907 roku został zorganizowany macierzysty klub Verein für Rasenspiel 1897 Breslau. Kontynuował tradycję SC zdobywając trzy mistrzowskie tytuły VBBB w latach 1908-1910 i dwa tytuły Südostdeutscher Fussball Verband w 1908 i 1910. VfR również kończył występy w rozgrywkach pucharowych o mistrzostwo Niemiec na etapie ćwierćfinałów.
W 1919 roku niektóre piłkarze SC zostawili klub i założyli Turnverein Vorwärts Breslau, który potem połączył z 1911 Krietern tworząc FV Rapide Breslau. FV Rapide Breslau dotarł do półfinałów w SOFV w 1921. W 1924 odbyła się fuzja pomiędzy SC i Rapidem, nowo utworzony klub otrzymał nazwę Schlesien 01 Rapid Breslau. W 1925 klub powrócił do nazwy SC Schlesien Breslau.
W 1934 dwa kluby VfR i SC doszly do porozumienia w sprawie fuzji. Nowo powstały klub otrzymał nazwę VfR Schlesien 1897 Breslau. W 1945 klub został rozwiązany.
Sukcesy.
SC Schlesien Breslau
VfR 1897 Breslau

</doc>
<doc id="1844677" url="https://pl.wikipedia.org/wiki?curid=1844677" title="Breslauer SC 08">
Breslauer SC 08

Breslauer SC 08 – niemiecki dawny klub sportowy piłki nożnej z siedzibą we Wrocławiu, założony w 1908. W 1933 połączył się z klubem Vereinigte Breslauer Sportfreunde, tworząc klub Breslauer SpVg 02.
Historia.
Drużyna została utworzona w 1908 roku i w krótkim czasie stała się jedną z czołowych drużyn Südostdeutscher Fußballverband (SOFV - Południowo-wschodniego Niemieckiego Związku Piłkarskiego). Pierwszy poważny sukces drużyna odniosła w 1925 roku, kiedy to zajęła drugie miejsce w lidze regionalnej. Dawało to drużynie prawo do rozgrywek playoff kwalifikujących do rozgrywek o mistrzostwo Niemiec. Drużyna dotarła do ćwierćfinałów gdzie została pokonana 1:4 przez 1. FC Nürnberg (drużynę, która zdobyła mistrzostwo).
W 1926 roku drużyna zdobyła mistrzostwo Südostdeutscher Fussball Verband i dotarła do ćwierćfinału rozgrywek mistrzowskich, przegrywając 0:4 z drużyną SpVgg Greuther Fürth, która zdobyła mistrzostwo.
Najbliżej tytułu mistrza Niemiec drużyna była w 1929 roku kiedy dotarła do półfinału. W półfinale ponownie została pokonana 1:6 przez SpVgg Greuther Fürth, która zdobyła mistrzostwo.

</doc>
<doc id="1844678" url="https://pl.wikipedia.org/wiki?curid=1844678" title="Paul Vergès">
Paul Vergès

Paul Vergès (ur. 5 marca 1925 w Ubon Ratchathani w Tajlandii, zm. 12 listopada 2016 w Saint-Denis) – francuski i reunioński polityk, działacz komunistyczny, wieloletni parlamentarzysta, przewodniczący rady regionalnej Reunionu.
Życiorys.
Od 1942 zaangażowany w działalność reuniońskich komunistów. W 1959 założył Komunistyczną Partię Reunionu, uniezależniając to ugrupowanie od Francuskiej Partii Komunistycznej. Liderem PCR pozostawał przez 34 lata do czasu, gdy w 1993 stanowisko sekretarza generalnego objął Élie Hoarau.
Od 1979 do 1989 przez dwie kadencje był deputowanym do Parlamentu Europejskiego. Zasiadał w Grupie Komunistów i Sojuszników, pracował m.in. w Komisji ds. Rozwoju i Współpracy. Ponownie sprawował mandat europosła w okresie 2004–2007. Trzykrotnie zasiadał w Zgromadzeniu Narodowym (1956–1958, 1986–1988 i 1993–1996). Od 1996 do 2004 był członkiem francuskiego Senatu.
Był radnym rady regionalnej Reunionu, w 1998 wybrano go na jej przewodniczącego (prezydenta regionu). W 2004 uzyskał reelekcję na kolejną sześcioletnią kadencję. W 2007 ubiegał się o mandat deputowanego Zgromadzenia Narodowego XIII kadencji, przegrał jednak w drugiej turze z Didierem Robertem z UMP. W 2010 również Didier Robert pokonał go w wyborach regionalnych. W 2011 ponownie został wybrany do Senatu.
Paul Vergès był żonaty, miał troje dzieci. Był bratem bliźniakiem adwokata Jacques'a Vergès.

</doc>
<doc id="1844681" url="https://pl.wikipedia.org/wiki?curid=1844681" title="Pornografia dziecięca">
Pornografia dziecięca



</doc>
<doc id="1844690" url="https://pl.wikipedia.org/wiki?curid=1844690" title="Tatiana Tołstaja">
Tatiana Tołstaja



</doc>
<doc id="1844692" url="https://pl.wikipedia.org/wiki?curid=1844692" title="George Steiner">
George Steiner

Francis George Steiner (ur. 23 kwietnia 1929 w Neuilly-sur-Seine, zm. 3 lutego 2020 w Cambridge) – amerykański krytyk literacki, eseista, filozof, nowelista, tłumacz i nauczyciel. 
Życiorys.
Studiował na uniwersytetach w Paryżu (Uniwersytet Paryski), Chicago, Harvardzie i Oxfordzie. Napisał 15 książek, w tym także powieści, przetłumaczonych na kilkanaście języków (do 1994 – na piętnaście). Pisał na temat związków pomiędzy językiem, literaturą i społeczeństwem oraz o Holocauście. Poliglota i polihistor. Często uważa się, że zdefiniował na nowo rolę krytyka.

</doc>
<doc id="1844698" url="https://pl.wikipedia.org/wiki?curid=1844698" title="Immortality Institute">
Immortality Institute

Immortality Institute (czasem skrótowo "ImmInst") (Instytut Nieśmiertelności), używający aktualnie bardziej nazwy LongeCity – organizacja non-profit 501(c)(3) mająca na celu „zwalczenie zarazy niechcianej śmierci” ("to conquer the blight of involuntary death"). Założona w 2002 przez Bruce J. Klein.
Działalność.
Organizacja posiada forum internetowe, wydała książkę, wyprodukowała film, i zorganizowała trzy konferencje mające na celu rozwój badań nad przedłużaniem życia. Środki pochodzą z dotacji i składek członkowskich. ImmInst zajmuje się zbieraniem informacji, łączeniem obszarów badań, osób i organizacji, które mogłyby pomóc ludziom uniknąć śmierci.
Książka The Scientific Conquest of Death (Naukowe zwalczanie śmierci) poza wersją drukowaną, jest dostępna także na stronie internetowej po angielsku w formacie .pdf, a także .doc po hiszpańsku. Wśród autorów esejów są m.in. Marvin Minsky, gerontolog Aubrey de Grey, PhD, futurolog Ray Kurzweil, kriobiolog Brian Wowk, PhD.
Film "Exploring Life Extension" (Badania nad wydłużaniem życia) jest dostępny na stronie organizacji.
Projekty.
VIP Outreach – nawiązywanie kontaktów ze znanymi osobami w celu przedstawienia im idei fizycznej nieśmiertelności.
Transcript Project – tłumaczenie tekstu filmu wyprodukowanego przez Immortality Institute, na niemiecki, hebrajski, włoski i inne języki.
Ponadto ImmInst planuje wydanie drugiej książki, stworzenie bloga, podcast, VOIP Czat i Podcast, organizowanie konferencji i współpracę z uniwersytetami online – prace w toku, dostęp do szczegółów tylko dla członków ImmInst.
Zarząd.
Zarząd (Board of Directors) składa się z 7 członków, wybieranych przez członków ImmInst na dwuletnie kadencje. Obecnie członkami Zarządu są:
Wśród doradców są m.in. gerontolog Aubrey de Grey, Ph.D. i kriobiolog Brian Wowk, Ph.D.
Członkostwo.
Status członka zależy od wpłaconej składki: członkostwo studenckie ($25 rocznie), zwykłe ($50 rocznie lub $5 miesięcznie) lub dożywotnie ($500 jednorazowo). Status członka jest widoczny pod jego pseudonimem na forum internetowym Instytutu. Aktywni na nim są również członkowie Zarządu. „Spotkania” poszczególnych grup członków, w zależności od wybranego zakresu działań, odbywają się także na czacie na stronie internetowej.
Logo.
Logo Immortality Institute posiada następującą symbolikę:

</doc>
<doc id="1844699" url="https://pl.wikipedia.org/wiki?curid=1844699" title="Roman Wysocki (historyk)">
Roman Wysocki (historyk)

Roman Wysocki - polski historyk, doktor habilitowany nauk humanistycznych w dyscyplinie historia, specjalność: historia najnowsza, profesor w Instytucie Historii Najnowszej Uniwersytetu Marii Curie-Skłodowskiej w Lublinie. Autor dwóch monografii, zbioru dokumentów oraz współredaktor dwóch prac zbiorowych, a także artykułów naukowych z zakresu problematyki ukraińskiej i relacji polsko-białoruskich. Specjalizuje się w dziejach najnowszych, w myśli politycznej (w szczególności ukraińskiej), ruchach narodowych i procesach narodotwórczych.
Życiorys.
Stażysta Uniwersytetu Lwowskiego im. Iwana Franki (Lwów, czerwiec 1997), stypendysta Fundacji im. Stefana Batorego (Praga, październik-listopad 1998), stypendysta Uniwersytetu Harvarda (styczeń-kwiecień 2003), stypendysta Fundacji Lanckorońskich z Brzezia (Lwów, marzec 2006). Doktorat uzyskał w r. 1999 na podstawie dysertacji "Organizacja Ukraińskich Nacjonalistów w Polsce w latach 1929-1939", napisanej pod kierownictwem naukowym prof. Tadeusza Radzika (promotor pracy). Praca została opublikowana przez Wydawnictwo Uniwersytetu Marii Curie-Skłodowskiej w r. 2003, w 2004 nominowana do nagrody naukowej im. Jerzego Giedroycia.
Habilitację uzyskał w dniu 18 lutego 2015 na podstawie pracy: "W kręgu integralnego nacjonalizmu. Czynny nacjonalizm Dmytra Doncowa na tle myśli nowoczesnych Romana Dmowskiego. Studium porównawcze". Recenzentami pracy habilitacyjnej byli prof. Eugeniusz Koko, prof. Jan Kęsik i dr hab. Tomasz Stryjek.
Obok działalności naukowej prof.Roman Wysocki prowadzi działalność popularyzatorską we współpracy z czołowymi polskimi historykami takimi jak prof. Andrzej Friszke.
Polemiki.
Prace Romana Wysockiego sprowokowały polemikę i deprecjonujące uwagi ze strony środowiska traktującego UON-UPA, jako organizację terrorystyczną a niepodległościowe działania narodowego ruchu ukraińskiego jako przejaw "banderyzmu. Lucyna Kulińska w opublikowanej w 2009 pracy "Działalność terrorystyczna i sabotażowa nacjonalistycznych organizacji ukraińskich w Polsce w latach 1922-1939" określiła książkę Wysockiego jako nierzetelną i usprawiedliwiającą zbrodnie ukraińskich nacjonalistów, a samego Wysockiego jako "apologetę zbrodniczego ruchu." Także Wiktor Poliszczuk zarzucił autorowi tej pracy wybielanie OUN, świadome pomniejszanie znaczenia ideologii nacjonalizmu ukraińskiego oraz sympatię do samej ideologii tego nacjonalizmu. Czesław Partacz określił książkę Wysockiego - "Organizacja Ukraińskich Nacjonalistów w Polsce w latach 1929-1939" jako publikację zawierającą historię selektywną napisaną na podstawie opracowań Petro Mirczuka, ukraińskiego nacjonalisty i historyka, autora mistyfikacji - pamiętników Stelli Krenzbach.

</doc>
<doc id="1844700" url="https://pl.wikipedia.org/wiki?curid=1844700" title="Fosforos">
Fosforos



</doc>
<doc id="1844702" url="https://pl.wikipedia.org/wiki?curid=1844702" title="Brendon Hills">
Brendon Hills

Brendon Hills – pasmo wzgórz w Anglii, w zachodniej części hrabstwa Somerset. Niewielka część wzgórz znajduje się w hrabstwie Devon. Przez pasmo przepływa kilka rzek, m.in. Haddeo, dopływ Exe, i Tone.
W przeciwieństwie do sąsiadujących z nimi wzgórz, Quantock Hills i Exmoor, na Brendon Hills dominują tereny rolnicze. W przeszłości na terenie wzgórz wydobywano rudę żelaza, istniała także linia kolejowa dowożąca rudę do portu w Watchet.
Położenie.
Wzgórza znajdują się w dystrykcie Somerset West and Taunton, między Quantock Hills i Parkiem Narodowym Exmoor. Najwyższym punktem jest Lype Hill o wysokości 420 m n.p.m. Przez teren wzgórz przebiega szlak turystyczny Coleridge Way.

</doc>
<doc id="1844704" url="https://pl.wikipedia.org/wiki?curid=1844704" title="Culbone">
Culbone

Culbone, zwana również Kilner - wieś w Anglii w hrabstwie Somerset, położona na zachód od Porlock na terenie Parku Narodowego Exmoor. Wieś składa się z siedmiu domów i kościoła. Na terenie wsi znajduje się kościół Culbone Church, zabytek kl. I, uważany za najmniejszy kościół w Anglii oraz kamień megalityczny z VII w. n.e., prawdopodobnie przywleczony na to miejsce. Wieś była wzmiankowana w Domesday Book pod nazwą "Kytenore".

</doc>
<doc id="1844705" url="https://pl.wikipedia.org/wiki?curid=1844705" title="No Way Out (2000)">
No Way Out (2000)



</doc>
<doc id="1844706" url="https://pl.wikipedia.org/wiki?curid=1844706" title="Komedia filmowa">
Komedia filmowa



</doc>
<doc id="1844707" url="https://pl.wikipedia.org/wiki?curid=1844707" title="Zamek w Okehampton">
Zamek w Okehampton

Zamek w Okehampton (ang. "Okehampton Castle") – ruiny zamku w stylu motte w angielskim mieście Okehampton w hrabstwie Devon. Jest jednym z największych zamków hrabstwa. Obecnie znajduje się pod opieką organizacji English Heritage.
Zamek wybudowano w XI w. Jest wymieniony w Domesday Book. Do XVI w. należał do rodu Courtenay, w XIV w. został przebudowany przez Hugh Courtenaya. Prawdopodobnie zamek nie został nigdy zaatakowany. Ostatni właściciel zamku, Henry, markiz Exeteru opuścił go w 1539, gdy został przez Henryka VIII uznanym za zdrajcę i wkrótce potem stracony. Od tego czasu zamek popadł w ruinę, obecnie zachował się tylko plan główny budowli i niektóre ściany.

</doc>
<doc id="1844708" url="https://pl.wikipedia.org/wiki?curid=1844708" title="Nuteki">
Nuteki

Nuteki – rosyjski zespół muzyczny, założony w 2007, wykonujący muzykę z pogranicza rapcore’u i rocka chrześcijańskiego.
Historia.
Zespół został założony w 2007 w Moskwie przez pochodzących z Bobrujska Michaiła „Miszy” Nokaraszwiliego i Kirilla Matuszenki. W 2009 wydali debiutancką EP-kę, zatytułowaną "Ty + ja". W 2010 zaprezentowali pierwszy album studyjny, zatytułowany "Digital Dreams". W 2012 wydali drugi album studyjny, zatytułowany "Unplugged#1". W 2014 wydali drugi minialbum, zatytułowany "The BGNNG". W 2017 premierę miała ich trzecia płyta studyjna, zatytułowana "Naszlis i poterialis".
Czterokrotnie uczestniczyli w białoruskich eliminacjach do Konkursu Piosenki Eurowizji: w 2011 nie zakwalifikowali się do półfinałów, w 2013 zajęli drugie miejsce z piosenką „Save Me”, w 2014 – piąte z „Fly Away”, a w 2017 – drugie z „Take My Heart”.

</doc>
<doc id="1844709" url="https://pl.wikipedia.org/wiki?curid=1844709" title="Pomnik księcia Fryderyka Karola Pruskiego we Frankfurcie nad Odrą">
Pomnik księcia Fryderyka Karola Pruskiego we Frankfurcie nad Odrą

Pomnik księcia Fryderyka Karola Pruskiego we Frankfurcie nad Odrą ("Denkmal für Prinz Friedrich Karl Frankfurt (Oder)") – nieistniejący już pomnik księcia Fryderyka Karola Pruskiego (1828-1885) we Frankfurcie nad Odrą.
Historia.
Cesarz Wilhelm II Hohenzollern osobiście prosił o wzniesienie monumentu, ponieważ książę był szczególnie poważany i ceniony we Frankfurcie, stanowiącym wówczas najstarszy i największy garnizon III Korpusu armii Cesarstwa Niemieckiego.
Pomnik księcia Fryderyka Karola Pruskiego we Frankfurcie nad Odrą, autorstwa Maxa Ungera, został odsłonięty 16 sierpnia 1888.
Dzieło znajdowało się przed plebanią Kościoła Gertrudy przy "Wilhelmsplatz 10" (ob. "Lindenstraße 8"). Mierzyło 5,5 m i ogrodzone było ciężkimi łańcuchami, rozwieszonymi na 9 granitowych filarach. Książę ukazany był w mundurze 3 Pułku Huzarów im. von Ziethena, w którym rozpoczynał swoją karierę wojskową.
W 1944 brązowa statua została zdjęta z cokołu i przetopiona na potrzeby przemysłu metalowego w czasie II wojny światowej. Cokół, z którego usunięto w międzyczasie inskrypcje, stał na swoim miejscu do lat 50. XX wieku.

</doc>
<doc id="1844712" url="https://pl.wikipedia.org/wiki?curid=1844712" title="Mistrzostwa Świata w Łyżwiarstwie Szybkim w Wieloboju 2009">
Mistrzostwa Świata w Łyżwiarstwie Szybkim w Wieloboju 2009

103. Mistrzostwa świata w łyżwiarstwie szybkim w wieloboju odbyły się w Hamarze w hali Vikingskipet w dniach 7–8 lutego 2009. Kobiety startowały w mistrzostwach po raz 67. Łyżwiarki startowały na czterech dystansach: 500 m, 1500 m, 3000 m, 5000 m. Mistrzowski tytuł wywalczyła Czeszka Martina Sáblíková. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy rezultat osiągnął Holender Sven Kramer. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.

</doc>
<doc id="1844714" url="https://pl.wikipedia.org/wiki?curid=1844714" title="English Heritage">
English Heritage

English Heritage – organizacja pozarządowa, opiekująca się zabytkami budownictwa w Anglii należącymi do „zbioru dziedzictwa narodowego” ("National Heritage Collection"). Powołana na mocy ustawy z r. 1983, wówczas jako agenda rządu brytyjskiego, która jednocześnie rozwiązała dotychczasowe ciała opiekujące się zabytkami z ramienia rządu. Organizacja finansowana jest przez Departament Kultury, Mediów i Sportu. W latach 2007/2008 zabytki zarządzane przez English Heritage odwiedziło 5,3 mln osób. Organizacja prowadzi również archiwum internetowe, które zawiera ok. 400 000 zdjęć.
W 2015 roku poddana została reorganizacji – nowo powołana instytucja Historic England przejęła zadania związane z ochroną dziedzictwa narodowego (m.in. zarządzanie listą obiektów zabytkowych), English Heritage przekształcone zostało w pełni niezależną organizację pozarządową, której jedynym zadaniem jest zarządzanie posiadłościami.

</doc>
<doc id="1844715" url="https://pl.wikipedia.org/wiki?curid=1844715" title="Eurosport Polska">
Eurosport Polska

Eurosport Polska – polska wersja językowa kanału Eurosport została uruchomiona 10 kwietnia 1996 roku. Pierwsza transmisja miała miejsce o godzinie 17:30. Początkowo były to 3 godziny dziennie polskich komentarzy. Od lipca 2000, wszystkim relacjom sportowym towarzyszy polski komentarz. Polski program Eurosportu jest obecny w ponad 6,1 miliona gospodarstw domowych (dane ze stycznia 2008).
W ciągu 15 lat, z Eurosportem współpracowały czołowe postaci polskiego sportu, zarówno gwiazdy sportu, eksperci i dziennikarze, m.in.: Otylia Jędrzejczak, Alicja Pęczak, Andrzej Niemczyk, Małgorzata Glinka, Krzysztof Hołowczyc, Mariusz Pudzianowski, Henryk Kasperczak, Jerzy Engel, Janusz Wójcik, Andrzej Strejlau, Wojciech Fibak, Magdalena Grzybowska, Kajetan Broniewski, Tomasz Hajto, Tomasz Wiktorowski.
Kanał jest najczęściej oglądanym i najbardziej dochodowym kanałem sportowym w Polsce.
17 stycznia 2009 roku - Eurosport Polska uruchomił sportowy serwis internetowy www.eurosport.pl.
1 sierpnia 2009 roku - Eurosport Polska uruchomił usługę Eurosport Mobile.
25 stycznia 2010 roku - kanał Eurosport otrzymał Telekamerę TeleTygodnia 2010 w kategorii "kanał sportowy".

</doc>
<doc id="1844719" url="https://pl.wikipedia.org/wiki?curid=1844719" title="Ląg">
Ląg



</doc>
<doc id="1844720" url="https://pl.wikipedia.org/wiki?curid=1844720" title="Porn shui">
Porn shui



</doc>
<doc id="1844721" url="https://pl.wikipedia.org/wiki?curid=1844721" title="Jacopo da Turrita">
Jacopo da Turrita

Jacopo da Turrita, właściwie "Torriti", mnich franciszkański ze Sieny, który w XIII wieku wskrzesił sztukę układania kamiennej mozaiki; uczeń Cimabue. Był autorem mozaik m.in. w katedrze w Sienie, kościele św. Jana na Lateranie.

</doc>
<doc id="1844724" url="https://pl.wikipedia.org/wiki?curid=1844724" title="Rintje Ritsma">
Rintje Ritsma

Robert Rintje Ritsma (ur. 30 kwietnia 1970 w Lemmer) – holenderski łyżwiarz szybki, wielokrotny medalista olimpijski i mistrzostw świata oraz pięciokrotny zdobywca Pucharu Świata.
Kariera.
Specjalizował się w średnich i długich dystansach. Pierwszy medal w karierze zdobył w 1989 roku, kiedy podczas mistrzostw świata juniorów w Kijowie był drugi w wieloboju. W 1992 roku brał udział w igrzyskach olimpijskich w Albertville, gdzie zajął między innymi czwarte miejsce na dystansie 1500 m. Walkę o medal przegrał tam ze swym rodakiem, Leo Visserem. Dwa lata później, podczas igrzysk w Lillehammer był drugi na 1500 m oraz trzeci na 5000 m. Kolejne trzy medale zdobył na igrzyskach olimpijskich w Nagano, gdzie był drugi za swym rodakiem Giannim Romme na 5000 m oraz trzeci na dystansach 1500 i 10 000 m. W kolejnych latach zanotował już tylko dwa biegi olimpijskie: na igrzyskach w Salt Lake City był dziewiąty na 1500 m, a podczas igrzysk w Turynie w 2006 roku, wspólnie ze Svenem Kramerem, Markiem Tuitertem, Carlem Verheijenem i Erbenem Wennemarsem zdobył brązowy medal w biegu drużynowym.
Wielokrotnie zdobywał medale mistrzostw świat w wieloboju. Na MŚ w Baselga di Pinè (1995), MŚ w Inzell (1996), MŚ w Hamar (1999) i MŚ w Budapeszcie (2001) zdobywał złote medale, podczas MŚ w Heerenveen (1998) i MŚ w Baselga di Pinè (2003) był drugi, a na MŚ w Hamar (1993), MŚ w Göteborgu (1994 i MŚ w Milwaukee (2000) zajmował trzecie miejsce. W 1997 roku brał udział w mistrzostwach świata na dystansach w Warszawie w 1997 roku, gdzie był najlepszy w biegach na 1500 m i 5000 m oraz drugi na 10 000 m. Zdobył też srebro na 5000 m podczas mistrzostw świata w Calgary rok później oraz brązowy na 1500 m na mistrzostwach świata w Heerenveen w 1999 roku.
Wielokrotnie stawał na podium zawodów Pucharu Świata, przy czym odniósł 29 zwycięstw. W sezonach 1992/1993 i 1996/1997 zwyciężał w klasyfikacji końcowej na 1500 m, w sezonie 1994/1995, a w sezonach 1993/1994, 1997/1998, 1998/1999, 1999/2000 i 2000/2001 był trzeci. Ponadto w sezonach 1994/1995, 1995/1996 i 1996/1997 wygrywał klasyfikację 5000 m/10 000 m, w sezonie 1993/1994 był drugi, a w sezonie 1992/1993 trzeci.
Zdobył również dziesięć medali mistrzostw Europy w wieloboju, w tym sześć złotych. Dwukrotnie był mistrzem Holandii w wieloboju, a jedenaście razy zwyciężał na dystansach.
W 1999 roku został uhonorowany Nagrodą Oscara Mathisena. Ustanowił cztery rekordy świata.
Karierę zawodniczą zakończył w 2008 roku.

</doc>
<doc id="1844728" url="https://pl.wikipedia.org/wiki?curid=1844728" title="Weststernberg">
Weststernberg



</doc>
<doc id="1844729" url="https://pl.wikipedia.org/wiki?curid=1844729" title="Oststernberg">
Oststernberg



</doc>
<doc id="1844731" url="https://pl.wikipedia.org/wiki?curid=1844731" title="Harald Norpoth">
Harald Norpoth

Harald Norpoth (ur. 22 sierpnia 1942 w Münsterze) – niemiecki lekkoatleta startujący z barwach Republiki Federalnej Niemiec, średnio- i długodystansowiec, medalista olimpijski z 1964 z Tokio.
Rozpoczął karierę międzynarodową na mistrzostwach Europy w 1962 w Belgradzie, gdzie startujące we wspólnej reprezentacji Niemiec awansował do finału biegu na 1500 metrów, którego jednak nie ukończył wskutek upadku. Na igrzyskach olimpijskich w 1964 w Tokio również startował we wspólnej reprezentacji olimpijskiej obu państw niemieckich. Zdobył tam srebrny medal w biegu na 5000 metrów, przegrywając jedynie z Amerykaninem Bobem Schulem.
Na późniejszych zawodach międzynarodowych występował już w barwach RFN. Na pierwszych europejskich igrzyskach halowych w 1966 w Dortmundzie zwyciężył w biegu na 3000 metrów. 7 czerwca 1966 w Kolonii ustanowił rekord Europy w biegu na 5000 metrów czasem 13:24,8. Na mistrzostwach Europy w 1966 w Budapeszcie zdobył najpierw brązowy medal w biegu na 1500 metrów za swym rodakiem Bodo Tümmlerem i Francuzem Michelem Jazy’m, a trzy dni później srebrny medal w biegu na 5000 metrów (ponownie pokonał go Jazy). W tym samym miesiącu (wrześniu) w Hagen ustanowił rekord świata w biegu na 2000 metrów wynikiem 4:57,8. Wraz z kolegami (byli to Bodo Tümmler, Walter Adams i Franz-Josef Kemper) ustanowił 13 czerwca 1968 w Fuldzie rekord świata w sztafecie 4 × 880 jardów (7:14,6).
Na igrzyskach olimpijskich w 1968 w Meksyku zajął 4. miejsce w biegu na 1500 metrów, a finału biegu na 5000 metrów nie ukończył. Został złotym medalistą europejskich igrzysk halowych w 1969 w Belgradzie w sztafecie 3 × 1000 m (razem z Norpothem biegli Anton Adam i Walter Adams). Podczas pierwszych halowych mistrzostw Europy w 1970 w Wiedniu zajął 2. miejsce w biegu na 3000 metrów. Na mistrzostwach Europy w 1971 w Helsinkach wywalczył brązowy medal w biegu na 5000 metrów (pokonali go Fin Juha Väätäinen i Francuz Jean Wadoux). Na halowych mistrzostwach Europy w 1972 w Grenoble zwyciężył w sztafecie 4 × 4 okrążenia (razem z nim biegli Thomas Wessinghage, Paul-Heinz Wellmann i Franz-Josef Kemper). W swym ostatnim występie na wielkiej międzynarodowej imprezie, na igrzyskach olimpijskich w 1972 w Monachium, zajął 6. miejsce w finale biegu na 5000 m.
Norpoth był mistrzem RFN w biegu na 1500 metrów w latach 1862–1964, wicemistrzem w 1965 i brązowym medalistą w 1961. W biegu na 5000 metrów był nieprzerwanie mistrzem RFN w latach 1966–1973. W 1970, 1972 i 1973 zdobył również mistrzostwo w sztafecie 4 × 1500 metrów oraz w biegu przełajowym na długim dystansie w 1964 i na krótkim dystansie w latach 1966–1968 i 1970–1972. W hali był mistrzem RFN w biegu na 1500 metrów w 1962, 1963, 1970 i 1971, a także w sztafecie 3 × 1000 metrów w latach 1966–1968, 1972 i 1973.
Był rekordzistą RFN w biegu na 1500 metrów z czasem 3:41,2, uzyskanym 20 września 1962 w Hamburgu i czterokrotnie w biegu na 5000 metrów do rezultatu 13:20,49 osiągniętego 12 lipca 1973 w Monachium.
Po zakończeniu kariery sportowej Norpoth był nauczycielem sportu w szkole sportowej Bundeswehry w Warendorfie.

</doc>
<doc id="1844737" url="https://pl.wikipedia.org/wiki?curid=1844737" title="Narodowe Zgromadzenie Ludowe">
Narodowe Zgromadzenie Ludowe



</doc>
<doc id="1844742" url="https://pl.wikipedia.org/wiki?curid=1844742" title="Marianne Timmer">
Marianne Timmer

Maria Aaltje "Marianne" Timmer (ur. 3 października 1974 w Hoogezand-Sappemeer) – holenderska łyżwiarka szybka, trzykrotna mistrzyni olimpijska i wielokrotna medalistka mistrzostw świata.
Kariera.
Pierwszy sukces w karierze Marianne Timmer osiągnęła w 1994 roku, kiedy zdobyła brązowy medal w wieloboju podczas mistrzostw świata juniorów w Berlinie. Trzy lata później, podczas dystansowych mistrzostw świata w Warszawie zdobyła złoty medal w biegu na 1000 m i brązowy na 1500 m. W 1998 roku wystąpiła na igrzyskach olimpijskich w Nagano, zwyciężając na obu tych dystansach. Na dystansowych mistrzostwach świata w Heerenveen wygrała bieg na 1000 m, a na dwukrotnie krótszym dystansie była trzecia za Catrioną Le May Doan z Kanaady i Rosjanką Swietłaną Żurową. Kolejne medale zdobyła na rozgrywanych rok później mistrzostwach świata w Nagano zajęła drugie miejsce w biegu na 1000 m, przegrywając tylko z Niemką Monique Garbrecht. W tym samym roku była też trzecia podczas mistrzostw świata w wieloboju sprinterskim w Seulu, ulegając jedynie Monique Garbrecht i Amerykance Chris Witty. Starty na igrzyskach olimpijskich w Salt Lake City w 2002 roku nie przyniosły jej medalu. W swoim najlepszym występie, biegu na 1000 m, zajęła czwartą pozycję, przegrywając walkę o medal z Jennifer Rodriguez z USA. Również w sezonie 2002/2003 Holenderka nie stanęła na podium żadnej międzynarodowej imprezy, jednak już w 2004 roku zwyciężyła na sprinterskich mistrzostwach świata w Nagano. Niecałe dwa miesiące później zdobyła srebrny medal na swym koronnym dystansie podczas dystansowych mistrzostw świata w Seulu, rozdzielając na podium Niemkę Anni Friesinger i Kanadyjkę Cindy Klassen. W biegu na 1000 m zajęła też trzecie miejsce na dystansowych mistrzostwach świata w Inzell w 2005 roku, gdzie na podium stanęły też jej rodaczka Barbara de Loor i Anni Friesinger. Ostatni medal zdobyła podczas igrzysk w Turynie w 2006 roku, gdzie zwyciężyła w biegu na 1000 m, wyprzedzając Chris Witty i Catrionę Le May Doan. Wielokrotnie stawała na podium zawodów Pucharu Świata, odnosząc przy tym trzynaście zwycięstw. W sezonie 2003/2004 zajęła drugie miejsce w klasyfikacjach końcowych 500 m i 1000 m, a sezon 2004/2005 ukończyła na trzeciej pozycji w klasyfikacji 1000 m.
Ustanowiła dwa rekordy świata.
W latach 2001-2003 jej mężem był amerykański panczenista i trener Peter Mueller. W 2012 roku wyszła za mąż za byłego piłkarza, Henka Timmera (zbieżność nazwisk przypadkowa).

</doc>
<doc id="1844743" url="https://pl.wikipedia.org/wiki?curid=1844743" title="Murs for President">
Murs for President

Murs for President – siódmy solowy album amerykańskiego rapera występującego pod pseudonimem MURS. Ukazał się 30 września 2008 nakładem wytwórni Warner Bros. Records. Gościnnie pojawili się tacy muzycy jak Snoop Dogg, will.i.am czy 9th Wonder. Miksem materiału zajął się DJ Quik.
Lista utworów.
Opracowano na podstawie źródła:

</doc>
<doc id="1844750" url="https://pl.wikipedia.org/wiki?curid=1844750" title="Nadine Härdter">
Nadine Härdter

Nadine Härdter (ur. 29 marca 1981 roku w Kandel) – niemiecka piłkarka ręczna, reprezentantka kraju. Gra na pozycji lewoskrzydłowej. W kadrze narodowej zadebiutowała w 1999 roku. Obecnie występuje w Bundeslidze, w drużynie VfL Sindelfingen.

</doc>
<doc id="1844751" url="https://pl.wikipedia.org/wiki?curid=1844751" title="Kangin">
Kangin



</doc>
<doc id="1844752" url="https://pl.wikipedia.org/wiki?curid=1844752" title="Swietłana Żurowa">
Swietłana Żurowa

Swietłana Siergiejewna Żurowa (ros. Светлана Сергеевна Журова; ur. 7 stycznia 1972 w Pawłowie) – rosyjska łyżwiarka szybka, mistrzyni olimpijska, wielokrotna medalistka mistrzostw świata oraz zdobywczyni Pucharu Świata.
Kariera.
Pierwszy sukces w karierze Swietłana Żurowa osiągnęła w 1996 roku, kiedy wywalczyła złoty medal w biegu na 500 m podczas dystansowych mistrzostw świata w Hamar. W tej samej konkurencji zdobyła też srebrne medale na mistrzostwach świata w Calgary (1998), mistrzostwach świata w Heerenveen (1999) i mistrzostwach świata w Nagano (2000) oraz brązowy podczas mistrzostw świata w Salt Lake City (2001). W latach 1998-1999 wyprzedzała ją tylko Catriona Le May Doan z Kanady, a w 2000 roku lepsza okazała się Niemka Monique Garbrecht. Ponadto w 2006 roku Rosjanka zwyciężyła na mistrzostwach świata w wieloboju sprinterskim w Heerenveen. Wyprzedziła tam bezpośrednio Chinkę Wang Manli i Włoszkę Chiarę Simionato.
W 1994 roku wzięła udział w igrzyskach olimpijskich w Lillehammer, zajmując siódme miejsce w biegu na 500 m i 24. miejsce na dystansie 1000 m. Na rozgrywanych cztery lata później igrzyskach w Nagano była odpowiednio dziewiąta i dwunasta. Bez medalu wróciła również z igrzysk olimpijskich w Salt Lake City w 2002 roku, gdzie była siódma na 500 m i jedenasta na dwukrotnie dłuższym dystansie. Medal olimpijski zdobyła w swoim czwartym starcie, na igrzyskach w Turynie w 2006 roku, gdzie zwyciężyła w biegu na 500 m. Pozostałe miejsca na podium zajęły ówczesna mistrzyni świata na tym dystansie, Wang Manli oraz jej rodaczka Ren Hui.
Żurowa wielokrotnie stawała na podium zawodów Pucharu Świata, odnosząc przy tym piętnaście zwycięstw. W sezonie 1995/1996 zwyciężyła w klasyfikacji końcowej 500 m, w sezonach 2001/2002 i 2005/2006 była druga, a sezony 1994/1995 i 2000/2001 ukończyła na trzeciej pozycji.
W 2003 roku w Salt Lake City ustanowiła rekord świata w biegu na 100 m.
Polityka.
W 2011 roku wystartowała w wyborach parlamentarnych, zdobywając mandat z listy partii Jedna Rosja
Sankcje z UE i innych krajów.
12 września 2014 roku została wpisana na «» UE. Kanada nałożyła na je sankcje 19 grudnia 2014 roku.

</doc>
<doc id="1844757" url="https://pl.wikipedia.org/wiki?curid=1844757" title="Mia Hermansson-Högdahl">
Mia Hermansson-Högdahl

Mia Hermansson-Högdahl (ur. 6 maja 1965 roku w Göteborgu), była szwedzka piłkarka ręczna, reprezentantka kraju. W 1994 r. uznana najlepszą piłkarką ręczną na świecie. Dla reprezentacji w 216 meczach zdobyła 1061 bramek. Dwukrotnie zdobywała Ligę Mistrzyń w 1994 i 1995 r. z Hypo Niederösterreich. Karierę sportową zakończyła w 2000 r. Obecnie pełni funkcję II trenera reprezentacji Norwegii kobiet.

</doc>
<doc id="1844758" url="https://pl.wikipedia.org/wiki?curid=1844758" title="Budvanska Rivijera">
Budvanska Rivijera



</doc>
<doc id="1844759" url="https://pl.wikipedia.org/wiki?curid=1844759" title="Michael Olowokandi">
Michael Olowokandi

Michael Olowokandi (ur. 3 kwietnia 1975w Lagos, w Nigerii) – nigeryjski koszykarz grający w latach 1998-2007 w NBA. Posiada także brytyjskie obywatelstwo.
Przebieg kariery.
Urodził się w Lagos, największym mieście w Nigerii. Dorastał w Londynie. Ukończył University of the Pacific. W 1998 roku wybrany z numerem 1. w drafcie NBA przez Los Angeles Clippers. Z powodu lokautu nie podpisał od razu kontraktu z zespołem z Los Angeles, tylko wyjechał do Europy. Reprezentował barwy włoskiego zespołu Kinder Bolonia. Pobyt we Włoszech był jednak krótki. Olowokandi wrócił wkrótce do USA. W latach 1998-2003 grał w Los Angeles Clippers. W 2003 roku, po wygaśnięciu kontraktu z zespołem, przeszedł do Minnesoty Timberwolves. W tej drużynie występował w latach 2003-2006. W 2006 roku sprzedany do Boston Celtics. W 2007 roku zakończył karierę.
Łącznie w sezonie zasadniczym NBA rozegrał 366 meczów (w tym 335 w wyjściowej piątce), notując średnio 9,5 punktu, 7,7 zbiórki oraz 1,6 bloków na mecz. W play-off wystąpił w 15 meczach (w tym 2 w wyjściowej piątce), notując średnio 2,1 punktu, 3,5 zbiórki oraz 0,7 bloku na mecz.
Wybór Olowokandiego z 1. numerem draftu w 1998 roku jest uważany za jedną z największych pomyłek w historii NBA. W 2005 roku amerykański magazyn Sports Illustrated umieścił go na 3. miejscu pod tym względem. Gorszego wyboru dokonali tylko Golden State Warriors w 1986 roku, wybierając Chrisa Washburna oraz Portland Trail Blazers wybierając Sama Bowiego 2 lata wcześniej.

</doc>
<doc id="1844760" url="https://pl.wikipedia.org/wiki?curid=1844760" title="Franciszek Bay">
Franciszek Bay

Franciszek Bay (ur. 22 listopada 1898 w Starym Siole, zm. 18 kwietnia 1942) – sierżant Polskich Sił Powietrznych na Zachodzie, kawaler orderu Virtuti Militari (pośmiertnie), trzykrotnie odznaczony Krzyżem Walecznych.
Życiorys.
Urodził się 22 listopada 1898 w Starym Siole niedaleko Lwowa, w rodzinie Wojciecha i Klary. Przed wojną był mierniczym przysięgłym.
W czasie II wojny światowej Franciszek Bay służył jako strzelec pokładowy w 300 dywizjonie bombowym Ziemi Mazowieckiej w stopniu sierżanta z równoległym stopniem "sergeant" w Royal Air Force, dokąd trafił bezpośrednio po przeszkoleniu lotniczym. Był członkiem załogi samolotu Vickers Wellington o numerze bocznym BH-P/Z1267 w składzie por. Jan Orsza-Matysek, por. pil. Józef Kuśmierz, por. pil. Jan Urbaniak, kpr. rtg. Jan Orlewski oraz plut. strz. Aleksander Hupało i sierż. strz. Franciszek Bay.
W nocy z 17 na 18 kwietnia 1942 załoga wystartowała z lotniska RAF Hemswell z zadaniem bombardowania Hamburga. Podczas dolotu nad cel samolot został zestrzelony w okolicach Hamburga i spadł do morza. Zestrzelenia dokonał przypuszczalnie nocny myśliwiec, być może pilotowany przez oblt. Helmuta Lenta z jednostki Stab II./NJG 2. Cała załoga zginęła.
Franciszek Bay pośmiertnie został odznaczony Orderem Virtuti Militari. Wcześniej był trzykrotnie odznaczony Krzyżem Walecznych oraz Medalem Lotniczym.

</doc>
<doc id="1844762" url="https://pl.wikipedia.org/wiki?curid=1844762" title="1 Cudzoziemski Pułk Kawalerii">
1 Cudzoziemski Pułk Kawalerii

1 Cudzoziemski Pułk Kawalerii "(fr. 1er régiment étranger de cavalerie, 1REC)" – jednostka wojskowa armii francuskiej, wchodząca w skład Legii Cudzoziemskiej i 6 Brygady Pancernej utworzona w 1921 roku. Liczy 900 legionistów, tworzących 7 szwadronów i stacjonuje w Orange.
Historia.
Kampanie, bitwy, operacje.
Wojna algierska
Tradycje.
Dewiza – Honneur et fidélité (Honor i Wierność) oraz Nec Pluribus Impar (Nie ma takich samych)

</doc>
<doc id="1844763" url="https://pl.wikipedia.org/wiki?curid=1844763" title="Oare Water">
Oare Water

Oare Water – rzeka w Anglii, w hrabstwie Somerset.
Razem z Badgeworthy Water tworzą rzekę East Lyn. Nad rzeką XVIII-wieczny most Oare Bridge.

</doc>
<doc id="1844764" url="https://pl.wikipedia.org/wiki?curid=1844764" title="Louise Mortensen">
Louise Mortensen

Louise Haahr Mortensen (ur. 11 grudnia 1979 roku w Aalborgu) – była duńska piłkarka ręczna, wielokrotna reprezentantka kraju. Grała na pozycji lewej rozgrywającej. W 2009 r. zakończyła karierę sportową.

</doc>
<doc id="1844766" url="https://pl.wikipedia.org/wiki?curid=1844766" title="Perowskity">
Perowskity

Perowskity – grupa minerałów zbudowanych z nieorganicznych związków chemicznych o ogólnym wzorze ABX3, gdzie A – to zwykle kation metalu z grupy litowców lub berylowców (rzadziej któregoś z metali przejściowych), B – to kation o liczbie koordynacyjnej równej 6 (najczęściej tytan, niob, tantal, mangan), zaś X – to zazwyczaj anion tlenkowy O2−, rzadziej halogenkowy lub siarczkowy. Nazwa tej grupy związków pochodzi od reprezentatywnego przedstawiciela grupy, perowskitu (tytanianu(IV) wapnia, CaTiO3).
Opis struktury.
Struktura perowskitów może być opisana przez regularną sieć płasko-centrowaną (FCC) z jonem B4+ w centrum sieci, otoczonym przez 6 anionów tlenkowych na środkach każdej ze ścian i z 8 jonami A2+ w narożach sześcianu (każdy o liczbie koordynacyjnej równej 12). W większości związków o tej strukturze promienie jonowe B4+ oraz A2+ są mniejsze od wartości implikowanych przez geometrię sieci, toteż nie "stykają się" one z sąsiednimi anionami tlenkowymi, łamiąc "pierwszą zasadę Paulinga". Na skutek tego, sieć może ulegać odkształceniom, mającym na celu minimalizację jej energii.
Zastosowanie.
Znaczenie gospodarcze mają tylko niektóre odmiany zasobne w niob i cer, jednak perowskity badane są pod kątem wykorzystania ich do produkcji tanich ogniw słonecznych. W marcu 2014 r. polska fizyk Olga Malinkiewicz za pracę nad wykorzystaniem perowskitów w fotowoltaice otrzymała główną nagrodę w prestiżowym konkursie naukowym "Photonics21".

</doc>
<doc id="1844767" url="https://pl.wikipedia.org/wiki?curid=1844767" title="Lene Lund Høy Karlsen">
Lene Lund Høy Karlsen

Lene Lund Høy Karlsen; wcześniej Nielsen (ur. 8 czerwca 1979 roku w Ørbæk), duńska piłkarka ręczna, wielokrotna reprezentantka kraju. Gra na pozycji obrotowej. Obecnie występuje w duńskim Viborg HK.

</doc>
<doc id="1844768" url="https://pl.wikipedia.org/wiki?curid=1844768" title="Badgeworthy Water">
Badgeworthy Water

Badgeworthy Water – rzeka w Anglii w hrabstwie Somerset, razem z Oare Water tworzą rzekę East Lyn. Rzeka przepływa przez park narodowy Exmoor. Nad brzegiem znajdują się pozostałości po średniowiecznej osadzie, zamieszkałej również później a ostatecznie opuszczonej w latach trzydziestych XX w. Wieś została opisana w książce Richarda Blackmore'a "Lorna Doone", który był duchownym w tutejszym kościele parafialnym. Nad rzeką znajduje się XVII-wieczny kamienny most Malsmead Bridge

</doc>
<doc id="1844774" url="https://pl.wikipedia.org/wiki?curid=1844774" title="Promieniowanie katodowe">
Promieniowanie katodowe



</doc>
<doc id="1844776" url="https://pl.wikipedia.org/wiki?curid=1844776" title="Promienie katodowe">
Promienie katodowe



</doc>
<doc id="1844777" url="https://pl.wikipedia.org/wiki?curid=1844777" title="Paulien van Deutekom">
Paulien van Deutekom

Paulien Ilse Maria van Deutekom (ur. 4 lutego 1981 w Hadze, zm. 2 stycznia 2019) – holenderska łyżwiarka szybka, pięciokrotna medalistka mistrzostw świata.
Kariera.
Specjalizowała się w biegach na średnich dystansach. Pierwszy sukces w karierze osiągnęła w 2007 roku, kiedy wspólnie z Renate Groenewold oraz Ireen Wüst zdobyła srebrny medal w biegu drużynowym podczas dystansowych mistrzostw świata w Salt Lake City. Na tych samych mistrzostwach indywidualnie zajęła piąte miejsce w biegu na 1500 m i szóste na dwukrotnie dłuższym dystansie. Największe sukcesy osiągnęła w 2008 roku, kiedy zdobyła pięć medali. Rozpoczęła od zajęcia drugiego miejsca na mistrzostwach Europy w Kołomnie, rozdzielając na podium Ireen Wüst i Czeszkę Martinę Sáblíkovą. Parę tygodni później sięgnęła po złoto podczas wielobojowych mistrzostw świata w Berlinie. Ponadto na dystansowych mistrzostwach świata w Nagano razem z Wüst i Renate Groenewold zwyciężyła w biegu drużynowym, a na dystansach 1500 i 3000 m była druga. Czterokrotnie stawała na podium indywidualnych zawodów Pucharu Świata, odnosząc przy tym jedno zwycięstwo: 23 lutego 2008 roku w Heerenveen wygrała bieg na 1500 m. Najlepsze wyniki osiągnęła w sezonie 2007/2008, kiedy była czwarta w klasyfikacji końcowej 3000/5000 m. W 2006 roku wzięła udział w igrzyskach olimpijskich w Turynie, zajmując szóste miejsce w drużynie i trzynaste w biegu na 1500 m. W 2012 roku zakończyła karierę. Latem 2018 zdiagnozowano u niej raka płuc. Zmarła 2 stycznia 2019.

</doc>
<doc id="1844778" url="https://pl.wikipedia.org/wiki?curid=1844778" title="Rada Narodu (Algieria)">
Rada Narodu (Algieria)

Rada Narodu (ﻣﺠﻠﺲﺍﻠﺍﻤﺖ) – izba wyższa parlamentu Algierii, składająca się ze 144 członków powoływanych na sześcioletnią kadencję, przy czym co trzy lata odnawiana jest połowa składu. 48 członków mianowanych jest przez prezydenta. Pozostałe 96 mandatów obsadzają deputowani wybrani przez władze lokalne. Każdy z 48 algierskich wilajetów (prowincji) deleguje dwóch przedstawicieli. Kandydaci muszą mieć co najmniej 40 lat, posiadać algierskie obywatelstwo od przynajmniej 5 lat oraz mieć uregulowany stosunek do służby wojskowej. Wyłączone z kandydowania są również niektóre grupy funkcjonariuszy państwowych, m.in. członkowie służb mundurowych, sędziowie i niektórzy urzędnicy.

</doc>
<doc id="1844782" url="https://pl.wikipedia.org/wiki?curid=1844782" title="Dożynki centralne">
Dożynki centralne



</doc>
<doc id="1844783" url="https://pl.wikipedia.org/wiki?curid=1844783" title="Kościół Matki Bożej Nieustającej Pomocy w Tarnobrzegu">
Kościół Matki Bożej Nieustającej Pomocy w Tarnobrzegu

Kościół Matki Bożej Nieustającej Pomocy – kościół rzymskokatolicki w tarnobrzeskiej dzielnicy Serbinów, województwo podkarpackie. 
Budowla powstała w 1984 roku z inicjatywy arcybiskupa przemyskiego Ignacego Tokarczuka. Budowę kościoła powierzono późniejszemu proboszczowi parafii Matki Bożej Nieustającej Pomocy Michałowi Józefczykowi.
Architektura.
Kościół składa się z kościoła górnego, dolnego i przylegających do nich budynków. Budynek zaprojektowany został przez Gerarda Pająka. Powstały w latach 80. XX wieku kościół reprezentuje nurt postmodernistyczny. Ogromna świątynia posiada nowoczesny geometryczny kształt i formę, jednak w swym zamyśle autor wzorował się na gotyckich katedrach. Nad centralnym wejściem znajduje się ogromne prostokątne okno witrażowe, spełniające tę samą funkcję co średniowieczna rozeta. W prawe skrzydło świątyni, ustawione w kierunku wschodnim, wkomponowano ogromne wertykalne okna. Skrzydło to podzielono na 5, niejako osobnych części, niejako przestrzeń wyodrębniona na osobne przedsoborowe ołtarze nawowe, mimo iż świątynia powstała 20 lat po II soborze watykańskim. Na sklepieniu widocznie zarysowano sklepienie, a geometryczne trójkąty przywołują na myśl gotyckie sklepienia krzyżowo-żebrowe. Podobnie jak w najznamienitszych katedrach XIII-wiecznej Europy, w kościele znajduje się empora (antresola, galeria). Rozciąga się ona od ołtarza, aż do wejścia głównego. Wyjątkowo wysoka dzwonnica przypomina monumentalne gotyckie wieże. Podobnie jak w wiekach średnich, dzwonnica została usytuowana po zachodniej stronie.
Budowa kościoła przypada na lata stanu wojennego w Polsce, Był to czas powszechnego marazmu gospodarczego i społecznego. W kraju pogrążonym w kryzysie politycznym i gospodarczym, w którym brakowało podstawowych materiałów budowlanych, świątynie były jedynym miejscem, w którym realizowano odważne dzieła architektoniczne. Kościół zdecydowanie wyróżnia się i dominuje nad osiedlem z szarej płyty (w XXI wieku, kiedy ocieplano budynki styropianem dodano często niezbyt udane i spójne udziwnienia kolorystyczne). 
Górny kościół.
Ołtarz kościoła górnego składa się z trzech części: św. Michała Archanioła, Krzyża, Matki Bożej Nieustającej Pomocy. Całość wykonana jest w formie mozaiki. W lewej stronie ołtarza znajdują się demony atakujące ludzi. Pod koniec części pierwszej ołtarza tłum ludzi staje się falami. Oddziela ich Archanioł Michał i laską przygania w stronę Krzyża i Matki Boskiej Nieustającej Pomocy. W części środkowej znajduje się ogromny krucyfiks. Nie ma konkretnych wyobrażeń ludzi czy demonów, ale zachowano symbolikę fal. Poszczególne osoby pojawiają się w prawej części ołtarza - już jako modlące się i wielbiące Boga, z krzyżami w dłoni. Podobną stylistykę mozaiki zachował boczny ołtarz Miłosiernego Jezusa. Lewa, boczna nawa wypełniona jest czterema witrażami nawiązujących do ewangelicznych uczynków miłosierdzia. W prawych, bocznych nawach znajdują się płaskorzeźby polskich świętych. W kościele górnym znajduje się bardzo duża antresola. Budynek budowano w latach 80., sądzono iż nie uda się uzyskać nowego pozwolenia od władz komunistycznych na nową świątynię, a sam Tarnobrzeg bardzo szybko się rozwijał, liczono, że ok. 2000 r. liczba mieszkańców przekroczy 100 tysięcy. Wymusiło to budowę ogromnego kościoła, mogącego pomieścić kilka tysięcy ludzi. Chór kościoła wypełniają obrazy. Znajdują się tam też potężne organy.
Dolny kościół.
Dolny kościół jest znacznie mniejszy. Głównym elementem ołtarza jest mosiężna płaskorzeźba Ostatniej Wieczerzy. Obecnie znajduje się w nim także wydzielona Kaplica Adoracji Najświętszego Sakramentu z mozaikowym ołtarzem.
Kompleks budynków.
Na terenie budynku głównego oprócz budynków przeznaczonych dla Zgromadzenia Sióstr Służebniczek Najświętszej Maryi Niepokalanie Poczętej i duszpasterzy znajdują się także: sala parafialna, salki katechetyczne, apteka, przedszkole/ochronka i hospicjum. Przy wejściu do kościoła ustawiono figury Czterech Ewangelistów. Na fasadzie namalowano ogromny fresk Matki Bożej Fatimskiej.
Relikwie.
W główny ołtarz górnego kościoła wkomponowano relikwie świętych i błogosławionych:
Dzwonnica.
Na dzwonnicy znajdują się dzwony: Maria, Michał, Maksymilian. Po raz pierwszy zabiły 25 marca 1984.
Organy.
W świątyni znajdują się 40-głosowe organy piszczałkowe o trakturze elektro-pneumatycznej, wybudowane w 1993 roku.
Witraż.
W tyle kościoła pozostawiono ogromne okno, aby świątynia była widna. W latach 90. w celu ochrony piszczałek organowych okno zasłonięto witrażem. Kilkuletnie prace ukończono w 1997 r. Przedstawiono w nim historię cudownego obrazu/ikony Matki Bożej Nieustającej Pomocy. Autorem projektu jest Maciej Kauczyński. Wykonanie Pracownie witraży - Krzysztof Paczka, Andrzej Cwilewicz.
Obrazy.
Autorem większości obrazów znajdujących się w świątyni jest Stanisław Dudek. Obrazy w większości są reprodukcją, powieleniem wyobrażeń innych malarzy. Stanisław Dudek jest także odpowiedzialny za bożonarodzeniową szopkę, wielkoczwartkową Ciemnicę i wielkosobotni Grób Pański. 
Kontrowersje.
Od lat 2000. zauważalna jest "lichenizacja" świątyni. Podobnie jak w Licheniu pojawiają się obrazy i figury, które uznane mogą być jako przykład kiczu i tandety. Przejawia się ona również w nadmiernym ozdabianiu i upiększaniu budynku, szczególnie poprzez użycie styropianu. Styropian wykorzystano nie tylko do ornamentów na ścianach i suficie, budowy ołtarzy i ołtarzyków, ale także umieszczono w postaci napisu na ołtarzu głównym. Pod wizerunkiem Michała Archanioła widnieje napis: "Któż jak Bóg", a Matki Bożej: "Do Ciebie, Matko, szafarko łask". Krytyce poddane są szczególnie figury, nie tylko te na terenie kościoła (Czterech Ewangelistów przy wejściu), ale również na terenie parafii (największa krytyka pomnika papieża Jana Pawła II). Planuje się utworzenie komisji estetyki w Radzie Miasta.
Telewizja.
Od 10 czerwca 2010 r. w sieci Telewizji kablowej Tarnobrzeskiej Spółdzielni Mieszkaniowej transmitowany jest całodobowo obraz i dźwięk z kościoła (kanał S7 - 159,25 MHz).

</doc>
<doc id="1844785" url="https://pl.wikipedia.org/wiki?curid=1844785" title="Waldemar Gawron">
Waldemar Gawron

Waldemar Gawron (ur. 1 grudnia 1940 w Dąbrowie Górniczej, zm. 8 stycznia 2015 w Czeladzi) – polski lekkoatleta, specjalista skoku w dal.
Na mistrzostwach Europy w 1962 w Belgradzie zajął 5. miejsce w finale konkursu skoku w dal wynikiem 7,73 m (zwyciężył Igor Ter-Owanesjan skokiem na odległość 8,19 m).
Gawron był mistrzem Polski w skoku w dal w 1962 i wicemistrzem w 1964. W latach 1961-1964 wystąpił w 8 meczach reprezentacji Polski, odnosząc 2 zwycięstwa indywidualne.
Jego rekord życiowy wynosi 7,75 m (2 września 1962 w Łodzi). Startował w klubach Włókniarz Sosnowiec i Śląsk Wrocław. Po zakończeniu kariery sportowej był działaczem lekkoatletycznym w Dąbrowie Górniczej.

</doc>
<doc id="1844787" url="https://pl.wikipedia.org/wiki?curid=1844787" title="Narodowe Zgromadzenie Ludowe (Algieria)">
Narodowe Zgromadzenie Ludowe (Algieria)

Narodowe Zgromadzenie Ludowe ("al-Majlis al-Sha'abi al-Watani") - izba niższa parlamentu Algierii, złożona z 380 członków wybieranych na pięcioletnią kadencję. Deputowani pochodzą z wyborów bezpośrednich, gdzie wijalety są jednocześnie wielomandatowymi okręgami wyborczymi. Liczba mandatów jest im przydzielana proporcjonalnie do ludności. Stosuje się ordynację proporcjonalną. Czynne prawo wyborcze przysługuje wszystkim obywatelom Algierii posiadającym pełnię praw publicznych, którzy najpóźniej w dniu wyborów ukończyli 18. rok życia. Bierne prawo wyborcze posiadają osoby w wieku co najmniej 28 lat, posiadające obywatelstwo Algierii nie krócej niż 5 lat, o uregulowanym stosunku do służby wojskowej. Prawa do kandydowania pozbawieni są niektórzy funkcjonariusze państwowi, m.in. sędziowie i członkowie służb mundurowych.

</doc>
<doc id="1844792" url="https://pl.wikipedia.org/wiki?curid=1844792" title="Osiedle Jagiellońskie (Gniezno)">
Osiedle Jagiellońskie (Gniezno)

Osiedle Jagiellońskie – osiedle mieszkaniowe w dzielnicy Winiary, w północnej części Gniezna.
Na terenie osiedla znajduje się centrum handlowe, Gnieźnieńska Spółdzielnia Mieszkaniowa i biblioteka.
Lokalizacja.
Osiedle Jagiellońskie leży na północ od osiedla Orła Białego i obejmuje obszar wyznaczony następującymi granicami:

</doc>
<doc id="1844793" url="https://pl.wikipedia.org/wiki?curid=1844793" title="Frank McLintock">
Frank McLintock

Francis "Frank" McLintock (ur. 28 grudnia 1939) – szkocki trener i piłkarz. Kawaler Orderu Imperium Brytyjskiego (MBE).
Życiorys.
Swoją karierę zaczął w juniorskim klubie Shawfield. Później występował w Leicester City, Arsenalu i QPR. W 1972 roku został odznaczony Orderem Imperium Brytyjskiego. Po zakończeniu kariery zajął się pracą szkoleniową. Jako trener prowadził Leicester City i Brentford. W 2009 roku McLintock został umieszczony w alei sław angielskiego futbolu.

</doc>
<doc id="1844794" url="https://pl.wikipedia.org/wiki?curid=1844794" title="Rywastygmina">
Rywastygmina

Rywastygmina – organiczny związek chemiczny z grupy karbaminianów, jest inhibitorem acetylocholinoesterazy (AChE) i butyrylocholinoesterazy. Stosowany jest do leczenia otępienia związanego z chorobą Alzheimera i Parkinsona.
Jako lek wydawana jest wyłącznie na receptę. Dawkowanie od 3 do 6–12 mg dobę w dwóch dawkach podzielonych. Nazwy handlowe: "Exelon", "Nimvastid", "Prometax" i "Rivastigmine Teva".

</doc>
<doc id="1844797" url="https://pl.wikipedia.org/wiki?curid=1844797" title="III batalion 50 Pułku Piechoty Strzelców Kresowych">
III batalion 50 Pułku Piechoty Strzelców Kresowych



</doc>
<doc id="1844798" url="https://pl.wikipedia.org/wiki?curid=1844798" title="Osiedle Kazimierza Wielkiego (Gniezno)">
Osiedle Kazimierza Wielkiego (Gniezno)

Osiedle Kazimierza Wielkiego – osiedle mieszkaniowe na Winiarach, w północnej części Gniezna. Na terenie osiedla znajduje się kościół bł. Radzyma Gaudentego, szkoła podstawowa nr 12, Międzyszkolny Ośrodek Sportowy oraz niewielki staw. 
Lokalizacja.
Osiedle Kazimierza Wielkiego leży na północ od osiedla Władysława Łokietka, w sąsiedztwie ogródków działkowych oraz pól uprawnych. Obejmuje obszar wyznaczony ulicami: Gdańską (od wschodu) oraz Biskupińską, która opasa osiedle z pozostałych trzech stron. 

</doc>
<doc id="1844799" url="https://pl.wikipedia.org/wiki?curid=1844799" title="Ayla – The Best of Flash and the Pan">
Ayla – The Best of Flash and the Pan

Ayla – The Best of Flash and the Pan – kolejna składanka zespołu Flash and the Pan, zawierająca piosenki z ich poprzednich albumów.

</doc>
<doc id="1844801" url="https://pl.wikipedia.org/wiki?curid=1844801" title="Parafia Matki Bożej Nieustającej Pomocy w Tarnobrzegu">
Parafia Matki Bożej Nieustającej Pomocy w Tarnobrzegu

Parafia Matki Bożej Nieustającej Pomocy w Tarnobrzegu – parafia rzymskokatolicka, należąca do diecezji sandomierskiej, zlokalizowana na tarnobrzeskim osiedlu Serbinów. Została erygowana w 1980 roku. Obszar parafii obejmuje osiedla Bogdanówka, Piastów, Wymysłów, Borów i Zwierzyniec. Główną świątynią jest kościół Matki Bożej Nieustającej Pomocy. Parafia zarządzana jest przez duchowieństwo diecezjalne, wspierana przez służebniczki starowiejskie do 2018. Według stanu na 2016 rok liczba wiernych wynosi ponad 14 tys. W 1994 roku parafia przystąpiła do Ruchu ku Lepszemu Światu, w rezultacie czego duchowni parafialni realizują swoje zadania duszpasterskie według programu „Nowy Obraz Parafii”.
Erekcja parafii.
Do końca lat siedemdziesiątych XX wieku w Tarnobrzegu znajdowała się jedna parafia, administrowana przez dominikanów. 8 maja 1979 roku biskup Ignacy Tokarczuk polecił księdzu Michałowi Józefczykowi znalezienie miejsca na drugi kościół. Grunt na osiedlu Serbinów pod budowę nowego kościoła został zakupiony od Jana Szczytyńskiego (według danych diecezji sandomierskiej – od Kazimierza Szczytyńskiego). Materiały budowlane i konstrukcję z drewna wykonali parafianie z Lipnicy. 26 maja 1979 roku w południe rozpoczęto montowanie tymczasowego kościoła. Prace ukończono po dziesięciu godzinach. Drewniany kościółek wzniesiony został na planie prostokąta 8 × 20 m. Następnego dnia budynek został konsekrowany przez biskupa Tokarczuka.
Parafia Matki Bożej Nieustającej Pomocy została erygowana przez biskupa 24 czerwca 1980 roku.
Administracja terytorialna.
Obszar parafii Matki Bożej Nieustającej Pomocy został wydzielony z parafii Wniebowzięcia Najświętszej Maryi Panny. 12 grudnia 1983 roku parafia przez sześć lat była siedzibą dekanatu Tarnobrzeg-Północ w diecezji przemyskiej. Status ten utraciła po erygowaniu parafii św. Barbary.
Po wytyczeniu nowych granic diecezji w Polsce 25 marca 1992 roku parafia weszła w skład diecezji sandomierskiej. 14 grudnia 1994 roku parafia została podzielona na siedem rejonów. W 1997 roku, w związku z rozwojem miasta, wydzielono z niej parafię pod wezwaniem Miłosierdzia Bożego.
Parafia obejmuje 32 ulice (nazwy ulic według TERYT): Akacjowa, Bolesława Chrobrego, Bolesława Prusa, Bolesława Śmiałego, Borów, Brzozowa, Bukowa, Dąbrówki, Dębowa, Dr. Michała Marczaka, Elizy Orzeszkowej, Eugeniusza Kwiatkowskiego, Fabryczna, Grabowa, Henryka Sienkiewicza, Jana Matejki, Jaworowa, Jędrusiów, Kasztanowa, Klonowa, Konfederacji Dzikowskiej, Konstytucji 3 Maja, Królowej Jadwigi, Marii Dąbrowskiej, Modrzewiowa, Prof. Stanisława Tarnowskiego, Sandomierska (od numeru 68), Sztygarów, Topolowa, Władysława Łokietka, Wojciecha Kossaka, Zwierzyniecka.
Struktury parafialne.
Kościół parafialny.
Mimo represji na przełomie lat siedemdziesiątych i osiemdziesiątych XX wieku ksiądz Józefczyk kontynuował starania o budowę murowanej świątyni. Pozwolenie zostało uzyskane od władz w 1981 roku, według danych diecezji sandomierskiej – w kwietniu 1982 roku. 24 czerwca 1981 roku rozpoczęto prace budowlane. W listopadzie 1982 roku wmurowano kamień węgielny, pochodzący z bazyliki św. Piotra w Rzymie i z Groty Objawień z Lourdes. W 1987 roku tymczasowy kościółek rozebrano i przeniesiono do parafii św. Barbary, a 26 czerwca 1988 roku biskup Tokarczyk poświęcił nowo powstałą świątynię parafialną. 23 maja 2004 roku konsekracji kościoła dokonał biskup sandomierski Andrzej Dzięga.
Filie, kaplice, kapliczki.
W 1996 roku w parafii funkcjonował kościół filialny na Dzikowie. Gdy rok później na osiedlu erygowano parafię Miłosierdzia Bożego, jego status został zmieniony na kościół parafialny. Od 2009 roku na terenie Cmentarza Komunalnego w Sobowie działa kaplica pw. Wszystkich Świętych, w której odprawiane są msze. Kaplica ma 400-metrową powierzchnię podziemną.
Na osiedlu Borów zlokalizowane są 3 kapliczki: dwie w Lesie Zwierzyniec (w tym zabytkowa kapliczka św. Onufrego), jedna – przy ulicy Litewskiej. Po jednej kapliczce znajduje się przy ulicach Sandomierskiej i Królowej Jadwigi. Przy ulicy Sienkiewicza mieszczą się 4 kapliczki (w tym jedna z 1752 roku i jedna prywatna).
Dom zakonny.
W parafii w latach 1979 -2017 funkcjonował dom zakonny służebniczek starowiejskich ze Zgromadzenia Sióstr Służebniczek Najświętszej Maryi Niepokalanie Poczętej federacji sióstr służebniczek starowiejskich.
Inne miejsca kultu.
Na terenie parafii zlokalizowanych jest 9 krzyży przydrożnych (w tym jeden kamienny z XIX wieku w parku przy pałacu Tarnowskich i jeden na drzewie przy ulicy Litewskiej), 4 figurki (w tym dwie na terenie hospicjum) oraz pomniki: ku czci dzieci nienarodzonych, Jerzego Popiełuszki, Jana Pawła II, Serca Bożego, Jezusa Chrystusa Zmartwychwstałego.
Struktury osobowe.
Duchowieństwo.
Parafia jest administrowana przez duchowieństwo diecezjalne, podlegające biskupowi sandomierskiemu. Poza proboszczem posługę duszpasterską spełnia 6 wikariuszy oraz ksiądz rezydent (stan na sierpień 2018 rok).
Wierni.
Według stanu na 2016 rok parafia liczyła ponad 14 tys. wiernych. Na terenie parafii działają 3 bractwa religijne: Szkaplerza Świętego, Świętego Józefa, Wieczystej Adoracji oraz 48 wspólnot parafialnych (stan na 2016 rok), w tym: 3 kluby, 3 oazy, 2 chory (parafialny i młodzieżowy).
Liturgie.
Odpust parafialny przypada na 27 czerwca.
W dni powszednie w parafii odprawiane są 4 msze, w niedziele i święta – 7 (w okresie wakacyjnym – 8), w dni świąteczne – 6, dodatkowo w roku szkolnym dla dzieci przedszkolnych w niedzielę – 1 msza.
Od 1979 roku w parafii organizowane są nabożeństwa fatimskie.
Duszpasterstwo parafialne.
Program „Nowy Obraz Parafii”.
W 1994 roku parafia przystąpiła do Ruchu ku Lepszemu Światu, w związku z czym został przyjęty program działalności duszpasterskiej „Nowy Obraz Parafii”, mający na celu pogłębienie życia duchowego wspólnoty parafian i zaangażowanie ich w prace społeczne. W ramach programu powstało wiele różnego rodzaju wspólnot oraz inicjatyw społeczno-kulturalnych. Od 1988 roku w parafii funkcjonuje Poradnia Rodzinna dla Narzeczonych i Małżeństw, od 2003 roku – Katolickie Centrum Wolontariatu, w którym udziela się młodzież szkół średnich. Od 1993 roku Stowarzyszenie „Kobiety wobec Przemocy Alkoholowej w Rodzinie” prowadzi świetlicę środowiskową i terapeutyczną dla dzieci i młodzieży (30 miejsc) oraz Punkt Konsultacyjny dla Kobiet Dotkniętych Przemocą i Problemem Alkoholowym, który działa we współpracy z parafialną grupą AA i AL – ANON, tarnobrzeskim bankiem żywności i Państwową Agencją Rozwiązywania Problemów Alkoholowych w Warszawie. Ponadto parafia wspiera następujące organizacje i zrzeszenia katolickie: rodzinny dom dziecka, apteka leków bezpłatnych, noclegownia dla bezdomnych (50 łóżek), biblioteka parafialna, Stowarzyszenie Rodzin Wielodzietnych, stacja Caritas, kluby: Akcji Katolickiej, Stowarzyszenia Rodzin Katolickich, Honorowych Dawców Krwi, Zespół Teatralny „Dwunastka”, Parafialny Klub Sportowy „Wspólnota”, Młodzieżowa Grupa Taneczna Tańców Ludowych, zespoły pieśni i tańca „Lasowiacy” i „Dzikowianie”, orkiestra dęta itd. Od 2009 roku przy parafii utworzono okno życia.
Od 1996 roku w parafii działało hospicjum domowe. W 2001 roku przy kościele powstało Hospicjum im. Świętego o. Pio (10 łóżek), rozbudowane rok później o oddział przy ul. Dąbrówki (30 łóżek) z dodatkowym oddziałem psychiatrycznym.
Oświata.
Parafia prowadzi Niepubliczny Żłobek „Nazaret” oraz przedszkole, które rozpoczęło działalność od września 1985 roku jako Niepubliczne Przedszkole Ochronka św. Józefa. Prowadziły je pracujące przy parafii służebniczki starowiejskie. Od września 2011 roku placówka działa pod nazwą Katolickie Przedszkole im. św. Józefa w Tarnobrzegu i mieści się w dwóch budynkach.
16 października 2007 roku powołano Katolickie Stowarzyszenie Oświatowe im. bł. Edmunda Bojanowskiego w Tarnobrzegu, którego inicjatorami byli proboszcz Michał Józefczyk i Janusz Czapla, powołany na przewodniczącego organizacji. Stowarzyszenie miało za zadanie wspierać parafię w utworzeniu Zespołu Szkół Katolickich im. Jana Pawła II w Tarnobrzegu. 15 września 2008 roku w zespole otworzono szkołę podstawową i gimnazjum, a od września 2012 roku w budynku gimnazjum rozpoczęło działalność także liceum. Placówki są zarządzane przez parafię.
Media parafialne.
W parafii wydawany jest miesięcznik „Serbinowskie Dzwony” (od 1992 roku, nakład 250 egz.), tygodnik „Nieustająca Pomoc” z programem liturgii i ogłoszeniami parafialnymi, nieregularnik Ruchu dla Lepszego Świata „Otwarte Serca”. Z parafii całodobowo jest transmitowany obraz i dźwięk kościoła w sieci kablowej Tarnobrzega oraz w Internecie na stronie Parafii Serbinów. Działalność Kanału Telewizyjnego Katolickiej Telewizji Serbinów od 2015 roku wspiera Stowarzyszenie „Katolicka Telewizja Serbinów”.

</doc>
<doc id="1844803" url="https://pl.wikipedia.org/wiki?curid=1844803" title="Parafia MB Nieustającej Pomocy w Tarnobrzegu">
Parafia MB Nieustającej Pomocy w Tarnobrzegu



</doc>
<doc id="1844807" url="https://pl.wikipedia.org/wiki?curid=1844807" title="Kim Hyun-Ki">
Kim Hyun-Ki



</doc>
<doc id="1844808" url="https://pl.wikipedia.org/wiki?curid=1844808" title="Judy Budnitz">
Judy Budnitz

Judy Budnitz (ur. 1973 w Atlancie, stan Georgia) – amerykańska powieściopisarka, autorka opowiadań.
Dorastała w Atlancie. Ukończyła studia na Harvardzie oraz New York University. W swojej twórczości chętnie posługuje się elementami fantastycznymi, nawiązującymi do konwencji realizmu magicznego. W 1998 wydała debiutancki zbiór opowiadań "Flying Leap", rok później ukazała się jej pierwsza powieść "Gdybym ci kiedyś powiedziała" ("If I Told You Once"), na poły baśniowa saga rodzinna, napisana z perspektywy czterech pokoleń kobiet. Na język polski przetłumaczono także drugi tom opowiadań Budnitz, zatytułowany "Ładne duże amerykańskie dziecko" ("Nice Big American Baby").

</doc>
<doc id="1844810" url="https://pl.wikipedia.org/wiki?curid=1844810" title="Listopad 2009 w sporcie">
Listopad 2009 w sporcie



</doc>
<doc id="1844811" url="https://pl.wikipedia.org/wiki?curid=1844811" title="Asan Tahtahunow">
Asan Tahtahunow



</doc>
<doc id="1844812" url="https://pl.wikipedia.org/wiki?curid=1844812" title="Święto Ognia">
Święto Ognia

Święto Ognia (hiszp. "Fallas de Valencia" lub "Fiesta de Las Fallas") – hiszpańskie święto o charakterze festiwalu odbywające się co roku w marcu w Walencji.
Głównym elementem święta są rzeźby tworzone z kartonu, plastrów, wosku i drewna, wykonywane według projektów zawodowych artystów plastyków, które płoną na ulicach miasta w ostatnim dniu świąt - 19 marca. 
Każdej grupie rzeźb towarzyszy mniejsza grupa, wykonana przez dzieci z danej dzielnicy lub osiedla, tę mniejszą grupę nazywamy 'ninots' (dziecięca).
Historia.
Początki święta w Walencji sięgają XVI wieku, kiedy to tutejsi cieśle postanowili uczcić swego patrona św. Józefa, paląc konstrukcje tworzone z drewnianych odpadów. Z czasem niektóre z nich zaczęły przybierać kształty ludzkie, by ostatecznie przekształcić się w formy znane współcześnie oraz karykatury znanych osób. Wiele źródeł historycznych sięga również do czasów Cesarstwa rzymskiego, gdy na fiestach zwanych saturnaliami żegnano zimę. Dzisiejsza zabawa jest mieszaniną obu źródeł. Zachowane są przy tym silne motywy religijne (zwłaszcza oddawanie czci Matce Boskiej Osób Opuszczonych) oraz elementy świeckie.
Obchody fallas.
Współczesne "falle" to ogromne, kolorowe monumenty. Nadal są prześmiewczym wyrazem opinii publicznej na bieżące, lokalne tematy. Montuje się je na początku marca na ulicach Walencji. Każda posiada temat dla dorosłych i dla dzieci. Wtapiają się one w tło miasta, tworząc harmonijną, bajkową przestrzeń. Najważniejsze falle w Walencji to: Nou Campanar, Na Jordana, El Pilar, Convento Jerusalen, Plaza del Ayuntamiento. Są one podziwiane i premiowane.
Każda falla jest centrum lokalnego stowarzyszenia. 16 marca fallery i fallerzy zakładają swoje tradycyjne stroje. Odbywa się przemarsz przez miasto wszystkich uczestników oraz wybranie najładniejszej fallery zarówno w kategorii dorosłych, jak również dzieci oraz odbiera się nagrody przyznawane przez urząd miasta za najciekawsze i najładniejsze falle.
Wieczorem odbywa się "cabalgata", czyli przemarsz przez miasto lokalnych orkiestr, odbywają się pokazy jazdy konnej, a następnie trwa całonocna zabawa aż do rana.
Następnego dnia ma miejsce "ofrenda" i jest to ofiara kwiatów Matce Boskiej. Przez miasto wówczas maszerują wystrojone fallery, niosąc ze sobą bukiet kwiatów, na koniec bukiety układane są na drewnianym rusztowaniu znajdującym się przed bazyliką na Plaza De La Virgen, tworzącym stożek wokół rzeźby Matki Boskiej.
Podczas "Las Fallas" począwszy od 1 marca na Plaza del Ayuntamiento codziennie o godzinie 14-tej odbywa się "La Mascleta" - pięciominutowy pokaz huku i dymu petard.
Całe święto trwa do 19 marca, kiedy to w nocy wszystkie falle zostają spalone.

</doc>
<doc id="1844813" url="https://pl.wikipedia.org/wiki?curid=1844813" title="Janina II">
Janina II

Janina II ("Warepski, Warępski, Janina odm.") – polski herb szlachecki z nobilitacji.
Opis herbu.
Opis zgodnie z klasycznymi regułami blazonowania:
W polu czerwonym tarcza srebrna.
Klejnot: ogon pawi.
Labry: czerwone podbite srebrem.
Najwcześniejsze wzmianki.
Nadany Tomaszowi Warępskiemu 19 stycznia 1550. Herb powstał przez adopcję do herbu Janina.
Herbowni.
Warepski - Warępski.

</doc>
<doc id="1844814" url="https://pl.wikipedia.org/wiki?curid=1844814" title="Zabijaczny Żleb">
Zabijaczny Żleb

Zabijaczny Żleb (słow. "Zabijačný žľab") – żleb w słowackich Tatrach Zachodnich. Opada spod grani pomiędzy Ostrą (1764 m) a przełęczą Przysłop (1680 m) we wschodnim kierunku do Doliny Bobrowieckiej Liptowskiej. Żlebem tym spływa niewielki potok uchodzący do Potoku z Polany, a zimą schodzą nim lawiny.

</doc>
<doc id="1844820" url="https://pl.wikipedia.org/wiki?curid=1844820" title="Preußen Breslau">
Preußen Breslau

Preußen Breslau – niemiecki nieistniejący klub sportowy piłki nożnej z siedzibą we Wrocławiu, założony 15 grudnia 1902. Na początku XX wieku występował w rozgrywkach Südostdeutscher Fussball Verband (Południowo-wschodniego Niemieckiego Związku Piłkarskiego). W sezonie 1912/13 klub pokonał Britannię Posen 1:0 w meczu kwalifikacyjnym o awans do rozgrywek pucharowych o mistrzostwo Niemiec. W półfinale przegrał z Askanią Forst 1:2, ale oprotestował wynik i mecz był powtórzony. Jednak i w powtórzonym meczu Askania na wyjeździe pokonała 2:1 wrocławian. W 1913 połączył się z klubem Verein Breslauer Sportfreunde, który do 1911 roku nazywał się SC 1904 Breslau, tworząc klub Vereinigte Breslauer Sportfreunde, który w 1945 został rozwiązany.

</doc>
<doc id="1844822" url="https://pl.wikipedia.org/wiki?curid=1844822" title="Parafia św. Elżbiety w Cieszynie">
Parafia św. Elżbiety w Cieszynie

Parafia Świętej Elżbiety – parafia rzymskokatolicka znajdująca się w Cieszynie. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 roku do parafii należało 4100 rzymskichkatolików.
Historia parafii związana jest z zakonem sióstr elżbietanek, które sprowadziły się do Cieszyna w 1754, pierwotnie do budynku, w którym mieści się dziś Poczta Polska na rynku. Nowy klasztor i obecny kościół parafialny poświęcone zostały w 1903, w 1973 ustanowiono tu stację duszpasterską, a samodzielną parafię erygowano 27 grudnia 1980 roku. Patronką parafii jest św. Elżbieta Węgierska.

</doc>
<doc id="1844823" url="https://pl.wikipedia.org/wiki?curid=1844823" title="Rokitowiec (Dolina Jałowiecka)">
Rokitowiec (Dolina Jałowiecka)

Rokitowiec lub Rokitowy Żleb (słow. "Rakytovec") – żleb w słowackich Tatrach Zachodnich, w orograficznie prawych zboczach Doliny Bobrowieckiej Liptowskiej, w bocznej grani odchodzącej od Siwego Wierchu w południowym kierunku. W górnej części żleb rozwidla się na 2 ramiona: jedno podchodzi pod grań pomiędzy Siwym Wierchem (1805 m) a przełęczą Siwa Przehyba (1650 m), drugie pod Siwą Przehybę. Wylot żlebu znajduje się nieco poniżej Bobrowieckiej Polany. Żlebem tym spływa niewielki potok uchodzący do Potoku z Polany, a zimą schodzą nim lawiny.

</doc>
<doc id="1844824" url="https://pl.wikipedia.org/wiki?curid=1844824" title="Bunkier GO-42">
Bunkier GO-42

Bunkier GO-42 ("Obiekt Państwowy Nr 42", ros. государственный объект ГО-42) – dawny bunkier na terenie Moskwy, zbudowany w 1956 na wypadek ataku atomowego.
Od 2006 funkcjonuje jako ogólnodostępne dla zwiedzających Muzeum Zimnej Wojny (ros. Музей холодной войны). Liczy 4 podziemne tunele na głębokości 60 m i powierzchnię ok. 7000 m².

</doc>
<doc id="1844825" url="https://pl.wikipedia.org/wiki?curid=1844825" title="Parafia św. Jerzego w Cieszynie">
Parafia św. Jerzego w Cieszynie

Parafia pw. Świętego Jerzego – parafia rzymskokatolicka znajdująca się w Cieszynie. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 w granicach parafii zamieszkiwało 2500 katolików.
Historia.
Pierwsza wzmianka o kościele na Frysztackim Przedmieściu pochodzi z 1424. Do 1882 przy kościele działał pierwszy cieszyński szpital, "dom biednych", a w ostatnim roku jego funkcjonowania zmarł tu Karol Miarka. Parafię erygowano 2 czerwca 1980.
Obszar.
Na obszarze parafii leżą ulice: Bucewicza 16 i 18, Chopina nr 1-35, Folwarczna, Frysztacka 1-61, Gołębia, Górny Chodnik, Hażlaska 1-85, Ks. Janusza, Św. Jerzego, Krzywa, Liburnia 1-17, Ligonia, Łukowa, Moniuszki 14-26, Piękna, Singera, Słoneczna, Szymanowskiego 10-14, Wesoła, Wysoka.

</doc>
<doc id="1844826" url="https://pl.wikipedia.org/wiki?curid=1844826" title="Lac-Saint-Jean-Est">
Lac-Saint-Jean-Est

Lac-Saint-Jean-Est – regionalna gmina hrabstwa (MRC) w regionie administracyjnym Saguenay–Lac-Saint-Jean prowincji Quebec, w Kanadzie. Stolicą jest miasto Alma. Składa się z 18 gmin: 3 miast, 8 gmin, 1 wsi, 2 parafii i 4 terytoriów niezorganizowanych.
Lac-Saint-Jean-Est ma 52 520 mieszkańców. Język francuski jest językiem ojczystym dla 99,2%, angielski dla 0,4% mieszkańców (2011).

</doc>
<doc id="1844829" url="https://pl.wikipedia.org/wiki?curid=1844829" title="Andrzej Kasprzak (koszykarz)">
Andrzej Kasprzak (koszykarz)

Andrzej Zdzisław Kasprzak (ur. 14 marca 1946 w Lublinie) – polski koszykarz, reprezentant Polski, olimpijczyk.
Wychowanek Lublinianki, w której to spędził całą swoją karierę koszykarską. W 1972 roku zajął drugie miejsce na liście najlepszych strzelców polskiej ligi z łączną liczbą 873 zdobytych punktów. W 1974 roku uplasował się w tej kategorii na piątym miejscu (804), w 1968 na szóstym (415 punktów), natomiast w 1969 (362) i 1970 (384) był dziesiąty. Wieloletni reprezentant Polski. Brał dwukrotnie udział na letnich Igrzyska Olimpijskich: w 1968 roku w Meksyku, a następnie cztery lata później Monachium (1972). W barwach biało-czerwonych rozegrał 98 spotkań, notując 461 punktów.
Żonaty, nadal mieszka w Lublinie. Przez wiele lat pracował w Wojsku Polskim, w stopniu starszego sierżanta sztabowego. Córka Kasprzaka jest koszykarką Wisły Kraków.

</doc>
<doc id="1844831" url="https://pl.wikipedia.org/wiki?curid=1844831" title="Parafia św. Marii Magdaleny w Cieszynie">
Parafia św. Marii Magdaleny w Cieszynie

Parafia pw. świętej Marii Magdaleny – parafia rzymskokatolicka znajdująca się w Cieszynie. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 w granicach parafii zamieszkiwało 8400 katolików.
Jest to najstarsza parafia w Cieszynie, erygowano ją już w XIII wieku. Pierwotny kościół parafialny, drewniany, mieścił się w miejscu dzisiejszego Teatru im. A. Mickiewicza na Placu Teatralnym. W pierwszej połowie XVI wieku cieszyński książę Kazimierz II przebudował go na murowany. W okresie reformacji, w 1545 r. gdy samodzielną władzę obejmował książę Wacław III Adam, miasto miało już przeważający charakter luterański, sam ksiądz dziekan Jan miał już żonę i dzieci. Po epidemii "morowego powietrza" w mieście założono cmentarz i wybudowano na nim z fundacji Katarzyny Sydonii kościół cmentarny św. Trójcy, początkowo o charakterze drewnianym i ewangelickim. W 1594 r. przebudowany został na murowany w stylu gotyckim. W 1610 roku książę Adam Wacław zmienia wyznanie na katolickie i odbiera ewangelikom kościół parafialny, okresowo zostawiając kościół św. Trójcy. Od 1654 r. wzmaga się kontrreformacja, a w 1670 r. do Księstwa Cieszyńskiego docierają pierwsi dwaj jezuici. W wyniku następujących po tym prześladowań ewangelików w 1679 r. w mieście doliczono się już tylko 4 obywatelki tego wyznania. Po pożarze miasta w 1789 r. kościół parafialny na obecnym Placu Teatralnym nie został już odbudowany. W tym samym roku Dominikanie opuścili na zawsze Cieszyn, a klasztorny kościół pw. Najświętszej Maryi Panny został przekazany parafii pw. św. Marii Magdaleny i stał się nowym kościołem parafialnym.
Do 1785 roku parafia obejmowała oprócz Cieszyna i jego przedmieść dodatkowo kilkanaście wsi. Były to: Bobrek, Boguszowice, Gułdowy, Gumna, Kalembice, Kisielów, Krasna, Ligota Alodialna, Łąki, Marklowice, Mnisztwo, Mosty koło Cieszyna, Ogrodzona, Pastwiska, Pogwizdów, Sibica, Zamarski i Żuków Dolny.
Po reorganizacji sieci parafialnej w 1785 roku wyłączone zostały Brzezówka, Marklowice i Pogwizdów (parafia pw. św. Jana Nepomucena w Pogwizdowie), Kisielów i Ogrodzona (parafia pw. św. Mateusza Apostoła w Ogrodzonej) oraz Łąki (parafia w Łąkach). W 1811 roku Żuków Dolny został przyłączony do parafii w Ropicy.
Najstarsze księgi metrykalne sięgają 1628 roku, kiedy to kościół parafialny powrócił w ręce katolików. Od tej daty prowadzone są księgi chrztów i ślubów, zgonów zaś od 1692 roku. W księgach znajdują się niewielkie luki. Brakuje tomu księgi chrztów z lat 1642-1654 oraz zgonów z lat 1743-1774. Księgi prowadzono początkowo po łacinie, od końca XVIII wieku w języku niemieckim. Odpisy z początku XX wieku są sporządzone już w języku polskim.

</doc>
<doc id="1844832" url="https://pl.wikipedia.org/wiki?curid=1844832" title="Le Domaine-du-Roy">
Le Domaine-du-Roy

Le Domaine-du-Roy – regionalna gmina hrabstwa (MRC) w regionie administracyjnym Saguenay–Lac-Saint-Jean prowincji Quebec, w Kanadzie. Stolicą jest miasto Roberval. Składa się z 10 gmin: 2 miast, 5 gmin, 1 wsi, 1 parafii i 1 terytorium niezorganizowanego.
Le Domaine-du-Roy ma 31 870 mieszkańców. Język francuski jest językiem ojczystym dla 98,6%, angielski dla 0,3% mieszkańców (2011).

</doc>
<doc id="1844833" url="https://pl.wikipedia.org/wiki?curid=1844833" title="Mort Castle">
Mort Castle

Mort Castle (właśc. Morton Castle) (ur. w 1946 roku w Chicago w stanie Illinois), amerykański pisarz, nauczyciel pisarstwa, twórca horrorów.
Jako pisarz horrorów oraz nauczyciel pisarstwa Castle ma w dorobku ponad 350 publikacji obejmujących artykuły, opowiadania oraz kilka powieści takich jak: "Obcy" ("The Strangers", 1984) oraz "Zagubione dusze" ("Cursed Be the Child", 1990). 
Pierwsza powieść Morta Castle: "ESP Attack" została opublikowana w 1967 roku. Od tego czasu zaczął pisać do różnych magazynów literackich. W międzyczasie był również muzykiem, komikiem, hipnotyzerem, nauczycielem angielskiego (przez 11 lat), redaktorem magazynów i scenarzystą komiksów. 
Obecnie wraz ze swoją żoną mieszka we wsi Crete w stanie Illinois. Wykłada na Columbia College Chicago oraz jest redaktorem "Doorways Magazine". Jako nauczyciel pisarstwa jest też częstym gościem konferencji poświęconych pisaniu, na których wygłosił już ponad 800 prezentacji. Książka pod jego redakcją "Writing Horror" stała się „biblią” dla początkujących autorów horrorów. 
Za swoje opowiadania Castle był nominowany do wielu nagród, m.in. Nagrody Pulitzera oraz Nagrody Brama Stokera. 

</doc>
<doc id="1844834" url="https://pl.wikipedia.org/wiki?curid=1844834" title="Andreas Stjernen">
Andreas Stjernen

Andreas Kolset Stjernen (ur. 30 lipca 1988 w Levanger) – norweski skoczek narciarski. Drużynowy złoty medalista Zimowych Igrzysk Olimpijskich 2018 oraz Mistrzostw Świata w Lotach Narciarskich 2018, srebrny medalista mistrzostw świata z 2017 w drużynie męskiej oraz brązowy z 2019 w drużynie mieszanej. Zdobywca Pucharu Świata w lotach 2017/2018, zwycięzca Pucharu Kontynentalnego 2011/2012. Syn Hroara Stjernena.
Przebieg kariery.
12 grudnia 2004 zadebiutował w zawodach Pucharu Kontynentalnego w Brotterode, gdzie zajął 49. miejsce. We wrześniu 2005 w Predazzo zadebiutował w zawodach FIS Cup, zdobywając równocześnie pierwsze punkty. W najlepszej trzydziestce Pucharu Kontynentalnego znalazł się po raz pierwszy 12 marca 2006 w Bischofshofen, zajmując 28. miejsce.
W mistrzostwach świata juniorów wystąpił trzykrotnie w latach 2005–2007. Najwyższym miejscem, jakie zajął indywidualnie, było 19. z 2006 roku. W drużynie dwukrotnie – w 2006 i 2007 – był piąty.
8 marca 2009 zajął 8. miejsce w zawodach Pucharu Kontynentalnego. 15 marca otrzymał szansę na debiut w Pucharze Świata. Odpadł w kwalifikacjach do zawodów na mamuciej skoczni w Vikersund. W sezonie 2009/2010 zdobył pierwsze punkty Pucharu Świata. 5 grudnia 2009 w Lillehammer, zajął 19. miejsce. Punkty zdobywał również w Sapporo (gdzie był 17.) i w Oslo. Kilkukrotnie zajął miejsce w najlepszej dziesiątce Pucharu Kontynentalnego. 30 stycznia 2010 w Iron Mountain był drugi. 15 stycznia 2011 zajął 8. miejsce w zawodach Pucharu Świata w Sapporo. Poza tym występem jeszcze trzykrotnie zajął miejsca w trzeciej dziesiątce cyklu. W Pucharze Kontynentalnym dwukrotnie stał na podium: 19 lutego był 2. w Kranju, a 5 marca zwyciężył w Kuopio.
W Pucharze Kontynentalnym 2011/2012 regularnie zajmował miejsca w najlepszej dziesiątce. W styczniu dwukrotnie zwyciężył w Sapporo, a następnie zdobył tam punkty w Pucharze Świata. Między 17 a 19 lutego w Oslo trzykrotnie wygrał zawody Pucharu Kontynentalnego. W marcu startował już w Pucharze Świata, najwyższe, trzynaste, miejsce zajmując w tym samym mieście. Zwyciężył w klasyfikacji generalnej Pucharu Kontynentalnego 2011/2012.
Od początku sezonu 2012/2013 startował w Pucharze Świata. Do połowy stycznia 2013 najwyższym miejscem, jakie zajął, było 14. 26 stycznia wystartował w zawodach na mamuciej skoczni Vikersundbakken w Vikersund. Zajął w nich 4. miejsce, a dzień później był 8. Miejsca w pierwszej dziesiątce (czwarte i piąte) zajmował też tydzień później w Harrachowie. 16 lutego 2013 na skoczni im. Heiniego Klopfera w Oberstdorfie po raz pierwszy w karierze stanął na podium, zajmując w zawodach 2. miejsce. Wystąpił na Mistrzostwach Świata w Narciarstwie Klasycznym 2013. Indywidualnie był 13. na skoczni normalnej i 18. na skoczni dużej. W zawodach drużynowych zajął 4. miejsce. Zajął trzecie miejsce w klasyfikacji generalnej Pucharu Świata w lotach narciarskich 2012/2013. W Pucharze Świata był dziewiętnasty.
8 marca 2019 ogłosił decyzję, że po turnieju Raw Air zakończy sportową karierę. Ostatecznie nie zdecydował się na występ podczas konkursów na Vikersundbakken w Vikersund. Jego ostatnim występem w Pucharze Świata był konkurs na skoczni Granåsen w Trondheim 14 marca 2019, gdzie zajął drugie miejsce.

</doc>
<doc id="1844835" url="https://pl.wikipedia.org/wiki?curid=1844835" title="360 pułk piechoty">
360 pułk piechoty



</doc>
<doc id="1844837" url="https://pl.wikipedia.org/wiki?curid=1844837" title="José Luís Peixoto">
José Luís Peixoto

José Luís Peixoto (ur. 4 września 1974 w Galveias), portugalski pisarz i poeta.
Studiował na Universidade Nova de Lisboa (język angielski i niemiecki). Po ich ukończeniu pracował jako nauczyciel, m.in. w Republice Zielonego Przylądka. Wcześnie - jako poeta i prozaik - debiutował, trzykrotnie otrzymywał nagrodę dla młodych twórców Prize Jovens Criadores (1997, 1998, 2000). Jest autorem powieści, trzech zbiorów poezji, a także sztuk teatralnych. Jest tłumaczony na wiele języków, w Polsce się ukazała jego powieść "Puste spojrzenie" ("Nenhum olhar") z 2000 roku. Jej akcja rozgrywa się w bezimiennym miasteczku, w którym w pewnym sensie zatrzymał się czas - dwa pokolenie mieszkańców "powtarzają" zachowania rodziców. Książka została uhonorowana Prémio Literário José Saramago.

</doc>
<doc id="1844838" url="https://pl.wikipedia.org/wiki?curid=1844838" title="Jose Luis Peixoto">
Jose Luis Peixoto



</doc>
<doc id="1844839" url="https://pl.wikipedia.org/wiki?curid=1844839" title="Megaregion">
Megaregion

Megaregion (t. megaregion fizycznogeograficzny) – wielkopowierzchniowa jednostka podziału fizycznogeograficznego, wyróżniona przede wszystkim na podstawie uwarunkowanych neotektonicznie makroform ukształtowania powierzchni. Megaregiony są najwyższymi i największymi jednostkami regionalizacji fizycznogeograficznej - wyróżnia się je w obrębie kontynentów (części świata). 
W regionalizacji fizycznogeograficznej zgodnej z uniwersalną klasyfikacją dziesiętną Międzynarodowej Federacji Dokumentacji megaregiony oznacza się jedną cyfrą. W Europie wyróżnia się dziewięć megaregionów: 
I. Europa Północna 
II. Europa Zachodnia 
III. Europa Południowa 
IV. Europa Wschodnia 
W granicach megaregionów wyróżnia się mniejsze jednostki - prowincje. 

</doc>
<doc id="1844840" url="https://pl.wikipedia.org/wiki?curid=1844840" title="Parafia Imienia Najświętszej Maryi Panny w Cieszynie">
Parafia Imienia Najświętszej Maryi Panny w Cieszynie

Parafia pw. Imienia Najświętszej Maryi Panny – parafia rzymskokatolicka znajdująca się w Cieszynie, w dzielnicy Bobrek. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 roku do parafii należało 2700 wiernych.
W 1900 na bobreckim cmentarzu wzniesiono kapliczkę i dzwonnicę. Budynek obecnego kościoła parafialnego wybudowano w latach 1909-1910, jako filialny parafii św. Marii Magdaleny w Cieszynie. Bobrek włączono w granice Cieszyna w 1932, a samodzielną parafię erygowano 25 grudnia 1957.

</doc>
<doc id="1844843" url="https://pl.wikipedia.org/wiki?curid=1844843" title="Japonia widziana oczyma 20 autorów">
Japonia widziana oczyma 20 autorów

Japonia widziana oczyma 20 autorów – francusko-japoński projekt komiksowy, którego zwieńczeniem była wydana w 2005 roku antologia komiksowa. Na zaproszenie mieszkającego w Tokio francuskiego twórcy komiksowego Frédéderica Boileta do Japonii przyjechała grupa twórców z Francji. Wraz ze swoimi japońskimi kolegami po fachu stworzyli 18 opowiadań komiksowych. Obcokrajowcy skupiali się głównie na swojej wizycie w Japonii i wrażeniach, Japończycy tworzyli historie obyczajowe, nawiązujące do legend i życia codziennego.
Antologia jest częścią większego projektu, w ramach którego wyszły m.in. podobne antologie China i Korea. Polskie wydanie ukazało się w 2009 roku nakładem wydawnictwa Hanami.
Spis opowiadań.
Wersje.
W wersji japońskiej opowiadanie "Słonecznik" zostało zastąpione opowiadaniem "Team Player". Opowiadania "Osaczańska robota" i "Fałszywy trop" pojawiają się jedynie w wydaniu polskim i powstały specjalnie na jego potrzeby.

</doc>
<doc id="1844844" url="https://pl.wikipedia.org/wiki?curid=1844844" title="Giovanni Battista Moroni">
Giovanni Battista Moroni

Giovanni Battista Moroni (ur. 1520/24 w Albino k. Bergamo, zm. 5 lutego 1578 w Bergamo) – włoski malarz okresu manieryzmu; portrecista.
Życie i twórczość.
Jako kilkunastoletni chłopiec został uczniem Moretta w Brescii.
Pierwsze artystyczne kroki stawiał w Trydencie, w czasie obrad soboru powszechnego (1545-1563), przesiąkając kulturą rodzącej się kontrreformacji. Przebywał tam w latach 1548 oraz 1551, malując m.in. obrazy nastawy ołtarzowej do bazyliki Santa Maria Maggiore.
Działał głównie w Bergamo i okolicach. Początkowo malował obrazy religijne, głównie ołtarzowe, dla kościołów w Brescii, Albino, Gorlago, Trydencie i Bergamo nawiązujące do stylu Lorenza Lotta. Zasłynął jednak przede wszystkim jako twórca znakomitych portretów wyróżniających się głębią psychologiczną, chłodną gamą kolorystyczną i doskonałym warsztatem malarskim. Cenił je sam Tycjan, który polecał mu osoby, których sam nie miał czasu malować: „Biegnijcie do niego, będziecie zadowoleni”. Portretował przedstawicieli lokalnej arystokracji i duchowieństwa, innych artystów oraz zwykłych ludzi pogrążonych w myślach lub zajętych codziennymi sprawami. Szczególnie często malował mężczyzn w czerni (najmodniejszym wówczas kolorze), kontrastując ciemne całopostaciowe sylwetki z subtelnymi odcieniami szarości i srebra w tle. Najbardziej znanym jego dziełem jest "Portret krawca" – jeden z pierwszych przykładów portretu rodzajowego (wizerunku człowieka zajętego pracą, nie zaś pozującego).
Jego ostatnim dziełem jest monumentalny (ukończony przez ucznia artysty – Francesca Terziego, 1525-1691) fresk "Sąd Ostateczny" w kościele San Pancrazio w Gorlago inspirowany dziełem Michała Anioła z Kaplicy Sykstyńskiej.
Twórczość Moroniego wywarła duży wpływ na innych artystów, m.in. Fra Gargalia i Pietra Longhiego.

</doc>
<doc id="1844846" url="https://pl.wikipedia.org/wiki?curid=1844846" title="Bunkier Stalina w Samarze">
Bunkier Stalina w Samarze

Bunkier Stalina (ros. Бункер Сталина) – radziecki kompleks podziemnych pomieszczeń w Samarze nad Wołgą w Rosji.
Historia miejsca.
Został zbudowany w 1942 w ciągu zaledwie kilku miesięcy. Był przeznaczony jako alternatywna kwatera główna dla radzieckiego dyktatora Józefa Stalina w razie zajęcia Moskwy przez nazistów.
Od 1991 częściowo udostępniony dla zwiedzających. Mieszczące się w nim muzeum jest jedną z atrakcji turystycznych miasta.

</doc>
<doc id="1844848" url="https://pl.wikipedia.org/wiki?curid=1844848" title="Parafia Najświętszego Serca Jezusowego w Cieszynie">
Parafia Najświętszego Serca Jezusowego w Cieszynie

Parafia pw. Najświętszego Serca Jezusowego – parafia rzymskokatolicka znajdująca się w Cieszynie, w dzielnicy Krasna. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 w granicach parafii zamieszkiwało niespełna 600 katolików.
Kaplicę cmentarną w Krasnej wybudowano w 1901 i należała ona do parafii św. Marii Magdaleny w Cieszynie. Krasną do Cieszyna włączono w 1973 i w tym samym roku ustanowiono stację duszpasterską obejmującą również Mnisztwo. Samodzielną parafię erygowano 2 czerwca 1989. W 2009 msze św. zaczęto odprawiać w nowym budynku kościoła wybudowanym obok starego, który w następnych latach został rozebrany.

</doc>
<doc id="1844851" url="https://pl.wikipedia.org/wiki?curid=1844851" title="Le Fjord-du-Saguenay">
Le Fjord-du-Saguenay

Le Fjord-du-Saguenay – regionalna gmina hrabstwa (MRC) w regionie administracyjnym Saguenay–Lac-Saint-Jean prowincji Quebec, w Kanadzie. Stolicą jest miejscowość Saint-Honoré. Składa się z 16 gmin: 12 gmin (municipalités), 1 parafii i 3 terytoriów niezorganizowanych.
Le Fjord-du-Saguenay ma 20 465 mieszkańców. Język francuski jest językiem ojczystym dla 99,4%, angielski dla 0,4% mieszkańców (2011).

</doc>
<doc id="1844853" url="https://pl.wikipedia.org/wiki?curid=1844853" title="Daraszkiewicz">
Daraszkiewicz

Daraszkiewicz (lit. Dereškevičius):

</doc>
<doc id="1844854" url="https://pl.wikipedia.org/wiki?curid=1844854" title="Zero z Akutan">
Zero z Akutan

Zero z Akutan, znane również jako Zero Kogi oraz Zero z Aleutów – egzemplarz japońskiego myśliwca Mitsubishi A6M Zero typu 0, modelu 21, który rozbił się podczas II wojny światowej na wyspie Akutan, wchodzącej w skład znajdującego się w obrębie należącego do Stanów Zjednoczonych ówczesnego Terytorium Alaski archipelagu Aleutów.
Amerykanie przejęli Zero z Akutan w lipcu 1942, stało się ono drugim zdatnym do użytku samolotem tego typu przechwyconym przez Stany Zjednoczone w czasie wojny oraz pierwszym, który wzbił się w powietrze. Po dokonaniu niezbędnych napraw amerykańscy piloci poddali maszynę serii badań w locie. W rezultacie przeprowadzonych badań pozyskano informacje, dzięki którym amerykańscy stratedzy mogli opracować taktyki pomocne w pokonaniu tego podstawowego myśliwca Japońskiej Cesarskiej Marynarki Wojennej.
Zero z Akutan określano mianem „zdobyczy nieomal bezcennej dla Stanów Zjednoczonych” oraz „najprawdopodobniej jednej z najbardziej istotnych zdobyczy całej wojny na Pacyfiku”. Japoński historyk Masatake Okumiya wyraził pogląd, że przejęcie tego samolotu było wydarzeniem „o nie mniejszej doniosłości” niż japońska porażka pod Midway oraz że „znacząco przyspieszyło ostateczną kapitulację Japonii”. Z drugiej jednak strony, nie brak krytyków, takich jak John Lundstrom, kwestionujących „twierdzenia, jakoby dopiero analiza myśliwca Kogi umożliwiła opracowanie taktyki skutecznego zwalczania tego obrosłego legendą samolotu”.
Zero z Akutan uległo zniszczeniu w wyniku wypadku podczas lotów treningowych w 1945. Fragmenty wraku eksponowane są w kilkunastu muzeach rozsianych po całych Stanach Zjednoczonych.
Mitsubishi A6M Zero.
Podczas wybuchłej w 1937 drugiej wojny japońsko-chińskiej ataki chińskich myśliwców na japońskie bombowce wymusiły na Japończykach opracowanie koncepcji myśliwca eskortowego. Ograniczony zasięg Mitsubishi A5M „Claude”, używanego w tym właśnie charakterze, przesądził o zamówieniu przez Sztab Lotnictwa Japońskiej Marynarki Wojennej Mitsubishi A6M Zero, mającego pełnić rolę myśliwca dalekiego zasięgu operującego zarówno z położonych na lądzie lotnisk, jak i pokładów lotniskowców.
Oblatane w 1939 Zero posiadało ponadprzeciętną sterowność oraz dużą lekkość konstrukcji, dzięki czemu przeważało zwrotnością oraz zasięgiem nad dowolnym użytkowanym ówcześnie myśliwcem na świecie. Przewyższało pod tym względem także każdy aliancki myśliwiec, jaki mogło napotkać przez pierwsze dwa lata wojny. Aby osiągnąć takie parametry (niskie obciążenie powierzchni nośnej), japońscy inżynierowie świadomie zrezygnowali z rozwiązań zmniejszających skuteczność ostrzału samolotu. Nie posiadał on (podnoszącego masę kadłuba) opancerzenia kabiny pilota oraz (cięższych niż standardowe) samouszczelniających się zbiorników paliwa. Według amerykańskiego autora, Jima Reardena, „Zero było najprawdopodobniej najszybciej ulegającym zniszczeniu po trafieniu myśliwcem II wojny światowej [...] Japończycy [...] nie byli przygotowani lub też nie byli w stanie budować bardziej zaawansowanych myśliwców w ilościach pozwalających przeciwstawić się rosnącej liczbie coraz lepszych jakościowo amerykańskich konstrukcji”. W konsekwencji, Zero pozostało głównym myśliwcem Japońskiej Marynarki przez całą wojnę, z produkcją utrzymującą się na poziomie około 10,5 tysiąca sztuk rocznie.
W 1940 Claire Lee Chennault, dowódca Latających Tygrysów, złożył raport dotyczący skuteczności myśliwców Zero. Departament Wojny Stanów Zjednoczonych odrzucił go, uznając za „wierutne bzdury”, przypisywane zaś Zero osiągi uznał za niemożliwe do uzyskania z punktu widzenia aerodynamiki. 
Na początku wojny Zero deklasowało napotykane przez siebie alianckie myśliwce. Według relacji amerykańskiego asa myśliwskiego, Williama N. Leonarda, „podczas tych wczesnych potyczek na własną rękę uczyliśmy się szaleństwa walk kołowych [z Zerami]”. Podczas ataku na Pearl Harbor zestrzelono dziewięć A6M. Z oględzin wraków wywnioskowano, że nie posiadały one opancerzenia oraz samouszczelniających się zbiorników paliwa, niewiele jednak udało się ustalić na temat ich możliwości. Osiągi myśliwca, których znajomość była ważna dla opracowania taktyk walki oraz broni zdolnych mu się przeciwstawić, pozostały tajemnicą.
Zanim zdobyto Zero z Akutan, analizie poddano trzy inne strącone Zera. Jedno (numer seryjny 5349), pilotowane przez Hajime Toyoshimę, rozbiło się na Wyspie Melville’a podczas bombardowania Darwin. Samolot został mocno uszkodzony, Toyoshima zaś stał się pierwszym w tej wojnie jeńcem wziętym do niewoli przez Australijczyków. Inny egzemplarz, pilotowany przez Yoshimitsu Maedę, rozbił się nieopodal Cape Rodney na Nowej Gwinei. Drużyna wysłana w celu odzyskania samolotu popełniła błąd podczas odcinania skrzydeł, bezpowrotnie niszcząc ich wsporniki, co uczyniło samolot niezdolnym do lotu. Trzeci okaz pochodził z Chin, gdzie Gerhard Neumann zdołał zrekonstruować działające Zero. Wykorzystał do tego częściowo sprawny samolot pochodzący z jednostki myśliwskiej 22. Flotylli Powietrznej (o numerze seryjnym 3372, nazwa kodowa 'V-172'), który przymusowo lądował na plaży półwyspu Leizhou w Chinach 26 listopada 1941. W naprawach posiłkował się częściami ocalonymi z kilku innych strąconych A6M. Złe warunki oraz długi czas dostawy z Chin uniemożliwiły jednak dziełu Neumanna osiągnięcie Stanów Zjednoczonych przed przejęciem Zera z Akutan.
Udział w kampanii aleuckiej.
W czerwcu 1942 w ramach operacji Midway Japończycy zaatakowali Aleuty, archipelag położony na południe od wybrzeża Alaski. Ich siły, dowodzone przez admirała Kakuji Kakutę dwukrotnie (3 i 4 czerwca) zbombardowały Dutch Harbor na wyspie Unalaska.
Tadayoshi Koga, dziewiętnastoletni podoficer lotnictwa, wystartował z lotniskowca „Ryūjō”, aby wziąć udział w nalocie w dniu 4 czerwca. Należał on do składającej się z trzech samolotów grupy. Jego skrzydłowymi byli Makoto Endo oraz Tsuguo Shikada. Wraz z nimi zaatakował Dutch Harbor, zestrzelił amerykańską łódź latającą Catalina pilotowaną przez Buda Mitchella oraz atakował rozbitków, którzy znaleźli się w wodzie, strzelając do nich z karabinów maszynowych. W tym czasie samolot Kogi (numer seryjny 4593) został uszkodzony przez ogień z broni palnej.
Tsuguo Shikada, jeden ze skrzydłowych Kogi, opublikował relację z tych wydarzeń w 1984. Twierdził w niej, że uszkodzenie samolotu dowódcy nastąpiło podczas ataku jego grupy na dwie amerykańskie Cataliny zakotwiczone na wybrzeżu. Sprawozdanie to całkowicie pomija zestrzelenie łodzi latającej Mitchella. Zarówno relacje amerykańskie jak i japońskie zaprzeczają jego twierdzeniom, gdyż w owym dniu w porcie nie cumowały żadne jednostki tego typu. Jednakże relacja weterana pozostaje w zgodzie ze źródłami amerykańskimi odnośnie do wydarzeń z ataku przeprowadzonego poprzedniego dnia (to jest 3 czerwca). Rearden zauważa: „Wydaje się prawdopodobnym, że w niemal pół wieku od opisywanych wydarzeń, Shikada po prostu pomylił ze sobą naloty z 3 i 4 czerwca... Nie jest także wykluczone, że w udzielonym przez siebie wywiadzie zastosował pamięć selektywną, aby nie wspominać zestrzelenia Mitchella oraz otwierania ognia z karabinów do unoszącej się na wodzie załogi”.
Nie wiadomo, kto doprowadził do strącenia samolotu Kogi, chociaż nie brakowało osób, które to sobie przypisywały. Dokumentacja fotograficzna mocno wspiera tezę o trafieniu przez strzały oddane z ziemi. Trafienie myśliwca deklarowali żołnierze 206th Field Artillery Regiment, którzy podczas obrony Dutch Harbor dysponowali zarówno 3-calowymi działkami przeciwlotniczymi, jak i karabinami kalibru .50, oraz znajdujące się na polu walki okręty US Navy.
Oględziny maszyny wykazały, że została trafiona z broni ręcznej – otwory odpowiadające pociskom o kalibrze .50 i mniejszym znaleziono zarówno od góry, jak i od dołu kadłuba.
Katastrofa.
W wyniku trafienia samolot natychmiast zaczął tracić olej. Koga wytracił prędkość, aby opóźnić zatarcie silnika.
Trzy Zera odleciały nad wyspę Akutan, 25 mil na wschód od Dutch Harbor, którą to wyznaczono na miejsce awaryjnych lądowań. W jej pobliżu stacjonował japoński okręt podwodny, gotowy przyjąć na pokład strąconych pilotów. Nad Akutan samoloty zataczały kręgi nad trawiastą równiną oddaloną pół mili od zatoki Broad Bight. Shikada sądził, że podłoże było dostatecznie twarde, jednak podczas drugiego przelotu dostrzegł połyskującą pod trawą wodę. Wtedy uświadomił sobie, że Koga powinien lądować bez wysuwania podwozia – ale było za późno, ponieważ Koga już je wypuścił, a jego maszyna znajdowała się tuż nad ziemią.
Koła samolotu ugrzęzły w wodzie i błocie, w wyniku czego nastąpił kapotaż i Zero wytraciło prędkość ślizgiem kołami do góry. Mimo że samolot przetrwał upadek niemal nieuszkodzony, pilot zginął podczas jego zderzenia z ziemią, prawdopodobnie wskutek zerwania kręgów szyjnych lub uderzenia w głowę. Krążących ponad miejscem niefortunnego lądowania skrzydłowych obowiązywał rozkaz zniszczenia każdego Zera, które rozbiło się na wrogim terytorium – nie wiedzieli oni jednak, czy ich kolega żyje i w związku z tym nie odważyli się ostrzelać maszyny. Odlecieli więc bez podjęcia nakazanych działań. Ratunkowy okręt podwodny bezowocnie oczekiwał Kogi, dopóki nie odpędził go niszczyciel USS „Williamson”.
Odzyskanie maszyny.
Jako że miejsce katastrofy znalazło się poza najczęściej używanymi trasami przelotów, a ponadto było niewidoczne z okrętów, pozostało niewykryte przez ponad miesiąc. Dopiero 10 lipca maszynę dostrzegła załoga amerykańskiej Cataliny, pilotowanej przez porucznika Williama „Billa” Thiesa. Thies patrolował okolicę, korzystając z nawigacji zliczeniowej, i w pewnym momencie utracił orientację w terenie. Dopiero gdy dostrzegł wyspy Shumagin, udało mu się na nowo wyznaczyć pozycję i rozpocząć powrót do Dutch Harbor najkrótszą drogą: ponad wyspą Akutan. Rozbity myśliwiec Kogi jak pierwszy zauważył dowódca samolotu, Albert Knack. Catalina okrążyła miejsce wypadku, zanotowano jego koordynaty na mapie i wznowiono lot w kierunku Dutch Harbor celem złożenia raportu. Thies przekonał swojego przełożonego, admirała Paula Foleya, aby ten pozwolił mu wrócić na wyspę razem z ekipą techników. Następnego dnia drużyna ratownicza udała się na inspekcję, prowadzone wówczas prace uwiecznił fotograf floty, mat Arthur W. Bauman.
Albert Knack (najmniejszy członek ekipy) zdołał wczołgać się do kabiny samolotu i wydobyć ciało Kogi, uprzednio odcinając jego pasy bezpieczeństwa. Po przeszukaniu maszyny pod kątem informacji wywiadowczych, pilota pogrzebano w płytkim grobie. Thies powrócił wraz z ekipą do Dutch Harbor, gdzie zameldował, że samolot nie został poważnie uszkodzony. Następnego dnia, 12 lipca, wysłano na Akutan dowodzoną przez porucznika Roberta Kirmse ekipę, czyniąc ją odpowiedzialną za odzyskanie myśliwca. Przeprowadzili oni chrześcijański pochówek Kogi na pobliskim wzgórzu oraz podjęli próby podniesienia samolotu, jednak brak ciężkiego sprzętu (którego nie dało się rozładować, gdyż statek transportowy stracił dwie kotwice) udaremnił ich wysiłki. 15 lipca wysłano trzecią ekipę. Tym razem, dysponując odpowiednim wyposażeniem, zdołała ona uwolnić rozbity A6M z błota i dociągnąć go na podstawioną barkę bez wyrządzenia większych szkód. Zero dostarczono do Dutch Harbor, gdzie ustawiono je w prawidłowej pozycji oraz oczyszczono.
Zero z Akutan załadowano następnie na transportowiec USS „St. Mihiel” i wysłano do Seattle, dokąd przybyło 1 sierpnia. Stamtąd przewieziono je barką do Naval Air Station North Island nieopodal San Diego, gdzie ostrożnie przeprowadzono niezbędne prace. Na naprawy „składało się głównie prostowanie statecznika pionowego, steru kierunku, końcówek skrzydeł, klap oraz osłony kabiny pilota. Popękane rozpórki lądowania wymagały bardziej rozległych prac. Trójłopatowe śmigło firmy Sumitomo wyklepano i zamontowano ponownie”. Japońskie insygnia Hinomaru przemalowano na amerykańskie. Aby odstraszyć ewentualnych łowców pamiątek, mogących uszkodzić samolot, 24 godziny na dobę strzegli go żandarmi z Military Police. Zero było ponownie gotowe do lotu 20 września.
Analiza.
20 września 1942 komandor porucznik Eddie R. Sanders odbył na Zerze z Akutan pierwszy lot doświadczalny. Pomiędzy 20 września a 15 października odbył on łącznie 24 takie loty. Jak mówił:
Loty te obejmowały badania wydajności w locie jakim poddawaliśmy samoloty naszej Marynarki. Już pierwszy z nich ujawnił słaby punkt, który nasi piloci mogli wykorzystać przy użyciu odpowiedniej taktyki, [...] natychmiast wyszło na jaw, że lotki stają się „twarde” (mają niewystarczającą kompensację) przy prędkościach przekraczających 200 węzłów, dlatego też zakręt przy takich prędkościach odbywał się powoli i wymagał przyłożenia sporej siły do drążka. Samolot znacznie łatwiej wykonywał przechył w lewo niż prawo. Silnik przerywał pracę przy ujemnych przeciążeniach z uwagi na przepływową konstrukcję gaźnika. Mieliśmy teraz rozwiązanie dla naszych pilotów wymanewrowywanych i nie mogących uciec Zerom: jeśli to tylko możliwe, rozpocznij gwałtowne nurkowanie, aby spróbować doprowadzić do zatrzymania silnika w samolocie przeciwnika. Po osiągnięciu prędkości około 200 węzłów wykonaj gwałtowny przechył w prawo zanim japoński pilot odzyska namiar na cel.
Podczas późniejszych lotów, celem porównania wydajności samolotów, Frederick M. Trapnell, dyrektor ośrodka badań lotniczych Anacostia Naval Air Station, leciał Zerem, Sanders zaś równocześnie wykonywał identyczne manewry amerykańskimi maszynami. Następnie pilot doświadczalny Melville „Boogey” Hoffman przeprowadził kilka symulacji walk.
W ramach dalszych badań w locie Zero przeniesiono z Naval Air Station North Island do Anacostia Naval Air Station. W 1944 trafiło ponownie na North Island w charakterze samolotu szkoleniowego dla pilotów przydzielanych na Pacyfik. Do tych samych celów używano także później Zera Modelu 52, zdobytego podczas wyzwalania Guamu.
Dane i wnioski z badań i prób w locie wydrukowano w "Informational Intelligence Summary 59", "Technical Aviation Intelligence Brief #3", "Tactical and Technical Trends #5" (opublikowany przed pierwszym lotem doświadczalnym) oraz "Informational Intelligence Summary 85". Publikacje te miały tendencję do niewielkiego umniejszania możliwości myśliwca Zero.
Konsekwencje.
Kilkanaście źródeł podaje, że informacje pozyskane w trakcie badań w locie zdobycznego Zera wykorzystano podczas projektowania myśliwca pokładowego Grumman F6F Hellcat, następcy samolotu F4F Wildcat, jednakże wtedy projekt Hellcata był już dawno ukończony, a Marynarka oficjalnie złożyła nań zamówienie, co więcej, jego pierwszy egzemplarz doświadczalny odbył lot próbny przed odkryciem Zera z Akutan. Pierwszy seryjny F6F wzbił się w powietrze 4 października 1942, dwa tygodnie po pierwszym locie przechwyconego Zera. Pomimo że próby te nie miały wpływu na projekt Hellcata, dostarczyły użytecznych informacji o charakterystykach sterowności samolotu, w tym o jego ograniczeniach przy zwrotach i nurkowaniu. Informacje te, wraz z większymi możliwościami, jakie dawał Hellcat, uznano za czynnik, który pomógł amerykańskim pilotom „przeważyć szalę zwycięstwa na Pacyfiku”. Amerykańskie asy, między innymi Kenneth A. Walsh i R. Robert Porter, ocalenie życia przypisywali taktykom opracowanym na podstawie tych informacji. James Sargent Russell, dowodzący eskadrą Catalin, która odkryła rozbite Zero, awansowany później do stopnia admirała, odnotował, że Zero Kogi miało „kolosalne znaczenie dla historii”. William N. Leonard zgodził się z tym, pisząc: „Przechwycone Zero było prawdziwym skarbem. O ile wiem, żadna zdobyta maszyna nigdy nie ujawniła tak wielu tajemnic w czasie, w którym ich znajomość była tak pożądana”.
Niektórzy historycy podają w wątpliwość stopień, w jakim Zero z Akutan wpłynęło na rezultat zmagań sił powietrznych na Pacyfiku. Przykładowo, taktyka Thach Weave, opracowana przez Johna Thacha i używana z wielkim powodzeniem przez amerykańskich pilotów przeciw Zerom, powstała przed atakiem na Pearl Harbor, w oparciu o dane wywiadowcze na temat możliwości japońskich samolotów obserwowanych w Chinach.
Przejęcie oraz loty próbne Zera Kogi ukazuje się zwykle jako wspaniały wyczyn Aliantów, jako że miał on ujawnić sekrety tego tajemniczego samolotu oraz bezpośrednio doprowadzić do jego upadku. Zgodnie z tym punktem widzenia, alianccy piloci tylko dzięki temu nauczyli się skuteczniej radzić sobie ze zwinnym przeciwnikiem. Japończycy nie mogliby się z tym nie zgodzić... Jednak piloci Marynarki Wojennej, którzy walczyli w bitwach na Morzu Koralowym, o Midway oraz Guadalcanal bez pożytków wyniesionych z raportów z badań w locie mogliby pozwolić sobie mieć inne zdanie na temat tego, czy były one potrzebne, aby stworzyć taktyki mogące pokonać ten samolot. Dla nich Zero nie pozostało na długo tajemnicą. Informacje na temat jego specyficznych cech szybko rozprzestrzeniały się wśród pilotów. W rzeczy samej, 6 października, podczas testów [pilot testowy Zero z Akutan Frederick M.] Trapnell uczynił wielce odkrywcze spostrzeżenie: „Ogólne wrażenie, jakie robi ta maszyna jest dokładnie takie, jak wynika to z danych wywiadowczych – dotyczy to także skuteczności bojowej”.
Zero z Aleutów uległo zniszczeniu podczas lotu szkoleniowego w lutym 1945. Gdy kołowało przed startem, SB2C Helldiver wymknął się spod kontroli i je staranował. Śmigło Helldivera poszatkowało myśliwiec na kawałki. Z wraku William N. Leonard ocalił kilka wskaźników, które podarował U.S. Navy Museum. Alaska Heritage Museum oraz National Air and Space Museum także posiadają w swoich zbiorach niewielkie fragmenty maszyny.
Amerykański autor Jim Rearden w swojej próbie repatriacji ciała Kogi, prowadził poszukiwania na Akutan w 1988. Odnalazł grób, okazał się on jednak pusty. We współpracy z japońskim biznesmenem Minoru Kawamoto przeszukał dostępne źródła, na podstawie których udało się ustalić, że w 1947 zwłoki pilota ekshumowała ekipa amerykańskiego Graves Registration Service oraz ponownie pochowała na wyspie Adak, wyspie położonej nieco dalej na południe od archipelagu Aleutów. Członkowie ekipy, nieświadomi tożsamości Kogi, oznaczyli je jako niezidentyfikowane. Cmentarz na Adak zlikwidowano w 1953, 236 ciał powróciło wówczas do Japonii. Szczątki pogrzebane obok Kogi, należące do Shigeyoshi Shindo, były jednymi z 13 zidentyfikowanych, pozostałe 223 o nieustalonej tożsamości pochowano na "Cmentarzu Wojennym Chidorigafuchi" w Japonii. Niewykluczone, że jedno z tych niezidentyfikowanych ciał należało właśnie do Kogi. Rearden na podstawie zebranych przez siebie informacji opracował szczegółową monografię na temat Zera z Akutan.

</doc>
<doc id="1844857" url="https://pl.wikipedia.org/wiki?curid=1844857" title="Kapitan EO">
Kapitan EO

Kapitan EO (ang. "Captain EO") – film z 1986 roku nakręcony w technologii 3D w reżyserii Francisa Forda Coppoli, z Michaelem Jacksonem w roli głównej.
O filmie.
Film ten, wyświetlany tylko w Disneylandzie, opowiadał historię załogi statku kosmicznego dowodzonej przez Kapitana Eo, która dostała się do niewoli. Okrutni przywódcy odległej planety skazują ich na wiek tortur. Kapitan EO próbuje uratować swych ludzi, demonstrując potworom siłę rocka. Dzięki temu koncertowi diabelscy obcy przeradzają się pięknych, kochających pokój ludzi.
Muzyka.
W filmie pojawiają się dwa nowe utwory Jacksona. pierwszy, to wczesna wersja utworu "Another Part of Me", który został później ponownie zmiksowany i wydany na albumie "Bad" oraz jako singel w 1988. Drugi nowy utwór to "We Are Here to Change the World", który oficjalnego wydania doczekał się dopiero w 2004 roku na "The Ultimate Collection".

</doc>
<doc id="1844858" url="https://pl.wikipedia.org/wiki?curid=1844858" title="Parafia Opatrzności Bożej w Cieszynie">
Parafia Opatrzności Bożej w Cieszynie

Parafia pw. Opatrzności Bożej – parafia rzymskokatolicka znajdująca się w Cieszynie, w dzielnicy Pastwiska. Należy do dekanatu Cieszyn diecezji bielsko-żywieckiej. Jest prowadzona przez księży diecezjalnych. W 2005 w granicach parafii zamieszkiwało ponad 1800 katolików.
Kaplicę cmentarną i obecny kościół parafialny pw. Opatrzności Bożej przy rogu ulic Kościelnej i Ładnej wzniesiono w Pastwiskach w 1906, należąca do parafii św. Marii Magdaleny w Cieszynie. W 1961 założono tu samodzielną stację duszpasterską, podniesionej do samodzielnej parafii 29 stycznia 1978, ok. 5 lat po włączeniu miejscowości w granice miasta. W latach 1985-1994 w Kalembicach wybudowano kościół filialny pw. Miłosierdzia Bożego.

</doc>
<doc id="1844859" url="https://pl.wikipedia.org/wiki?curid=1844859" title="Ulica Graniczna w Katowicach">
Ulica Graniczna w Katowicach

Ulica Graniczna w Katowicach − ulica w Katowicach, łącząca Zawodzie z jednostką pomocniczą Osiedle Paderewskiego-Muchowiec.
Ulica wzięła swoją nazwę od dawnej granicy między Katowicami a gminą Bogucice, przebiegającej w tym miejscu. W dwudziestoleciu międzywojennym przy ulicy działała oczyszczalnia ścieków, działająca według systemu Majchra. W okresie niemieckiej okupacji Polski w latach 1939−1945 ulica nosiła nazwę "Freiligrathstraße".
Ulica rozpoczyna swój bieg od skrzyżowania z ul. Warszawską, ul. 1 Maja i ul. Jerzego Dudy-Gracza (dojazd do al. W. Roździeńskiego). Dalej biegnie pod wiaduktem kolejowym, krzyżuje się z ul. Zygmunta Krasińskiego, ul. Przemysłową, ul. Sikorskiego i ul. Powstańców. Przy skrzyżowaniu znajduje się stacja Wojewódzkiego Pogotowia Ratunkowego, pl. Rady Europy, pl. Żołnierza Polskiego z pomnikiem. Za skrzyżowaniem z ul. Ofiar Katynia kończy swój bieg (przy ul. K. Pułaskiego).
W budynku Gimnazjum nr 5 przy ul. Granicznej 27 znajduje się ściana pamięci Pawła Stellera.
Przy ulicy Granicznej znajdują się: budynek dawnego Śląskiego Instytutu Naukowego (wzniesiony w latach 1972–1976), Kościół Wniebowzięcia NMP, Centrum Handlowe "Belg", Wojewódzki Ośrodek Dokumentacji Geodezyjnej i Kartograficznej, Gimnazjum nr 5, oddział Państwowej Inspekcji Pracy (Okręgowy Inspektorat Pracy), Zespół Szkół Zakładu Doskonalenia Zawodowego, Niepubliczne Przedszkole "Wesołe Siódemki", Miejskie Przedszkole nr 87, Przedsiębiorstwo Budowlane Katowice, Zgromadzenie zakonne Sióstr Misjonarek Miłości, Izba Gospodarcza Metali Nieżelaznych i Recyclingu, Bipromet (polskie przedsiębiorstwo budowlane, notowane na Giełdzie Papierów Wartościowych w Warszawie) oraz Medyczne Studium Zawodowe.
Kościół i klasztor sióstr Maryi Niepokalanej (ul. Z. Krasińskiego 21, róg z ul. Graniczną) został objęty ochroną konserwatorską. Przy ul. Granicznej 12 znajdują się historyczne budynki zaplecza Politechniki Śląskiej, a pod numerami "6" (róg z ul. Warszawską 66), "11", "13" − historyczne kamienice mieszkalne.
Ulicą Graniczną kursują autobusy ZTM. Dnia 3 sierpnia 2010 ulicą prowadziła trasa trzeciego etapu wyścigu kolarskiego Tour de Pologne 2010, a 2 sierpnia 2011 − trasa trzeciego etapu Tour de Pologne 2011.

</doc>
<doc id="1844861" url="https://pl.wikipedia.org/wiki?curid=1844861" title="Maria-Chapdelaine">
Maria-Chapdelaine

Maria-Chapdelaine – regionalna gmina hrabstwa (MRC) w regionie administracyjnym Saguenay–Lac-Saint-Jean prowincji Quebec, w Kanadzie. Stolicą jest miasto Dolbeau-Mistassini. Składa się z 14 gmin: 2 miast, 8 gmin, 1 wsi, 1 parafii i 2 terytoriów niezorganizowanych.
Maria-Chapdelaine ma 25 279 mieszkańców. Język francuski jest językiem ojczystym dla 99,4%, angielski dla 0,4% mieszkańców (2011).

</doc>
<doc id="1844862" url="https://pl.wikipedia.org/wiki?curid=1844862" title="Vereinigte Breslauer Sportfreunde">
Vereinigte Breslauer Sportfreunde

Vereinigte Breslauer Sportfreunde – niemiecki dawny klub sportowy piłki nożnej z siedzibą we Wrocławiu.
Historia.
Klub został założony w 1904 roku jako SC 1904 Breslau, zaś 1911 zmienił nazwę na Verein Breslauer Sportfreunde.
W 1913 roku doszło do fuzji z klubem Preußen Breslau i ponownej zmiany klubu na Vereinigte Breslauer Sportfreunde. Klub do rozpoczęcia I wojny światowej dominował w rozgrywkach Südostdeutscher Fussball Verband (Południowo-wschodniego Niemieckiego Związku Piłkarskiego). I wojna światowa przerwała rozgrywki piłkarskie w Niemczech na czas od 1914 do 1919. Po zakończeniu wojny VBS dominował w Południowo-wschodniej regionalnej lidze. Klub pokonał w Derbach Śląska Beuthen 09 w kwalifikacyjnym meczu w rozgrywkach pucharowych o mistrzostwo Niemiec (5:1), a potem Askanię z wynikiem 1:0 w półfinałowym meczu. Drużyna zdobyła mistrzostwo dywizji, wygrywając 6:2 z Viktorią Forst. Ten tytuł pozwolił awansować do rozgrywek pucharowych o mistrzostwo Niemiec. Klub był pokonany przez Union Oberschöneweide 3:2 w ćwierćfinale, wcześniej wygrywając 4:0 z SpVgg Fürth. W sezonach 1920-21 klub zdobył mistrzowskie tytuły, pokonując 2:1 klub Viktoria, ale w rozgrywkach pucharowych o mistrzostwo Niemiec przegrał 1:2 z klubem Wacker Halle.
VBS potem kolejne trzy sezony (1922-24) wygrywał mistrzostwo. W 1922 w rozgrywkach pucharowych o mistrzostwo Niemiec klub został pokonany przez Viktorię Forst (1:6), a mistrzowski tytuł zdobył, wygrywając z Viktorią 7:3 w półfinale oraz w kolejnym pojedynku Dolny Śląsk - Górny Śląsk Preußen Kattowitz 5:1 w finale. Ćwierćfinałowe mecze rozgrywek pucharowych o mistrzostwo Niemiec zostały zakończone porażkami: 0:4 z SpVgg Fürth w 1923 i 0:3 z Hamburger SV w 1924.
Potem klub zdobył swój ostatni mistrzowski tytuł regionalny w 1927 i przegrywał w rozgrywkach pucharowych (1/8 finału) w 1927, 1928 i 1930. W 1933 VBS połączył się z Breslauer Sportclub 08, tworząc Breslauer SpVg 02.
Najbardziej znany piłkarz klubu, Camillo Ugi był powoływany do narodowej drużyny Niemiec.

</doc>
<doc id="1844870" url="https://pl.wikipedia.org/wiki?curid=1844870" title="Bitwa nad Neretwą (film)">
Bitwa nad Neretwą (film)

Bitwa nad Neretwą (serb.-chorw. "Bitka na Neretvi") – jugosłowiański film wojenny z 1969 roku. Film zrealizowano na podstawie autentycznych wydarzeń z czasów II wojny światowej, które przeszły do historii jako bitwa nad Neretwą.
Film kręcono przez 18 miesięcy, w realizacji wzięło udział 10 tysięcy żołnierzy armii jugosłowiańskiej. Pojawiające się w filmie niemieckie czołgi PzKpfw VI to w rzeczywistości odpowiednio ucharakteryzowane czołgi T-34, którymi dysponowała wówczas armia jugosłowiańska. Według oficjalnych danych kosztował 4,5 mln dolarów, ale suma ta wydaje się bardzo zaniżona.
W 1969 film był nominowany do Oscara.
Opis fabuły.
Styczeń 1943 roku. Niemiecka armia w obawie przed atakiem aliantów rozpoczyna wielką ofensywę przeciwko komunistycznej partyzantce Josipa Tito. Siły niemieckie wspierają oddziały włoskie oraz czetnicy. Jedynym ratunkiem dla partyzantów i tysięcy cywilnych uchodźców jest ucieczka przez most na rzece Neretwa.

</doc>
<doc id="1844872" url="https://pl.wikipedia.org/wiki?curid=1844872" title="Parafia Narodzenia św. Jana Chrzciciela w Cieszynie">
Parafia Narodzenia św. Jana Chrzciciela w Cieszynie

Parafia pw. Narodzenia św. Jana Chrzciciela – parafia rzymskokatolicka znajdująca się w Cieszynie, w dzielnicy Mnisztwo. Należy do dekanatu Cieszyn diecezji bielsko-żywieckiej. W 2005 w granicach parafii zamieszkiwało 2700 katolików.
W 1898 otworzono tu cmentarz, na terenie którego w 1900 poświęcono niewielki kościół. W granicach Cieszyna Mnisztwo znalazło się w 1973 i w tym samym roku, 3 maja, z obszarów parafii św. Magdaleny i bobreckiej parafii Imienia NMP wydzielono nową parafię pw. św. Jana Chrzciela w Mnisztwie. Dziesięć lat później rozpoczęto budowę nowego kościoła, konsekrowanego w 1992.

</doc>
<doc id="1844874" url="https://pl.wikipedia.org/wiki?curid=1844874" title="Kompleks bunkrów 5000">
Kompleks bunkrów 5000

Kompleks bunkrów 5000 () – system podziemnych pomieszczeń w Prenden w okolicach Wandlitz i Biesenthal, powiat Barnim, land Brandenburgia. Jeden z największych tego typu na terenie dawnej NRD.
Zbudowany w latach 1978-1983 na polecenie Rady Obrony Narodowej NRD ("Nationaler Verteidigungsrat der DDR"). Jego powierzchnia wyniosła 7500 m².

</doc>
<doc id="1844876" url="https://pl.wikipedia.org/wiki?curid=1844876" title="Prowincja fizycznogeograficzna">
Prowincja fizycznogeograficzna



</doc>
<doc id="1844879" url="https://pl.wikipedia.org/wiki?curid=1844879" title="Charlevoix (regionalna gmina hrabstwa)">
Charlevoix (regionalna gmina hrabstwa)

Charlevoix – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest miasto Baie-Saint-Paul. Składa się z 7 gmin: 1 miasta, 3 gmin, 2 parafii i 1 terytorium niezorganizowanego.
Charlevoix ma 13 338 mieszkańców. Język francuski jest językiem ojczystym dla 99,2%, angielski dla 0,4% mieszkańców (2011).

</doc>
<doc id="1844881" url="https://pl.wikipedia.org/wiki?curid=1844881" title="Usłyszcie mój krzyk">
Usłyszcie mój krzyk

Usłyszcie mój krzyk – polski film dokumentalny z 1991 w reżyserii Macieja Drygasa, poświęcony okolicznościom samospalenia Ryszarda Siwca. Film był wielokrotnie nagradzany; otrzymał między innymi Srebrnego Smoka na Krakowskim Festiwalu Filmowym, Europejską Nagrodę Filmową w kategorii filmu dokumentalnego oraz nagrodę im. Andrzeja Munka za debiut dokumentalny.
Treść.
Film opowiada o Ryszardzie Siwcu, 59-letnim urzędniku z Przemyśla. 8 września 1968 podczas uroczystości dożynkowych na Stadionie Dziesięciolecia w Warszawie, na oczach wielotysięcznego tłumu Siwiec dokonał aktu samospalenia, oblewając się rozpuszczalnikiem i podpalając na znak protestu przeciwko komunistycznemu totalitaryzmowi i wkroczeniu wojsk Układu Warszawskiego do Czechosłowacji. Ciężko poparzonego przewieziono do Szpitala Praskiego, gdzie zmarł. Protest Siwca został jednak praktycznie zignorowany przez publiczność, a następnie w wyniku działań cenzury „przez lata nieujawniony i skryty za zasłoną milczenia”.
Produkcja.
Reżyser filmu, Maciej Drygas, wyrażał zainteresowanie sprawą Siwca już od lata 1989, gdy przeczytał w „Gazecie Wyborczej” wywiad z Adamem Macedońskim, założycielem Wspólnoty im. Ryszarda Siwca i Jana Palacha w Krakowie. Drygas wcześniej przygotowywał scenariusz dla filmu fabularnego Raimondasa Banionisa "Dzieci z hotelu Ameryka" o samospaleniu Litwina Romasa Kalanty. W Przemyślu Drygas poznał żonę Siwca, Marię oraz jej córkę Elżbietę. Dzięki nim reżyser zyskał dostęp do nagrania, jakie Siwiec zarejestrował dwa dni przed wyjazdem na dożynki. Drygasa poruszyła metodyka, z jaką Siwiec przygotowywał się do samospalenia, ale również – po przejrzeniu dostępnych reżyserowi materiałów Służby Bezpieczeństwa – całkowita obojętność, z jaką spotkał się protest Siwca w chwili jego śmierci.
Ostatecznie Drygas dotarł do 7-sekundowej sekwencji archiwalnej zarejestrowanej przez operatora Polskiej Kroniki Filmowej, Zbigniewa Skoczka. Jak pisał w swojej pracy doktorskiej: „Gdy założyłem taśmę na stół montażowy i przed moimi oczyma mignęło zaledwie siedem sekund z tego dramatycznego wydarzenia, trudno mi było ukryć emocje”. Pisząc na podstawie zebranego materiału scenariusz do filmu, Drygas starał się ułożyć go tak, aby widz był emocjonalnie zaangażowany w historię losów Siwca:
Liczyłem na to, że pod jej koniec przestanie być tylko obserwatorem i sam stanie się świadkiem protestu Siwca. Daleki byłem od publicystycznej retoryki. To widz-świadek miał rozstrzygnąć we własnym sumieniu swój stosunek do protestu Siwca.
Z każdą sceną filmu stopniowo Drygas zbliżał widza ku tragicznemu finałowi w postaci wspomnianego nagrania:
Siedmiosekundowe ujęcie rozrzedzone do ponad siedmiu minut, rozbite na kilkadziesiąt mikrosytuacji, które zostały tak ułożone, by do ostatniej chwili nie odkrywać sceny płonącego Siwca. Z każdym ujęciem zbliżaliśmy się do jego twarzy. Ta scena miała być zarezerwowana tylko i wyłącznie dla niego, kiedy już wszystko zostało powiedziane. A potem długie napisy końcowe, na kompletnej ciszy.

</doc>
<doc id="1844884" url="https://pl.wikipedia.org/wiki?curid=1844884" title="Charlevoix-Est">
Charlevoix-Est

Charlevoix-Est – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest miasto Clermont. Składa się z 9 gmin: 2 miast, 4 gmin, 1 parafii i 2 terytoriów niezorganizowanych.
Charlevoix-Est ma 16 240 mieszkańców. Język francuski jest językiem ojczystym dla 99,2%, angielski dla 0,5% mieszkańców (2011).

</doc>
<doc id="1844887" url="https://pl.wikipedia.org/wiki?curid=1844887" title="Parafia św. Nino w Paryżu">
Parafia św. Nino w Paryżu

Parafia św. Nino – parafia w Paryżu; jedyna etnicznie gruzińska parafia prawosławna na terytorium Francji. Pozostaje w jurysdykcji patriarchy Konstantynopola i wchodzi w skład parafii wikariatu północnego Greckiej Metropolii Francji. 
Historia.
Powstanie parafii jest związane z klęską gruzińskiego ruchu niepodległościowego i przyłączenie terytorium Gruzji do Rosji Radzieckiej w 1921. Do Francji dotarła wówczas fala emigracji politycznej z Gruzji. Emigranci zaczęli w tym kraju tworzyć swoje organizacje polityczne i kulturalne, z których najważniejszą było powstałe w 1922 w Paryżu Stowarzyszenie Gruzińskie, działające do dnia dzisiejszego. Z inicjatywy tegoż stowarzyszenia w 1929 powołana została parafia prawosławna św. Nino, od początku swojego istnienia pozostająca w jurysdykcji patriarchy Konstantynopola. Pierwszym proboszczem parafii został późniejszy święty prawosławny Grzegorz (Peradze). 
Jest to jedyna etnicznie gruzińska parafia we Francji. Językiem liturgicznym jest gruziński, pomocniczym – francuski. Rok liturgiczny zorganizowany jest według kalendarza nowojuliańskiego.

</doc>
<doc id="1844890" url="https://pl.wikipedia.org/wiki?curid=1844890" title="La Côte-de-Beaupré">
La Côte-de-Beaupré

La Côte-de-Beaupré – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest miasto Château-Richer. Składa się z 11 gmin: 3 miast, 3 gmin, 3 parafii i 2 terytoriów niezorganizowanych.
La Côte-de-Beaupré ma 26 172 mieszkańców. Język francuski jest językiem ojczystym dla 98,5%, angielski dla 1,0% mieszkańców (2011).

</doc>
<doc id="1844892" url="https://pl.wikipedia.org/wiki?curid=1844892" title="Bunkier Himmelpfort">
Bunkier Himmelpfort

Bunkier Himmelpfort, potocznie Lychen II (niem. "Bunker Himmelpfort") - bunkier w okolicach Fürstenberg/Havel, powiat Oberhavel, północna Brandenburgia.
Charakterystyka miejsca.
Był jednym z 4 podstawowych składów broni rakietowej na terenie NRD (obok Stolzenhain, Waren (Müritz) i Bischofswerda), jeden z 21 wszystkich tego typu.

</doc>
<doc id="1844893" url="https://pl.wikipedia.org/wiki?curid=1844893" title="Nauka jazdy">
Nauka jazdy

Nauka jazdy – potocznie: szkolenie osób ubiegających się o uprawnienia do kierowania pojazdami.

</doc>
<doc id="1844894" url="https://pl.wikipedia.org/wiki?curid=1844894" title="D-Generation X">
D-Generation X

 D-Generation X – nieistniejący już tag team w wrestlingu, występujący w federacji World Wrestling Entertainment w latach 1997-2010. W skład teamu wchodziło 2 zapaśników - Triple H oraz Shawn Michaels, a dawniej członkami byli także: Chyna, Rick Rude (manager), Billy Gunn, X-Pac, Road Dogg, a do końca istnienia teamu Hornswoggle jako maskotka DX.
Koniec D-Generation X nastąpił po Wrestlemanii XXVI, gdyż The Undertaker pokonał Shawna Michaelsa i tym samym zakończył jego 25-letnią karierę zawodową. Na kolejnej Wrestlemanii (XXVII) Triple H przegrał z Undertakerem i doznał kontuzji.

</doc>
<doc id="1844895" url="https://pl.wikipedia.org/wiki?curid=1844895" title="La Jacques-Cartier">
La Jacques-Cartier

La Jacques-Cartier – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest miejscowość Shannon. Składa się z 10 gmin: 4 miast, 4 gmin, 1 zjednoczony kanton i 1 terytorium niezorganizowane.
La Jacques-Cartier ma 36 883 mieszkańców. Język francuski jest językiem ojczystym dla 95,6%, angielski dla 3,5% mieszkańców (2011).

</doc>
<doc id="1844898" url="https://pl.wikipedia.org/wiki?curid=1844898" title="Anima Christi">
Anima Christi

Anima Christi – modlitwa katolicka odmawiana często po przyjęciu Komunii. Jej treść żywo nawiązuje do katolickiej koncepcji Eucharystii (ciało i krew Chrystusa), chrztu (woda z boku) oraz męki Pańskiej (Jego święte rany).
Historia.
Modlitwa powstała na początku XIV wieku, a jej prawdopodobnym autorem jest papież Jan XXII, choć autorstwo to jest niepewne. Nazwa modlitwy pochodzi od jej pierwszych słów w języku łacińskim – Anima Christi czyli „duszo Chrystusowa”. Powszechnie uważało się, że Anima Christi jest modlitwą św. Ignacego Loyoli, gdyż umieścił ją na początku swoich „Ćwiczeń Duchownych” i często do niej się odwoływał. Przypisywanie autorstwa Ignacemu jest jednak błędne, gdyż modlitwa ta została znaleziona w księgach drukowanych jeszcze za czasów młodości Ignacego oraz w manuskryptach napisanych niemal na wiek przed jego urodzeniem (1491). Angielski hymnolog James Mearns znalazł Anima Christi w manuskrypcie Muzeum Brytyjskiego z roku 1370. Z kolei w awiniońskiej bibliotece został zachowany modlitewnik kardynała Piotra Luksemburskiego, zmarłego w roku 1378, który zawiera treść modlitwy Anima Christi praktycznie w tej samej formie jaka jest nam znana dzisiaj. Tekst modlitwy został także znaleziony na jednej z bram sewilskiego alkazaru, rozbudowanego przez Piotra I Okrutnego w latach 1350–1369. Anima Christi była tak dobrze znana w czasach św.Ignacego, że w pierwszym wydaniu „Ćwiczeń Duchownych” jest jedynie wzmiankowana, ewidentnie zakładając jej znajomość przez podejmującego ćwiczenia. Jej pełny tekst został załączony dopiero w kolejnych wydaniach.
Polski tekst Anima Christi został przetłumaczony przez ks. F.X. Głodkiewicza i zamieszczony w śpiewniku z 1867 roku.

</doc>
<doc id="1844900" url="https://pl.wikipedia.org/wiki?curid=1844900" title="Mistrzostwa Afryki w Piłce Siatkowej Kobiet 1991">
Mistrzostwa Afryki w Piłce Siatkowej Kobiet 1991

VIII Mistrzostwa Afryki w piłce siatkowej – turniej rozegrany w Kairze w Egipcie w 1991 roku, po raz pierwszy w historii wygrały Kenijki, które wyprzedziły reprezentantki gospodarzy i Kamerunu.

</doc>
<doc id="1844901" url="https://pl.wikipedia.org/wiki?curid=1844901" title="L’Île-d’Orléans">
L’Île-d’Orléans

L’Île-d’Orléans – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest parafia Sainte-Famille. Składa się z 6 gmin: 4 gmin (municipalités), 1 wsi i 1 parafii.
L’Île-d’Orléans ma 6 711 mieszkańców. Język francuski jest językiem ojczystym dla 98,2%, angielski dla 1,1% mieszkańców (2011).

</doc>
<doc id="1844902" url="https://pl.wikipedia.org/wiki?curid=1844902" title="Bunkier Schwarzer See">
Bunkier Schwarzer See

Bunkier Schwarzer See, () – bunkier w okolicach Falkenhagen (Mark) (tuż obok bunkra Falkenhagen), powiat Märkisch-Oderland, land Brandenburgia.
W latach 1940-1945 służył jako podziemne laboratorium z dziedziny fizyki plazmy.

</doc>
<doc id="1844907" url="https://pl.wikipedia.org/wiki?curid=1844907" title="Portneuf (regionalna gmina hrabstwa)">
Portneuf (regionalna gmina hrabstwa)

Portneuf – regionalna gmina hrabstwa (MRC) w regionie administracyjnym Capitale-Nationale prowincji Quebec, w Kanadzie. Stolicą jest miasto Cap-Santé. Składa się z 21 gmin: 9 miast, 7 gmin, 2 parafii i 3 terytoriów niezorganizowanych.
Portneuf ma 49 370 mieszkańców. Język francuski jest językiem ojczystym dla 98,6%, angielski dla 1,0% mieszkańców (2011).

</doc>
<doc id="1844909" url="https://pl.wikipedia.org/wiki?curid=1844909" title="Mistrzostwa Afryki w Piłce Siatkowej Kobiet 1993">
Mistrzostwa Afryki w Piłce Siatkowej Kobiet 1993

X Mistrzostwa Afryki w piłce siatkowej – turniej rozegrany w Lagos w Nigerii w 1993 roku, po raz drugi w historii wygrały Kenijki, które wyprzedziły reprezentantki Egiptu i gospodarzy.

</doc>
<doc id="1844910" url="https://pl.wikipedia.org/wiki?curid=1844910" title="Zwycięstwo (film 1919)">
Zwycięstwo (film 1919)

Zwycięstwo () – amerykański niemy melodramat z 1919 roku na podstawie powieści Josepha Conrada "Zwycięstwo". Jedyna ekranizacja utworu Josepha Conrada nakręcona za życia pisarza.

</doc>
<doc id="1844919" url="https://pl.wikipedia.org/wiki?curid=1844919" title="Lord Jim (film 1925)">
Lord Jim (film 1925)

Lord Jim – amerykański niemy film dramatyczny z 1925 roku na podstawie powieści Josepha Conrada pt. "Lord Jim". Reżyseria: Victor Fleming; scenariusz: George C. Hull, John Russell; zdjęcia: Faxon M. Dean.

</doc>
<doc id="1844922" url="https://pl.wikipedia.org/wiki?curid=1844922" title="Parafia św. Stefana w Paryżu">
Parafia św. Stefana w Paryżu

Parafia św. Stefana – jedna z dwóch etnicznie greckich parafii prawosławnych w XVI dzielnicy Paryża. Jej siedzibą jest sobór Greckiej Metropolii Francji pod wezwaniem św. Stefana. 

</doc>
<doc id="1844925" url="https://pl.wikipedia.org/wiki?curid=1844925" title="Elsat">
Elsat



</doc>
<doc id="1844928" url="https://pl.wikipedia.org/wiki?curid=1844928" title="Storforsen">
Storforsen

Storforsen, to rezerwat chroniący bystrze na rzece Pite w szwedzkim Norrbottens län, położone ok. 38 km na płn-zach. od Älvsbyn. Średni przepływ wody wynosi 250 m3/s, więc jest to jedno z największych górskich bystrzy w Europie. Rezerwat jest odwiedzany przez ok. 150 tys. osób rocznie 

</doc>
<doc id="1844930" url="https://pl.wikipedia.org/wiki?curid=1844930" title="Airspeed AS.39 Fleet Shadower">
Airspeed AS.39 Fleet Shadower

Airspeed AS.39 Fleet Shadower – brytyjski, pokładowy samolot patrolowy będący pierwszą czterosilnikową maszyną przeznaczoną do operowania z pokładu lotniskowca. Po wybudowaniu dwóch prototypów przez wytwórnię Airspeed Limited konstrukcja nie była dalej rozwijana i cały program budowy anulowano jeszcze przed zakończeniem wojny.
Historia.
Ideą przyświecającą powstaniu samolotu była chęć posiadania przez Royal Navy samolotu przeznaczonego do długotrwałej obserwacji okrętów przeciwnika, w tym celu flota skonkretyzowała swoje wymagania techniczne w dokumencie Operational Requirement OR.52 (specyfikacji technicznej wydanej przez Air Ministry numer S.23/37). Nowy samolot charakteryzować się miał możliwością operowania na pokładach lotniskowców, długotrwałym lotem, niewielką prędkością przelotową, cichą pracą silników i bardzo dobrą widocznością dla członków załogi. Specyfikacja stała się podstawą prac dla pięciu wytwórni lotniczych: Percival, General Aircraft, Fairey, Short Bros i Airspeed. Zainteresowanie aż pięciu firm przełożyło się jednak tylko na dwa ukończone samoloty. 15 listopada 1938 roku podpisano umowę na wybudowanie dwóch prototypów z dwoma firmami, General Aircraft i Airspeed. General Aircraft zbudował General Aircraft GAL.38 Fleet Shadower a Airspeed swojego AS.39. Konstruktorzy Airspeed w swoim projekcie wykorzystali doświadczenia amerykańskiej wytwórni Crouch-Bolas Aircraft Corp z dwusilnikowym samolotem Crouch-Bolas Dragon Fly, zdolnym do lotów z małymi prędkościami. Umiejętność tą osiągnięto wykorzystując zjawisko zapewnienia odpowiedniej siły nośnej na płacie opływanym na całej swojej powierzchni przez strumienie zaśmigłowe. 17 października 1940 roku (niektóre źródła podają 18 października) w Portsmouth odbył się oblot nowego samolotu (o numerze N1323). Za sterami maszyny siedział pilot fabryczny Georg Erringtona. Niestety samolot okazał się być trudny w utrzymaniu sterowności podłużnej oraz miał zbyt małą prędkość wznoszenia. W 17 lutego 1941 roku marynarka anulowała cały program, zniszczono obydwa prototypy, z których drugi (o numerze N1324) nie był w pełni ukończony. Do podjęcia takiej decyzji przyczynił się obok problemów technicznych z nowym samolotem, rozwój urządzeń radarowych, które instalowane na pokładach okrętów i nowych samolotów (np. patrolowych wersji amerykańskiego bombowca Consolidated B-24 Liberator) były zdecydowanie prostsze i łatwiejsze w obsłudze niż nowa konstrukcja.
Konstrukcja.
Samolot był zastrzałowym górnopłatem o mieszanej metalowo drewnianej konstrukcji. W celu możliwości bazowania na pokładach lotniskowców samolot miał składane do tyłu wraz z silnikami skrzydła. Płaty wyposażone w klapy, klapolotki i skrzela. Napęd stanowiły cztery, siedmiocylindrowe, chłodzone powietrzem silniki gwiazdowe napędzające dwułopatowe, drewniane śmigła o średnicy 2,4 metra. Podwozie stałe dwukołowe z kółkiem ogonowym. Samolot nie był uzbrojony. Załogę stanowili pilot, radiooperator i obserwator.

</doc>
<doc id="1844932" url="https://pl.wikipedia.org/wiki?curid=1844932" title="Ospa małpia">
Ospa małpia

Ospa małpia (ang. monkeypox) – endemiczna choroba zakaźna odzwierzęca, wywołana przez wirus ospy małpiej należący do rodzaju Orthopoxvirus. Po raz pierwszy opisana w 1958 r., gdy w koloniach małp trzymanych w celach badawczych wystąpiły dwa ogniska choroby podobnej do ospy, stąd nazwa „ospa małpia”. Pierwsze przypadki u ludzi stwierdzono w 1970 r. w ówczesnym Zairze. Choroba rzadko przenoszona na ludzi, przez długi czas zachorowania stwierdzano wyłącznie w centralnej Afryce, jednak w 2003 r. była diagnozowana u mieszkańców środkowo-zachodnich Stanów Zjednoczonych. W 2018 r. stwierdzono pierwszy przypadek wystąpienia choroby w Wielkiej Brytanii. Choroba u ludzi objawia się w sposób podobny jak w ospie prawdziwej i ospie wietrznej.
Objawy.
Objawy zaczynają się od gorączki, bólu głowy, bólów mięśni i uczucia zmęczenia. W przeciwieństwie do ospy prawdziwej, pojawia się również powiększenie węzłów chłonnych ("limfadenopatia").
W ciągu 1 do 3 dni (czasem dłużej) od pojawienia się gorączki pojawia się wysypka, często zaczynająca się na twarzy, a następnie rozprzestrzeniająca się na inne części ciała.
Zmiany skórne, zanim znikną, przechodzą przez następujące etapy:
Choroba trwa od 2 do 4 tygodni.
Profilaktyka.
W kilku badaniach obserwacyjnych wykazano, że szczepionka przeciwko ospie prawdziwej jest skuteczna w około 85% w zapobieganiu ospie małpiej. Dlatego wcześniejsze szczepienie przeciwko ospie, którego oznaką jest zwykle blizna na ramieniu, może spowodować łagodniejszą chorobę. Nowsza szczepionka oparta na zmodyfikowanym atenuowanym wirusie krowianki ("szczep Ankara") została zatwierdzona do zapobiegania ospie małpiej w 2019 roku. Jest to szczepionka dwudawkowa, której dostępność pozostaje ograniczona. Szczepionki przeciw ospie prawdziwej i małpiej ospie są opracowywane w preparatach opartych na wirusie krowianki ze względu na ochronę krzyżową zapewnianą przez odpowiedź immunologiczną na ortopoksywirusy.
Leczenie.
W Unii Europejskiej zatwierdzonym środkiem do leczenia pokswirusów, w tym małpiej ospy jest tekowirymat.
Naturalny nosiciel.
Różne gatunki zwierząt zostały zidentyfikowane jako podatne na wirusa ospy małpiej. Głównie: wiewiórki, szczury, popielice, naczelne inne niż ludzie i inne. Naturalna historia wirusa małpiej ospy pozostaje niepewna i potrzebne są dalsze badania w celu określenia dokładnego rezerwuaru i sposobu utrzymywania się wirusa w przyrodzie.
Patogen.
Wirus małpiej ospy jest otoczkowym dwuniciowym wirusem DNA, który należy do rodzaju Orthopoxvirus z rodziny "Poxviridae (pokswirusy)". Istnieją dwa odrębne klady genetyczne wirusa ospy małpiej – klad środkowoafrykański (dorzecze Konga) i klad zachodnioafrykański. Klad dorzecza Konga w przeszłości powodował cięższą chorobę i uważano, że jest bardziej przenośny. Jedynym krajem, w którym znaleziono oba klady wirusa jest Kamerun.
Epidemiologia.
Ospę małpią po raz pierwszy zidentyfikowano u ludzi w 1970 roku w Demokratycznej Republice Konga u 9-letniego chłopca w regionie, w którym ospa prawdziwa została wyeliminowana w 1968 roku. Od tego czasu większość przypadków została zgłoszona na obszarze dorzecza Kongo. Kolejne przypadki coraz częściej zgłaszane były w Afryce Środkowej i Zachodniej.
Od 1970 r. odnotowano przypadki małpiej ospy u ludzi w 11 krajach afrykańskich – Beninie, Kamerunie, Republice Środkowoafrykańskiej, Demokratycznej Republice Konga, Gabonie, Wybrzeżu Kości Słoniowej, Liberii, Nigerii, Republice Konga, Sierra Leone i Sudanie Południowym. W latach 1996–1997 w Demokratycznej Republice Konga odnotowano epidemię z niskim współczynnikiem śmiertelności, lecz wyższym niż zwykle wskaźnikiem zakażeń. Od 2017 r. w Nigerii zanotowano ponad 500 podejrzeń zakażenia oraz ponad 200 potwierdzonych przypadków, a wskaźnik śmiertelności wynosi około 3%.
2003, Stany Zjednoczone.
W maju 2003 r., w okolicach Milwaukee w stanie Wisconsin, zanotowano pierwszy przypadek małpiej ospy – u małego dziecka pojawiła się gorączka i wysypka po ugryzieniu przez nieświszczuka (pieska preriowego) zakupionego na lokalnym rynku. W sumie do 20 czerwca 2003 r. zgłoszono 71 przypadków małpiej ospy. Wszystkie przypadki wykryto u szczurów z Gambii, importowanych z Akry w kwietniu 2003 r. przez importera egzotycznych zwierząt z Teksasu. Nie doszło do zgonów. W celu potwierdzenia choroby wykorzystano mikroskopię elektronową i badania serologiczne. Osoby zarażone zazwyczaj doświadczały objawów gorączki, bólów głowy, bólów mięśni, dreszczy i nadmiernej potliwości. Mniej więcej jedna trzecia zarażonych osób miała kaszel. Od 1 do 10 dni po objawach prodromalnych pojawiła się wysypka grudkowa, która zwykle przechodziła przez etapy pęcherzyków, krost i strupów. U niektórych osób wczesne zmiany uległy owrzodzeniu. Wysypka i zmiany chorobowe wystąpiły na głowie, tułowiu i kończynach; wiele osób miało plamy na dłoniach i stopach. Wszyscy dotknięci chorobą zgłaszali bezpośredni lub bliski kontakt z nieświszczukami.
2017–2018, Nigeria.
Od początku epidemii w Nigerii we wrześniu 2017 r. do 15 września 2018 r. zgłoszono łącznie 269 podejrzanych przypadków w 25 stanach, w tym 115 potwierdzonych przypadków w 16 stanach. Zarejestrowano siedem zgonów, z których cztery dotyczyły pacjentów ze zdiagnozowanym u nich wcześniej stanem obniżonej odporności. Wśród potwierdzonych przypadków było dwóch pracowników służby zdrowia. Najbardziej dotknięta grupa wiekowa to 21–40 lat, a 79% potwierdzonych przypadków to mężczyźni.
2018, Wielka Brytania.
We wrześniu 2018 r. zarejestrowano pierwszy przypadek małpiej ospy w Wielkiej Brytanii. Obywatelka Nigerii, zaraziła się małpią ospą w Nigerii przed podróżą do Wielkiej Brytanii. Według "Public Health England (PHE)" – agencji wykonawczej Departamentu Zdrowia i Opieki Społecznej w Anglii osoba ta przebywała w bazie marynarki wojennej w Kornwalii, zanim została przeniesiona do wyspecjalizowanego oddziału chorób zakaźnych londyńskiego szpitala Royal Free Hospital. Drugi przypadek został potwierdzony w Blackpool. Trzeci przypadek dotyczył pracownika medycznego, który opiekował się pacjentem z Blackpool. Czwarty przypadek miał miejsce 3 grudnia 2019 r. w południowo-zachodniej Anglii u osoby, która zaraziła się podczas pobytu w Nigerii.
2019, Singapur.
8 maja 2019 r. 38-letni mężczyzna, który przybył z Nigerii, został hospitalizowany na oddziale izolacyjnym Narodowego Centrum Chorób Zakaźnych w Singapurze, po potwierdzeniu, że jest to pierwszy przypadek małpiej ospy w kraju. W rezultacie kwarantannie poddano wówczas 22 osoby.
2021.
24 maja w Wielkiej Brytanii walijskie "Public Health Wales" zidentyfikowało trzy przypadki małpiej ospy z jednego gospodarstwa domowego. Przypadki zostały potwierdzone przez ministra zdrowia Matta Hancocka. Pacjenta zero zdiagnozowano 24 maja po jego powrocie z Nigerii. Drugi przypadek zgłoszono 2 czerwca, a trzeci 24 czerwca.
16 lipca w USA w Dallas w stanie Teksas u obywatela Stanów Zjednoczonych powracającego z Nigerii zdiagnozowano małpią ospę. Został niezwłocznie hospitalizowany.
2022.
Do 19 maja Wielka Brytania zarejestrowała 9 przypadków, Portugalia 14, Hiszpania 7, Stany Zjednoczone i Szwecja po 1, władze włoskie potwierdziły 1 przypadek i podejrzewają 2 kolejne. W Polsce pierwszy przypadek zakażenia zanotowano 10 czerwca.

</doc>
<doc id="1844933" url="https://pl.wikipedia.org/wiki?curid=1844933" title="RTK">
RTK



</doc>
<doc id="1844935" url="https://pl.wikipedia.org/wiki?curid=1844935" title="Astyanax">
Astyanax

Astyanax – rodzaj ryb z rodziny kąsaczowatych (Characidae) obejmujący ponad 100 słodkowodnych gatunków opisanych naukowo. Jest to, obok "Hyphessobrycon", najliczniejszy w gatunki rodzaj z rzędu kąsaczokształtnych. Ryby te są szeroko rozprzestrzenione w wodach słodkich obu Ameryk – od południowych Stanów Zjednoczonych po północną Argentynę. Oprócz form rzecznych, żyjących w wodach powierzchniowych, są wśród nich zasiedlające podwodne jaskinie ślepe ryby – stanowiące obiekt badań naukowych. Niektóre gatunki są wykorzystywane jako ryby akwariowe.
Taksonomia.
Rodzaj został opisany przez S. F. Bairda i C. F. Girarda w 1854. Gatunkiem typowym rodzaju jest "Astyanax argentatus" (synonim "A. mexicanus"). Nazwa rodzaju nawiązuje do Astyanaksa – postaci z mitologii greckiej. Klasyfikacja poszczególnych gatunków ulegała licznym zmianom na przestrzeni ostatnich lat i w wielu przypadkach nadal nie jest jasna. Zwłaszcza ślepe formy z podwodnych jaskiń przysporzyły taksonomom wielu problemów. Początkowo były traktowane jako odrębne gatunki. Dokładniejsze badania wykazały jednak, że są to formy napowierzchniowych gatunków, które stopniowo przystosowały się do zajęcia nowych siedlisk. Do najbardziej znanych należą "Astyanax fasciatus", "Astyanax mexicanus" i "Astyanax jordani", traktowane przez naukowców jako organizmy modelowe w badaniach procesów adaptacji ewolucyjnej i ewolucji regresywnej. Monofiletyzm tej grupy ryb nie został potwierdzony.
Formy niewidome.
Najstarsze ślady niewidomych form z rodzaju "Astyanax" pochodzą z plejstocenu. Do 1998 stwierdzono istnienie 29 populacji z wielu zalanych wodą jaskiń na obszarze Meksyku. Żyją tam w całkowitych ciemnościach. Charakteryzują się utratą pigmentacji, redukcją oczu oraz zmianami behawioralnymi. Ich skóra jest blada, z różowym odcieniem. Zmysł wzroku zastępuje im dobrze rozwinięty narząd linii bocznej, węch i słuch. W odróżnieniu od pływających stadnie osobników populacji wyjściowej, formy ślepe pływają pojedynczo. Pomimo tych zmian są tożsame z gatunkiem wyjściowym, mogą się swobodnie krzyżować z widzącymi osobnikami wód otwartych, dając płodne potomstwo. Ich młode wylęgają się z dobrze widocznymi oczami, które stopniowo zanikają, zarastając warstwą tkanki tłuszczowej. Pomimo braku oczu ryby te wybierają w akwariach najciemniejsze miejsca. Wykazano, że reakcje ryby na światło nie zanikają całkowicie. Zmiany morfologiczne i behawioralne u różnych populacji jaskiniowych rozwinęły się niezależnie osiągając różny stopień zaawansowania.
W wyniku wielu zmian w taksonomii rodzaju, w polskiej literaturze ichtiologicznej i akwarystycznej nagromadziły się liczne sprzeczności w nazewnictwie form jaskiniowych. Żyjący w wodach powierzchniowych lustrzeń meksykański, opisany po raz pierwszy jako "Tetragonopterus mexicanus", obecnie klasyfikowany pod naukową nazwą "Astyanax mexicanus", był dawniej opisywany pod nazwą "Astyanax fasciatus mexicanus" lub "Astyanax mexicanus fasciatus", a jego ślepa forma określana nazwą ślepczyk, ślepiec jaskiniowy lub ślepczyk jaskiniowy. Inny gatunek – "Anoptichthys jordani", odkryty w podziemnych strumieniach północnego Meksyku (San Luis Potosí) w 1936 – nazwany śleporybem Jordana lub też ślepcem jaskiniowym, został przeniesiony do rodzaju "Astyanax" jako podgatunek lustrzenia meksykańskiego "Astyanax mexicanus jordani". W kolejnych latach obydwie nazwy ("A. mexicanus" i "A. jordani") uznawano za synonimy lustrzenia meksykańskiego, lub wraz z "A. fasciatus" traktowano jako grupę blisko spokrewnionych gatunków ("Astyanax fasciatus" complex) o niejasnej filogenezie, aż w końcu wykazano, że są to odrębne gatunki jednego rodzaju. "A. fasciatus" opisany został z Brazylii. W miarę odkrywania kolejnych populacji uznawano, że jest szeroko rozprzestrzenionym gatunkiem o zasięgu występowania obejmującym obszary na północ, aż po Meksyk. Badania genetyczne wykazały jednak, że populacje meksykańskie należą do "A. aeneus".
Klasyfikacja.
Liczba znanych nauce gatunków zaliczanych do tego rodzaju przekracza 100 i ciągle opisywane są nowe. Niektóre z nich są tak blisko spokrewnione, że różnice można wykazać dopiero poprzez badania genetyczne. Są to tzw. kompleksy gatunków (gatunki kryptyczne). W obrębie rodzaju stwierdzono już co najmniej 3 takie kompleksy ("A. fasciatus" complex, "A. altiparanae" ("bimaculatus") complex i "A. scabripinnis" complex).
Gatunki :

</doc>
<doc id="1844936" url="https://pl.wikipedia.org/wiki?curid=1844936" title="Tenis ziemny na Letnich Igrzyskach Olimpijskich 1912">
Tenis ziemny na Letnich Igrzyskach Olimpijskich 1912

Wyniki zawodów w tenisa ziemnego, które zostały rozegrane podczas Letnich Igrzysk Olimpijskich 1912 w Sztokholmie.
Zawody w tenisa rozgrywano od 5 maja do 5 lipca 1912 r. Łącznie wzięło w nich udział 80 zawodników w tym: 67 mężczyzn i 13 kobiet. Reprezentowali oni 14 krajów.

</doc>
<doc id="1844938" url="https://pl.wikipedia.org/wiki?curid=1844938" title="Don Kojote i Sancho Panda">
Don Kojote i Sancho Panda

Don Kojote i Sancho Panda (, , 1990–1991) – amerykańsko-włoski serial animowany wyprodukowany przez Hanna-Barbera Productions i Rai Televizione Italiana. 
Wersja polska.
W Polsce emitowany był na kanale TVP2 w bloku dla dzieci w wieku przedszkolnym i wczesnoszkolnym "Godzina z Hanna-Barbera" z angielskim dubbingiem i polskim lektorem Januszem Szydłowskim.
Opis fabuły.
Serial opowiada o przygodach Don Kojota i jego pomocnika Sancho Pandy, którzy walczą o honor, sprawiedliwość i piękność.

</doc>
<doc id="1844939" url="https://pl.wikipedia.org/wiki?curid=1844939" title="Ślepczyk">
Ślepczyk



</doc>
<doc id="1844940" url="https://pl.wikipedia.org/wiki?curid=1844940" title="Krowiak aksamitny">
Krowiak aksamitny



</doc>
<doc id="1844941" url="https://pl.wikipedia.org/wiki?curid=1844941" title="Tapinella atrotomentosa">
Tapinella atrotomentosa



</doc>
<doc id="1844942" url="https://pl.wikipedia.org/wiki?curid=1844942" title="Badgworthy Water">
Badgworthy Water



</doc>
<doc id="1844943" url="https://pl.wikipedia.org/wiki?curid=1844943" title="Mozhan Marnò">
Mozhan Marnò

Mozhan Marnò (perski: ژان مارنو; ur. 3 maja1980 w Los Angeles) − amerykańsko-irańska aktorka filmowa i telewizyjna.
Życiorys.
Posiada licencjat z literatury porównawczej z Barnard College na Columbia University. Krótko potem ukończyła, z tytułem magistra, Yale Drama School. Aktorka jest najbardziej znana w roli Sorayi M. w filmie "Ukamienowanie Sorayi M." z 2008 roku, gdzie zagrała u boku Shohreh Aghdashloo. Mozhan wcieliła się w postać kobiety, której mąż, po dwudziestu latach małżeństwa chce zamienić ją na młodszą kobietę i do tego celu wykorzystuje oskarżenie żony o cudzołóstwo w wyniku czego zostaje ona ukamienowana. Za rolę Marnò otrzymuje nominację do nagrody Satelity dla najlepszej aktorki drugoplanowej.

</doc>
<doc id="1844944" url="https://pl.wikipedia.org/wiki?curid=1844944" title="Lord Jim (film 1965)">
Lord Jim (film 1965)

Lord Jim − amerykańsko-brytyjski film przygodowy z 1965 roku na podstawie powieści Josepha Conrada pt. "Lord Jim".

</doc>
<doc id="1844946" url="https://pl.wikipedia.org/wiki?curid=1844946" title="Kilner">
Kilner



</doc>
<doc id="1844948" url="https://pl.wikipedia.org/wiki?curid=1844948" title="Bitwa koło przylądka Mindos">
Bitwa koło przylądka Mindos

Bitwa morska koło przylądka Mindos – starcie zbrojne, które miało miejsce w roku 43 p.n.e.
Po zdobyciu Laodycei Syryjskiej oraz śmierci Publiusza Korneliusza Dolabelli, kolejnym celem Gajusza Kasjusza stała się wyspa Rodos, której mieszkańcy sprzyjali republikanom. Chcąc uniemożliwić flocie Kasjusza (80 jednostek) atak na wyspę, flota rodyjska licząca 33 okręty wyruszyła naprzeciwko wroga. Do bitwy doszło koło przylądka Mindos (Myndos). Walka była zacięta, a Rodyjczycy na swoich lekkich okrętach górowali szybkością nad ciężkimi penterami Kasjusza. W końcu wykorzystując liczebną przewagę, flota rzymska okrążyła jednostki rodyjskie, zdobywając 3 okręty z załogami i zatapiając dwa kolejne. Pozostałym okrętom rodyjskim, pomimo uszkodzeń udało się odpłynąć na Rodos. Kasjusz nie stracił żadnego okrętu, część z nich była jednak na tyle uszkodzona, że musiała powrócić do portu. Po bitwie flota senacka zaatakowała nieprzyjaciela na Rodos, zdobywając miasto po krótkim oblężeniu. W konsekwencji cała wschodnia część imperium dostała się pod panowanie dowódców wojsk senackich Gajusza Kasjusza i Marka Brutusa.

</doc>
<doc id="1844950" url="https://pl.wikipedia.org/wiki?curid=1844950" title="Joe Hulme">
Joe Hulme

Joseph Harold Anthony "Joe" Hulme (ur. 26 sierpnia 1904 – zm. 27 września 1991) był angielskim piłkarzem, trenerem i krykiecistą. Karierę zaczynał w Stafford YMCA, później zaś reprezentował barwy York City, Blackburn Rovers, Arsenalu i Huddersfield Town. Po zakończeniu kariery przez cztery lata był menadżerem Tottenhamu Hotspur. Zmarł w 1991 roku w wieku 87 lat.
Sukcesy.
Jako piłkarz.
First Division
Puchar Anglii
Puchar Anglii

</doc>
<doc id="1844952" url="https://pl.wikipedia.org/wiki?curid=1844952" title="Duszo Chrystusowa">
Duszo Chrystusowa



</doc>
<doc id="1844953" url="https://pl.wikipedia.org/wiki?curid=1844953" title="Zeami Motokiyo">
Zeami Motokiyo



</doc>
<doc id="1844955" url="https://pl.wikipedia.org/wiki?curid=1844955" title="Serbinów">
Serbinów



</doc>
<doc id="1844956" url="https://pl.wikipedia.org/wiki?curid=1844956" title="Menasze Kadiszman">
Menasze Kadiszman

Menasze Kadiszman (מנשה קדישמן "Mənaššeh Qaddišman", ur. 1932 w Tel Awiwie, zm. 8 maja 2015) – izraelski rzeźbiarz i malarz. Laureat licznych nagród, w tym państwowej nagrody Izraela.
Życiorys.
Urodził się w 1932 roku w Tel Awiwie. W latach 1947–1950 uczył się rzeźby u Moshe Sternschussa w Tel Awiwie, a w 1954 w Jerozolimie pod kierunkiem Rudiego Lehmanna. Następnie przeniósł się do Londynu, gdzie w latach 1959–1960 pobierał nauki w St. Martin's School of Art oraz Slade School of Fine Art.
W 1960 otrzymał stypendium America-Israel Cultural Foundation. Jego pierwsza indywidualna wystawa rzeźbiarska odbyła się w 1965 roku w Grosvenor Gallery w Londynie. W 1967 otrzymał pierwszą nagrodę w kategorii rzeźba na V Międzynarodowym Biennale w Paryżu. Na początku lat 60. zajmował się głównie rzeźbą minimalistyczną. Jego ówczesne dzieła wydawały się niezależne od praw grawitacji; efekt ten uzyskiwał m.in. poprzez stosowanie szklanych elementów, podtrzymujących elementy metalowe. W późnych latach 60. zaczął tworzyć sztukę konceptualną.
W 1970 roku dla Muzeum Żydowskiego w Nowym Jorku zaprezentował pracę pt. "Yellow Forrest" ("żółty las") – na drzewach Central Parku przybił żółte metalowe prostokąty, nawiązujące do żółtych nowojorskich taksówek i żółtych świateł sygnalizacji świetlnej. W 1972 roku zamieszkał w Tel Awiwie. W 1978 roku na Biennale w Wenecji zaprezentował stado owiec, których grzbiety pomalował na różne kolory. Nawiązywał tym samym do funkcji pasterza, którą w młodości sprawował w kibucu. W tym okresie pracował również nad projektem "Telephone Pages", polegającym na rysowaniu wzorów na kartach książek telefonicznych pochodzących z miejsc, które odwiedzał.
W latach 80. artysta tworzył sztukę w nurcie neoekspresjonizmu. Pod koniec tej dekady powstała seria rzeźb pt. "Birth" ("narodziny"), przedstawiających postacie rodzących w cierpieniu kobiet, wykonane z wygiętego metalu. W 1995 roku artysta rozpoczął malowanie portretów owiec, portrety te stały się znakiem rozpoznawczym artysty. W tym samym roku otrzymał państwową nagrodę Izraela w kategorii sztuki plastyczne. Jest również autorem instalacji "Shalechet" ("spadające liście"), wystawionej w Muzeum Żydowskim w Berlinie. W 2002 roku otrzymał nagrodę Honorary Fellowship Award przyznawaną przez Muzeum w Tel Awiwie.

</doc>
<doc id="1844958" url="https://pl.wikipedia.org/wiki?curid=1844958" title="Francuskie Siły Zbrojne">
Francuskie Siły Zbrojne

Francuskie Siły Zbrojne (fr. "Forces armées françaises") – francuskie siły zbrojne, w skład których wchodzą wszystkie formacje militarne, żandarmeria oraz inne jednostki podległe wspólnemu kierownictwu. Od 2001 całkowicie zawodowe. Według rankingu "Global Firepower" (2023) francuskie siły zbrojne stanowią dziewiątą siłę militarną na świecie, z rocznym budżetem na cele obronne w wysokości prawie 46 mld dolarów (USD).
Zwierzchnikiem sił zbrojnych jest Prezydent Republiki Francuskiej. Forces armées françaises składają się z żołnierzy zawodowych i personelu cywilnego.
Zadania.
Forces armées françaises służą obronie Francji oraz zabezpieczeniu jej interesów poza granicami. Zaangażowane są w operacje wojskowe, operacje wojenne, operacje pokojowe pod zwierzchnictwem ONZ, NATO, bądź też samodzielnie.
Dowodzenie.
Najwyższym zwierzchnikiem Forces armées françaises jest Prezydent RF, ("Président de la République Française")Kierownictwo SZ RF sprawuje Minister ds. Sił Zbrojnych Francji ("Ministre des Armées")Dowodzeniem wojskowym zajmuje się Szef Sztabu Generalnego Sił Zbrojnych, ("Chef d'état-major des armées")
Uzbrojenie i wyposażenie.
Źródło:
Samoloty.
Bojowe
Rozpoznawcze
Szkoleniowe
Transportowe
Pojazdy.
Samochody
Transportery
Czołgi

</doc>
<doc id="1844960" url="https://pl.wikipedia.org/wiki?curid=1844960" title="Astianaks meksykański">
Astianaks meksykański



</doc>
<doc id="1844961" url="https://pl.wikipedia.org/wiki?curid=1844961" title="Parafia Wniebowzięcia Najświętszej Maryi Panny w Oświęcimiu">
Parafia Wniebowzięcia Najświętszej Maryi Panny w Oświęcimiu

Parafia Wniebowzięcia Najświętszej Maryi Panny – parafia rzymskokatolicka znajdująca się w Oświęcimiu. Należy do dekanatu Oświęcim diecezji bielsko-żywieckiej. Jest prowadzona przez księży diecezjalnych.
Erygowana w XIII wieku. Została wzmiankowana w spisie parafii płacących sześcioletnią dziesięcinę w dekanacie Oświęcim diecezji krakowskiej z 1326 jako "Item Nicolaus, plebanus medietatis ecclesie de Osvencim" i "item Leonardus, plebanus alterius medietatis eiusdem de ecclesie". Następnie w kolejnych spisach świętopietrza z lat 1346–1358 pod nazwami "Osswencim", "Ossvencim", "Osswanczim" i "Osswancim".
Na przełomie lat 50. i 60. XX wieku proboszczem był ks. Franciszek Dźwigoński.

</doc>
<doc id="1844963" url="https://pl.wikipedia.org/wiki?curid=1844963" title="Jurgiewicz (herb szlachecki)">
Jurgiewicz (herb szlachecki)

Jurgiewicz ("Janina odmienna II") – polski herb szlachecki z nobilitacji, odmiana herbu Janina.
Opis herbu.
Opis zgodnie z klasycznymi regułami blazonowania:
W polu srebrnym tarcza czerwona.
Klejnot: między skrzydłami orlimi - prawym srebrnym, lewym czerwonym, wieża czerwona, rozbita, na której ramię zbrojne, trzymające szablę skrwawioną.
Labry czerwone, podbite srebrem.
Juliusz Karol Ostrowski zamieszcza nieco inny wizerunek herbu, w którym pole jest czerwone, tarcza purpurowa, z bordiurą srebrną, zaś skrzydła w klejnocie barwy nieokreślonej.
Najwcześniejsze wzmianki.
Nadany 9 września 1581 przez króla Stefana Batorego Maciejowi Jurgiewiczowi. Herb powstał przez adopcję do Janiny.
Herbowni.
Jurgiewicz.

</doc>
<doc id="1844966" url="https://pl.wikipedia.org/wiki?curid=1844966" title="Parafia Najświętszej Maryi Panny Wspomożenia Wiernych w Oświęcimiu">
Parafia Najświętszej Maryi Panny Wspomożenia Wiernych w Oświęcimiu

Parafia Najświętszej Maryi Panny Wspomożenia Wiernych – parafia rzymskokatolicka znajdująca się w Oświęcimiu. Należy do dekanatu Oświęcim diecezji bielsko-żywieckiej. Erygowana w 1952. Jest prowadzona przez księży Salezjanów.
W parafii funkcjonuje sanktuarium Matki Bożej Wspomożenia Wiernych. Obraz, który jest przedmiotem kultu znajduje się w ołtarzu głównym. Świątynia z zewnątrz reprezentuje typowe cechy stylu gotyckiego. Pierwsze jej historyczne ślady prowadzą do XIV wieku kiedy w to miejsce przybył zakon Dominikanów. Świątynia w dużej mierze jest wzorowana na kościołach klasztornych w Krakowie. Przy parafii funkcjonuje chór. Do tego jest oratorium, a więc cały zespół zakonnych szkół: gimnazjum, szkoły średnie i zasadnicze szkoły zawodowe. W wyniku zaniedbań i pożarów dominikanie porzucili klasztor w XIX wieku. Ówczesny biskup krakowski wraz z przedstawicielami księstwa oświęcimskiego zdecydowali o sprowadzeniu zakonu Salezjanów, którzy przez ponad 50 lat podnosili średniowieczne obiekty architektoniczne w Oświęcimiu z ruin.

</doc>
<doc id="1844967" url="https://pl.wikipedia.org/wiki?curid=1844967" title="Dawid Topolski">
Dawid Topolski



</doc>
<doc id="1844968" url="https://pl.wikipedia.org/wiki?curid=1844968" title="Germania Breslau">
Germania Breslau

Sport-Club Germania 1904 e.V. Breslau – niemiecki dawny klub piłkarski z siedzibą we Wrocławiu, założony w 1904 roku.
Historia.
Na początku XX wieku występował w rozgrywkach Südostdeutscher Fussball Verband (Południowo-wschodniego Niemieckiego Związku Piłkarskiego) i brał udział w grach pucharowych o mistrzostwo Niemiec w latach 1911 i 1912.. Dwa razy drużyna docierała do finału, ale w 1911 przegrała najpierw 2:3 z klubem Askania Forst, mecz był anulowany po oprotestowaniu, a potem 0:3 w powtórnym meczu. W 1912 w finale została pokonana 1:5 przez ATV Liegnitz. W 1945 klub przestał istnieć.

</doc>
<doc id="1844969" url="https://pl.wikipedia.org/wiki?curid=1844969" title="SC 1904 Breslau">
SC 1904 Breslau



</doc>
<doc id="1844970" url="https://pl.wikipedia.org/wiki?curid=1844970" title="St Columb Major">
St Columb Major

St Columb Major (korn. "Kolomm Veur") – miasto w Wielkiej Brytanii, w Anglii w Kornwalii, położone na południe od Wadebridge i na wschód od Newquay. 
W r. 2001 zamieszkiwały je 3 984 osoby.
Dwukrotnie w roku odbywają się tu mecze kornwalijskiej odmiany hurlingu - sportu, który uprawiany jest wyłącznie w St Columb and St Ives.

</doc>
<doc id="1844971" url="https://pl.wikipedia.org/wiki?curid=1844971" title="Parafia św. Maksymiliana Męczennika w Oświęcimiu">
Parafia św. Maksymiliana Męczennika w Oświęcimiu

Parafia św. Maksymiliana Męczennika – rzymskokatolicka parafia znajdująca się w Oświęcimiu, na Osiedlu. Należy do dekanatu Oświęcim w diecezji bielsko-żywieckiej. Erygowana w 1983. Jest prowadzona przez księży diecezjalnych.

</doc>
<doc id="1844975" url="https://pl.wikipedia.org/wiki?curid=1844975" title="Ratajska Telewizja Kablowa">
Ratajska Telewizja Kablowa

Ratajska Telewizja Kablowa (RTK) – poznańska stacja telewizyjna adresowana do mieszkańców prawobrzeżnego Poznania. Program dostępny jest tylko dla abonentów telewizji kablowej ELSAT, należącej do spółki INEA na kanale 11 o częstotliwości 215,25 MHz. Od 3 grudnia 2013 program RTK dostępny jest na terenie całej wielkopolski w sieci INEA na 56 kanale telewizji cyfrowej. Z dniem 2 sierpnia 2016 program RTK zmienił kanał nadawania na 803.
W 2007 roku Przedsiębiorstwo Handlowo-Usługowe „Rataje” Sp. z o.o. otrzymało koncesję na nadawanie programu RTK na osobnym kanale; przedtem przez okres 10 lat audycje stworzone przez redakcję RTK były emitowana przez Telewizję WTK. Program dociera do 33 tys. gospodarstw domowych – są to m.in. osiedla z terenu Rataj, Żegrza, Chartowa i zamieszkujący obszary przylegające do obszarów spółdzielni mieszkaniowej „Osiedle Młodych”.
Program emitowany jest przez 7 dni w tygodniu w blokach programowych rozpoczynających się w godzinach: 8:00, 10:30, 12:00, 14:30, 16:30, 18:00, 20:00, 22:00. W pozostałych godzinach na kanale emitowany jest obraz z kamery umieszczonej na wieżowcu na Osiedlu Jagiellońskim nr 12–13 w pobliżu Ronda Rataje oraz dźwięk Radia Pogoda.

</doc>
<doc id="1844978" url="https://pl.wikipedia.org/wiki?curid=1844978" title="ELPAN">
ELPAN



</doc>
<doc id="1844982" url="https://pl.wikipedia.org/wiki?curid=1844982" title="Eugeniusz Mąka">
Eugeniusz Mąka

Eugeniusz Mąka (ur. 12 października 1943 w Derewicznej) – polski robotnik i polityk, poseł na Sejm PRL VIII kadencji.
Życiorys.
Syn Stanisława i Heleny. Uzyskał wykształcenie średnie zawodowe. Należał do Związku Młodzieży Socjalistycznej, Związku Zawodowego Metalowców i od 19 marca 1963 do Polskiej Zjednoczonej Partii Robotniczej. W latach 1963–1983 i 1988–1989 pracował na różnych stanowiskach w Fabryce Łożysk Tocznych w Kraśniku. Od 1972 do 1979 był I sekretarzem tamtejszej Oddziałowej Organizacji Partyjnej PZPR. Od 1975 zasiadał ponadto w Komitecie Zakładowym partii w tej fabryce, a od 1977 w jego egzekutywie. W latach 1975–1981 był też członkiem Komitetu Wojewódzkiego PZPR w Lublinie. Od 1980 do 1985 pełnił mandat posła na Sejm PRL VIII kadencji w okręgu Puławy, zasiadając w Komisji Oświaty i Wychowania oraz w Komisji Planu Gospodarczego, Budżetu i Finansów. W latach 1981–1983 był członkiem Wojewódzkiej Komisji Kontroli Partyjnej w Lublinie, a od listopada 1986 do lipca 1988 oraz od maja 1989 do stycznia 1990 pełnił funkcję sekretarza KZ PZPR w kraśnickiej fabryce. W 1988 ukończył Międzywojewódzką Szkołę Partyjną w Łodzi. Z listy SLD-UP w 2002 uzyskał mandat radnego miasta Kraśnik. W 2006 (otwierając listę LiD) i 2010 (z ramienia lokalnego komitetu, z poparciem SLD) bez powodzenia kandydował ponownie do rady miasta. W 2014 bezskutecznie ubiegał się o mandat w radzie powiatu kraśnickiego z listy SLD Lewica Razem.

</doc>
<doc id="1844986" url="https://pl.wikipedia.org/wiki?curid=1844986" title="Parafia św. Józefa w Oświęcimiu">
Parafia św. Józefa w Oświęcimiu

Parafia św. Józefa – parafia rzymskokatolicka znajdująca się w Oświęcimiu na osiedlu Zasole. Należy do dekanatu Oświęcim diecezji bielsko-żywieckiej. Erygowana w 1983. Jest prowadzona przez księży diecezjalnych.

</doc>
<doc id="1844988" url="https://pl.wikipedia.org/wiki?curid=1844988" title="Kazimierz Męcik">
Kazimierz Męcik

Kazimierz Męcik (ur. 17 października 1929 w Mirowie, zm. 4 czerwca 2008) – polski robotnik i polityk, poseł na Sejm PRL VII i VIII kadencji.
Życiorys.
Uzyskał wykształcenie zasadnicze zawodowe. Brygadzista w Hucie im. B. Bieruta w Częstochowie. W kwietniu 1948 przystąpił do Polskiej Partii Socjalistycznej, a wraz z nią w grudniu tego samego roku do Polskiej Zjednoczonej Partii Robotniczej. Zasiadał w Komitecie Wojewódzkim PZPR w Częstochowie. W 1976 uzyskał mandat posła na Sejm PRL VII kadencji w okręgu Częstochowa. Zasiadał w Komisji Prac Ustawodawczych. W 1980 uzyskał reelekcję w tym samym okręgu. Zasiadał w Komisji Prac Ustawodawczych, Komisji Przemysłu Ciężkiego, Maszynowego i Hutnictwa oraz w Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym.
Miał żonę Barbarę (zm. 1992). Pochowany na Cmentarzu św. Józefa w Częstochowie.

</doc>
<doc id="1844989" url="https://pl.wikipedia.org/wiki?curid=1844989" title="Zamek Tharandt">
Zamek Tharandt

Zamek Tharandt – zamek znajdujący się w Tharandt koło Freital w powiecie Sächsische Schweiz-Osterzgebirge, obecnie w stanie ruiny. Jego historia sięga początku XIII wieku.
Pierwszym właścicielem zamku był Dytryk I Zgnębiony, margrabia Miśni. Budowla była wzorowana na tyrolskim zamku Tarantsberg. Po śmierci Dytryka zamek przejął landgraf Turyngii Ludwik IV. W 1224 podczas szturmu budowla spłonęła. Została odbudowana przez Henryka III Dostojnego, syna Dytryka. W 1316 panami zamku byli margrabia brandenburski Waldemar Wielki i Jan von Brandenburg. Między 1371 a 1400 rokiem należał do hrabiego Schönburga. Wtedy wzmocniono fortyfikacje. W 1410 Tharandt przyznano landgrafowi Fryderykowi młodszemu.
Pod koniec XV wieku na zamku mieszkała Sydonia, córka Jerzego z Podiebradów. Po jej śmierci w 1510 roku pozostał niezamieszkany. W 1572 roku zdemontowano dach i wykorzystano go do naprawy zamku w Annaburgu. W 1582 po uzyskanym od Augusta Wettyna pozwoleniu kontynuowano rozbiórkę budowli. Między 1626-31 na dawnym podzamczu powstał stojący do dziś kościół.
W 1800 roku ruiny obsadzono drzewami i kwiatami, nadając im romantyczny wygląd. Między 1790 a 1850 stanowiły ulubiony obiekt dla malarzy i rysowników, wśród których byli Ludwig Richter, Caspar David Friedrich, Adrian Zingg i Carl Blechen.
Obok zachowanych ruin między 1858 a 1861 Ariel Graf von der Recke-Volmerstein zbudował nowy zamek (Schloss Tharandt). W 1866 posiadłość odkupił od niego Michał Hieronim Leszczyc-Sumiński i przebudował ją w stylu orientalno-mauretańskim. Po śmierci Sumińskiego w 1898 zamek odziedziczył jego pasierb, baron von Recum. Jednym z późniejszych właścicieli był alchemik Franz Tausend. Od pożaru w 1936 do 2002 ruiny zamku pozostały niemal niezmienione. Od 2002 zamek znajduje się w rękach prywatnych i jest powoli odrestaurowywany.

</doc>
<doc id="1844990" url="https://pl.wikipedia.org/wiki?curid=1844990" title="Parafia Miłosierdzia Bożego w Oświęcimiu">
Parafia Miłosierdzia Bożego w Oświęcimiu

Parafia Miłosierdzia Bożego – parafia rzymskokatolicka znajdująca się w Oświęcimiu. Należy do Dekanatu Oświęcim diecezji bielsko-żywieckiej. Erygowana w 1983. Jest prowadzona przez księży Salezjanów.

</doc>
<doc id="1844998" url="https://pl.wikipedia.org/wiki?curid=1844998" title="Przedtrzonowiec">
Przedtrzonowiec



</doc>
<doc id="1845001" url="https://pl.wikipedia.org/wiki?curid=1845001" title="Sport-Club Germania 1904">
Sport-Club Germania 1904



</doc>
<doc id="1845002" url="https://pl.wikipedia.org/wiki?curid=1845002" title="Sportfreunde Breslau">
Sportfreunde Breslau



</doc>
<doc id="1845004" url="https://pl.wikipedia.org/wiki?curid=1845004" title="Tworzenie Wojska Polskiego na przełomie lat 1918–1919">
Tworzenie Wojska Polskiego na przełomie lat 1918–1919

Tworzenie Wojska Polskiego na przełomie lat 1918–1919.
Po odzyskaniu niepodległości przez Polskę władze odradzającego się państwa polskiego rozpoczęły w 1918 tworzenie, a następnie rozbudowę Wojska Polskiego.
Stan początkowy.
Potencjalne zasoby polskich sił zbrojnych na dzień 12 października 1918 obliczano na 58 731 żołnierzy. Składały się na to formacje: Polska Siła Zbrojna - 4831 żołnierzy, dawne Legiony - 15 416 żołnierzy, I Korpus Polski - 23 669 żołnierzy, II Korpus Polski - 2832 żołnierzy, w niewoli niemieckiej - 2000 żołnierzy. Po odliczeniu około 33% inwalidów, zdolnych do walki pozostawało 39 158 żołnierzy.
W dniu 11 listopada 1918 siły polskie były jeszcze mniejsze: Polska Siła Zbrojna - 9373 żołnierzy, oddziały podległe rządowi lubelskiemu - 11 500 żołnierzy, resztki I Korpusu Polskiego - 150 żołnierzy, oddziały podległe Polskiej Komisji Likwidacyjnej - 8250 żołnierzy, co dawało razem 29 543 żołnierzy.
Sztab Generalny.
Całością prac organizacyjnych kierował powołany jeszcze przez Radę Regencyjną Królestwa Polskiego 25 października 1918 Sztab Generalny Wojska Polskiego na czele z gen. Tadeuszem Rozwadowskim. Rozpoczął on formowanie zalążków polskiego wojska. Od 16 listopada 1918 gen. Rozwadowskiego zastąpił gen. Stanisław Szeptycki. Od 7 lutego 1919 funkcje szefa Sztabu Generalnego sprawował płk Stanisław Haller. 
13 lutego 1919 Sztab Generalny zaczął używać nazwy Naczelne Dowództwo Wojska Polskiego.
Organizacja struktur terenowych.
Pierwsze prace z zakresu organizacji wojska podjęto na podstawie rozkazu gen. Rozwadowskiego z 30 października 1918, o tworzeniu sił zbrojnych na terytorium administrowanym przez Radę Regencyjną. Obszar ten podzielony został na trzy inspektoraty administracyjno-wojskowe (I Warszawski, II Kielecki, III Lubelski), w skład których wchodziło 15 okręgów wojskowych. 
W Galicji Wschodniej z uwagi na wybuch wojny polsko-ukraińskiej przyjęto odrębną strukturę organizacyjną. Rozkazem szefa Sztabu Generalnego z 1 listopada 1918 utworzono dla tego obszaru Naczelne Dowództwo Wojskowe na czele z gen. Stanisławem Puchalskim. 
17 listopada 1918 zlikwidowano inspektoraty i powołano pięć Dowództw Okręgów Generalnych. Obszar galicyjski wszedł w skład V Dowództwa - Kraków, które posiadało okręgi wojskowe: krakowski, przemyski, a od 23 listopada 1918: podhalański, tarnowski, wadowicki, rzeszowski i będziński. 5 czerwca 1919 utworzono VI Dowództwo - Lwów, z siedzibą w Przemyślu. Obejmowało ono swoim zasięgiem okręgi: zborowski, trembowelski, tarnopolski, skolski, czortkowski i husiatyński.
Polską administrację wojskową na Wołyniu reprezentowała Ekspozytura II Dowództwa - Lublin z siedzibą w Kowlu, a rejon Łucka znajdował się w administracji Wołyńskiego Okręgu Wojskowego mieszczącego się w tym mieście.
Każdy okręg wojskowy zobowiązany był do zorganizowania w swoim obszarze pułku piechoty, który miał w przyszłości być rozwinięty w brygadę. Organizacją poszczególnych rodzajów wojsk miały się zająć Dowództwa Okręgów Generalnych. Z końcem listopada 1918 rozpoczęto formowanie 36 pułków piechoty i 14 pułków kawalerii.
Pobór.
Zaciąg był ochotniczy, prowadzony przez poszczególne okręgi wojskowe. Zwerbowanych ochotników wstępnie przeszkalano, następnie tworzono pododdziały do szczebla batalionu, które później łączono w grupy taktyczne i kierowano na front. 
Po przeprowadzeniu poboru ochotniczego stan liczebny Wojska Polskiego w połowie stycznia 1919 wynosił 110 tysięcy żołnierzy. Ponieważ potrzeby armii rosły, zdecydowano się na ogłoszenie poboru regularnego. Na podstawie dekretu Naczelnika Państwa z 15 stycznia 1919, oraz Tymczasowej Ustawy o Powszechnym Obowiązku Służby Wojskowej z 7 marca 1919. 7 marca 1919 na plenarnym posiedzeniu Sejmu Ustawodawczego uchwalono pobór roczników 1896-1901 na całym obszarze ziem polskich.
Pobór w Galicji.
W Galicji pobór organizowały i wykonywały Tymczasowe Urzędy Poborowe (TUP), powołane rozkazem Komendy Krakowskiej z 6 listopada 1918. Pokrywały się one z siecią dawnych austriackich okręgów uzupełnień, komend poborowych rezerwy i komend poborowych pospolitego ruszenia. 27 grudnia 1918 galicyjskie TUP przekształcono w Powiatowe Komendy Uzupełnień (PKU). Funkcjonowały one głównie w Galicji Zachodniej. W Galicji Wschodniej i na Wołyniu PKU utworzono dopiero w lipcu 1919, po zakończeniu wojny.
Wprawdzie pobór powszechny realizowany był głównie poza obszarem wschodniogalicyjskim, gdzie przeprowadzono go masowo dopiero w sierpniu 1919, jednak już wcześniej pobór regularny prowadził na tym terenie Tymczasowy Komitet Rządzący (TKR).
Organizowanie armii.
W Galicji Wschodniej i na Wołyniu.
W miarę rozwoju ilościowego szeregów Wojska Polskiego zaczęto tworzyć jego struktury taktyczno-operacyjne. W pierwszym okresie trwającym od listopada 1918 roku do końca marca 1919 na galicyjsko-wołyńskim Teatrze Działań Wojennych występowały grupy taktyczne i operacyjne. 
Pierwszą grupą taktyczną była grupa „San” mjr Juliana Stachiewicza, połączyła się ona w Przemyślu z grupą ppłk. Tokarzewskiego-Karaszewicza, tworząc grupę taktyczną, która przeprowadziła odsiecz dla Lwowa. 
Kolejnymi oddziałami były grupy taktyczne: mjr Scaevoli-Wieczorkiewicza, płk Stanisława Skrzyńskiego, płk Henryka Minkiewicza, gen. Zygmunta Zielińskiego, ppłk Czesława Mączyńskiego, płk Mieczysława Kulińskiego, płk Władysława Sikorskiego i gen. Jana Romera. Występowały także tzw. podgrupy, działające samodzielnie bądź wydzielane z zasadniczych grup taktycznych. Zalicza się do nich: grupę ppłk Józefa Swobody, mjr Jana Hempla, mjr Józefa Sopotnickiego, płk Aurelego Serdy-Teodorskiego, ppłk Józefa Beckera. Wszystkie grupy wchodziły w skład grupy operacyjnej podporządkowanej Dowództwu „Wschód” gen. Tadeusza Rozwadowskiego, liczącej około 20 tys. żołnierzy.
Na Wołyniu operowały cztery główne grupy taktyczne: gen. Bronisława Babiańskiego, gen. Stefana Majewskiego (późniejsza grupa gen. Edwarda Rydza-Smigłego, utworzona na bazie grupy „Bug”), mjr Władysława Bończy-Uzdowskiego (później grupa mjr Leopolda Lisa-Kuli) i płk Jana Sandeckiego.
Wiosną 1919 roku utworzono wyższe związki operacyjne - fronty. Jako pierwszy powołany został rozkazem NDWP z 30 marca 1919 Front Wołyński na czele z gen. Aleksandrem Karnickim. 29 maja 1919 NDWP utworzyło Front Galicyjsko-Wołyński dowodzony przez gen. Wacława Iwaszkiewicza. Front ten istniał do końca lipca 1919 roku.
Reforma sił zbrojnych.
W lutym 1919 roku wprowadzono nowy model organizacyjny sił zbrojnych, który przewidywał tworzenie związków taktycznych szczebla dywizja/brygada. Założono sformowanie 42 dywizji piechoty, 6 brygad kawalerii i 12 eskadr lotniczych. Dywizja piechoty miała się składać z: trzech pułków piechoty, brygady artylerii, dywizjonu kawalerii oraz pododdziałów dowodzenia, tyłowych i zaopatrzenia. Strukturę tę następnie skorygowano i postanowiono utworzyć 10 dywizji dwubrygadowych oraz 1 brygadę górską.
Liczebność Wojska Polskiego niezbędną do obrony państwa określano na 500 tysięcy żołnierzy. Stan ten miano osiągnąć stopniowo. Tymczasem w marcu 1919 roku piechota liczyła 80 tys. żołnierzy, skupionych w 40 pułkach i 8 batalionach strzelców, a ponadto przy każdym pułku piechoty znajdował się batalion kadrowy. Według etatu każdy pułk miał liczyć 68 oficerów i 2486 żołnierzy, a dywizja 226 oficerów i 7525 żołnierzy. Do końca marca zakończono formowanie czterech dywizji (1, 2, 3) i Dywizji Litewsko-Białoruskiej.
Podczas wojny polsko-ukraińskiej formowano 3, 4, i 5 dywizje piechoty. Na ten priorytetowy teren walk kierowano również większość nowo tworzonych i innych regionach kraju pododdziałów i oddziałów, nawet po rozpoczęciu wojny polsko radzieckiej. Dopiero po zakończeniu wojny polsko-ukraińskiej rozpoczęto ofensywne działania przeciw Sowietom.

</doc>
<doc id="1845005" url="https://pl.wikipedia.org/wiki?curid=1845005" title="First Division (1987/1988)">
First Division (1987/1988)

Tabela końcowa First Division w sezonie 1987/1988.
Legenda

</doc>
<doc id="1845009" url="https://pl.wikipedia.org/wiki?curid=1845009" title="First Division (1986/1987)">
First Division (1986/1987)

Tabela końcowa First Division w sezonie 1986/1987.
Legenda

</doc>
<doc id="1845010" url="https://pl.wikipedia.org/wiki?curid=1845010" title="First Division (1985/1986)">
First Division (1985/1986)

Tabela końcowa First Division w sezonie 1985/1986
Legenda

</doc>
<doc id="1845011" url="https://pl.wikipedia.org/wiki?curid=1845011" title="Divizia Naţională (1992)">
Divizia Naţională (1992)

Divizia Națională 1992 – 1. edycja rozgrywek o mistrzostwo Mołdawii w piłce nożnej mężczyzn i tym samym najwyższej w hierarchii klasy ligowych rozgrywek piłkarskich w tym kraju. Zmagania po raz pierwszy i ostatni toczyły się systemem "wiosna-jesień".
Tytuł mistrza przyznano Zimbru Kiszyniów, a królami strzelców zostali: Sergej Aleksandrow i Oleg Flentea, którzy strzelili po 13 goli.
Tabela końcowa.
Mistrzostwo Mołdawii przyznano Zimbru Kiszyniów na skutek odmowy gry w meczu barażowym o tytuł przez Tiligul Tyraspol.

</doc>
<doc id="1845012" url="https://pl.wikipedia.org/wiki?curid=1845012" title="Nine Maidens (St Columb)">
Nine Maidens (St Columb)

Nine Maidens (korn. "Naw-voz"), pol. "Dziewięć sióstr" – rząd dziewięciu kamieni megalitycznych w Kornwalii, między St Columb Major a Wadebridge.
Opis.
Rząd składa się z dziewięciu megalitów rozmieszczonych na przestrzeni ok. 80 m. Wysokość kamieni wynosi od 0,6 do 2 m. Rozmieszczenie kamieni jest nieregularne. Rząd skierowany jest w stronę znajdującego się 730 m dalej kamienia znanego jako "Fiddler". Budowla mogła pełnić funkcje nawigacyjne i orientacyjne, jednak najpewniej była wykorzystywana do celów rytualnych.

</doc>
<doc id="1845015" url="https://pl.wikipedia.org/wiki?curid=1845015" title="Arsenal de Llavallol">
Arsenal de Llavallol

Club Atlético Arsenal de Llavallol - klub argentyński z siedzibą w mieście Llavallol będącym częścią zespołu miejskiego Buenos Aires.
Historia.
Klub Arsenal de Llavallol założony został 12 października 1948 roku. W 1952 roku przystąpił do rozgrywek organizowanych przez federację piłkarską Asociación del Fútbol Argentino (w skrócie AFA). Klub zaczął od III ligi występującej wtedy pod nazwą "Primera División Amateur".
W latach 1955-1957 klub grał w drugiej lidze. W 1964 roku Arsenal de Llavallol stał się filią klubu Boca Juniors. W 1968 roku klub zakończył działalność.

</doc>
<doc id="1845016" url="https://pl.wikipedia.org/wiki?curid=1845016" title="Bunkier Strausberg">
Bunkier Strausberg

Bunkier Strausberg () – bunkier w Strausbergu, powiat Märkisch-Oderland, land Brandenburgia.
Charakterystyka miejsca.
Wybudowany w latach 70., w ramach I programu budowy bunkrów w NRD z 1968. Do użytku oddany w 1979 (oficjalnie 13 czerwca 1980).
Bunkier klasy E, dwukondygnacyjny, o powierzchni podstawowej 70 × 30 m.

</doc>
<doc id="1845017" url="https://pl.wikipedia.org/wiki?curid=1845017" title="SS Athenia">
SS Athenia

SS Athenia – brytyjski parowiec przeznaczony do ruchu pasażerskiego i przewożenia towarów handlowych.
Historia statku.
Parowiec „Athenia” zbudowano w stoczni Fairfield Shipbuilding and Engineering Company w Govan w Szkocji, na zamówienie armatora Anchor-Donaldson Ltd. Ceremonie wodowania i nadania nazwy miały miejsce 28 stycznia 1923 roku. W pierwszy rejs statek wyruszył 19 kwietnia 1923 roku na trasie Glasgow–Liverpool–Quebec–Montreal. W roku 1935 stał się własnością Donaldson Atlantic Line. Pływał głównie na trasie Glasgow (bądź Liverpool) – Quebec (bądź Montreal). W sezonie zimowym zawijał do Halifaksu.
Zatopienie statku.
3 września 1939 roku Wielka Brytania wypowiedziała wojnę III Rzeszy. Tego dnia „Athenia” płynęła z Wysp Brytyjskich w kierunku Kanady. Na statku obowiązywały podwyższone normy bezpieczeństwa związane z rozpoczętą wojną. Zgodnie z rozkazami jednostka zygzakowała, płynąc w zaciemnieniu. Na jego pokładzie znajdowało się 1417 osób (w tym 1102 pasażerów i 315 członków załogi). Wśród nich, oprócz Brytyjczyków i Irlandczyków, było 311 obywateli Stanów Zjednoczonych, 469 Kanady, 150 emigrantów ze wschodniej Europy oraz 34 Niemców.
W tym samym dniu niemiecki okręt podwodny U-30 pod dowództwem kapitana Fritza Juliusa Lempa patrolował najbardziej wysunięty na północ sektor położony na zachód od Irlandii. W czasie patrolu kapitan został powiadomiony o wypowiedzeniu wojny Niemcom przez Wielką Brytanię. Odebrał również poniższy rozkaz:
Około godz. 16.30 czasu lokalnego w pobliżu skalistej wysepki Rockall wachta U-Boota zauważyła płynący od Wysp Brytyjskich samotny parowiec. Lemp, mimo śledzenia statku przez ponad 3 godziny, nie rozpoznał go jako statek pasażerski. Uznał, że ma przed sobą brytyjski krążownik pomocniczy i wydał rozkaz do ataku. O godz. 19.39 („Athenia” znajdowała się w miejscu o współrzędnych 56.44 N i 14.05 W) U-30 wystrzelił dwie torpedy, z których jedna trafiła, a druga okazała się wadliwa i okręt podwodny musiał manewrować by jej uniknąć. Trafienie nastąpiło w ładownię nr 5, przy grodzi wodoszczelnej maszynowni. Statek zaczął powoli tonąć (ostatecznie zatonął po 14,5 godzinach). Lemp wystrzelił jeszcze jedną torpedę, by dobić statek, ale ona też zawiodła. Ostatecznie dowódca U-boota zidentyfikował ofiarę jako liniowiec pasażerski i zdecydował o odpłynięciu z miejsca ataku.
„Athenia” natychmiast nadała sygnał SOS. Przechwyciły go trzy statki: „Knute Nelson” (pod norweską banderą), szwedzki jacht „Southern Cross” oraz amerykański frachtowiec „City of Flint”. Gdy tylko powyższe statki nadeszły z pomocą, zaczęto podnosić rozbitków z łodzi ratunkowych. Jedna z łodzi (oznaczona numerem 5A) wpadła pod śruby norweskiego zbiornikowca. Zginęło około 40 osób spośród 90, które znajdowały się na szalupie. Akcja ratunkowa trwała całą noc. O godz. 6.00 następnego dnia na miejsce tragedii dopłynęły niszczyciele: HMS „Electra” i HMS „Escort”, a nieco później HMS „Fame”. Około godz. 11.00 „Athenia” ostatecznie spoczęła na dnie oceanu. Dzięki sprawnej akcji ratunkowej i sprzyjającym warunkom pogodowym zginęło tylko 118 osób.
Następstwa.
Działania Berlina.
Sprawa była na tyle poważna, że zainteresował się nią sam Adolf Hitler. Obawiano się, że incydent spowoduje wciągnięcie Stanów Zjednoczonych do wojny. Uruchomiono machinę propagandową mającą oczyścić Niemcy z zarzutów zatopienia cywilnego statku i złamania traktatu londyńskiego z 1930 roku.
Prawda o zdarzeniu.
Dopiero podczas procesów norymberskich brytyjscy prokuratorzy wykazali, że sprawcą zatopienia „Athenii” był kapitan Julius Lemp, oraz że Niemcy od początku wiedzieli o jego winie i rozmyślnie oskarżali Churchilla, aby uniknąć odpowiedzialności związanej z zatopieniem liniowca.
Karl Dönitz tak wspominał zatopienie SS „Athenia”:
Wrak.
6 paź­dzier­nika 2017 roku rząd Irlandii poin­for­mo­wał, że bada­cze pod kierunkiem arche­olo­ga pod­wod­nego Davida Mearnsa odna­leźli wrak statku.

</doc>
<doc id="1845019" url="https://pl.wikipedia.org/wiki?curid=1845019" title="Club Atlético Arsenal de Llavallol">
Club Atlético Arsenal de Llavallol



</doc>
<doc id="1845022" url="https://pl.wikipedia.org/wiki?curid=1845022" title="Bunkier Strausberg (Deutsche Post)">
Bunkier Strausberg (Deutsche Post)

Bunkier Strausberg (Deutsche Post) () – bunkier w Strausbergu, powiat Märkisch-Oderland, land Brandenburgia.
Charakterystyka miejsca.
Zaprojektowany w latach 70. w ramach I programu budowy bunkrów w NRD z 1968. Wzniesiony przy "Garzauer Straße". Do użytku oddany w I połowie lat 80. Został przeznaczony na główny bunkier centrali telefonicznej NRD.
Dwukondygnacyjny, o wymiarach 65 × 65 m, o całkowitej powierzchni użytkowej 8500 m².

</doc>
<doc id="1845023" url="https://pl.wikipedia.org/wiki?curid=1845023" title="Zbigniew Poręcki">
Zbigniew Poręcki

Zbigniew Poręcki (ur. 1954) – polski aktor teatralny i lalkarz. W latach 1976-1978 pracował w Teatrze Guliwer, a następnie w latach 1978-1979 w Teatrze Reduta 77. Współpracował także z warszawskimi teatrami dla dzieci: Baj i Lalka oraz Teatrami Na Rozdrożu i Estrada Warszawska).
Najbardziej znany z roli Żaby Moniki z produkcji telewizyjnych TVP dla dzieci. Pracuje również w radiu i telewizji. Założyciel Kabarecików Żaby Moniki.

</doc>
<doc id="1845025" url="https://pl.wikipedia.org/wiki?curid=1845025" title="Arsenal de Lavallol">
Arsenal de Lavallol



</doc>
<doc id="1845026" url="https://pl.wikipedia.org/wiki?curid=1845026" title="Alicia Warlick">
Alicia Warlick

Alicia Warlick (ur. 11 października 1977 w Tulsie) – amerykańska lekkoatletka specjalizująca się w skoku o tyczce.
Kariera.
W 2000 zajęła 6. miejsce w amerykańskich kwalifikacjach na igrzyska olimpijskie w Sydney, nie uzyskując prawa startu na tej imprezie. Rok później zdobyła brązowy medal w halowych mistrzostwach kraju oraz srebro w mistrzostwach USA na otwartym stadionie, dzięki czemu zakwalifikowała się na mistrzostwa świata w Edmonton. Jako jedna z trzech zawodniczek (obok rodaczki Tracy O’Hary oraz Urugwajki Déborah Gyurcsek) nie zaliczyła w eliminacjach żadnej wysokości i tym samym nie awansowała do finałowej „12”.

</doc>
<doc id="1845027" url="https://pl.wikipedia.org/wiki?curid=1845027" title="Samolot w płomieniach">
Samolot w płomieniach

Samolot w płomieniach (ros. "Экипаж") – radziecki film z 1979 w reżyserii Aleksandra Mitty. Pierwszy radziecki film katastroficzny. Jeden z radzieckich hitów kasowych – w 1980 roku obejrzało go ponad 70 mln widzów.
W 2016 roku powstał remake filmu.
Obsada.
i inni.
Historia powstania.
Film był w założeniu radziecką odpowiedzią na serię popularnych na świecie pod koniec l. 70. amerykańskich filmów z cyklu "Port lotniczy" (żaden z nich nigdy nie był pokazywany w ZSRR). Scenariusz do filmu napisała para scenarzystów radzieckich – Juliusz Duński i Walerij Frid.
Opis fabuły.
Film składa się z dwóch części i nie odbiega od konwencji gatunku. W pierwszej ukazane są prywatne, skomplikowane losy głównych bohaterów – załogi samolotu pasażerskiego "Aerofłotu" Tu-154: kapitana Timczenki, którego studiująca córka spodziewa się dziecka z bliżej nieznanym ojcem i który ma coraz większe problemy z zaliczeniem badań lekarskich dopuszczających do lotu; inżyniera pokładowego Skworcowa, miłośnika niewieścich wdzięków, zabiegającego o względy stewardesy Tamary; II pilota Ninarokowa, który po nieudanym małżeństwie i rozwodzie traci prawo do opieki nad synem, ale prawdopodobnie zajmie miejsce swojego przyjaciela Timczenki.
Na tle tych wszystkich "skomplikowanych problemów", w drugiej części filmu, załoga samolotu otrzymuje nieoczekiwanie zadanie ewakuacji radzieckich specjalistów naftowych i ich rodzin z bliżej nieokreślonej osady Bidri, zniszczonej przez trzęsienie ziemi. Start z lotniska zagrożonego płynąca z gór płonącą ropą naftową i heroiczna walka załogi o uratowanie uszkodzonego samolotu, wypełnia niemal całą treść drugiej części filmu, w której dzięki doświadczeniu i bohaterstwu radzieckiej obsługi samolotu wszystko szczęśliwie się kończy (samolot ląduje pomimo złych warunków pogodowych na podmoskiewskim Szeremietiewie).
Premiera.
Film miał radziecką premierę 19 maja 1980. Na ekrany kin wszedł bez większej reklamy, jednak już następnego dnia nie można było kupić biletów na jego seans, a pod kasami ustawiały się długie kolejki.
W Polsce film był pokazywany w l. 80. w TVP w dwóch kolejnych sobotnich wieczorach.
Wpływy kulturowe.
Obraz szybko stał się trwałym elementem kultury masowej ZSRR. Do powszechnego użytku weszło zwłaszcza wiele fraz wypowiedzianych przez głównych bohaterów w przełomowych momentach filmu (spotykanych do dzisiejszego dnia). Najsłynniejszą była: ""Mużcziny! Mużcziny! Sdiełajtie czto-nibud'"!" (Mężczyźni! Mężczyźni! Zróbcie coś!).
Dziś, można w prasie rosyjskiej spotkać opinię, że był to również pierwszy radziecki film zawierający sceny erotyczne, chociaż w samym filmie pojawia się tylko jedna (inżynier Skworcow i stewardesa Tamara).

</doc>
<doc id="1845029" url="https://pl.wikipedia.org/wiki?curid=1845029" title="Franz Volkmer">
Franz Volkmer

Franz Volkmer (ur. 12 lutego 1846 w Orłowcu, zm. 17 lutego 1930 w Długopolu Dolnym) – niemiecki nauczyciel, historyk ziemi kłodzkiej, dyrektor seminarium nauczycielskiego w Bystrzycy Kłodzkiej
Życiorys.
Urodził się w 1846 r. w okolicach Lądka-Zdroju w rodzinie nauczyciela. Kształcił się w gimnazjum w Kłodzku, po którego ukończeniu rozpoczął studia na Śląskim Uniwersytecie im. Fryderyka Wilhelma we Wrocławiu, gdzie studiował filozofię i matematykę. Uzyskał tam stopień naukowy doktora.
Brał udział w wojnie francusko-pruskiej w latach 1870–1871. Po powrocie z frontu podjął pracę jako nauczyciel we wrocławskim gimnazjum św. Macieja. Niedługo potem został dyrektorem seminarium nauczycielskiego w Białej. W 1877 r. otrzymał nominację na dyrektora seminarium nauczycielskiego w Bystrzycy Kłodzkiej.
Po objęciu funkcji dyrektora bystrzyckiej szkoły wydał z okazji wybudowania nowego gmachu seminarium broszurę poświęconą dziejom katolickich seminariów nauczycielskich w hrabstwie kłodzkim. Przez kolejne 20 lat pracował społecznie, dając się poznać jako autor i redaktor, utalentowany mówca, zbieracz źródeł historycznych i materiałów dotyczących kultury ludowej regionu. Spośród jego prac redakcyjnych należy wymienić dwie, w których z powodzeniem współpracował z lokalnymi duchownymi: "Vierteljahrschrift für Geschichte und Heimatkunde der Grafschaft Glatz" oraz "Geschichtsquellen der Grafschaft Glatz", jednak jego największym dziełem była wydana w 1897 300-stronicowa historia Bystrzycy Kłodzkiej. W swojej pracy naukowej starał się Volkmer krytycznie korzystać ze źródeł, a przekazane w tradycji początki miasta przedstawił jako legendy. Oprócz działalności naukowej zajmował się również renowacją kapliczek i krzyży przydrożnych w regionie.
W 1899 r. otrzymał tytuł honorowego obywatela miasta Bystrzyca Kłodzka. Szczyt jego aktywności zawodowej i społecznej przypadł na początek XX w. Należał wtedy do kilku organizacji historyczno-krajoznawczych takich jak: Kłodzkie Towarzystwo Górskie i Towarzystwo Kłodzkiego Krajoznawstwa. Zmarł w 1930 r. Został pochowany na cmentarzu w Bystrzycy Kłodzkiej, a jego pogrzeb zgromadził setki osób.

</doc>
<doc id="1845030" url="https://pl.wikipedia.org/wiki?curid=1845030" title="Gastrektomia">
Gastrektomia

Gastrektomia (łac. "gastrectomia", gr. gastěr = żołądek + ektomě = wycięcie) – całkowita lub prawie całkowita resekcja żołądka w wyniku chirurgicznego zabiegu operacyjnego.
Gastrektomię wykonuje się w przypadkach leczenia nowotworu lub perforacji ściany żołądka przez wrzód. Pierwszą udaną gastrektomię wykonał w 1881 roku Theodor Billroth w przypadku choroby raka żołądka. 
Historycznie gastrektomie były stosowane m.in. w leczeniu wrzodów żołądka; pierwszą taką operację przeprowadził w 1881 Ludwik Rydygier.
Linki zewnętrzne.
Gastrektomia dystalna - film

</doc>
<doc id="1845031" url="https://pl.wikipedia.org/wiki?curid=1845031" title="Lista gmin w stanie Guanajuato">
Lista gmin w stanie Guanajuato

Meksykański stan Guanajuato podzielony jest na 46 gmin "(hiszp. municipios)".

</doc>
<doc id="1845032" url="https://pl.wikipedia.org/wiki?curid=1845032" title="Angel Corpse">
Angel Corpse



</doc>
<doc id="1845034" url="https://pl.wikipedia.org/wiki?curid=1845034" title="Resekcja żołądka">
Resekcja żołądka



</doc>
<doc id="1845037" url="https://pl.wikipedia.org/wiki?curid=1845037" title="It’s My Life (singel Dr Albana)">
It’s My Life (singel Dr Albana)

It's My Life – singiel szwedzkiego wokalisty Dr Albana, wydany w 1992 roku i promujący jego drugi album studyjny pt. "One Love".
Singiel stał się przebojem w większości krajów europejskich, w których został wydany. W 1993 roku utwór został wykorzystany w reklamie telewizyjnej tamponów we Francji.

</doc>
<doc id="1845039" url="https://pl.wikipedia.org/wiki?curid=1845039" title="Tadeusz Kulczycki">
Tadeusz Kulczycki

Tadeusz Kulczycki (ur. 1 stycznia 1948 w Nekli) – polski lekkoatleta, płotkarz.
Osiągnięcia.
Specjalizował się w biegu na 400 metrów przez płotki. Zajął w tej konkurencji 7. miejsce w finale mistrzostw Europy w 1969 w Atenach. Na mistrzostwach Europy w 1971 w Helsinkach odpadł w półfinale. Taki sam rezultat zanotował na igrzyskach olimpijskich w 1972] w Monachium. Na uniwersjadzie w 1973 w Moskwie zdobył brązowy medal na 400 m przez płotki.
Był mistrzem Polski na 400 m przez płotki w 1969, 1971 i 1972, wicemistrzem w 1970, 1973 i 1974 oraz brązowym medalistą w 1967. W 1967 zdobył również srebrny medal w sztafecie 4 × 400 metrów. W latach 1968-1974 16 razy startował w meczach reprezentacji Polski, odnosząc 7 zwycięstw indywidualnych.
Czterokrotnie poprawiał rekord Polski na 400 m przez płotki, doprowadzając go do wyniku 49,94 s. (28 czerwca 1972, Warszawa). Jako pierwszy Polak przebiegł ten dystans poniżej 50 sekund. Był zawodnikiem Orkana Poznań. Odznaczony Srebrnym Krzyżem Zasługi (1999).
Wykształcenie.
Tadeusz Kulczycki jest absolwentem Technikum Mechanizacji Rolnictwa, działającego w Zespole Szkół Rolniczych im. Michała Drzymały w Poznaniu-Golęcinie. W 1999 roku przemianowano na Zespół Szkół Technicznych im. Michała Drzymały w Poznaniu.

</doc>
<doc id="1845040" url="https://pl.wikipedia.org/wiki?curid=1845040" title="Między lądem a morzem">
Między lądem a morzem

Między lądem a morzem (, wyd. pol. 1924) - zbiór 3 opowiadań Josepha Conrada wydany w 1912 roku, których akcja rozgrywa się na obszarze Oceanu Indyjskiego. Opowiadania łączy osoba narratora - brytyjskiego kapitana. 
W Polsce zbiór wydany w 1924 w ramach "Pism zbiorowych" z przedmową Stefana Żeromskiego, przy czym każde opowiadanie przełożył inny tłumacz: "Uśmiech szczęścia" Jan Lemański, "Ukrytego sojusznika" Jerzy Bohdan Rychliński, zaś "Freję z Siedmiu Wysp" Aniela Zagórska.
Zawartość i fabuła.
Zawarte w tomie opowiadania miały różne tłumaczenia: "A Smile of Fortune" było tłumaczone jako: "Uśmiech szczęścia" i "Uśmiech fortuny", "The Secret Sharer" jako "Ukryty sojusznik" lub "Tajemny wspólnik".

</doc>
<doc id="1845042" url="https://pl.wikipedia.org/wiki?curid=1845042" title="FC Tighina">
FC Tighina



</doc>
<doc id="1845043" url="https://pl.wikipedia.org/wiki?curid=1845043" title="Fünfseen">
Fünfseen

Fünfseen – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845044" url="https://pl.wikipedia.org/wiki?curid=1845044" title="Fuenfseen">
Fuenfseen



</doc>
<doc id="1845045" url="https://pl.wikipedia.org/wiki?curid=1845045" title="Twierdza Peitz">
Twierdza Peitz

Twierdza Peitz (niem. "Festung Peitz") - dawna twierdza pruska i niemiecka położona w Peitz, powiat Spree-Neiße, land Brandenburgia.

</doc>
<doc id="1845047" url="https://pl.wikipedia.org/wiki?curid=1845047" title="Bonnie Burnard">
Bonnie Burnard

Bonnie Burnard (ur. 15 stycznia 1945 w Petroli, zm. 4 marca 2017 w London) – kanadyjska pisarka.
Otrzymała nagrody: Commonwealth Best First Book (za zbiór opowiadań "Women of Influence"), Marian Engel Award oraz Giller Prize (za powieść "Dobry dom").
Mieszkała w mieście London w prowincji Ontario.

</doc>
<doc id="1845049" url="https://pl.wikipedia.org/wiki?curid=1845049" title="Džemail Koničanin">
Džemail Koničanin

Džemail Koničanin (ur. w 1910 r. we wsi Koniče pod Tutinem w Sandżaku, zm. pod koniec 1944 r. w rejonie wsi Hazane koło miasta Petnice) – dowódca jednego z największych i najsilniejszych oddziałów muzułmańskiej milicji Sandżaku podczas II wojny światowej
Życiorys.
W okresie istnienia Królestwa Jugosławii pracował jako strażnik w więzieniu w mieście Novi Pazar. Doprowadził do śmierci jednego z więźniów, z powodu czego zmuszony był zbiec w rodzinne strony. Jesienią 1941 r., pod włoskim zwierzchnictwem, zorganizował w Tutinie jeden z najsilniejszych oddziałów nieregularnej muzułmańskiej milicji Sandżaku. Głównym jego zadaniem była obrona miejscowej ludności przed ataki serbskich czetników i komunistycznych partyzantów. Džemail Koničanin współpracował blisko z Xhaferem Devą, ministrem spraw wewnętrznych w albańskim rządzie kolaboracyjnym, gdyż Tutin wszedł w skład tzw. Wielkiej Albanii. Nosił mundur albańskich oddziałów w służbie włoskiej. Ponieważ rejon Tutina nie był zagrożony atakami serbskich czetników, D. Koničanin ze swoim oddziałem wspierał formacje milicji w Sjenicy, Prijepolju, Bijelim Polju i Beranach. Już w listopadzie 1941 r. jego oddział udzielił pomocy Albańczykom, zaatakowanym w Novim Pazarze przez czetników. Z trudem udało się odeprzeć natarcie silniejszych oddziałów serbskich. W odpowiedzi Albańczycy wraz z oddziałami muzułmańskiej milicji Sandżaku, w tym D. Koničanina, zorganizowali kontruderzenie na pobliską czetnicką bazę w Raska, na północ od Novego Pazara. Pod koniec grudnia ponownie bronił Novego Pazara i Sjenicy przed kolejnymi atakami czetników. W 1942 r. milicjanci D. Koničanina uczestniczyli w aresztowaniu, a następnie deportacjach Żydów do Kosovskiej Mitrovicy (skąd trafili ostatecznie do obozów koncentracyjnych). W dalszym ciągu trwały też walki z serbskimi czetnikami, a także komunistycznymi partyzantami Josipa Broz Tity. Po wyjściu Włoch z wojny na pocz. września 1943 r., oddział D. Koničanina trafił pod zwierzchność Niemców, którzy go dozbroili i doposażyli. Milicjanci rozpoczęli patrolowanie głównych dróg i linii kolejowych. Brali też udział w niemieckich operacjach antypartyzanckich. Pod koniec 1943 r. próbował bezskutecznie podjąć współdziałanie przeciwko Niemcom i komunistycznym partyzantom z albańskimi bojownikami z Balli Kombëtar. W lipcu 1944 r. oddział D. Koničanina, podobnie jak wszystkie pozostałe oddziały milicji, wszedł w skład Policyjnego Pułku Selbschutzu SS „Sandżak”. Pod koniec 1944 r. na obszar dotąd nie zagrożonego centralnego Sandżaku wkroczyły oddziały komunistycznych partyzantów z Czarnogóry i Serbii. Džemail Koničanin, którego oddział liczył wówczas ok. 400 dobrze uzbrojonych ludzi, wespół z pozostałymi dowódcami muzułmańskiej milicji Sandżaku podjął obronę tego terytorium. Zginął podczas krwawych walk w rejonie wsi Hazane koło miasta Petnice. Doprowadziło to do rozbicia jego oddziału. Część jego bojowników przeniosła ciało swojego komendanta do wsi Konice, gdzie zostało pochowane.

</doc>
<doc id="1845050" url="https://pl.wikipedia.org/wiki?curid=1845050" title="Amanda Jenssen">
Amanda Jenssen

Amanda Jenssen (właściwie Jenny Amanda Katarina Jenssen, wcześniej Bengtsson, ur. 12 września 1988, Lund, Szwecja) – szwedzka piosenkarka.
Życiorys.
Amanda Jenssen rozpoczęła karierę artystyczną od występów w zespole Oh Hollie Neverdays; później występowała razem z ojcem w zespole Amandas &amp; the Papas.
W 2007 roku Amanda Jenssen dała się bliżej poznać szwedzkiej publiczności dzięki uczestnictwu w popularnym konkursie wyszukiwania talentów Idol 2007, organizowanym przez w szwedzką TV4; w programie tym doszła do finału, w którym 7 grudnia zmierzyła się z Marie Picasso przegrywając ostatecznie stosunkiem głosów telewidzów 48,7% : 51,3%.
3 stycznia 2008 roku Amanda Jenssen oznajmiła, iż podpisała kontrakt z wytwórnią płytową. Jej debiutancki singiel, "Do You Love Me (I Do L)" ukazał się w sklepach 23 stycznia.
Następny singiel wokalistki, „Amarula Tree”, napisany razem z Pärem Wikstenem, ujrzał światło dzienne 16 kwietnia 2008 roku.
Debiutancki album Amandy Jenssen, "Killing My Darlings", ukazał się na rynku 7 maja 2008 roku. Większość utworów na nim zawartych była dziełem Amandy Jensen we współpracy z Pärem Wikstenem. 
Tydzień po wydaniu album osiągnął szczyt szwedzkiej listy przebojów w kategorii albumów, uzyskał status Złotej Płyty i stał się zarazem jednym z najlepiej sprzedawanych albumów w iTunes w Europie. Określano to jednoznacznie jako sukces młodej debiutantki, która tak skomentowała swój wyczyn:
Wtórował jej Patrich Wallbom, dyrektor generalny Commercial Sony BMG Sweden:
Latem i jesienią 2008 roku Amanda Jenssen odbyła tournée po Szwecji z towarzyszeniem muzyków grupy Damn! oraz z Pärem Wikstenem. Dziennik Aftonbladet obdarzył ją tytułem ”królowej letnich tournée”. Była też nominowana na nagród do Grammis i p3-Guld ale dopiero 22 stycznia 2009 zdobyła nagrody Rockbjörnen w kategorii: Artystka Roku i Objawienie Roku. Zdobyła również nagrodę na Gaygalan w kategorii: Artystka Roku.
W ciągu 2009 roku Amanda Jenssen kontynuowała współpracę ze wspomnianym już Pärem Wikstenem. Latem i jesienią podczas tournée wykonywali oni wspólnie utwory z albumów "Killing My Darlings" oraz "Happyland". Singiel z tego ostatniego, zatytułowany również „Happyland” ukazał się 28 września i zajął 1. miejsce na internetowej liście singli iTunes.
Album "Happyland" w grudniu tego samego roku osiągnął status Platynowej Płyty a Amanda Jenssen zdobyła tytuły: Kompozytora Roku (szw. Årets kompositör) i Artystki Roku (Årets kvinnliga artist).
Amanda Jenssen współpracowała również z innymi artystami jak: Miss Li (duet: "Bourgeois Shangri-La" z albumu tej ostatniej "Dancing The Whole Way Home"), Johnem ME (duet "Love is My Drug") czy Eliną Nelson.
14 listopada 2012 roku nakładem wytwórni Sony Music Entertainment ukazała się trzecia płyta artystki pt. "Hymns for the Haunted". Pierwszy singel z nowego albumu, „Drive My Soul”, został wydany jeszcze latem.

</doc>
<doc id="1845051" url="https://pl.wikipedia.org/wiki?curid=1845051" title="Festung Peitz">
Festung Peitz



</doc>
<doc id="1845052" url="https://pl.wikipedia.org/wiki?curid=1845052" title="Henry Hathaway">
Henry Hathaway

Henry Hathaway, właściwie Henri Leonard de Fiennes (ur. 13 marca 1898 w Sacramento, stan Kalifornia, zm. 11 lutego 1985 w Los Angeles, stan Kalifornia) – amerykański reżyser filmowy, którego przodkowie pochodzili z Belgii. W 1936 był nominowany do Oscara za reżyserię filmu "Bengali" (1935).
Życiorys.
Zaczynał na początku lat 20. jako asystent u takich reżyserów, jak Victor Fleming, Josef von Sternberg, czy też u Freda Niblo przy realizacji wersji "Ben Hura" z roku 1925. Jako samodzielny reżyser zadebiutował w 1932. W ciągu ponad 40 lat kariery nakręcił 65 filmów. Zasłynął głównie jako twórca westernów i filmów noir.
Zmarł na zawał serca w wieku 87 lat.

</doc>
<doc id="1845054" url="https://pl.wikipedia.org/wiki?curid=1845054" title="Geografia Ugandy">
Geografia Ugandy

Uganda - jest niewielkim państwem położonym w Afryce Wschodniej. Obecnie kraj zaliczany jest do najbiedniejszych państw świata.
Powierzchnia, położenie i granice.
Powierzchnia - 236 036 km² 
Położenie - Uganda leży nad brzegami Jeziora Wiktorii, którego wody stanowią południowo-wschodnią granicę kraju. Skrajne punkty - północny 4°13'N, południowy 1°28'S, zachodni 29°36'E, wschodni 35°09'E. Rozciągłość południkowa wynosi 580 km, a równoleżnikowa 590 km.
Uganda graniczy z następującymi państwami:
Uganda nie ma dostępu do morza. Jej wschodnie granice leżą około 1000 km od Oceanu Indyjskiego.
Budowa geologiczna i rzeźba.
Uganda jest jednym z najwyżej położonych państw Afryki. Zdecydowana większość kraju leży w północno-zachodniej części prekambryjskiej Wyżyny Wschodnioafrykańskiej. Obszar ten zbudowany jest głównie z gnejsów, łupków i kwarcytów, wraz z intruzjami granitowymi. 
W zasadzie cały kraj jest wyżynny ze średnią wysokością 1500 m n.p.m. Obszar wyżynny stopniowo obniża się ku południu w kierunku kotliny Jeziora Wiktorii. W zachodniej części Ugandy Wyżyna Wschodnioafrykańska urywa się gwałtownie i przechodzi w tektoniczny Rów Środkowoafrykański. Znajdują się tam dwa duże jeziora, pomiędzy którymi wznosi się zrębowy masyw Ruwenzori. Najwyższym szczytem tych gór i całej Ugandy jest Szczyt Małgorzaty o wysokości 5109 m n.p.m.
Poza wyżej wymienioną górą, w Ugandzie znajdują się inne obszary górskie. Drugim co do wielkości obszarem górskim jest masyw wulkaniczny z wysokim na 4127 m n.p.m. wygasłym wulkanem - Elgon. Stożek położony jest tuż przy granicy z Kenią, na wschodnim krańcu Ugandy. 
Sama wyżyna jest porozcinana wysoko położonymi dolinami, oraz górami wyspowymi. Poza obniżeniem Rowu Środkowoafrykańskiego, na północnym zachodzie kraju leży dolina Nilu Alberta.
Klimat.
Uganda leży w strefie klimatu podrównikowego wilgotnego. Występuje wyraźna pora sucha - w centralnej części kraju trwa ona dwa miesiące, natomiast na północnych krańcach wydłuża się do czterech miesięcy. Z reguły okres bezdeszczowy w Ugandzie trwa około trzech miesięcy. Podobnie jest na południowych krańcach kraju, gdzie pora sucha trwa trzy miesiące. To oznacza, że przez większą część roku występują opady. Deszcze nie są jednak tak częste jak w klimacie równikowym.
Najwięcej deszczu spada na wybrzeżu Jeziora Wiktorii - do 2000 mm rocznie. Jednak na północnym wschodzie kraju wysokość opadów wynosi już tylko 750 mm. Średni roczny opad dla całego kraju to około 1200-1400 mm. 
Średnie wartości temperatur w południowej części kraju wahają się od 20 do 22 °C, a na północy kraju od 24 do 26 °C. W czasie pory suchej wartości te dochodzą do 29 °C. W wielu miejscach kraju wysokość wpływa na obniżenie temperatur. W górach temperatury spadają nawet do 10 °C.
Wody.
Uganda, dzięki płynącej przez ten kraj rzece Nil, leży w obszarze zlewiska Morza Śródziemnego. Głównymi rzekami kraju są Katonga i Mayanja, oraz wypływający z Jeziora Alberta - Nil Alberta. Nil Alberta jest rzeką, która jako Nil Górski na obszarze Sudanu wpada do Nilu Białego.
Wyżyna Wschodnioafrykańska jest rozcięta wypływającym z Jeziora Wiktorii - Nilem Wiktorii. Rzeka ta płynąc na północ, rozlewa się tworząc otoczone bagnami jezioro Kioga o powierzchni 1 216 km². Jezioro to jest głębokie na zaledwie trzy metry i cechuje się zmiennymi stanami wód. Nil Wiktorii wypływa z jeziora Kioga i po drodze tworzy dwa wodospady: Karuma Falls i Murchison Falls. Nil Wiktorii spływa na dno Rowu Środkowoafrykańskiego i wpada do Jeziora Alberta. 
Uganda jest bardzo zasobna w jeziora. Największym z nich poza Jeziorem Wiktorii jest Jezioro Alberta, które leży na dnie rowu tektonicznego, na granicy Ugandy i Demokratycznej Republiki Konga. Ma powierzchnię 5600 km², a jego głębokość maksymalna wynosi 58 m. Lustro wody leży na wysokości 619 m n.p.m. Do innych dużych jezior Ugandy należą: Jezioro Edwarda, leżące w Rowie Środkowoafrykańskim, mające powierzchnię 2150 km², oraz Jezioro Jerzego leżące w pobliżu Jeziora Edwarda, o powierzchni lustra 470 km².
Sieć rzeczna kraju jest zasobna w wody. Uganda posiada gęstą sieć rzek na południu, gdzie wszystkie rzeki są stałe. Na północy cieków wodnych jest mniej, a większość wód cechuje się dużymi wahaniami stanów wód. W północno-wschodniej części kraju, rzeki mają charakter okresowy, z których część spływa do bezodpływowego Jeziora Rudolfa.
Gleby.
W Ugandzie przeważają gleby ferralitowe, a w dolinach rzek gleby glejowe, zwane też glejsolami. W południowo-zachodniej części kraju występują przeważnie tropikalne żółtoziemy - arkisole. Wszystkie te rodzaje gleb mają niski poziom żyzności. Najżyźniejsze gleby Ugandy to czerwonej barwy nitosole, które uformowały się na młodych skałach wulkanicznych. Gleby te zajmują niewielką część Ugandy. Są to przede wszystkim stoki wygasłego wulkanu Elgon, a poza nim gleby te występują w dolinie Nilu Alberta.
Flora.
Ze względu na średnią wysokość nad poziomem morza przeważającą w Ugandzie formacją roślinną są sawanny. Południe kraju jest porośnięte wilgotną, wysokotrawiastą sawanną z dużą liczbą drzew. Im dalej na północ, a zwłaszcza na północny wschód, tym sawanna staje się coraz bardziej sucha i uboga. Na północnym wschodzie Ugandy rośnie sawanna typu sudańskiego z niskimi trawami i niewielkim zagęszczeniem drzew, głównie baobabów i akacji. Powszechne w Ugandzie są także rosnące różne gatunki palm.
Południe kraju, a w szczególności w południowo-zachodniej części kraju i nad Jeziorem Wiktorii rosną widne lasy tropikalne z gatunkami drzew, które zrzucają liście w porze suchej. Obszary stoków górskich porośnięte są wilgotnymi lasami tropikalnymi. W górach występuje piętrowość klimatyczna. Wyższe partie gór, pozbawione drzew, są porośnięte roślinnością afroalpejską. Lasy tropikalne rosną także na zachodnich krańcach kraju, w dolinie Rowu Środkowoafrykańskiego. 
Powierzchnia lasów w Ugandzie została zmniejszona w wyniku działalności człowieka. Obecnie lasy zajmują jedną czwartą powierzchni kraju. Wiele obszarów zostało zastąpionych przez różnych rodzajów użytki rolne.
Fauna.
Jeszcze w XIX w. świat zwierząt w Ugandzie był bardzo bogaty, zarówno w liczbę gatunków jak i liczebność sztuk. W wyniku działań ludzkich w XX w., a zwłaszcza podczas wojny domowej (odstrzał w celach aprowizacyjnych), świat zwierząt uległ znacznemu wyniszczeniu. Najmniej ucierpiały żyjące nad wodami hipopotamy i krokodyle. W górach Wirunga znajduje się jedno z ostatnich miejsc występowania goryla górskiego. 
Uganda reprezentuje typowy dla sawann zwierzyniec, głównie antylopy, żyrafy, bawoły i wielkie koty, takie jak lwy i gepardy. Z ptaków powszechne są strusie i flamingi żyjące nad wodami jezior. Świat ptaków w porównaniu z liczbą gatunków ssaków jest o wiele bogatszy. W Ugandzie istnieje 1061 gatunków ptactwa. Jednym z ważniejszych przedstawicieli ptaków jest koronnik szary, będący symbolem kraju widniejącym na godle Ugandy obok gazeli. Ciekawym gatunkiem jest także żyjący nad wodami trzewikodziób, z charakterystycznym dziobem. W wodach wielkich jezior żyje stosunkowo mała liczba gatunków ryb, głównie są to okoń nilowy i sum. 
W Ugandzie znajdują się 32 obszary ustawowo chronione, których łączna powierzchnia to 8% ogólnej powierzchni kraju. W Ugandzie istnieje siedem parków narodowych. Najważniejsze z nich to: Park Narodowy Wirunga i Park Narodowy Kabalega Falls.

</doc>
<doc id="1845055" url="https://pl.wikipedia.org/wiki?curid=1845055" title="Parlament Algierii">
Parlament Algierii

Parlament Algierii (البرلمان الجزائري) - główny organ władzy ustawodawczej w Algierii. Składa się z dwóch izb. Izbą niższą jest Narodowe Zgromadzenie Ludowe, w którym zasiada 380 deputowanych wybieranych w wielomandatowych okręgach wyborczych z zastosowaniem ordynacji proporcjonalnej. 144-osobowa Rada Narodu, będącą izbą wyższą, w 1/3 pochodzi z nominacji prezydenckiej. Pozostałe 2/3 wybierają władze wijaletów (prowincji). Każda z nich deleguje do rady dwóch przedstawicieli. 

</doc>
<doc id="1845056" url="https://pl.wikipedia.org/wiki?curid=1845056" title="Krąg kamienny w Boskednan">
Krąg kamienny w Boskednan

Krąg kamienny w Boskednan – kamienny krąg megalityczny położony w pobliżu miejscowości Boskednan, ok. 6 km na północny wschód od Penzance w Kornwalii. Tradycyjnie nazywany jest "Nine Maidens".
Opis.
Krąg zawiera 19 równomiernie rozmieszczonych pionowych kamieni a jego obwód wynosi 69 metrów. Jeden z kamieni znajduje się w pobliżu środka okręgu. Nazwa odnosi się prawdopodobnie nie do liczby kamieni a do cyklu księżycowego.

</doc>
<doc id="1845059" url="https://pl.wikipedia.org/wiki?curid=1845059" title="Proces potomny">
Proces potomny



</doc>
<doc id="1845060" url="https://pl.wikipedia.org/wiki?curid=1845060" title="Zwycięstwo (film 1995)">
Zwycięstwo (film 1995)

Zwycięstwo (ang. "Victory") – film produkcji francusko-niemiecko-brytyjskiej z 1995 w reżyserii Marka Peploe, zrealizowany na podstawie powieści Josepha Conrada "Zwycięstwo".

</doc>
<doc id="1845061" url="https://pl.wikipedia.org/wiki?curid=1845061" title="Petronilho de Brito">
Petronilho de Brito

Petronilho, właśc. Petronilho de Brito (ur. 31 marca 1904 w São Paulo, zm. 1984 w São Paulo) – brazylijski piłkarz grający na pozycji napastnika.
Kariera klubowa.
Petronilho był bratem słynnego brazylijskiego piłkarza Waldemara de Brito. W latach dwudziestych występował w brazylijskich klubach Antárctica-SP, Minas Gerais-SP, Sírio-SP i Independência-SP. W 1926 wygrał z drużyną stanu São Paulo turniej Campeonato Brasileiro de Seleções Estaduais, zdobywając przy tym tytuł króla strzelców turnieju. W 1930 roku przeszedł do argentyńskiego Club Atlético San Lorenzo de Almagro. Z San Lorenzo zdobył mistrzostwo Argentyny 1933.
Kariera reprezentacyjna.
Petronilho zadebiutował w reprezentacji Brazylii 24 czerwca 1928 w meczu ze szkockim klubem Motherwell F.C. Rok później wystąpił i zdobył bramkę w meczu z węgierskim Ferencvarosem Budapeszt. Ostatni raz w reprezentacji zagrał 24 lutego 1935 w meczu z River Plate. Nigdy nie wystąpił w meczu międzypaństwowym. W meczach nieoficjalnych reprezentacji wystąpił 5 razy i strzelił 3 bramki.

</doc>
<doc id="1845067" url="https://pl.wikipedia.org/wiki?curid=1845067" title="Dimitrij Wasiljew">
Dimitrij Wasiljew



</doc>
<doc id="1845071" url="https://pl.wikipedia.org/wiki?curid=1845071" title="Natalja Sielezniowa">
Natalja Sielezniowa

Natalja Igoriewna Sielezniowa właśc. "Наталья Игоревна Полинковская" (ur. 19 czerwca 1945 w Moskwie) – rosyjska i radziecka aktorka filmowa. Córka Igora Polinkowskiego – znanego w Moskwie fotografika.
Życiorys.
Zadebiutowała na scenie teatralnej w wieku 6 lat, występując wraz z Teatrem Armii Radzieckiej. Stało się tak dzięki aktorowi Michaiłowi Majorowowi, który zobaczył ją na ulicy i przyprowadził na próbę spektaklu "30 srebrników", w którym grała przez trzy lata. W czasie jednego ze spektakli została zauważona przez pisarkę Agniję Barto, dzięki której zadebiutowała w 1953 roku na dużym ekranie rolą Saszeńki w filmie "Mały przewodnik".
W 1966 roku ukończyła studia w Szkole Teatralnej im. Szczukina w Moskwie i rozpoczęła pracę w stołecznym Teatrze Satyry. Sukces przyniosła jej rola studentki Lidy w filmie "Operacja „Y”, czyli przypadki Szurika". Jak wspominała aktorka, do udziału w przesłuchaniu namówił ją asystent reżysera. Na pierwsze spotkanie z Gajdajem przyszła prosto z plaży. Kiedy reżyser zobaczył ją w sukience zgłaszał wątpliwości, czy ma odpowiednią figurę do roli Lidy. Natalia błyskawicznie zrzuciła z siebie sukienkę i pozostała w kostiumie kąpielowym. To ostatecznie przekonało Gajdaja.
Widowni telewizyjnej znana była głównie z roli Katariny w serialu "Кабачок "13 стульев"". Ma na swoim koncie blisko 40 ról filmowych.
W życiu prywatnym od 1968 jest żoną aktora i reżysera Władimira Aleksiejewicza Andriejewa, ma z nim syna Jegora.

</doc>
<doc id="1845072" url="https://pl.wikipedia.org/wiki?curid=1845072" title="Rząd Paava Lipponena">
Rząd Paava Lipponena



</doc>
<doc id="1845074" url="https://pl.wikipedia.org/wiki?curid=1845074" title="Shalechet">
Shalechet

Shalechet (pol. "opadłe, martwe liście") – instalacja izraelskiego rzeźbiarza, Menasze Kadiszmana. Autor pracował nad nią od 1997 roku. Wystawiana była w Niemczech i Holandii. Obecnie wystawiona jest w Muzeum Żydowskim w Berlinie, na podłodze jednego z korytarzy w budynku zaprojektowanym przez Daniela Libeskinda.
Instalacja składa się z ponad 10 tysięcy elementów. Elementy te to wycięte ręcznie, nieregularne, zbliżone kształtem do owalu, płaskie metalowe dyski. Są one różnej wielkości, zazwyczaj ważą ok. 2 kg i mają średnicę ok. 12 cm. Artysta wyciął w każdym elemencie 4 otwory, nadając mu tym samym szkicową formę twarzy (lub maski czy czaszki) z krzyczącymi ustami i szeroko rozwartymi oczami. Twarze sprawiają wrażenie delikatnych, na ich powierzchni widoczne są nacięcia, przypominające rany. Rozsypane są chaotycznie na podłodze tak, aby odbiorca zmuszony był po nich przejść. Przejście takie ma celowo wywołać uczucie dyskomfortu psychicznego: przechodzący uświadamia sobie, że depcze ludzkie twarze a jednocześnie dzieło sztuki, trudno jest mu też zachować równowagę, ponadto jego kroki wywołują dotkliwy, metaliczny hałas, przypominający krzyk.
Instalacja ma konfrontować odbiorcę z masową śmiercią niewinnych, anonimowych ludzi i przypominać o ich tragedii. Zazwyczaj kojarzona jest z żydowską tragedią Holocaustu. Jej tytuł, oznaczający martwe czy też opadające liście, nawiązuje do skojarzenia liści z cyklem natury i odrodzeniem.

</doc>
<doc id="1845082" url="https://pl.wikipedia.org/wiki?curid=1845082" title="Rząd Anneli Jäätteenmäki">
Rząd Anneli Jäätteenmäki

Rząd Anneli Jäätteenmäki – 68. gabinet w historii Finlandii. Utworzony został 17 kwietnia 2003 po wygranych przez centrystów wyborach parlamentarnych. Powołała centrolewicowa koalicja trzech partii, w skład której weszły Partia Centrum (Kesk.), Socjaldemokratyczna Partia Finlandii (SDP) i Szwedzka Partia Ludowa (SFP).
Funkcjonował niespełna 70 dni, ustąpił 24 czerwca 2003, gdy do dymisji podała się premier Anneli Jäätteenmäki w związku z oskarżeniami o rzekome oszustwa wyborcze (ostatecznie niepotwierdzone). Gabinet ten został zastąpiony przez rząd Mattiego Vanhanena.

</doc>
<doc id="1845084" url="https://pl.wikipedia.org/wiki?curid=1845084" title="Plac Wolności w Raciborzu">
Plac Wolności w Raciborzu

Plac Wolności w Raciborzu (daw. niem. "Platz vor dem Großen Tor", poźn. "Holzmarkt", "Zwingerplatz", "Polko-Platz", "Horst-Wessel-Platz") – plac położony w raciborskiej dzielnicy Bronki, u zbiegu ulic Wojska Polskiego, Karola Miarki, Londzina, Drewnianej, Gimnazjalnej oraz Długiej. Charakterystycznym punktem placu jest umieszczony tam w latach 30. XX wieku głaz narzutowy znaleziony w Wojnowicach, pochodzący z epoki lodowcowej.
Historia.
W miejscu styku dzisiejszego placu Wolności oraz ulicy Długiej stała kiedyś Brama Wielka, jedna z trzech bram prowadzących do grodu raciborskiego, opasanego dawniej w całości murami obronnymi. Stąd też plac mieści się dzisiaj na skraju starego miasta, w ścisłym centrum Raciborza, w odległości ok. 400 m od rynku. Bramę rozebrano w 1818 roku.
Początkowo na placu świętowali członkowie bractwa kurkowego, którzy wracali z pobliskiej strzelnicy. W 1817 roku przeniesiono tu z miasta targ zwierzęcy. Targ funkcjonował do 1880 roku, kiedy został przeniesiony w miejsce byłego ogrodu franciszkanów w dzielnicy Bronki. Początkowo miejsce to było określane jako "plac przed Wielką Bramą" (niem. "Platz vor dem Großen Tor", później "Targiem Drzewnym" (niem "Holzmarkt") i "placem Międzymurza" (niem. "Zwingerplatz"). Nazwa ta związana była z nazwaniem dzisiejszej ul. Wojska Polskiego ulicą Międzymurza. W 1870 roku kamienica przy placu Wolności nr 13 stała się własnością Adolfa Polko. Ten zasłużony dla miasta radny i przedsiębiorca przyczynił się do likwidacji targu zwierzęcego. Na własny koszt dokonał przebudowy skweru, czyniąc z niego jedno z najbardziej malowniczych miejsc Raciborza. Dokonaniem radnego było m.in. sprowadzenie rzadkich gatunków drzew, czy też postawienie pierwszej w Raciborzu publicznej fontanny. Czara fontanny stała na wysokim postumencie i zbierała wypływającą wodę.
W 1884 roku uchwałą Rady Miejskiej plac otrzymał, po swym fundatorze, nazwę "Polko-Platz". 6 czerwca 1934 roku w miejsce fontanny ustawiono głaz narzutowy, jako "tysiącletni monument ruchu narodowo-socjalistycznego" i otoczono go niewielkim murkiem, przegrodzonym tabliczkami z nazwiskami bojowników ruchu narodowo-socjalistycznego: Horsta Wessela, Alberta Leo Schlagetera i innych. W latach 30. XX wieku zmieniono nazwę placu na "Horst-Wessel-Platz", na cześć Horsta Wessela, młodego niemieckiego nazisty zastrzelonego podczas napadu, autora pieśni "Die Fahne Hoch" ("Wznieście sztandary"). W 1945 roku usunięto odwołania nazistowskie otaczające głaz.
W latach 2005–2006 przebudowano znajdujące się w obrębie placu skrzyżowanie z ulicami Drewnianą i Londzina, zamieniając je na rondo.
Opis i ruch uliczny.
Plac, o kształcie zbliżonym do trójkąta, otoczony jest ze wszystkich trzech stron jezdniami. W północnej części zbiegające się ze sobą ulice Londzina i Drewniana tworzą rondo. Na terenie placu wytyczone są ścieżki pokryte kostką brukową, przy których znajdują się ławki. W centrum placu znajduje się głaz narzutowy, a jego pozostała część pokryta jest trawą, klombami i inną roślinnością, w tym okazami igliczni trójcierniowej i miłorzębu dwuklapowego. Na terenie placu znajduje się również mały, murowany budynek, w którym mieści się lokal gastronomiczny. Po wschodniej stronie placu znajduje się neoklasycystyczny budynek należący do Spółdzielni Rzemieślniczej oraz wolno stojąca kamienica, po stronie zachodniej ciąg budynków, a od strony południowej ciągnie się rząd eklektycznych kamienic z elementami neorenesansu.
Jezdnie okalające plac Wolności pokryte są asfaltem, a po obu ich stronach znajdują się chodniki. Od zbiegu ulic Karola Miarki i Wojska Polskiego do zbiegu ulic Długiej i Gimnazjalnej ruch pojazdów odbywa się tylko w jednym kierunku. Na pozostałych odcinkach obowiązuje ruch dwukierunkowy. U zbiegu ulic Londzina i Drewnianej znajduje się rondo. Od strony placu Wolności w kierunku ulicy Gimnazjalnej obowiązuje zakaz wjazdu. Plac ma powierzchnię około 65 arów i leży na wysokości 190,5 m n.p.m.
Architektura.
Obrzeża placu zabudowane są eklektycznymi kamienicami. Krótka charakterystyka wybranych obiektów:
Dom przy placu Wolności 1 – duży budynek, którego budowę rozpoczęto 9 lipca 1828 roku. Kamień węgielny położono 14 sierpnia 1828 roku. Powstał na potrzeby królewskiego głównego urzędu celnego (niem. "Hauptzollamt"), działającego w nim aż do 1945 roku. Architektonicznie jest to neoklasycystyczny dwukondygnacyjny dom z wysokim dwuspadowym dachem. W latach powojennych mieściła się tu wojskowa komenda rejonowa. W latach 1949–1953 w budynku mieściła się miejska biblioteka. W latach 80. XX wieku został przebudowany, ale bryła architektoniczna pozostała nienaruszona. Obecnie należy do Spółdzielni Rzemieślniczej.
Dom przy placu Wolności 5 – wybudowany przed 1864 rokiem w stylu neorenesansowym. Jest to dwukondygnacyjny, mieszkalno-handlowy budynek. Parter jest boniowany. Dom ma zachowany detal architektoniczny. Fronton posiada pseudoryzalit z bramą wjazdową i dwoma otworami okiennymi, które są zamknięte pełnym łukiem. Elewacja frontowa zwieńczona kostkowym fryzem koronującym. Do elewacji tylnej przylega wieloboczna oficyna.
Kamienica przy placu Wolności 6 – czterokondygnacyjna budowla. Parter jest boniowany, a wyższe kondygnacje są tynkowane. Budynek posiada proste obramienia okienne. Elewacja frontowa zwieńczona kostkowym fryzem koronującym.
Kamienica przy placu Wolności 7 – wybudowana na przełomie lat 80. i 90. XIX wieku w style eklektycznym. Jest to trzykondygnacyjna budowla posiadająca bogaty detal architektoniczny. Parter jest boniowany, a wyższe kondygnacje posiadają bogate zdobienia. Obramowania okienne wieńczą naczółki w kształcie półkoli, a płyciny podokienne posiadają dekorację wypełnioną motywami groteski. Elewacja frontowa zwieńczona rozbudowanym fryzem typu konsolowego, konsole w postaci herm z głowami putt. Do elewacji tylnej przylega oficyna i pomieszczenia gospodarcze.
Budynek przy placu Wolności 8 – pierwotnie zabudowania stanowiły folwark należący do zakonu dominikanek. W latach 80. XIX wieku mieściła się w budynku fabryka gwoździ Leo Brauna. Zabudowanie w latach 30. XX wieku mieściło Krajowy Urząd Prehistoryczny Górnego Śląska, którego kierownikiem był Georg Raschke, znany archeolog. Od 1936 roku mieściła się tu siedziba "Deutsche Arbeitsfrontu", nazistowskich związków zawodowych. Obecnie w budynku znajduje się komenda raciborskiej policji, a budynek po remoncie nawiązuje do kamienicy eklektycznej.
Kamienica przy placu Wolności 11 – wybudowana w latach 1880–1900 w stylu eklektycznym z elementami neorenesansu. Jest to narożny, czterokondygnacyjny budynek mieszkalno-handlowy. W narożu znajduje się dwukondygnacyjny, prostokątny wykusz wsparty na hermach przedstawiających atlantów. Postacie atlantów flankują wejście do kamienicy, gdzie znajduje się sklep. Płytki ryzalit akcentuje przełamanie elewacji frontowej. Fronton jest tynkowany, a na drugiej kondygnacji obramowania okienne ujęte są w kanelowane pilastry i zwieńczone są fragmentami gzymsów. Natomiast obramowania okienne trzeciej kondygnacji zwieńczone są trójkątnymi naczółkami.
Kamienica przy placu Wolności 12 – wybudowana w latach 1880–1900 w stylu eklektycznym z elementami neorenesansu. Jest to czterokondygnacyjna budowla znajdująca się w linii zabudowy ulicy. Oś centralna elewacji frontowej akcentowana balkonami wspartymi na ozdobnych kroksztynach. Parter jest boniowany, a pozostałe kondygnacje są tynkowane. Obramienia okienne drugiej kondygnacji wieńczą półkoliste naczółki, w których znajduje się dekoracja o charakterze groteski.
Kamienica przy placu Wolności 13 – wybudowana w latach 1890–1900 w stylu eklektycznym z elementami neorenesansu. Została postawiona na budowli warownej należącej prawdopodobnie do zakonu templariuszy. Jest to czterokondygnacyjna, narożna budowla znajdująca się w linii zabudowy ulicy. Po odnowieniu została pomalowana na kolor pomarańczowy. Fronton wieńczy fryz z wolich oczu i attyka. W narożu znajduje się jednokondygnacyjny, prostokątny wykusz wsparty na kroksztynach i zwieńczony balkonem z balustradą. Parter boniowany, a pozostałe kondygnacje tynkowane. Budynek posiada bogatą dekorację sztukatorską, w tym groteskę, wieńce laurowe oraz stylizowane łabędzie. Kamienica mieści działającą od 1875 roku "Aptekę pod Łabędziem". Motyw łabędzia w nazwie apteki nie jest przypadkowy, bowiem niewielka rzeźba tego zwierzęcia zdobi narożny wykusz.
Przyroda.
Na placu Wolności znajdują się najokazalsze raciborskie egzemplarze igliczni trójcierniowej (odmiana bezbronna) oraz miłorzębu dwuklapowego (okaz żeński). Wspomniana iglicznia jest jednym z trzech przedstawicieli tego gatunku w Raciborzu. Jednak najciekawszą osobliwością przyrodniczą placu jest odkryty niedaleko Raciborza w 1927 roku i przywieziony na plac w 1934 roku okazały głaz narzutowy z granitu, uznany za pomnik przyrody nieożywionej.
Szlaki turystyczne.
Przez plac Wolności przebiegają dwa szlaki turystyczne:

</doc>
<doc id="1845086" url="https://pl.wikipedia.org/wiki?curid=1845086" title="Isaak Brodski">
Isaak Brodski

Isaak Izrailewicz Brodski (, ur. w Zofiówce koło Berdiańska na Ukrainie, zm. 14 sierpnia 1939 w Leningradzie) – rosyjski malarz żydowskiego pochodzenia, przedstawiciel socrealizmu w sztuce.
Życiorys.
Studiował w Akademii Sztuk Pięknych w Odessie oraz Cesarskiej Akademii Sztuk Pięknych w Petersburgu. Przyjaźnił się z Riepinem, był kolekcjonerem ówczesnej sztuki rosyjskiej. Po śmierci artysty jego prywatny apartament w Petersburgu wraz ze zbiorami przekształcono w narodowe muzeum poświęcone pamięci Brodskiego.
Był oddanym portrecistą Lenina, w swych obrazach ukazywał wyidealizowane, heroiczne momenty z historii Rosji, między innymi wojny domowej oraz rewolucji październikowej. W 1934 roku został odznaczony Orderem Lenina.

</doc>
<doc id="1845089" url="https://pl.wikipedia.org/wiki?curid=1845089" title="Kopalnia galmanu &quot;Kozioł&quot; w Sławkowie">
Kopalnia galmanu &quot;Kozioł&quot; w Sławkowie



</doc>
<doc id="1845090" url="https://pl.wikipedia.org/wiki?curid=1845090" title="Szczepionka przeciw grypie sezonowej">
Szczepionka przeciw grypie sezonowej



</doc>
<doc id="1845092" url="https://pl.wikipedia.org/wiki?curid=1845092" title="Kopalnia galmanu Leonidas">
Kopalnia galmanu Leonidas



</doc>
<doc id="1845093" url="https://pl.wikipedia.org/wiki?curid=1845093" title="Smocze Oka">
Smocze Oka

Smocze Oka (słow. "Dračie oká") – grupa niewielkich zbiorników wodnych znajdujących się w Dolince Smoczej w słowackiej części Tatr Wysokich. Smocze Oka leżą nieco na południe od największego okolicznego stawu – Smoczego Stawu, z którym są one połączone niewielkim strumykiem. Do stawków tych nie prowadzą żadne znakowane szlaki turystyczne.
Smocze Oka są stawkami okresowymi, trudno dokładnie oszacować ich liczbę. Ich nazewnictwo pochodzi od okolicznych „smoczych” obiektów i wywodzi się z legendy o hipotetycznym smoku zamieszkującym niegdyś Dolinkę Smoczą.

</doc>
<doc id="1845094" url="https://pl.wikipedia.org/wiki?curid=1845094" title="Marek Pająk">
Marek Pająk

Marek Pająk (ur. 26 listopada 1977 w Legnicy) – polski muzyk, kompozytor, wokalista, autor tekstów i instrumentalista.
Znany przede wszystkim z wieloletnich występów w technical-deathmetalowym zespole Esqarial, w którym śpiewa i gra na gitarze. Jest także członkiem zespołów Amorphous, Panzer X i Vader. Jest wykładowcą w prywatnej szkole muzycznej o profilu rockowo-metalowym we Wrocławiu.
Jest endorserem instrumentów firmy Schecter Guitar Research oraz kolumn głośnikowych i okablowania DL David Laboga. Wcześniej był związany z firmą Ibanez.
Życiorys.
Działalność artystyczną rozpoczął na początku lat 90. we wrocławskiej formacji deathmetalowej Amorphous. Z zespołu odszedł kilka lat później na rzecz Esqarial, pochodzącej z Legnicy grupy, w której poza grą na gitarze objął funkcję drugiego wokalisty. W 1997 nagrał z zespołem album pt. "Amorphous", która trafiła do sprzedaży rok później nakładem oficyny Pagan Records. Kolejny album grupy pt. "Discoveries" został nagrany na przełomie 2000 i 2001 oraz wydany przez należącą do Mariusza Kmiołka firmę Empire Records. Rok później ukazał się trzeci album grupy pt. "Inheritance".
W 2004 działalność z Pająkiem w składzie wznowił Amorphous, tego samego roku do sprzedaży trafił także czwarty album Esqarial pt. "Klassika", który powstał z udziałem wokalisty Grzegorza Kupczyka. W 2005 Piotr Wiwczarek z zespołu Vader zaprosił Pająka do sideprojectu Panzer X. Nagrał z zespołem minialbum pt. "Steel Fist", wydany na początku 2006 przez Metal Mind Productions.
W 2008 wydał album pt. "Burned Ground Strategy" z grupą Esqarial i "Return grom the Dead" z zespołem Amorphous, a obie płyty wydała wytwórnia muzyczna Propaganda Promotion. W międzyczasie zagrał gościnnie na albumie grupy Vader pt. "Necropolis" (2009); zarejestrował partie solowe w czterech utworach, m.in. w interpretacji „Fight Fire with Fire” z repertuaru zespołu Metallica. W 2010 odbył z zespołem Vader szereg koncertów, zajmując miejsce dotychczasowego gitarzysty sesyjnego Wacława Kiełtyki. Rok później nagrał z zespołem album pt. "Welcome to the Morbid Reich" (2011), za który otrzymał nagrodę polskiego przemysłu fonograficznego Fryderyka w kategorii "album roku metal". Na płytę trafiły cztery autorskie kompozycje muzyka, w których zarejestrował, poza śladami gitary elektrycznej, linie basu. W 2012 gościł na instruktażowym materiale DVD perkusisty Łukasza „Lucassa” Krzesiewicza pt. "Xtreme Drumming TechniX". W międzyczasie do sprzedaży trafił drugi album studyjny zespołu Amorphous pt. "A Perfect Evil".
W 2014 zajął trzecie miejsce w konkursie Guitar Awards 2013 w kategorii "Najlepszy gitarzysta heavy".

</doc>
<doc id="1845095" url="https://pl.wikipedia.org/wiki?curid=1845095" title="Izaak Brodski">
Izaak Brodski



</doc>
<doc id="1845096" url="https://pl.wikipedia.org/wiki?curid=1845096" title="Cold Chillin’ Records">
Cold Chillin’ Records

Cold Chillin' Records – wytwórnia płytowa założona w 1987 roku. Wytwórnia wydała takich artystów jak Marley Marl, Big Daddy Kane, The Genius, Masta Ace czy Kool G Rap.

</doc>
<doc id="1845097" url="https://pl.wikipedia.org/wiki?curid=1845097" title="Drugi rząd Paava Lipponena">
Drugi rząd Paava Lipponena

Drugi rząd Paavo Lipponena – 67. gabinet w historii Finlandii. Utworzony został 15 kwietnia 1999 po wyborach parlamentarnych w tym samym roku. Na jego czele stanął ponownie Paavo Lipponen. Gabinet współtworzyło pięć ugrupowań: Socjaldemokratyczna Partia Finlandii (SDP), Partia Koalicji Narodowej (Kok.), Liga Zielonych (Vihr.), Szwedzka Partia Ludowa (SFP) i Sojusz Lewicy (Vas).
Gabinet przetrwał do końca kadencji Eduskunty, tj. do 17 kwietnia 2003.

</doc>
<doc id="1845098" url="https://pl.wikipedia.org/wiki?curid=1845098" title="Cold Chillin Records">
Cold Chillin Records



</doc>
<doc id="1845099" url="https://pl.wikipedia.org/wiki?curid=1845099" title="Göhren-Lebbin">
Göhren-Lebbin

Göhren-Lebbin – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845100" url="https://pl.wikipedia.org/wiki?curid=1845100" title="Goehren-Lebbin">
Goehren-Lebbin



</doc>
<doc id="1845102" url="https://pl.wikipedia.org/wiki?curid=1845102" title="Iosif Orbeli">
Iosif Orbeli

Iosif Orbeli (; ) – rosyjski orientalista i działacz społeczny, członek organizacji naukowców Akademii Nauk ZSRR od 1935 roku, w latach 1943-1947 - pierwszy prezes Akademii Nauk Armeńskiej Socjalistycznej Republiki Radzieckiej, w okresie 1934-1951 - dyrektor Ermitażu, brat Rubena i Leona Orbelich.
Życiorys.
Urodził się 8/20 marca 1887 roku w Kutaisi. W 1911 roku ukończył studia na Uniwersytecie Petersburskim. W czasie studiów brał udział w wykopaliskach archeologicznych średniowiecznego miasta Ani. W latach 1914-1931 wykładał jako docent, później profesor na tymże uniwersytecie. W 1916 roku prowadził prace archeologiczne w Turcji nad Wanem. Od 1920 roku pracował w Ermitażu, gdzie stworzył dział Wschodu - największe na te czasy centrum radzieckiej orientalistyki. W latach 1929 i 1936 wziął udział w badaniach archeologicznych w Armenii.
W okresie II wojny światowej pozostał w Leningradzie podczas blokady, gdzie prowadził prace nad zachowaniem zabytków muzealnych. Po wojnie kierował odnowieniem Ermitażu.
W latach 1955-1960 pełnił funkcje dziekana fakultetu orientalistyki uniwersytetu leningradzkiego. Od 1956 do 1961 roku kierował Instytutem Narodów Azji Akademii Nauk ZSRR. W ramach pracy instytutu zajmował się Kaukazem i historią kultury średniowiecznego Bliskiego Wschodu. Opublikował również prace z zakresu kultury Sasanidów i Seldżuków. Wiele prac poświęcił ormiańskiej epigrafice, eposowi narodowemu, językowi kurdyjskiemu oraz architekturze Gruzji i Armenii. W ramach pracy dydaktycznej Orbeli stworzył szkołę radzieckich znawców Kaukazu, która charakteryzowała się połączeniem pracy w zakresie kultury materialnej i filologii. Został odznaczony dwoma orderami Lenina oraz innymi orderami i medalami.
Zmarł 2 lutego 1961 roku w Leningradzie.

</doc>
<doc id="1845103" url="https://pl.wikipedia.org/wiki?curid=1845103" title="Młodość Chopina">
Młodość Chopina

Młodość Chopina – polski film biograficzny z 1951 roku w reżyserii Aleksandra Forda.
Fabuła.
Film opowiada o młodych latach życia słynnego kompozytora Fryderyka Chopina, a konkretnie o pięciu latach z jego życia (lata 1825-1830). Scenariusz filmu powstał na podstawie nowel o Chopinie autorstwa Jerzego Broszkiewicza, Gustawa Bachnera, Stanisława Hadyny i Jana Korngolda. Ponieważ film powstał w okresie socrealizmu, zgodnie z duchem epoki ukazuje postać kompozytora jako ówczesnego rewolucjonistę, co nie jest zgodne do końca z prawdą historyczną.

</doc>
<doc id="1845104" url="https://pl.wikipedia.org/wiki?curid=1845104" title="Aszkanaz">
Aszkanaz

Aszkanaz (hebr. אַשְׁכְּנַז) – według biblijnej Księgi Rodzaju jeden z trzech, najstarszy syn Gomera; braćmi jego byli Rifat i Togarma.
W literaturze rabinicznej królestwo Aszkanaza pierwotnie związane było z ziemiami zamieszkałymi przez Scytów (hebr. "Iszkuz"), określanych również w inskrypcjach asyryjskich jako "Aszkuza". Następnie tak nazywano Słowian, a od IX w. Niemców.

</doc>
<doc id="1845107" url="https://pl.wikipedia.org/wiki?curid=1845107" title="Pałac w Górzynie">
Pałac w Górzynie

Pałac w Górzynie – jeden z zabytków wsi Górzyn w gminie Rudna w woj. dolnośląskim, położony w obrębie pozostałości po Państwowym Gospodarstwie Rolnym (PGR).
Historia.
Pierwsza siedziba w tym miejscu powstała w średniowieczu jednak dokładna data nie jest znana. Obecną formę po kilkukrotnych przebudowach uzyskał około 1880 roku. 
Dane dotyczące pierwszych właścicieli są znikome: wiadomo, że pierwszym wymienianym na piśmie w 1267 jest Otto von Dohna. Potem są kolejno Jesco von Gorin, ród von Thadder, ród von Salisch, ród von Hasslinger. W 1639 właścicielem Górzyna zostaje Johann Georg von Seidlitz - jest on w tym czasie również właścicielem majątku i zamku w Chobieni. Następne dokładniejsze daty znane są począwszy od 1787, kiedy to właścicielem pałacu był pułkownik armii pruskiej Baron von Wechmar. W 1788 (1791) po jego śmierci pałac odziedziczył za 42000 talarów pruskich jego syn, porucznik armii pruskiej Baron von Wechmar. W 1845 pałac przejął Graf von Krockow, następnie w 1875 dr Gustaw von Hederich wraz z małżonką Berthą von Hederich z domu Teichmann. W 1895 jako właścicielka wymieniana jest tylko Bertha von Hederich z domu Teichmann, Guhren. W 1933 jako właściciel podawany jest dr Heine Wechmar, ale już rok potem pałac przeszedł w ręce Niemieckiego Banku Przesiedleńczego (Deutsche Aussiedlungbank z Berlina). W tym czasie pieczę nad pałacem sprawował Erich Prasse (pochowany na miejscowym cmentarzu ewangelickim). Pałac był wtedy miejscem odbywania się m.in. obozów sportowych. W czasie wojny działał tu oddział lazaretu wojskowego w Ścinawie.
Po wojnie i aż do początków XXI wieku pełnił funkcje mieszkalne. W latach pięćdziesiątych i sześćdziesiątych znajdowała się tam także kawiarnia. Później utworzono przedszkole, które istniało tam do końca lat dziewięćdziesiątych XX wieku, a później zostało przeniesione do budynku Szkoły Podstawowej w Górzynie (następnie razem ze Szkołą Podstawową zlikwidowane). 
Obecnie pałac jest opuszczony i zaniedbany. Wskutek braku odpowiednich zabezpieczeń i remontów wiosną 2009 zawalił się południowo-wschodni narożnik pałacu. W chwili obecnej cały obiekt grozi zawaleniem.
Architektura.
Pałac został wzniesiony jako budowla obronna na początku w formie jednokondygnacyjnego budynku na planie prostokąta. Początkowo posiadał dziedziniec. Później kilkukrotnie rozbudowywany (m.in. poprzez zabudowanie dziedzińca oraz dodanie dwóch pięter) nabrał ostatecznych kształtów pod koniec XIX wieku. Obecnie jest to budynek w stylu neogotyku angielskiego. Posiada piwnicę, 3 piętra oraz możliwość wyjścia na płaski dach. Od strony ogrodowej znajduje się taras, a nad nim na poziomie pierwszego i drugiego piętra balkon. Do budynku prowadzi kilka wejść: reprezentacyjny ostrołukowy portal frontowy, drzwi od strony tarasu, boczne (do dawnej kuchni) oraz wejście do piwnic. Dach ozdobiony jest pseudokrenalażem oraz licznymi wieżyczkami (po 3 na każdym rogu oraz 4 nad głównym wejściem). W partii szczytowej, między dwoma wieżyczkami zaraz pod pseudokrenalażem, nad oknem drugiego piętra, nad wejściem głównym znajduje się płaskorzeźba przedstawiająca herb rodziny von Hederich z widocznym szrafowaniem. Pałac zbudowany jest z kamienia polnego oraz cegły (trzecia kondygnacja wyłącznie z cegły). Całość elewacji była otynkowana - obecnie część tynku odleciała. Od strony frontowej ponad każdym oknem znajduje się okrągła płaskorzeźba będąca wariacją przedstawienia róży w formie herbowej. Prawdopodobnie jest to zaczerpnięcie z herbu rodziny von Hederich. 
W środku znajdują się pozostałości dawnego wyposażenia: kominek, schody z galerią na pierwszym piętrze oraz boczna klatka schodowa. Za wejściem frontowym na posadzce znajduje się mozaika przedstawiająca herb rodziny von Wechmar. W sali balowej na pierwszym piętrze znajdują się płaskorzeźby naścienne, a wśród nich także herby rodzin von Wechmar i von Witzleben zwieńczonych wspólną koroną. W większości korytarzy znajdują się sklepienia krzyżowe, natomiast w pomieszczeniach sufity są często drewniane - w niektórych miejscach z zachowanymi malowanymi ozdobieniami.
Otoczenie pałacu.
Do pałacu należały także budynki gospodarcze, które w okresie PRL-u wraz z pałacem przekazane zostały pod zarząd PGR-u i były wykorzystywane do celów gospodarczych oraz mieszkalnych. Te funkcje pełnią w dużej mierze do dziś.
Przed pałacem był zlokalizowany prostokątny staw otoczony żywopłotem. Staw miał funkcje ozdobne oraz znajdowała się w nim fontanna. Obecnie całość jest osuszona i nieużywana. 
W sąsiedztwie pałacu umiejscowiony jest park dworski z cennym i zabytkowym drzewostanem składającym się głównie z kasztanowców ("Aesculus hippocastanum"). Przez park biegnie częściowo wyłożona kamieniem droga do Olszan.

</doc>
<doc id="1845117" url="https://pl.wikipedia.org/wiki?curid=1845117" title="Antoni Fryszkowski">
Antoni Fryszkowski

Antoni Fryszkowski ps. Ryś (ur. 5 czerwca 1924 w Sompolnie, zm. 10 lutego 1948 we Włocławku) – żołnierz Konspiracyjnego Wojska Polskiego oraz Narodowego Zjednoczenia Wojskowego, jeden z dowódców podziemia niepodległościowego we wschodniej Wielkopolsce i na Kujawach w latach 1945–1947, żołnierz wyklęty. W regularnym wojsku nigdy nie służył, jako dowódca partyzancki używał stopnia porucznika.
Życiorys.
Pochodził z Sompolna. Wychowywał się jako półsierota, jego matka zmarła krótko po porodzie. W czasie okupacji hitlerowskiej został wywieziony do Niemiec na roboty. Powrócił do kraju w 1945. Chcąc uniknąć powołania do komunistycznego wojska związał się z antykomunistyczną organizacją zbrojną Konspiracyjne Wojsko Polskie (KWP), używając pseudonimów „Ryś”, „Sten”, „Toni” i „Kosmowski Zbigniew”. Jesienią 1945 pełnił funkcję oficera łącznikowego pomiędzy komendantem powiatowym KWP powiatu konińskiego Feliksem Gruberskim ps. „Artur” a komendantem placówki KWP Sompolno Kazimierzem Jabłońskim ps. „Biały”. Na przełomie 1945/46 doprowadził do włączenia w struktury KWP oddziału Gabriela Fejcho ps. „Ogień” i objął w tym oddziale funkcję zastępcy dowódcy. Oddział ten przeprowadził szereg akcji na terenie powiatów: Koło, Konin, Włocławek i Radziejów, m.in. rozbił posterunki MO w Lubrańcu, Ślesinie, Kazimierzu Biskupim, Piotrkowie Kujawskim i Izbicy Kujawskiej, zajął Urząd Gminny w Boguszycach, gdzie spalił akta kontyngentowe, a nadto napadał na transporty kolejowe i spółdzielnie chłopskie, przejmując na swoje potrzeby towary z akcji kontyngentowej (cukier, żywność itp.). Dochodziło też do bezpośrednich starć zbrojnych z oddziałami MO i UB.
12 kwietnia 1946 Gabryel Fejcho został aresztowany i niedługo potem rozstrzelany. Antoni Fryszkowski przejął wówczas dowodzenie nad oddziałem, znanym od tej pory jako oddział (w nomenklaturze ubeckiej – „banda”) „Rysia”. Ponieważ w połowie 1946 doszło do rozbicia przez UB i MO struktur KWP w konińskim, „Ryś” nawiązał współpracę z aktywnym na terenie województwa bydgoskiego Narodowym Zjednoczeniem Wojskowym.
Liczący około 30 osób oddział „Rysia” operował na terenie powiatów Włocławek, Aleksandrów Kujawski i Rypin (woj. pomorskie) oraz Koło i Konin (woj. poznańskie). W trakcie kampanii przed referendum w Polsce w 1946 roku agitował na rzecz głosowania 3 razy „nie”. Wśród jego akcji zbrojnych można wymienić m.in.:
Poważnym ciosem dla oddziału „Rysia” było ogłoszenie 22 lutego 1947 amnestii, co spowodowało ujawnienie się części podległych mu żołnierzy. Sam „Ryś” kontynuował jednak działalność zbrojną. W lipcu 1947 wyjechał do Wałbrzycha do rodziny swej narzeczonej Alfredy Domańskiej (1927–2005), gdzie 2 sierpnia 1947 został aresztowany. Postawione mu zarzuty obejmowały m.in. przynależność do nielegalnej organizacji zbrojnej, nielegalne posiadanie broni, napady na funkcjonariuszy UB, MO, KBW, Wojska Polskiego i Armii Czerwonej, zabójstwa członków PPR, sabotowanie rolnej akcji kontyngentowej, napady na spółdzielnie Samopomocy Chłopskiej i transporty kolejowe itp. Zarzucono mu łącznie udział w 98 napadach zbrojnych i spowodowanie śmierci 23 osób. Wyrokiem Wojskowego Sądu Rejonowego w Bydgoszczy z 30 listopada 1947 został skazany na 21-krotną karę śmierci, utratę praw publicznych na zawsze i przepadek mienia. W czasie procesu nie okazał skruchy i w mowie końcowej poprosił o „żołnierską śmierć”, jednak po ogłoszeniu wyroku napisał prośbę o ułaskawienie do prezydenta Bolesława Bieruta, który jej nie uwzględnił. Wyrok wykonano przez rozstrzelanie 10 lutego 1948 we Włocławku.
Po aresztowaniu Antoniego Fryszkowskiego dowództwo nad jego oddziałem przejął Stanisław Matuszewski ps. „Mściciel”. Po jego śmierci w grudniu 1947 w potyczce z UB oddział uległ rozproszeniu. Niektórzy jego członkowie kontynuowali działalność partyzancką w ramach „Pogotowia Akcji Specjalnej” do 1949.

</doc>
<doc id="1845119" url="https://pl.wikipedia.org/wiki?curid=1845119" title="Martti Korhonen">
Martti Korhonen

Martti Allan Korhonen (ur. 27 lutego 1953 w Oulu) – fiński polityk, były minister spraw regionalnych i przewodniczący Sojuszu Lewicy, od 1991 do 2015 poseł do Eduskunty.
Życiorys.
Z wykształcenia mechanik samochodowy, pracował w tym zawodzie w latach 1971–1986. Następnie do 1991 był zatrudniony w branży handlowej.
W 1991 po raz pierwszy uzyskał mandat deputowanego do fińskiego parlamentu. W kolejnych wyborach (1995, 1999, 2003, 2007 i 2011) skutecznie ubiegał się o reelekcję w okręgu wyborczym Oulu. Pełnił m.in. funkcję przewodniczącego klubu poselskiego Sojuszu Lewicy. Od 1999 do 2003 w drugim rządzie Paava Lipponena sprawował nowo powołany urząd ministra spraw regionalnych.
W 2006 został przewodniczącym Sojuszu Lewicy, stanowisko to zajmował przez trzy lata. W 2009 zastąpił go Paavo Arhinmäki.

</doc>
<doc id="1845129" url="https://pl.wikipedia.org/wiki?curid=1845129" title="Inside Wants Out">
Inside Wants Out



</doc>
<doc id="1845131" url="https://pl.wikipedia.org/wiki?curid=1845131" title="Paavo Arhinmäki">
Paavo Arhinmäki

Paavo Erkki Arhinmäki (ur. 13 grudnia 1976 w Helsinkach) – fiński polityk, od 2009 do 2016 przewodniczący Sojuszu Lewicy, poseł do Eduskunty, od 2011 do 2014 minister kultury i sportu.
Życiorys.
W 1995 zdał egzamin maturalny, podjął następnie studia w zakresie nauk politycznych na Uniwersytecie Helsińskim. Był pracownikiem sezonowym i dziennikarzem gazety „Kansan Uutiset”. Pełnił funkcję przewodniczącego organizacji młodzieżowej Sojuszu Lewicy i asystenta posłów tego ugrupowania.
W wyborach w 2007 uzyskał mandat deputowanego do fińskiego parlamentu z Helsinek. W 2009 zastąpił Marttiego Korhonena na stanowisku przewodniczącego Sojuszu Lewicy. W 2011 ponownie został posłem do Eduskunty. W rządzie Jyrkiego Katainena objął stanowisko ministra kultury i sportu.
W 2012 był kandydatem swojego ugrupowania w wyborach prezydenckich (w pierwszej turze głosowania otrzymał 5,5% głosów, zajmując 6. miejsce). 4 kwietnia 2014 odszedł z rządu. W 2015 i 2019 z powodzeniem ubiegał się o poselską reelekcję.
W czerwcu 2016 na funkcji przewodniczącego Sojuszu Lewicy zastąpiła go Li Andersson.

</doc>
<doc id="1845136" url="https://pl.wikipedia.org/wiki?curid=1845136" title="Clarity">
Clarity



</doc>
<doc id="1845137" url="https://pl.wikipedia.org/wiki?curid=1845137" title="Lista skoczków narciarskich ze zwycięstwem w Pucharze Świata">
Lista skoczków narciarskich ze zwycięstwem w Pucharze Świata

Lista skoczków narciarskich ze zwycięstwem w Pucharze Świata – zestawienie zawodników, którzy przynajmniej raz odnieśli zwycięstwo w indywidualnych bądź drużynowych zawodach Pucharu Świata w skokach narciarskich mężczyzn.
Puchar Świata w skokach narciarskich mężczyzn rozgrywany jest rokrocznie od sezonu 1979/1980 przez Międzynarodową Federację Narciarską. Od sezonu 1991/1992 poza konkursami indywidualnymi przeprowadzane są również zawody drużynowe, w latach 2012–2013 oraz od sezonu 2020/2021 rozgrywane są konkursy drużyn mieszanych, w których udział biorą czteroosobowe zespoły składające się z dwóch kobiet i dwóch mężczyzn, a od sezonu 2022/2023 konkursy duetów z udziałem dwóch zawodników z każdego kraju.
Najwięcej zwycięstw w indywidualnych konkursach Pucharu Świata odniósł Gregor Schlierenzauer, który triumfował 53 razy w latach 2006–2014. Drugie miejsce w klasyfikacji wszech czasów zajmuje Matti Nykänen, który z 46 zwycięstwami odniesionymi w latach 1981–1989 był liderem klasyfikacji przez 29 lat (od lutego 1984 roku do lutego 2013 roku). Trzecie miejsce pod względem liczby zwycięstw zajmują Adam Małysz i Kamil Stoch z 39 wygranymi konkursami. Schlierenzauer jest liderem, jeśli chodzi o zwycięstwa w konkursach indywidualnych na dużych skoczniach (36 wygranych) i skoczniach do lotów (14 wygranych), natomiast na obiektach normalnych najczęściej zwycięstwa odnosił Nykänen (15 wygranych).
W konkursach drużynowych najwięcej zwycięstw odniosła reprezentacja Austrii (37 wygranych), drugą pod względem liczby zwycięstw reprezentacją jest Norwegia (30 wygranych), a trzecią Niemcy (16 wygranych). Austriacy najczęściej wygrywali na dużych obiektach (31–krotnie na 95 rozegranych konkursów), natomiast Norwegowie najwięcej razy triumfowali na skoczniach normalnych i mamucich – łącznie wygrali 2 z 6 konkursów rozegranych na obiektach normalnych i 8 z 25, które odbyły się na obiektach mamucich. W klasyfikacji zawodników pod względem liczby zwycięstw w zawodach drużynowych najlepszy jest Gregor Schlierenzauer (17 wygranych), drugie miejsce zajmuje Thomas Morgenstern (16 wygranych), a trzecie Andreas Kofler (15 wygranych).
Konkursy indywidualne.
Klasyfikacja zawodników.
W tabeli ujęto klasyfikację zawodników, którzy odnieśli przynajmniej jedno zwycięstwo w indywidualnych zawodach Pucharu Świata mężczyzn. Jeżeli dwóch lub więcej zawodników odniosło taką samą liczbę zwycięstw, wzięto pod uwagę porządek chronologiczny (według daty ostatniego zwycięstwa). W tabeli przedstawiono również klasyfikację według liczby zwycięstw na poszczególnych skoczniach – normalnych, dużych i mamucich.
Klasyfikacja państw.
Poniżej przedstawiono klasyfikację państw, w barwach których startowali zwycięzcy konkursów Pucharu Świata mężczyzn. W przypadku, gdy reprezentanci danego kraju odnieśli tyle samo zwycięstw, o kolejności zdecydował porządek chronologiczny (według daty ostatniego zwycięstwa).
Konkursy drużynowe.
Klasyfikacja zawodników.
W poniższej tabeli przedstawieni zostali skoczkowie, którzy przynajmniej raz zwyciężyli w drużynowych konkursach Pucharu Świata. Uwzględniono zarówno konkursy mężczyzn, konkursy duetów, jak i konkursy drużyn mieszanych. Jeżeli dwóch lub więcej zawodników odniosło taką samą liczbę zwycięstw, wzięto pod uwagę porządek chronologiczny (według daty ostatniego zwycięstwa). W tabeli przedstawiono również klasyfikację według liczby zwycięstw na poszczególnych skoczniach – normalnych, dużych i mamucich.
Klasyfikacja reprezentacji.
W tabeli ujęto reprezentacje w skokach narciarskich, które odniosły przynajmniej jedno zwycięstwo w zawodach drużynowych Pucharu Świata. W statystykach ujęto konkursy mężczyzn, konkursy drużyn mieszanych oraz konkursy duetów.
Rekordziści.
Konkursy indywidualne.
Poniżej przedstawiono zawodników, którzy we wskazanym okresie mieli na koncie najwięcej zwycięstw w indywidualnych zawodach Pucharu Świata. Zaprezentowano, w jaki sposób lider klasyfikacji wszech czasów zmieniał się na przestrzeni lat, począwszy od pierwszej edycji Pucharu Świata w sezonie 1979/1980.
Konkursy drużynowe (reprezentacje).
W tabeli wskazano reprezentacje, które w podanym okresie miały na koncie najwięcej zwycięstw w konkursach drużynowych Pucharu Świata. Uwzględnione zostały konkursy mężczyzn i zawody drużyn mieszanych. Wskazano, w jaki sposób najlepsza reprezentacja wszech czasów zmieniała się na przestrzeni lat, począwszy od pierwszych zawodów drużynowych rozegranych w sezonie 1991/1992.
Konkursy drużynowe (zawodnicy).
Poniższe zestawienie przedstawia skoczków, którzy w danym okresie mieli na koncie najwięcej triumfów w drużynowych konkursach Pucharu Świata. W przypadku zawodników, którzy tego samego dnia osiągnęli określoną liczbę zwycięstw, o kolejności w tabeli decydował porządek alfabetyczny według nazwisk zawodników. Tabela ukazuje, w jaki sposób zmieniali się liderzy klasyfikacji wszech czasów w zawodach drużynowych na przestrzeni lat, począwszy od pierwszego rozegranego konkursu drużynowego w sezonie 1991/1992.

</doc>
<doc id="1845147" url="https://pl.wikipedia.org/wiki?curid=1845147" title="−">
−



</doc>
<doc id="1845148" url="https://pl.wikipedia.org/wiki?curid=1845148" title="Batyżowieckie Oka">
Batyżowieckie Oka

Batyżowieckie Oka (słow. "Batizovské oká") – grupa małych okresowych stawków położonych na wysokości ok. 2200 m n.p.m. w górnych, północno-wschodnich partiach Doliny Batyżowieckiej w słowackiej części Tatr Wysokich. Batyżowieckie Oka leżą na Wyżniej Batyżowieckiej Równi u podnóża grani głównej Tatr. Do stawków tych nie prowadzą żadne znakowane szlaki turystyczne.
Batyżowieckie Oka są jednymi z najwyżej położonych zbiorników wodnych w Tatrach. W górnych partiach Doliny Pięciu Stawów Spiskich leży okresowy Barani Stawek (2207 m n.p.m.) dorównujący im wysokością położenia. Najwyżej położonym stałym zbiornikiem wodnym w Tatrach jest Lodowy Stawek znajdujący się w Dolince Lodowej, która stanowi odgałęzienie Doliny Pięciu Stawów Spiskich.

</doc>
<doc id="1845150" url="https://pl.wikipedia.org/wiki?curid=1845150" title="Zgromadzenie Narodowe (Demokratyczna Republika Konga)">
Zgromadzenie Narodowe (Demokratyczna Republika Konga)

Zgromadzenie Narodowe (fr. "Assemblée nationale") - izba niższa parlamentu Demokratycznej Republiki Konga (DRK). Składa się z 500 członków powoływanych na pięcioletnią kadencję. 60 deputowanych wybieranych jest w jednomandatowych okręgach wyborczych z zastosowaniem ordynacji większościowej. Pozostałych 440 pochodzi z okręgów wielomandatowych, gdzie stosuje się ordynację proporcjonalną. 
System elekcyjny.
Czynne prawo wyborcze mają obywatele w wieku co najmniej 18 lat, w dniu wyborów posiadający miejsce stałego zamieszkania na terytorium DRK. Kandydaci muszą spełniać wyższy cenzus wieku, wynoszący 25 lat. Prawa do kandydowania pozbawieni są różnego rodzaju funkcjonariusze państwowi, przy czym pojęcie to interpretowane jest szeroko i obejmuje również m.in. kierownictwo państwowych firm oraz członków komisji wyborczych. Ubiegać się o mandat nie mogą również osoby sądzone przed międzynarodowymi sądami za ludobójstwo, zbrodnie przeciwko ludzkości oraz zbrodnie wojenne, nawet jeśli w ich sprawie nie zapadł jeszcze wyrok.
Liczba posłów dla każdego okręgu wyborczego według prowincji.
"Liczba posłów wybranych z każdej prowincji w nawiasach."

</doc>
<doc id="1845151" url="https://pl.wikipedia.org/wiki?curid=1845151" title="Tarja Filatov">
Tarja Filatov

Tarja Katarina Filatov (ur. 9 sierpnia 1963 w Hämeenlinnie) – fińska polityk, przez siedem lat minister pracy, posłanka do Eduskunty.
Życiorys.
W 1983 zdała egzamin maturalny, kształciła się następnie w zakresie nauk społecznych na Uniwersytecie w Tampere. Pracowała w organizacjach młodzieżowych, a także w administracji miejskiej i regionalnej. Od 1990 do 1994 przewodniczyła organizacji młodzieżowej SDP, a w latach 1999–2008 kierowała partyjną frakcją kobiet.
W 1995 po raz pierwszy dostała się do parlamentu z ramienia Socjaldemokratycznej Partii Finlandii. W wyborach parlamentarnych w 1999, 2003, 2007, 2011, 2015 i 2019 uzyskiwała reelekcję. Od lutego 2000 do kwietnia 2007 w rządach Paava Lipponena, Anneli Jäätteenmäki i Mattiego Vanhanena sprawowała urząd ministra pracy.

</doc>
<doc id="1845153" url="https://pl.wikipedia.org/wiki?curid=1845153" title="Polityka spedycyjna">
Polityka spedycyjna

Polityka spedycyjna to działalność państwa i występujących z jego ramienia organów, mająca na celu zapewnienie ilościowej, przestrzennej dostępności usług transportowych o optymalnej strukturze przy danych zasobach inwestycyjnych i eksploatacyjnych.
Można wyróżnić trzy, zagregowane zadania polityki transportowej, związane z:
Z punktu widzenia makroekonomicznych funkcji polityki transportowej, do jej
zadań należy zapewnienie:

</doc>
<doc id="1845154" url="https://pl.wikipedia.org/wiki?curid=1845154" title="Michael Jackson’s Thriller">
Michael Jackson’s Thriller

Michael Jackson’s Thriller – 14-minutowy film, a zarazem teledysk do utworu o tej samej nazwie wydany 2 grudnia 1983 w reżyserii Johna Landisa, który wraz z Michaelem Jacksonem jest także współautorem scenariusza. W 2006 został wpisany do księgi rekordów Guinnessa jako „teledysk, który odniósł największy sukces”, sprzedając się w nakładzie ponad 9 milionów egzemplarzy.
O filmie.
Jest to krótki film fabularny będący zarazem teledyskiem piosenki Michaela Jacksona „Thriller” z albumu o tym samym tytule. Michael (Michael Jackson) jest ze swoją dziewczyną (Ola Ray) w kinie na filmie zatytułowanym „Thriller”. Dziewczyna boi się i wychodzi z kina. Michael wychodzi z nią i odprowadza do domu, gdy nagle na środku ulicy atakują ich żywe trupy. Po chwili okazuje się, że Michael sam jest żywym trupem i zaczyna tańczyć z nieboszczykami na ulicy.
Nowy Thriller.
W 2009 Michael Jackson wraz z grupą taneczną i Kennym Ortegą nakręcił nowego Thrillera w ramach This Is It Tour (serii koncertów w Londynie). W nowym Thrillerze miały się pokazać takie postacie jak: Grabarz, Zombie i Biała Dama. Podczas koncertów nad publicznością miały latać sterowane specjalnym układem sztuczne duchy, a sam Jackson miał wyjść na scenę w gigantycznym mechanicznym pająku, który po wyjściu artysty miał zapaść się pod scenę.

</doc>
<doc id="1845155" url="https://pl.wikipedia.org/wiki?curid=1845155" title="Józef Puciłowski">
Józef Puciłowski

Józef Puciłowski (ur. 27 listopada 1939 w Paks, Węgry) – dominikanin, historyk Kościoła, opozycjonista w czasach PRL, publicysta.
Życiorys.
Syn Antoniego, Polaka wyznania katolickiego i Etelki Halasz, Węgierki wyznania kalwińskiego. Antoni pochodził z Wołkowyska na Grodzieńszczyźnie. Józef wychowywany był zgodnie z wiarą matki, jako dziecko chciał zostać pastorem inspirowany postawą kuzyna matki. Po wkroczeniu Armii Czerwonej na Węgry Antoni został tłumaczem dla sowieckiej komendantury. Ze względu na zagrożenie życia ojca rodzina Puciłowskich zdecydowała się w 1947 na ucieczkę do Polski. Osiedlili się na peryferiach Szczecinka. Ośmioletni Józef posługujący się tylko językiem węgierskim trafił do polskiej szkoły, a naukę polszczyzny po wielu latach określił jako katorgę. Mając dziesięć lat Józef przyjął katolickie wyznanie ojca. Inspiratorem tej decyzji był wuj, pastor kalwiński, który obawiał się utraty wiary przez siostrzeńca na skutek braku oparcia we wspólnocie, gdyż nie było zbyt wielu wyznawców kalwinizmu w Polsce. W latach 1949–1957 Józef podjął edukację w gimnazjum, następnie w I Liceum Ogólnokształcącym w Jeleniej Górze, w którym w 1957 zdał maturę.
Realizując swoje plany snute jeszcze w dzieciństwie spędzonym na Węgrzech, po zdaniu matury Józef Puciłowski wstąpił do seminarium duchownego we Wrocławiu. Już po tygodniu opuścił seminarium, ze względu na złą atmosferę, powodowaną przez brak dobrych sanitariatów, roznoszący się po całym budynku zapach kapusty, a przede wszystkim przez zarozumiałego kleryka wyższego roku. W 1958 roku zaczął studiować historię na Wydziale Filozoficzno-Historycznym Uniwersytetu Wrocławskiego. Pracę magisterską „Klub Konserwatywny w Krakowie 1896-1908” napisaną pod kierunkiem Adama Galosa obronił w 1963. Po studiach zaczął uczyć w szkole podstawowej, ale to zajęcie okazało się zbyt wyczerpujące. 1 sierpnia 1964 został młodszym bibliotekarzem w Bibliotece Uniwersyteckiej we Wrocławiu, a po czterech latach awansował na bibliotekarza. Od 1971 roku pracował w bibliotece Instytutu Historii UWr, a po roku został jej kierownikiem. W 1976 wykorzystał zaledwie miesięczny urlop naukowy w celu sfinalizowania pracy naukowej. Rok później obronił doktorat „Partia Niemiecko-Konserwatywna na Śląsku w latach 1890–1914” napisany ponownie pod kierunkiem A. Galosa. W latach 1979–1980 tłumaczył niemieckie dokumenty archiwalne dla Katedry Nauk Medycznych Wojskowej Akademii Medycznej w Łodzi. Nieoczekiwanie w kwietniu 1981 roku zrezygnował z kierowania Biblioteką Instytutu Historycznego i wkrótce rozwiązał umowę o pracę z UWr.
Jako student działał w duszpasterstwie akademickim, a po ukończeniu studiów w Klubie Inteligencji Katolickiej. Wraz z Maciejem Ziębą organizował Tygodnie Kultury Chrześcijańskiej, w ramach których wykładali czołowi opozycjoniści. W tym czasie Służbę Bezpieczeństwa intensywnie go inwigilowała przez co najmniej trzy lata, traktując jego mieszkanie jako punkt kontaktowy i podziemną melinę. Już po rozpoczęciu stanu wojennego SB zatrzymała go ponieważ w liście do matki napisanym po węgiersku skrytykował uspokajającą wypowiedź prymasa, zaś list ów został przechwycony przez funkcjonariuszy aparatu bezpieczeństwa pomimo wysłania go nie pocztą, a przez posłańca. Józef Puciłowski był wtedy na pierwszym roku nowicjatu w zakonie Dominikanów, do którego wstąpił latem 1981.
Śluby wieczyste złożył w 1986 pomimo sprzeciwu co czwartego członka konwentu. Po latach zorientował się, że aktywni w zakonie tajni współpracownicy mieli podburzać ojców przeciwko niemu i Maciejowi Ziębie. W uroczystości złożenia ślubów uczestniczyli opozycjoniści: Tadeusz Mazowiecki, Jacek Kuroń, Bronisław Geremek i Adam Michnik. Święcenia kapłańskie przyjął 9 maja 1987. Pracował w klasztorach w Gdańsku i Szczecinie. Był duszpasterzem studentów i artystów, wykładał i promował prace magisterskie z zakresu historii Kościoła, m.in. na UJ, Katolickim Uniwersytecie Węgierskim, w Kolegium Filozoficzno-Teologicznym Ojców Dominikanów w Krakowie. W latach 1996–2004, przez dwie kadencje pełnił funkcję Wikariusza Generalnego zakonu dominikanów na Węgrzech z zadaniem odbudowania struktur zakonnych po czasach komunistycznych. Od 2004 mieszka w Krakowie, zazwyczaj odprawia niedzielną Mszę o godzinie 13:30 razem z o. Dawidem Kuszem.
Przez wiele lat przynajmniej tydzień w ciągu roku spędzał w Tatrach, u gazdy Franciszka Pary w Małem Cichem.
Publicystyka.
Józef Puciłowski znany jest z bezkompromisowego, krytycznego myślenia, wyrażania swych poglądów bez ogródek oraz często ironicznych i prowokacyjnych wykładów i kazań. Od lat 60. opublikował ponad 250 artykułów ma tematy religijne, historyczne i polityczne, przede wszystkim na łamach miesięcznika katolickiego Więź i Tygodnika Powszechnego. Głównymi tematami są historia Kościoła w Polsce i na Węgrzech oraz kondycja moralna Kościoła i jego funkcjonowanie we współczesnym społeczeństwie. Podejmuje trudne tematy związane z własną wspólnotą religijną, krytykując postawy nacjonalistyczne i ksenofobiczne.
Wydawnictwa książkowe:
Rozważania i medytacje na tematy moralne, o wartościach i ich realizacji w codziennym życiu. 124 teksty, które zostały wygłoszone w audycjach radiowych w Polskim Radiu Szczecin, w katolickim szczecińskim Radiu AS i w katolickim gdańskim Radiu Plus, w latach 1994–1996. Dla charakteru tych medytacji reprezentatywne są już tytuły, na przykład: “O śmianiu się (z siebie)”, „Odmówić Międzynarodówkę”, „O pokorze Boga”, „Chrystus Prezydentem?”, „Bóg – kałasznikow”.
Rozważania do stacji Drogi Krzyżowej w odniesieniu do życia współczesnego człowieka.
Zbiór tekstów Józefa Puciłowskiego na tematy węgierskie, głównie dotyczące historii najnowszej oraz zagadnień społecznych. Teksty były publikowane w latach 1968–1997 w czasopismach i pracach zbiorowych, głównie w Więzi, Tygodniku Powszechnym, także W drodze i innych. Tom zawiera 39 artykułów, 13 przekładów artykułów i wierszy, 5 wywiadów przeprowadzonych lub udzielonych, 15 recenzji.

</doc>
<doc id="1845157" url="https://pl.wikipedia.org/wiki?curid=1845157" title="Montpellier UC">
Montpellier UC

Montpellier Université Club - francuski męski klub siatkarski z Montpellier założony w 1941 roku.
Bilans sezon po sezonie.
Poziom rozgrywek:
Sukcesy.
Mistrzostwo Francji:
Superpuchar Francji:

</doc>
<doc id="1845162" url="https://pl.wikipedia.org/wiki?curid=1845162" title="Jean Beausejour">
Jean Beausejour

Jean André Emanuel Beausejour Coliqueo (ur. 1 czerwca 1984 w Santiago) – piłkarz chilijski pochodzenia haitańskiego grający na pozycji lewego obrońcy lub lewego pomocnika.
Kariera klubowa.
Ojciec Jeana pochodzi z Haiti, a matka jest rodowitą Chilijką. Karierę piłkarską Beausejour rozpoczął w klubie Universidad Católica ze stolicy kraju Santiago. W 2002 roku zadebiutował w jego barwach w chilijskiej Primera División, ale początkowo nie przebił się do składu i w 2003 roku został wypożyczony do Universidad Concepción. W 2004 roku powrócił do Universidad Católica.
W 2005 roku Beausejour został piłkarzem Servette FC. 15 sierpnia 2004 zadebiutował w Swiss Super League w przegranym 0:3 wyjazdowym meczu z Neuchâtel Xamax. W Servette grał przez pół roku i w 2005 roku odszedł do Grêmio Porto Alegre. Grał w Série B, ale na koniec roku wywalczył z Grêmio awans do Série A. W 2006 roku został zawodnikiem KAA Gent, ale nie zaliczył w nim debiutu w pierwszej lidze Belgii.
W 2008 roku Beausejour wrócił do Chile i do końca grał w CD O’Higgins z miasta Rancagua. W 2009 roku odszedł do Amériki Meksyk. 18 stycznia 2009 rozegrał w niej swoje pierwsze spotkanie, wygrane 2:1 na wyjeździe z Santosem Laguna Torreón.
31 sierpnia 2010 podpisał trzyletni kontrakt z Birmingham City.
25 stycznia 2012 roku podpisał 2,5 letni kontrakt z Wigan Athletic.
Kariera reprezentacyjna.
W reprezentacji Chile Beausejour zadebiutował 18 lutego 2004 roku w zremisowanym 1:1 towarzyskim spotkaniu z Meksykiem. W 2009 roku awansował z Chile na mistrzostwa świata w RPA. Został powołany również na mistrzostwa świata w Brazylii.

</doc>
<doc id="1845163" url="https://pl.wikipedia.org/wiki?curid=1845163" title="Montpellier Université Club">
Montpellier Université Club



</doc>
<doc id="1845164" url="https://pl.wikipedia.org/wiki?curid=1845164" title="Montpellier Volley Université Club">
Montpellier Volley Université Club



</doc>
<doc id="1845165" url="https://pl.wikipedia.org/wiki?curid=1845165" title="Kopalnia galmanu Anna">
Kopalnia galmanu Anna



</doc>
<doc id="1845167" url="https://pl.wikipedia.org/wiki?curid=1845167" title="Termometr ciekłokrystaliczny">
Termometr ciekłokrystaliczny

Termometr ciekłokrystaliczny to rodzaj termometru zawierającego ciekłe kryształy, zmieniające swoją barwę pod wpływem temperatury. Termometr ciekłokrystaliczny spotyka się w postaci plastikowego paska zmieniającego zabarwienie pod wpływem zmiany temperatury, co właśnie wskazuje na jej zmianę.
Ciekłe kryształy mają właściwości typowych cieczy, ale dodatkowo posiadają właściwości pojedynczych kryształów. Zmiany temperatury wpływają na zabarwienie kryształów, przez co można je wykorzystać do wskazywania temperatury. Dokładność wskazywania temperatury przez ciekłe kryształy mieści się w zakresie do 0.1°C. Jednorazowe termometry ciekłokrystaliczne są wykorzystywane w medycynie i do użytku domowego. Na przykład jeżeli termometr jest czarny, a następnie taki termometr przyłoży się do czyjegoś czoła, zmieni się zabarwienie termometru w zależności od tego jak wysoką temperaturę ma dana osoba.
Są dwa stany ciekłych kryształów:
Zastosowanie.
Ciekłe kryształy prezentują temperatury jako kolory i mogą być używane do śledzenia zmian temperatur spowodowanych przemieszczaniem stanu temperatury. W ten sposób może być zaobserwowane zjawisko przewodnictwa cieplnego, konwekcji czy promieniowania cieplnego.
W medycynie termometry ciekłokrystaliczne mogą być stosowane do odczytywania temperatury ciała przez przyłożenie takiego termometru do czoła. Takie termometry są bezpieczniejsze niż termometry rtęciowe i mogą być z powodzeniem wykorzystywane na niektórych pacjentach, ale nie zawsze dają dokładne wyniki w przypadku noworodków.
Termometry ciekłokrystaliczne są często wykorzystywane w akwariach, w wytwarzaniu piwa i wina domowymi sposobami, a także w pierścionkach nastroju.

</doc>
<doc id="1845169" url="https://pl.wikipedia.org/wiki?curid=1845169" title="Denisse Orengo">
Denisse Orengo

Denisse Orengo (ur. 18 stycznia 1981) – portorykańska lekkoatletka specjalizująca się w skoku o tyczce.

</doc>
<doc id="1845170" url="https://pl.wikipedia.org/wiki?curid=1845170" title="Wang Yuanlu">
Wang Yuanlu

Wang Yuanlu (ur. 1851, zm. 1934) – chiński mnich taoistyczny, odkrywca jaskiń Mogao.
W 1899 roku z powodu panującego głodu opuścił rodzinną prowincję Hebei i kierując się starożytnymi zapiskami udał się na badanie pieczar w prowincji Gansu. Odnalazł zasypane wówczas przez piach wejścia do jaskiń Mogao, które następnie odkopał z pomocą miejscowych robotników. Wang zajął się eksploracją grot, odnajdując pierwsze ze znajdujących się w nich manuskryptów buddyjskich. O swoich odkryciach powiadomił gubernatora Gansu, ten jednak nie przejawił zainteresowania znaleziskami i polecił opieczętować groty, pozostawiając je w dotychczasowym stanie.
Groty Mogao odkrył dla świata dopiero brytyjski archeolog Aurel Stein, podczas swojej podróży do Chin w 1907 roku przekonując Wanga do wskazania jaskiń i sprzedaży znalezionych w nich artefaktów.

</doc>
<doc id="1845172" url="https://pl.wikipedia.org/wiki?curid=1845172" title="Battle Studies (album Johna Mayera)">
Battle Studies (album Johna Mayera)

Battle Studies – czwarty album studyjny Johna Mayera wydany 17 listopada 2009. Płyta została wydana przez Columbia Records, a producentami byli sam Mayer i wieloletni współpracownik Mayera, perkusista Steve Jordan.
Pozycje na listach przebojów.
Pomimo mieszanych krytyk album uplasował się już w pierwszym tygodniu po jego wydaniu na pierwszym miejscu wielu list przebojów. Battle Studies stał się również jednym z zaledwie dwunastu albumów w historii Billboard Digital Albums, których sprzedaż w ciągu pierwszego tygodnia przekroczyła 280 tysięcy kopii.

</doc>
<doc id="1845173" url="https://pl.wikipedia.org/wiki?curid=1845173" title="Alina Brodzka-Wald">
Alina Brodzka-Wald

Alina Brodzka-Wald (ur. 11 listopada 1929 w Warszawie, zm. 19 marca 2011 tamże) – polska historyk literatury, wieloletni profesor w Instytucie Badań Literackich Polskiej Akademii Nauk.
Życiorys.
Urodziła się w Warszawie; jej matka była Rosjanką, a ojciec zasymilowanym Żydem. Podczas II wojny światowej, kiedy rodzice jej ojca, Salomon Brodzki (1856–1942) i Gustawa z domu Wiesel (1861–1940) znaleźli się w getcie warszawskim, wraz z rodziną dobrowolnie przeprowadziła się do dzielnicy zamkniętej. Po śmierci rodziców ojca, całej jej najbliższej rodzinie udało się wydostać z getta.
Ukończyła studia polonistyczne na Uniwersytecie Warszawskim. Na drugim roku studiów (1950) podjęła pracę w Instytucie Badań Literackich Polskiej Akademii Nauk, gdzie na stanowisku profesora pracowała do śmierci. Tam w 1960 obroniła doktorat poświęcony nowelom Marii Konopnickiej oraz w 1966 zrobiła habilitację na podstawie rozprawy "O kryteriach realizmu w badaniach literackich". Przez wiele lat pełniła funkcję kierownika Pracowni Literatury Współczesnej. W latach 1969–1978 wraz z Michałem Głowińskim i Januszem Sławińskim prowadziła konwersatorium na temat literatury wojny i jej świadectw. W 1978 podpisała deklarację założycielską Towarzystwa Kursów Naukowych. W latach 1979–1992 kierowała zespołem redakcyjnym "Słownika literatury polskiej XX wieku". W latach 2003–2009 prowadziła konwersatorium z literatury powszechnej na Studiach Doktoranckich IBL PAN. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Była członkiem Komitetu Nauk o Literaturze PAN, Towarzystwa Naukowego Warszawskiego i Komitetu Głównego Olimpiady Literatury i Języka Polskiego. Specjalizowała się w historii i teorii literatury. Zajmowała się literaturą postyczniową oraz literaturą współczesną w kontekstach międzynarodowych. Wypromowała ponad 20 doktorów.
W latach 1961–1974 była żoną filozofa Stefana Amsterdamskiego (1929–2005), później genetyka i neurologa Ignacego Walda (1923–1991). Zmarła w Warszawie. Pochowana 25 marca na cmentarzu komunalnym Północnym na Wólce Węglowej (kwatera O-II-8, rząd 5, miejsce 21).

</doc>
<doc id="1845179" url="https://pl.wikipedia.org/wiki?curid=1845179" title="Gierlachów (Słowacja)">
Gierlachów (Słowacja)

Gierlachów (ustalony polski egzonim, dawniej też "Gerlachów"; słow. "Gerlachov". węg. "Gerlachfalva", niem. "Gerlsdorf") – wieś gminna (obec) w północnej Słowacji leżąca w powiecie Poprad, w kraju preszowskim.
Położenie.
Odległość z Gierlachowa do Tatrzańskiej Polanki wynosi 2,5 km, natomiast do Starego Smokowca 6 km. Do wsi można dojechać autobusem, najbliższe stacje kolejowe to Tatrzańska Polanka, Świt (6 km) i Poprad (12 km).
W Gierlachowie znajduje się poczta, sklep spożywczy i małe muzeum nazywane "Gerlachovská izba". W okolicy wsi znajduje się wiele ścieżek rowerowych, dobrze rozwinięta jest baza turystyczna – istnieje tu wiele hoteli i małych pensjonatów. 
Historia.
Pierwsza pisemna wzmianka o Gierlachowie pochodzi z 1326 roku. Wieś została założona przez poszukiwaczy złota, ponieważ w jej okolicy odkryto jego pokłady. Od nazwy wsi pochodzi nazewnictwo najwyższego szczytu Tatr i całych Karpat – Gerlacha.
Zabytki.
Do najważniejszych zabytków Gierlachowa należy wieża romańskiego kościoła, która pochodzi z XIII w. Kolejnym zabytkiem znajdującym się we wsi jest ewangelicki kościół. Od 2009 roku status zabytku posiada również kamienny most na Gierlachowskim Potoku pochodzący z 1865 roku.

</doc>
<doc id="1845180" url="https://pl.wikipedia.org/wiki?curid=1845180" title="Gierlachów (powiat Poprad)">
Gierlachów (powiat Poprad)



</doc>
<doc id="1845182" url="https://pl.wikipedia.org/wiki?curid=1845182" title="Dennise Orengo">
Dennise Orengo



</doc>
<doc id="1845186" url="https://pl.wikipedia.org/wiki?curid=1845186" title="Bob McNab">
Bob McNab

Robert „Bob” McNab (ur. 20 lipca 1943) – angielski trener i piłkarz występujący na pozycji obrońcy. W ciągu swojej kariery występował w Huddersfield Town, Arsenalu, Wolverhampton Wanderers, San Antonio Thunder, Barnet i Vancouver Whitecaps. Jako trener prowadził Vancouver Whitecaps, San Jose Grizzlies i Portsmouth. Jego córka, Mercedes McNab była aktorką.

</doc>
<doc id="1845188" url="https://pl.wikipedia.org/wiki?curid=1845188" title="Jezioro Miejskie Duże">
Jezioro Miejskie Duże



</doc>
<doc id="1845191" url="https://pl.wikipedia.org/wiki?curid=1845191" title="Tropomiozyna">
Tropomiozyna

Tropomiozyna – jedno z białek miofilamentu cienkiego (aktynowego). Fibryle tropomiozymy są nawinięte na aktynowy rdzeń. W pewnych odstępach przyczepiona jest globularna troponina. Białko to może łączyć się z jonami wapnia, co powoduje zmianę położenia tropomiozyny na aktynie. Dzięki temu na aktynie odsłonięte zostają miejsca wiążące miozynę.

</doc>
<doc id="1845194" url="https://pl.wikipedia.org/wiki?curid=1845194" title="Jezioro Wiejskie (Pojezierze Bytowskie)">
Jezioro Wiejskie (Pojezierze Bytowskie)



</doc>
<doc id="1845196" url="https://pl.wikipedia.org/wiki?curid=1845196" title="Ammomys">
Ammomys



</doc>
<doc id="1845197" url="https://pl.wikipedia.org/wiki?curid=1845197" title="Carmelita Correa">
Carmelita Correa

Carmelita Correa (ur. 5 grudnia 1988) – meksykańska lekkoatletka specjalizująca się w skoku o tyczce.

</doc>
<doc id="1845200" url="https://pl.wikipedia.org/wiki?curid=1845200" title="VfB Breslau">
VfB Breslau

VfB Breslau – niemiecki klub piłkarski z siedzibą we Wrocławiu, działający w latach 1898–1945.
Historia.
Założony jako FC Breslau 1898. Od 1910 pod nazwą Verein für Bewegungsspiele Breslau. W 1935 awansował do Gauliga Schlesien. W sezonie 1938/39 zajął ostatnie (spadkowe) 10. miejsce. W 1939 powrócił do Gauliga Schlesien. W wyniku reorganizacji systemu lig w sezonie 1939/40 w Gauliga Schlesien występował w grupie regionalnej Gruppe Mittel- und Niederschlesien. Zajął ostatnie, 7. miejsce i spadł z ligi. Potem jeszcze występował w najwyższej lidze w sezonie 1943/44 w grupie Breslau, w Staffel 2, gdzie zajął 5 miejsce.
W 1945 klub został rozwiązany.

</doc>
<doc id="1845201" url="https://pl.wikipedia.org/wiki?curid=1845201" title="Jezioro Trześniowskie">
Jezioro Trześniowskie



</doc>
<doc id="1845203" url="https://pl.wikipedia.org/wiki?curid=1845203" title="Język chavacano">
Język chavacano

Język chavacano lub chabacano – język kreolski na bazie hiszpańskiego, używany przez ok. 1,2 mln osób na Filipinach. Jest jedynym żywym językiem kreolskim o podłożu hiszpańskim w Azji.
Dzieli się na kilka zróżnicowanych dialektów: cavite (caviteño), zamboanga (zamboangueño), ternate (ternateño, bahra). Najbardziej znacząca pod względem liczby użytkowników jest odmiana zamboanga, natomiast odmiana cavite została w dużej mierze wyparta przez inne języki. W powszechnym użyciu są języki tagalski i angielski, które dominują w różnych sferach życia.
Istnieją prace poświęcone jego gramatyce. Powstały także słowniki: "A composite dictionary of Philippine Creole Spanish" (1989) i "English-Chabacano Dictionary" (2003).
Jest używany w audycjach radiowych i programach telewizyjnych. Odmiana zamboanga ma dość dobrze rozwinięte piśmiennictwo, jest wykorzystywana w edukacji i sferze religijnej.
Charakterystyka.
Słownictwo chavacano wywodzi się w przeważającej części z hiszpańskiego, natomiast gramatyka chavacano czerpie z wzorców języków filipińskich, takich jak tagalski i cebuański.

</doc>
<doc id="1845204" url="https://pl.wikipedia.org/wiki?curid=1845204" title="Sirkka-Liisa Anttila">
Sirkka-Liisa Anttila

Sirkka-Liisa Anttila (ur. 20 grudnia 1943 w Marttili) – fińska polityk, od 2007 do 2011 minister rolnictwa i leśnictwa, wieloletnia parlamentarzystka, w latach 1996–1999 eurodeputowana.
Życiorys.
W 1963 zdała egzamin maturalny, a w 1967 egzaminy urzędnicze. W 1979 ukończyła studia w zakresie administracji zdrowotnej na Uniwersytecie w Tampere. Pracowała jako nauczycielka w szkole podstawowej w Martilli, asystent biurowy w biurze podatkowym, sekretarka w szpitalu psychiatrycznym. Od 1972 była m.in. menedżerem finansowym w centrum szkoleń zawodowych i asystentką menedżera centrum zdrowotnego.
Zaangażowana w działalność Partii Centrum. W drugiej połowie lat 90. była wiceprzewodniczącą tego ugrupowania, a od 1994 do 2003 kierowała frakcją kobiet. Od 1977 zasiada w radzie miejscowości Forssa, była także członkinią egzekutywy tej jednostki samorządowej.
W 1983 po raz pierwszy uzyskała mandat deputowanej do Eduskunty. W fińskim parlamencie zasiadała nieprzerwanie do 1996 (od 1995 jako pierwszy zastępca przewodniczącego parlamentu). Została wówczas wybrana w skład Parlamentu Europejskiego. W PE wchodziła w skład grupy Partii Europejskich Liberałów, Demokratów i Reformatorów oraz Komisji ds. Rolnictwa i Rozwoju Wsi.
W 1999 powróciła do Eduskunty, mandat odnawiała także w 2003, 2007, 2011 i 2015. Ponownie była m.in. pierwszym wiceprzewodniczącym parlamentu. 19 kwietnia 2007 została ministrem rolnictwa i leśnictwa w gabinecie Mattiego Vanhanena. Utrzymała zajmowane stanowisko również w powołanym 22 czerwca 2010 rządzie Mari Kiviniemi (do 22 czerwca 2011).

</doc>
<doc id="1845205" url="https://pl.wikipedia.org/wiki?curid=1845205" title="Otto Graf Lambsdorff">
Otto Graf Lambsdorff

Otto Graf Lambsdorff (ur. 20 grudnia 1926 w Akwizgranie, zm. 5 grudnia 2009 w Bonn) – niemiecki polityk i prawnik, działacz Wolnej Partii Demokratycznej (FDP) i jej lider w latach 1988–1993, poseł do Bundestagu, minister gospodarki (1977–1984, z krótką przerwą w 1982).
Życiorys.
Kształcił się w szkołach w Berlinie i Brandenburgu an der Havel. W okresie II wojny światowej żołnierz Wehrmachtu. Został poważnie ranny, co skutkowało amputacją części jednej z nóg. Wzięty do niewoli, zwolniony w 1946. Po maturze w Unnie studiował prawo oraz nauki polityczne na uniwersytetach w Bonn i Kolonii. Zdał państwowe egzaminy prawnicze I i II stopnia, uzyskał także doktorat z zakresu prawa. Podjął praktykę w zawodzie adwokata.
W 1951 wstąpił do Wolnej Partii Demokratycznej, stopniowo awansował w partyjnej strukturze. W 1972 po raz pierwszy wybrany na posła do Bundestagu, mandat deputowanego odnawiał w kolejnych wyborach, zasiadając w niższej izbie niemieckiego parlamentu do 1998. Od października 1977 do września 1982 był ministrem gospodarki w drugim i trzecim rządzie Helmuta Schmidta. W październiku 1982 powrócił na to stanowisko w nowym rządzie kierowanym przez Helmuta Kohla. Funkcję tę pełnił również w drugim gabinecie tego kanclerza do czerwca 1984.
Ustąpił ze stanowiska ministra w związku ze skandalem politycznym nazwanym "Flick-Affäre", gdy pojawiły się wobec niego zarzuty łapówkarstwa. Ostatecznie w 1987 został uniewinniony od zarzutów korupcyjnych, wymierzono mu natomiast grzywnę za przestępstwa podatkowe związane z finansowaniem FDP.
W latach 1988–1993 był przewodniczącym Wolnej Partii Demokratycznej, po czym został honorowym przewodniczącym tego ugrupowania. Wchodził w skład rady nadzorczej Lufthansy, w latach 1995–2006 przewodniczył Fundacji im. Friedricha Naumanna. W latach 1999–2001 był pełnomocnikiem kanclerza Gerharda Schrödera do spraw powołania fundacji zajmującej się odszkodowaniami dla robotników przymusowych w III Rzeszy.

</doc>
<doc id="1845209" url="https://pl.wikipedia.org/wiki?curid=1845209" title="Jezioro Trzebielińskie">
Jezioro Trzebielińskie



</doc>
<doc id="1845212" url="https://pl.wikipedia.org/wiki?curid=1845212" title="Puchar Świata w biathlonie 2009/2010 – Hochfilzen 2009">
Puchar Świata w biathlonie 2009/2010 – Hochfilzen 2009

Zawody pucharu świata w biathlonie w Hochfilzen były drugimi w sezonie 2009/2010 w tej dyscyplinie sportu. Konkurencje zostały rozegrane w dniach 11 – 13 grudnia. Rywalizowano w sprincie, biegu na dochodzenie oraz biegu sztafetowym.
Pierwszego dnia odbyły się biegi sprinterskie. Najpierw Szwedka Anna Carin Zidek, zwyciężyła bieg na 7,5 km, pokonując Szwedkę Helenę Jonsson oraz Rosjankę Olgę Zajcewą, zaś trzy godziny później najlepszy okazał się Norweg Ole Einar Bjørndalen, który pokonał Rosjan Nikołaja Krugłowa oraz Jewgienija Ustjugowa. Reprezentant „kraju fiordów” odniósł 90 zwycięstwo w biathlonowym PŚ .
Drugi dzień to bieg na dochodzenie. Konkurencję tę u kobiet wygrała reprezentantka Szwecji Helena Jonsson. Okazała się lepsza od Rosjanek Swietłany Slepcowej oraz Olgi Zajcewej. Wśród panów najlepszy okazał się Norweg Emil Hegle Svendsen, który na mecie wyprzedził Austriaka Simona Edera oraz Norwega Ole Einara Bjoerndalena .
Ostatniego dnia rozegrane zostały biegi sztafetowe. Wśród kobiet tryumfowały Rosjanki, które pokonały Francuzki i Szwedki. U mężczyzn pierwsze miejsce zajęli Austriacy, którzy wyprzedzili Rosjan i Niemców.
Sprinty - 11.12.2009.
Mężczyźni.
Do zawodów zostało zgłoszonych 137 biathlonistów. Podczas biegu wycofali się Athanassios Tsakiris oraz Kleanthis Karamichas.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszono 122 zawodniczki. Na starcie wycofała się Inna Suprun, a biegu nie ukończyły Diana Rasimovičiūtė i Sandra Keith.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi na dochodzenie - 12.12.2009.
Mężczyźni.
Do zawodów zakwalifikowało się 60 zawodników. Na starcie wycofał się Peter Dokl
Wyniki:
"Uwzględniono tylko najlepszych dwudziestu zawodników"
Kwalifikacja po zawodach.
"Uwzględniona została tylko pierwsza dziesiątka"
Kobiety.
Do zawodów zakwalifikowało się 60 zawodniczek. Na starcie wycofały się Ludmiła Ananko, Ołena Pidhruszna, Liu Xianying, Veronika Zvaricova, Wałentyna Semerenko, Oksana Chwostenko i Krystyna Pałka.
Wyniki:
"Uwzględniono tylko najlepszych dwadzieścia zawodniczek"
Kwalifikacja po zawodach.
"Uwzględniono tylko pierwszą dziesiątkę"
Sztafety.
Mężczyźni.
Do zawodów zgłoszono 25 sztafet. Przed startem wycofała się .
Wyniki:
Kwalifikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszono 24 sztafety. Nikt nie wycofał się z wyścigu.
Wyniki:
Klasyfikacja po zawodach.
"Uwzględniona została tylko pierwsza dziesiątka"

</doc>
<doc id="1845215" url="https://pl.wikipedia.org/wiki?curid=1845215" title="Liisa Hyssälä">
Liisa Hyssälä

Liisa Marja Hyssälä (ur. 18 grudnia 1948 w Ii) – fińska polityk i dentystka, od 2003 do 2010 minister w fińskich rządach, od 1995 do 2010 posłanka do Eduskunty.
Życiorys.
W 1974 ukończyła studia z zakresu nauk społecznych, a w 1978 uzyskała licencjat z chirurgii dentystycznej. W 1992 została doktorem stomatologii, rok później specjalizowała się w administracji zdrowotnej. Na początku lat 70. była zatrudniona jako pracownik socjalny. Od 1978 do 1995 prowadziła prywatną praktykę dentystyczną, od 1995 prowadziła jednocześnie wykłady i badania naukowe dotyczące zdrowia publicznego.
W 1995 po raz pierwszy uzyskała mandat deputowanej do Eduskunty. W fińskim parlamencie zasiada nieprzerwanie od tego czasu, uzyskując w 1999, 2003 i 2007 reelekcję. Reprezentowała Eduskuntę m.in. w Radzie Nordyckiej. Od 1993 do 2008 była także radną miejscowości Lieto.
Od kwietnia 2003 do kwietnia 2007 była ministrem opieki zdrowotnej i społecznej w rządach Anneli Jäätteenmäki i Mattiego Vanhanena. Drugi z nich powołał ją następnie na urząd ministra spraw społecznych i zdrowia w swoim nowym gabinecie. Pełniła tę funkcję do maja 2010 (od kwietnia 2007 do stycznia 2008 była też ministrem w resorcie pracy). Zrezygnowała z funkcji ministra w związku z objęciem stanowiska dyrektora instytucji zajmującej się ubezpieczeniami społecznymi.

</doc>
<doc id="1845217" url="https://pl.wikipedia.org/wiki?curid=1845217" title="SC Schlesien Breslau">
SC Schlesien Breslau

SC Schlesien Breslau – niemiecki klub piłkarski z siedzibą we Wrocławiu, działający w latach 1901–1934.
Historia.
W 1901 roku został założony klub SC Schlesien Breslau (później znany jako VfB Breslau). W 1905 zdobył mistrzostwo Wrocławia i startował w rundzie finałowej Mistrzostw Niemiec. W I rundzie pokonał SC Alemannię Cottbus 5:1, ale w następnej rundzie nie wystąpił przeciwko zespołowi Magdeburger FC Viktoria 1896. W następnym sezonie 1905/06 ponownie brał udział w rundzie finałowej Mistrzostw Niemiec, gdzie został pokonany przez BFC Herthę 92 wynikiem 1:7, w sezonie 1906/07 ponownie został pokonany przez BFC Viktorię 1889 wynikiem 1:2.
W 1934 połączył się z klubem VfR 1897 Breslau, tworząc klub VfR Schlesien 1897 Breslau.

</doc>
<doc id="1845219" url="https://pl.wikipedia.org/wiki?curid=1845219" title="Jezioro Przedeckie">
Jezioro Przedeckie



</doc>
<doc id="1845220" url="https://pl.wikipedia.org/wiki?curid=1845220" title="Operacja Gniew Kobry">
Operacja Gniew Kobry

Operacja Gniew Kobry () – operacja wojskowa rozpoczęta 4 grudnia 2009 przez amerykańskich marines, wspieranych przez wojska brytyjskie oraz afgańskich żołnierzy i policjantów, w afgańskiej prowincji Helmand, prowadzona przeciwko działającym tam Talibom.
Geneza.
Miasto Now Zad w którym marines dokonali desantu, było zaciekle bronionym bastionem talibów. Walki toczyły się od 2006 roku. Wówczas z rebeliantami zmagali się Brytyjczycy, elitarne oddziały nepalskich Ghurków i Estończycy; walki te zmusiły do ucieczki z miasta 30 tysięcy cywili.
W 2008 roku, kiedy kontyngent estoński został wcielony do brytyjskiego, w mieście ze zmiennym szczęściem przeprowadzono wiele operacji wojskowych. Twierdza talibów w prowincji Helmand została nawet nazwana "Apocalypse Now Zad", nawiązując do oryginalnego tytułu filmu "Czas apokalipsy" ().
Aby przełamać stagnację w tym rejonie Afganistanu, 2 lipca 2009 rozpoczęła się operacja Cios Miecza, prowadzona przez amerykańskich marines do czasu wyborów w Afganistanie 20 sierpnia. Operacja, która kosztowała życie 20 marines, w dużym stopniu zwiększyła bezpieczeństwo w prowincji podczas wyborów, jednak rebelia talibów utrzymała się właśnie w okolicach Now Zad.
Operacja.
Operacja rozpoczęła się 4 grudnia o 3:00 w nocy czasu lokalnego. Wtedy to 300 żołnierzy z 3. Batalionu 4. Marines, wspieranych przez jednostki lotnicze V-22 Osprey (które przy tej okazji zostały po raz pierwszy użyte w akcji bojowej w Afganistanie) dokonało desantu w dolinie Now Zad. Armia amerykańska dysponowała pojazdami opancerzonymi ABV, zbudowanymi na bazie czołgu M1 Abrams. Brytyjscy i duńscy żołnierze zabezpieczali wówczas wschodni korpus armii amerykańskiej, w skład którego ostatecznie wchodziło 1000 marines. Dla dobra operacji sojusz zdecydował się nie podawać ilości brytyjskich wojskowych zaangażowanych w walkach. Wojskami marines dowodził podpułkownik Martin Wetterauer.
Talibowie przygotowali w dolinie liczne pułapki w postaci własnoręcznie skonstruowanych ładunków wybuchowych. Ich pozycje były stale bombardowane przez amerykańskie lotnictwo oraz artylerię.
Pierwszego dnia operacji przechwycono dwie lub trzy skrytki z bronią i materiałami do przygotowywania pułapek minowych, moździerze, karabiny maszynowe i lekką broń strzelecką. Zabito 11 talibów, a 5 pojmano.
6 grudnia marines weszli do miejscowości Changowlak, leżącej na północ od Now Zad, w której zabezpieczono pola minowe.
Tego dnia w walkach zginęło czterech talibów. W ciągu trzech dni doszło łącznie do 12 potyczek z talibami.
8 grudnia w walkach wokół Now Zad zginęło 11 talibów, pięciu zostało rannych, a czterech aresztowano. Ponadto zniszczono ponad 200 min, w tym 90 przeciwpiechotnych, a także przechwycono 800 kg ładunków wybuchowych. 9 grudnia przejęto duże ilości broni, należącej do talibów.

</doc>
<doc id="1845225" url="https://pl.wikipedia.org/wiki?curid=1845225" title="Divizia Naţională (1992/1993)">
Divizia Naţională (1992/1993)

Sezon 1992/93 był 2. edycją rozgrywek o mistrzostwo Mołdawii. Tytuł mistrza kraju zdobył zespół Zimbru Kiszyniów. Tytuł króla strzelców przypadł Vladimirowi Kosse, który w barwach Tiligulu Tyraspol strzelił 30 goli.

</doc>
<doc id="1845227" url="https://pl.wikipedia.org/wiki?curid=1845227" title="Johannes Koskinen">
Johannes Koskinen

Hannu Erkki Johannes Koskinen (ur. 10 grudnia 1954 w Janakkali) – fiński prawnik i polityk, od 1999 do 2007 minister sprawiedliwości, poseł do Eduskunty.
Życiorys.
W 1976 ukończył magisterskie studia prawnicze, kształcił się następnie w zakresie stosunków międzynarodowych w Ministerstwie Spraw Zagranicznych. Pracował w administracji prowincji Häme, prowadził też prywatną praktykę prawniczą. W drugiej połowie lat 80. był sekretarzem politycznym i urzędnikiem Ministerstwa Pracy. Później zatrudniony w grupie parlamentarnej socjaldemokratów.
W 1991 po raz pierwszy dostał się do Eduskunty z ramienia Socjaldemokratycznej Partii Finlandii z okręgu Häme. W wyborach parlamentarnych w 1995, 1999, 2003, 2007 i 2011 uzyskiwał reelekcję. Od kwietnia 1999 do kwietnia 2007 w rządach Paava Lipponena, Anneli Jäätteenmäki i Mattiego Vanhanena sprawował urząd ministra sprawiedliwości. W 2019 ponownie został wybrany do fińskiego parlamentu.

</doc>
<doc id="1845228" url="https://pl.wikipedia.org/wiki?curid=1845228" title="Nistru Ciobruciu">
Nistru Ciobruciu



</doc>
<doc id="1845230" url="https://pl.wikipedia.org/wiki?curid=1845230" title="Jezioro Linowskie (powiat olsztyński)">
Jezioro Linowskie (powiat olsztyński)



</doc>
<doc id="1845232" url="https://pl.wikipedia.org/wiki?curid=1845232" title="Marisa Sistach">
Marisa Sistach

Marisa Sistach (ur. 10 września 1961 w mieście Meksyk w Meksyku) – meksykańska reżyserka, scenarzystka, montażystka, producentka filmowa. 
W 1980 roku za swój debiutancki "¿Y si Platicamos de Agosto?" została uhonorowana przez Meksykańską Akademię Filmową Nagrodą Ariel w kategorii "Najlepszy film krótkometrażowy". 
Po wieloletniej pracy w telewizji, w 1988 roku zdecydowała się na wyreżyserowanie pierwszego filmu długometrażowego ("Los Pasos de Ana"), który był oparty na jej osobistych doświadczeniach. 
Film Fiołkowe Perfumy, który wyreżyserowała kilka lat później, otrzymał 5 nagród Meksykańskiej Akademii Filmowej oraz został wyróżniony na Międzynarodowym Festiwalu Filmowym w Karlowych Warach (dwie nagrody) i na Festiwalu Filmowym w Hawanie (cztery nagrody).

</doc>
<doc id="1845234" url="https://pl.wikipedia.org/wiki?curid=1845234" title="Parafia Świętych Konstantyna i Heleny w Paryżu">
Parafia Świętych Konstantyna i Heleny w Paryżu

Parafia Świętych Konstantyna i Heleny – jedna z dwóch etnicznie greckich parafii prawosławnych w Paryżu.

</doc>
<doc id="1845235" url="https://pl.wikipedia.org/wiki?curid=1845235" title="Język aceh">
Język aceh

Język aceh ("Bahsa Acèh" / "Aceh") – język austronezyjski używany w indonezyjskiej prowincji Aceh na wyspie Sumatra. Posługują się nim Aczinowie. Według danych z 2000 roku ma 3,5 mln użytkowników.
Ma rozwinięte piśmiennictwo. Współcześnie do zapisu tego języka służy alfabet łaciński, natomiast w przeszłości stosowano zmodyfikowany alfabet arabski, zwany jawi. Udokumentowano jego słownictwo i gramatykę.
Nie jest używany przez wszystkich przedstawicieli młodszego pokolenia. Na obszarach miejskich jest wypierany przez język indonezyjski, który dominuje w edukacji. 

</doc>
<doc id="1845240" url="https://pl.wikipedia.org/wiki?curid=1845240" title="SC Hertha Breslau">
SC Hertha Breslau

Hertha Breslau – niemiecki klub piłkarski z siedzibą we Wrocławiu, działający w latach 1915–1945.
Historia.
W 1933 był jednym z założycieli Gauliga Schlesien. W sezonie 1933/34 debiutował w Gauliga Schlesien. W sezonie 1934/35 zajął przedostatnie (spadkowe) 9. miejsce w Gauliga Schlesien i na rok pożegnał się z rozgrywkami na najwyższym szczeblu. Od sezonu 1936/37 ciągle występował najpierw w Gauliga Schlesien, a po reformie systemu lig w Gauliga Niederschlesien.
W 1945 klub został rozwiązany.

</doc>
<doc id="1845244" url="https://pl.wikipedia.org/wiki?curid=1845244" title="Jezioro Sołeckie">
Jezioro Sołeckie



</doc>
<doc id="1845248" url="https://pl.wikipedia.org/wiki?curid=1845248" title="Język sorani">
Język sorani

Język sorani (سۆرانی) – etnolekt irański używany w Iranie i Iraku przez około 3,7 miliona osób&lt;ref name="thekurdishproject.org/history-and-culture"&gt;&lt;/ref&gt;. Jest jednym z głównych dialektów makrojęzyka kurdyjskiego. Zapisywany jest zmodyfikowanym alfabetem arabskim.
Istnieją tłumaczenia Biblii na język sorani.

</doc>
<doc id="1845250" url="https://pl.wikipedia.org/wiki?curid=1845250" title="Aleksander Adelman">
Aleksander Adelman

Aleksander Adelman (ur. 17 sierpnia 1859 w Mikołajewie w pow. Radziechów, zm. 3 marca 1942 w Krakowie) – polski polityk chadecki, samorządowiec, senator I kadencji w latach 1923–1927, działacz społeczny, publicysta.
Młodość.
Urodził się w rodzinie Jana i Adeli z domu Macielińskiej. Ukończył szkołę ludową w Lisku a następnie gimnazjum realne we Lwowie i Jarosławiu. Od 1875 studiował na Politechnice Lwowskiej na Wydziale Chemiczno-Technicznym a następnie na Politechnice Wiedeńskiej, gdzie w 1879 uzyskał dyplom inżyniera chemii. Równolegle w latach 1877–1878 uczył się w szkole gorzelniczej.
Życie i działalność do 1918.
Od 1880 pracował jako chemik w cukrowniach w Mizoczu, Czarnominie (od 1881) i w Ragozdzie (gubernia charkowska) (od 1884). W 1886 kierował rafinerią ropy naftowej we Lwowie. 6 lutego 1886 ożenił się z Marią z domu Majewską – pianistką, uczennicą Ferenca Liszta. W 1888 został inspektorem gorzelnianym w Rzeszowie i Stanisławowie jako funkcjonariusz Krajowej Dyrekcji Skarbu we Lwowie. Ze względu na ciężką chorobę opuścił służbę państwową w 1908 i przeszedł na emeryturę. Na emeryturze był administratorem w krakowskim przedsiębiorstwie „Tomasz Górecki i Spółka”.
Pod koniec XIX wieku zaangażował się w społeczny komitet budowy pomnika Adama Mickiewicza we Lwowie. Działał również jako wiceprezes Towarzystwa Muzycznego i Towarzystwa Politechnicznego w Stanisławowie. Adelman pełnił także funkcję starszego w Kongregacji Kupieckiej w Krakowie, był radnym tego miasta.
Działalność społeczna i polityczna w II Rzeczypospolitej.
W II Rzeczypospolitej Adelman kontynuował działalność społeczną i rozpoczął działalność polityczną w Polskim Stronnictwie Chrześcijańskiej Demokracji. Zorganizował przedsiębiorstwo pod nazwą „Biuro Metalowe”, biuro notarialne oraz szkolnictwo handlowe w Krakowie(założyciel Wyższej Szkoły Handlowej), był członkiem rady nadzorczej Miejskiej Kasy Oszczędności oraz radcą Izby Przemysłowo-Handlowej w Krakowie. Adelman kierował także Biurem Odbudowy Małopolski z siedzibą w Krakowie.
W trakcie swojej działalności publikował artykuły prasowe między innymi w lwowskiej „Gazecie Codziennej” i krakowskim „Głosie Narodu” a także w czasopiśmie specjalistycznym – „Gorzelnik”.
W wyborach w 1922 startował do Senatu z listy nr 8 (Chrześcijański Związek Jedności Narodowej) jako zastępca senatora w województwie krakowskim. Objął mandat senatora opróżniony 9 marca 1923 na skutek rezygnacji biskupa Adama Stefana Sapiehy. W dniu 22 marca 1923 złożył ślubowanie i rozpoczął działalność w Senacie jako członek klubu Chrześcijańsko Narodowego Stronnictwa Pracy-Chrześcijańskiej Demokracji. Adelman zasiadał w komisji skarbowo-budżetowej (od 1926 był jej przewodniczącym), od 1925 był także przewodniczącym połączonych komisji w sprawie ustawy o reformie rolnej. W ramach działalności senackiej referował projekt ustawy o zaopatrzeniu inwalidów i ich rodzin oraz był sprawozdawcą budżetu Ministerstwa Skarbu.
Po zakończeniu mandatu senatora, bez powodzenia, startował w wyborach do Sejmu II kadencji z listy nr 25 (lista państwowa) oraz do Senatu III kadencji z listy nr 18 (lista państwowa i lista w województwie nowogródzkim). Niepowodzeniem zakończyły się także jego starania o fotel prezydenta Krakowa. W latach 30. działał w Polskim Stronnictwie Chrześcijańskiej Demokracji i Polskim Związku Turystycznym w Krakowie. Przed wyborami do Rady Miasta Krakowa z 1938 został wiceprezesem Prezydium Polskiego Bloku Katolickiego. Pochowany na Cmentarzu Rakowickim (kwatera XXXIX-płd.-10).

</doc>
<doc id="1845253" url="https://pl.wikipedia.org/wiki?curid=1845253" title="Iwan Groźny (film)">
Iwan Groźny (film)

Iwan Groźny (ros. "Iwan Groznyj"; "Иван Грозный") – radziecki film historyczny z 1944 roku w reżyserii Siergieja Eisensteina.
Historia powstania i odbiór.
Powstanie filmu było związane z prowadzoną w ZSRR kampanią gloryfikacji postaci Iwana IV Groźnego, który był ulubioną postacią historyczną Stalina. Początkowo reżyser planował nakręcenie trzech części filmu. Pierwsza, "Iwan Groźny" miała premierę 16 stycznia 1945 roku. Jej przesłanie – Iwan Groźny jako wielki człowiek, dążący, wbrew przeciwnościom do umocnienia Rosji i zmuszony na tej drodze podejmować trudne decyzje – nie budziło zastrzeżeń. Część ta zyskała aprobatę Stalina, została też uhonorowana Nagrodą Stalinowską.
Ukończona dwa lata później, w 1946 roku, część kolejna pt. ' pokazywała przeprowadzaną z pomocą opryczników walkę Iwana Groźnego o władzę; była też bardziej mroczna i dynamiczna od części pierwszej, mniej natomiast posągowa. Spotkała się ona z ostrą krytyką, można było bowiem uznać ukazaną w filmie krwawą opryczninę za analogię do stalinowskiej przemocy, a brutalnego cara za odpowiednik Stalina. Eisenstein, obawiając się poważnych oskarżeń o nieprawomyślność, wyraził wolę wprowadzenia do filmu poprawek i listopadzie 1946 napisał list, w którym prosił Stalina o udzielenie mu takiej możliwości. Stalin spotkał się z reżyserem oraz grającym cara w filmie Eisensteina aktorem Nikołajem Czerkasowem 25 lutego 1947 roku na Kremlu w towarzystwie Wiaczesława Mołotowa i Andrieja Żdanowa. W czasie rozmowy film został całkowicie skrytykowany, reżyserowi odmówiono też pozwolenia na wprowadzenie poprawek oraz nakręcenie planowanej części trzeciej. Eisenstein bardzo przeżył odrzucenie drugiej części, dostał zawału serca (kolejny zawał, którego doznał rok później miał okazać się dla reżysera śmiertelny). Premiera ' odbyła się dopiero w 1958 roku.

</doc>
<doc id="1845257" url="https://pl.wikipedia.org/wiki?curid=1845257" title="Parafia Narodzenia Pańskiego w Le Mans">
Parafia Narodzenia Pańskiego w Le Mans

Parafia Narodzenia Pańskiego – pierwotnie etnicznie grecka parafia prawosławna w Le Mans.

</doc>
<doc id="1845259" url="https://pl.wikipedia.org/wiki?curid=1845259" title="Ulla-Maj Wideroos">
Ulla-Maj Wideroos

Cecilia Ulla-Maj Wideroos (ur. 22 października 1951 w m. Jakobstad) – fińska polityk i ekonomistka, działaczka mniejszości szwedzkiej, od 2003 do 2007 minister-koordynator w Ministerstwie Finansów, od 1995 do 2015 posłanka do Eduskunty.
Życiorys.
Studiowała ekonomię na "Svenska social- och kommunalhögskolan". Pracowała w jednym z banków, w latach 1973–1974 przewodniczyła organizacji młodzieżowej Szwedzkiej Partii Ludowej ("Svensk Ungdom"). Później m.in. była zatrudniona w przedsiębiorstwie żeglugowym i urzędnik administracji miejskiej w Oravais. Od 1991 do 1992 pełniła funkcję specjalnego doradcy ministra transportu.
W 1995 po raz pierwszy uzyskała mandat deputowanej do Eduskunty. W fińskim parlamencie zasiadała nieprzerwanie od tego czasu do 2015, uzyskując w 1999, 2003, 2007 i 2011 reelekcję z okręgu Vaasa. Od 17 kwietnia 2003 do 19 kwietnia 2007 była ministrem-koordynatorem finansów w rządach Anneli Jäätteenmäki i Mattiego Vanhanena. Po wyborach w 2007 stanowisko to zostało zlikwidowane.
W latach 2007–2009 była przewodniczącą Folktingetu, doradczego parlamentu mniejszości szwedzkiej w Finlandii.

</doc>
<doc id="1845263" url="https://pl.wikipedia.org/wiki?curid=1845263" title="TorChat">
TorChat

TorChat – anonimowy, zdecentralizowany komunikator internetowy, działający w oparciu o sieć Tor. Może być wykorzystywany do przesyłania komunikatów tekstowych i transferu plików. Dzięki wykorzystaniu sieci Tor i jej ukrytych usług przesyłane informacje są zaszyfrowane, a ustalenie tożsamości bądź fizycznej lokalizacji komunikujących się stron jest wyjątkowo trudne, jeśli nie niemożliwe.
Każdy użytkownik komunikatora ma unikatowy, alfanumeryczny identyfikator o długości 16 znaków, generowany losowo podczas pierwszego uruchomienia programu. Ten identyfikator jest jednocześnie adresem w pseudodomenie .onion ukrytej usługi sieci Tor, jaką staje się każdy uruchomiony komunikator. Dzięki tym adresom klienty TorChata mogą kontaktować się ze sobą, by wymieniać informacje o statusie, komunikaty tekstowe bądź inne dane przesyłane tym połączeniem. Ukryte usługi sieci Tor mogą obsługiwać przychodzące połączenia nawet wówczas, gdy znajdują się za routerem stosującym translację adresów sieciowych, dlatego do poprawnej pracy TorChata nie jest konieczne przekierowywanie portów.
TorChat został opublikowany na licencji GNU General Public License. Pierwsza wersja została wydana w listopadzie 2007 r. przez Bernda Kreußa. Odtąd komunikator jest wciąż rozwijany. Napisany został w języku programowania Python z wykorzystaniem wieloplatformowej biblioteki graficznego interfejsu użytkownika wxPython, dzięki czemu może działać na różnych platformach i systemach operacyjnych. Aktualnie dostępne są wersje stabilne dla Microsoft Windows i Linuksa.
Wersja windowsowa TorChata została zbudowana przy użyciu py2exe i jest dystrybuowana z wbudowaną kopią routera cebulowego sieci Tor, prekonfigurowanego tak, że komunikator może być uruchamiany jako aplikacja przenośna bezpośrednio z pamięci USB, bez konieczności instalacji, konfiguracji czy tworzenia konta.

</doc>
<doc id="1845264" url="https://pl.wikipedia.org/wiki?curid=1845264" title="Alf Baker">
Alf Baker

Alfred Baker (ur. 27 kwietnia 1898 – zm. 1 kwietnia 1955) był angielskim piłkarzem występującym na pozycji pomocnika. 
Życiorys.
Był wychowankiem klubu Eastwood Rangers, lecz przez większą część swojej kariery był zawodnikiem Arsenalu Londyn. W reprezentacji Anglii rozegrał jedno spotkanie. Po zakończeniu kariery pracował jako skaut Arsenalu. Zmarł 1 kwietnia 1955 roku w wieku 56 lat.
Sukcesy.
Puchar Anglii

</doc>
<doc id="1845266" url="https://pl.wikipedia.org/wiki?curid=1845266" title="Kari Rajamäki">
Kari Rajamäki

Kari Juhani Rajamäki (ur. 15 października 1948 w Anjali) – fiński polityk i administratywista, od 2003 do 2007 minister spraw wewnętrznych, od 1983 do 2015 deputowany do Eduskunty.
Życiorys.
W 1974 uzyskał magisterium z administracji. Pracował przez rok w centrum zdrowotnym jako planista, następnie przez osiem lat był badaczem i sekretarzem komitetu uniwersyteckiego.
W 1983 po raz pierwszy uzyskał mandat deputowanego do Eduskunty z ramienia Socjaldemokratycznej Partii Finlandii. W fińskim parlamencie zasiadał nieprzerwanie od tego czasu do 2015, uzyskując w 1987, 1991, 1995, 1999, 2003, 2007 i 2011 reelekcję z różnych okręgów. Od 17 kwietnia 2003 do 19 kwietnia 2007 był ministrem-koordynatorem finansów w rządach Anneli Jäätteenmäki i Mattiego Vanhanena.

</doc>
<doc id="1845268" url="https://pl.wikipedia.org/wiki?curid=1845268" title="Spięty">
Spięty



</doc>
<doc id="1845269" url="https://pl.wikipedia.org/wiki?curid=1845269" title="Breslauer SpVg 02">
Breslauer SpVg 02

Breslauer SpVg 02 – niemiecki klub piłkarski z siedzibą we Wrocławiu, działający w latach 1933–1945.
Historia.
W 1933 roku w wyniku fuzji klubów Vereinigte Breslauer Sportfreunde i Breslauer Sportclub 08 powstał klub Breslauer SpVg 02. W 1933 był jednym z założycieli Gauliga Schlesien. W sezonie 1933/34 debiutował w Gauliga Schlesien, a po reformie systemu lig w Gauliga Niederschlesien.
Początkowo klub występował na stadionie przy Roonstrasse (obecna Aleja Pracy), jednak w 1936 w związku z rozbudową pobliskiego osiedla i planowaną likwidacją stadionu przeniósł się na Sportpark Gräbschen (obecnie Stadion Oporowska).
W sezonie 1941/42 zdobył mistrzostwo Gauliga Niederschlesien, które uprawniało do występów w turnieju finałowym Mistrzostw Niemiec 1941/42. W 1/8 finału przegrał z Planitzer SC 1:2. W sezonie 1943/44 w finale o mistrzostwo Gauliga Niederschlesien przegrał z STC Hirschberg. II wojna światowa doprowadziła do rozwiązania klubu w 1945.

</doc>
<doc id="1845275" url="https://pl.wikipedia.org/wiki?curid=1845275" title="Parafia Wprowadzenia Zbawiciela do Świątyni w Sartrouville">
Parafia Wprowadzenia Zbawiciela do Świątyni w Sartrouville

Parafia Wprowadzenia Zbawiciela do Świątyni – etnicznie grecka parafia prawosławna w Sartrouville. Językiem liturgicznym jest grecki.
Parafia powstała przy kaplicy prawosławnej, jaką w latach 60. XX w. zorganizował w Sartrouville zwierzchnik Greckiej Metropolii Francji metropolita Melecjusz. Grecy byli jednak obecni w miejscowości już wcześniej, zaś większą społeczność tworzyli po 1922.
W latach 1982–1984 została wzniesiona cerkiew, która obecnie jest siedzibą parafii.

</doc>
<doc id="1845277" url="https://pl.wikipedia.org/wiki?curid=1845277" title="Charlie Nicholas">
Charlie Nicholas

Charles „Charlie” Nicholas (ur. 30 grudnia 1961) – szkocki piłkarz występujący na pozycji napastnika. W czasie swojej kariery reprezentował barwy takich klubów jak Celtic F.C., Arsenal, Aberdeen i Clyde. W reprezentacji Szkocji rozegrał 20 spotkań i zdobył 5 bramek. Obecnie pracuje jako ekspert Sky Sports News w programie Soccer Saturday oraz czasami trudni się dziennikarstwem.

</doc>
<doc id="1845279" url="https://pl.wikipedia.org/wiki?curid=1845279" title="Władcy ziemi dobrzyńskiej">
Władcy ziemi dobrzyńskiej

Lista władców ziemi dobrzyńskiej
Władcy ziemi dobrzyńskiej.
"Przed 1227 część księstwa mazowieckiego"
"panowanie krzyżackie (1329-1343)"
"ziemia dobrzyńska włączona do domeny królewskiej (Kazimierz III Wielki) (1351 lub 1352-1370)"
W maju 1392 roku Władysław Opolczyk zastawił całą ziemię dobrzyńską Krzyżakom za 50 tysięcy florenów węgierskich. W 1405 roku na mocy pokoju w Raciążku ziemia dobrzyńska została odzyskana przez Polskę, jednak w 1409 została ponownie opanowana przez Krzyżaków. W 1411 roku na mocy I pokoju toruńskiego ziemia dobrzyńska wróciła do Polski. Do Korony włączono ją w 1466 roku.

</doc>
<doc id="1845280" url="https://pl.wikipedia.org/wiki?curid=1845280" title="Pismo jawi">
Pismo jawi

Pismo jawi (جاوي), yawi – wariant pisma arabskiego używany historycznie do zapisu języka malajskiego i innych języków w regionie Azji Południowo-Wschodniej. Służył do zapisywania takich języków jak: aceh, minangkabau, bandżar, ternate, tausug i maguindanao.
Pismo jawi zostało w dużej mierze wyparte przez alfabet łaciński, zyskujący na znaczeniu od XVII wieku.
Najwcześniejszym przykładem użycia pisma jawi jest XIV-wieczna inskrypcja z Terengganu. Najstarsze rękopisy w piśmie jawi to dwa listy sułtana Ternate, zaadresowane do króla Portugalii (1520–1521).
Obecnie jest jednych z dwóch oficjalnych systemów pisma w sułtanacie Brunei i w Malezji. Pozostaje również w użyciu w regionie Pattani w Tajlandii oraz w stanie Kelantan w Malezji.

</doc>
<doc id="1845281" url="https://pl.wikipedia.org/wiki?curid=1845281" title="Jezioro Leśne (Pojezierze Iławskie)">
Jezioro Leśne (Pojezierze Iławskie)



</doc>
<doc id="1845282" url="https://pl.wikipedia.org/wiki?curid=1845282" title="Divizia Naţională (1993/1994)">
Divizia Naţională (1993/1994)

Sezon 1993/94 był 3. edycją rozgrywek o mistrzostwo Mołdawii. Tytuł mistrza kraju zdobył zespół Zimbru Kiszyniów. Tytuł króla strzelców przypadł Vladimirowi Kosse, który w barwach Tiligulu Tyraspol strzelił 24 gole.

</doc>
<doc id="1845283" url="https://pl.wikipedia.org/wiki?curid=1845283" title="Antti Kalliomäki">
Antti Kalliomäki

Antti Tapani Kalliomäki (ur. 8 stycznia 1947 w Siikainen) – fiński polityk i sportowiec (lekkoatleta). Specjalista w skoku o tyczce, medalista olimpijski. Od 1983 do 2011 deputowany do Eduskunty, minister w kilku rządach.
Życiorys.
Kariera sportowa.
W 1966 zdobył złoty medal rozegranych w Odessie europejskich igrzysk juniorów. Największe sukcesy sportowe odnosił w latach 70. W 1976 w skoku o tyczce na igrzyskach olimpijskich w Montrealu wywalczył srebrny medal. Brał także udział w igrzyskach w Monachium (1972) i Moskwie (1980). W 1978 został wicemistrzem Europy. Pięciokrotnie zdobywał medale na halowych mistrzostwach Europy: złoto w 1975, srebro w 1974, 1976 i 1977, a także brąz w 1972. Z powodzeniem reprezentował Finlandię w zawodach Pucharu Europy (m.in. 1. miejsce w finale A w 1973 oraz 2. lokaty w finale A w 1975 i 1977). 37 razy startował w seniorskich meczach międzypaństwowych, odnosząc w nich 21 zwycięstw indywidualnych. Czternastokrotnie zdobywał złote medale mistrzostw kraju, wielokrotnie ustanawiał rekordy Finlandii. Swój rekord życiowy (5,66 m) ustanowił pod koniec kariery sportowej w 1980.
Działalność zawodowa i polityczna.
W 1972 uzyskał wykształcenie w zawodzie nauczyciela wychowania fizycznego, w którym pracował od 1973 do 1991 w szkołach podstawowych i średnich. W latach 1981–1983 był menedżerem projektów w krajowym związku lekkoatletycznym, przez rok pełnił też funkcję sekretarza premiera.
W 1983 po raz pierwszy uzyskał mandat deputowanego do Eduskunty z ramienia Socjaldemokratycznej Partii Finlandii. W fińskim parlamencie zasiadał nieprzerwanie od tego czasu do 2011, uzyskując w 1987, 1991, 1995, 1999, 2003 i 2007 reelekcję z okręgu Uusimaa. Od kwietnia 1995 do kwietnia 1999 sprawował urząd ministra handlu i przemysłu w pierwszym rządzie Paava Lipponena. W skład rady ministrów powołano go ponownie w kwietniu 2003, był ministrem finansów oraz wicepremierem w gabinetach Anneli Jäätteenmäki i Mattiego Vanhanena. We wrześniu 2005 przeszedł na stanowisko ministra edukacji, które zajmował do kwietnia 2007.

</doc>
<doc id="1845284" url="https://pl.wikipedia.org/wiki?curid=1845284" title="Breslauer FV 06">
Breslauer FV 06

Breslauer FV 06 Wrocław – niemiecki klub piłkarski z siedzibą we Wrocławiu, działający w latach 1906–1945.
Historia.
6 czerwca 1906 został założony klub SC Pfeil Wrocław. W 1912 roku połączył się z klubem SV Corso 1905 Wrocław. Nowo powstały klub przyjął nazwę Breslauer FV 06 Wrocław i kontynuował historię SC. W 1933 był jednym z założycieli Gauliga Schlesien. W sezonie 1933/34 debiutował w Gauliga Schlesien. Ciągle występował najpierw w Gauliga Schlesien, a po reformie systemu lig w Gauliga Niederschlesien.
W 1945 klub został rozwiązany.

</doc>
<doc id="1845291" url="https://pl.wikipedia.org/wiki?curid=1845291" title="Reaction Extasy Trance">
Reaction Extasy Trance



</doc>
<doc id="1845292" url="https://pl.wikipedia.org/wiki?curid=1845292" title="Don’t Leave Home">
Don’t Leave Home

Don't Leave Home – trzeci singel piosenkarki Dido z albumu "Life for Rent". Utwór został napisany przez Dido oraz jej brata Rollo. Został wydany 12 kwietnia 2004 w Wielkie Brytanii i dotarł do dwudziestego piątego miejsca UK Singles Chart.

</doc>
<doc id="1845293" url="https://pl.wikipedia.org/wiki?curid=1845293" title="Parafia św. Pawła w Lille">
Parafia św. Pawła w Lille

Parafia św. Pawła – etnicznie grecka parafia prawosławna w Lille. Językiem liturgicznym jest grecki.

</doc>
<doc id="1845298" url="https://pl.wikipedia.org/wiki?curid=1845298" title="Śpiąca Wenus">
Śpiąca Wenus



</doc>
<doc id="1845300" url="https://pl.wikipedia.org/wiki?curid=1845300" title="Dynamo-Jantar Kaliningrad">
Dynamo-Jantar Kaliningrad



</doc>
<doc id="1845301" url="https://pl.wikipedia.org/wiki?curid=1845301" title="Parafia św. Bazylego w Nantes">
Parafia św. Bazylego w Nantes

Parafia św. Bazylego – etnicznie grecka parafia prawosławna w Nantes. Obecnie nie prowadzi czynnej działalności. Wierni greccy korzystają z parafii św. Bazylego i św. Aleksego w jurysdykcji Zachodnioeuropejskiego Egzarchatu Parafii Rosyjskich.

</doc>
<doc id="1845304" url="https://pl.wikipedia.org/wiki?curid=1845304" title="Broń antysatelitarna">
Broń antysatelitarna

Broń antysatelitarna – ASAT ("Anti-satellite weapon"), broń służąca do zwalczania (uszkadzania, bądź niszczenia) obiektów przeciwnika rozmieszczonych w kosmosie – zwłaszcza sztucznych satelitów.
Wyróżnia się dwa podstawowe rodzaje broni antysatelitarnej:
W ZSRR jako pierwszy nad bronią ASAT (CO-ASAT) pracował Siergiej Korolow. Rozwój takiej broni był bowiem powiązany z rozwojem pocisków balistycznych i rakiet kosmicznych (nośnik) oraz broni przeciwbalistycznej (ABM). Z uwagi na wówczas bardzo ograniczone możliwości czujników (optycznych, podczerwonych, radarowych) i komputerów, najczęściej jako efektor broni rozważano głowice jądrowe. Ich moc gwarantowała zniszczenie nadlatujących pocisków lub satelitów przeciwnika. Testy potwierdzające radzieckie założenia ABM i ASAT przeprowadzono w latach 1961–1962 na poligonie Saryszagan. Prób z głowicami o mocy 1,2 kt i 300 kt dokonano na wysokościach 150–300 km. Podobne testy USA przeprowadziło w roku 1958 i 1962. Doprowadziły one do zawarcia w 1963 roku układu zakazującego testów broni jądrowych pod wodą, w atmosferze i w kosmosie, oraz układu zakazującego rozmieszczania w kosmosie broni masowego rażenia. Postęp naukowy-techniczny pozwolił zaś na rozwój kinetycznych broni ASAT i ABM.
ZSRR.
W ZSRR pierwszy projekt broni ASAT został zatwierdzony w 1961, którym zajęło się OKB-52 Władimira Czełomieja. Zaproponował on satelitę-kamikadze z własnym napędem i odłamkową głowicą bojową, z wykorzystaniem rakiety UR-200/8K81. Budowa rakiety nośnej opóźniała się, stąd wysiłki przerzucono na koncepcję CO-ASAT w postaci pojazdu Polot 1, na rakiecie Polot 11A59 (uproszczonym Woschodzie). Misje pojazdów Polot 1 i 2 powiodły się, co dowiodło możliwości manewrowania pojazdem kosmicznym w celu zbliżania się do innych satelitów. Amerykanie trafnie rozpoznali przeznaczenie pojazdów, mimo zapewnień Sowietów o cywilnym charakterze misji.
IS, Polius, Nariad.
Po zmianie władzy w ZSRR projekt przeniesiono do CNII Kometa i NPO Maszynostrojenie. Powstał tam "Istriebitiel Sputników" („myśliwiec satelitów”; oznaczenia: IS, IS-A, 14F10, 5W91) – podobny do Polota, ale mniejszy pojazd z dwoma głowicami bojowymi zdolnymi do niszczenia satelitów w promieniu 50 metrów. Stał się on pierwszym w historii systemem broni antysatelitarnej wdrożonym do służby bojowej. W celu wspomagania naprowadzania zbudowano dwie stacje radarowe typu Dniestr-Dniepr, a centrum dowodzenia znajdowało się w Nogińsku. Zbudowano dla nich przynajmniej 20 satelitów-celów I2M i Tulipan-Lira. IS funkcjonował w 3 kolejnych wersjach do 1993 roku (18 zestawów operacyjnych rozmieszczonych w Bajkonurze). W latach 1967–1971 w pierwszej wersji IS-A, następnie IS-M, a potem IS-MU.
Mimo ogłoszenia przez Jurija Andropowa moratorium na testy broni ASAT, ZSRR nie przerwało prac nad nią. Co najmniej od 1978 roku NPO Salut prowadziło projekt Nariad-W (75P6) z rakietą Rokot, który po rozpadzie ZSRR został wykorzystany jako cywilny człon ucieczkowy Briz-K (14F11/14S12). Jako infrastrukturę naziemną planowano w całości wykorzystać część naziemną systemu IS. Z uwagi na sytuację gospodarczą ZSRR odbyły się jedynie trzy loty Nariada (1990, 1991, 1994), o którym informacje nadal są ograniczone. W 2009 roku pojawiły się informacje o możliwym wznowieniu prac nad Nariadem (oznaczane jako WN i WR).
Stacje bojowe.
Gdy w 1983 roku Ronald Reagan zapowiedział program SDI, ZSRR z jednej strony odpowiedziało dyplomatycznymi staraniami o zakaz militaryzacji kosmosu, a z drugiej strony Andropow i Czernienko zwiększyli finansowanie projektów karabinów Szczit, które to mogłyby zostać użyte na stacjach orbitalnych Salut/Ałmaz. W 1985 Kreml zatwierdził środki na programy 17F111 Kaskad i 17F19 Skif (priorytetowy). Dla obu rakietą nośną miała zostać Energia. Lżejszy Kaskad miał być statkiem o dużych możliwościach manewrowych uzbrojonym w 10 pocisków ASAT. Skif miał być złożoną, 100-tonową konstrukcją o przeznaczeniu ASAT/ABM, opartą o elementy stacji Mir i TKS, uzbrojony w wyrzutnie min kosmicznych, laser i karabin maszynowy. Pełnoskalowa makieta Skif-DM była przedstawiana jako prototyp cywilnej stacji Polius (17F19DM). Osiemdziesięciotonowy model wyniesiono 15 maja 1987 roku, ale cała misja zakończyła się fiaskiem i utratą stacji. Program Skif/Polius został kilka miesięcy później anulowany przez nieprzychylnemu mu Gorbaczowa.
30P6 Kontakt.
Również w połowie lat 80. XX wieku ZSRR pracował nad pociskiem powietrze-kosmos. Inspiracją były tu najpewniej ujawniane już od 1977 roku informacje o pracach nad amerykańskim pociskiem takiej klasy ALMV/ASM-135. Został on pomyślnie przetestowany w 1985 roku (niszcząc satelitą Solwind). W 1983 biura konstrukcyjne Ałmaz, Wympieł i Fakieł otrzymały zlecenie na podobny pocisk (rakieta 79M6, system 30P6 Kontakt) dla zmodyfikowanego myśliwca MiG-31D. Według informacji rosyjskich doszło tylko do jednego testu pocisku Kontakt w lipcu 1991 roku. Próba jego komercjalizacji jako rakiety nośnej nie udała się. W 2013 i 2017 roku w mediach rosyjskich pojawiły się informacje o pracach nad pociskiem ASAT dla MiG-a 31, sugerujące wznowienie prac nad Kontaktem. W 2018 roku opublikowano zaś zdjęcie startu myśliwca MiG-31BM przypominającego MiG-31D z rakietą Kontakt. Nowy Kontakt może być rakietą dwustopniową zdolną do niszczenia satelitów na orbitach od 100 do 500 km. Wiosną 2022 Pentagon i CIA nie były jednak zgodne, co do stanu prac nad nim.
Systemu podwójnego przeznaczenia.
W latach 80. XX wieku w ZSRR rozwijano również systemu ABM o zdolnościach antysatelitarnych. Prace nad systemem A-135 Amur przyspieszyły w drugiej połowie lat 80., ale zakończono je dopiero w 1995. Był on już skomputeryzowany, korzystał z satelitów wczesnego ostrzegania Oko, radarów Dunaj i Don-2N. Zdolności ASAT Amura posiadały ciężkie rakiety egzosferyczne A-925 Azow (ozn. NATO: SH-11/ABM-4 Gorgon) z głowicami jądrowymi. Przyjęto je do służby w 1989, ale wycofano w 2006. Związek Radziecki prowadził również prace nad pociskami z głowicami konwencjonalnymi (Konciepcja-R, Amuliet, Mołnia), ale nigdy nich nie ukończono.
Bardzo wątpliwe są możliwości satelitarne systemów S-300P Faworit (ozn. NATO: SA-20 Gargoyle) i S-400 Triumf (SA-21 Growler), które rzekomo mogłyby zwalczać cele na wysokościach do 200 km. Testy systemów S-400 i S-500 nigdy nie przekroczyły pułapu 35 km. Za realne można uznać możliwości ASAT pocisków 77N6N dla systemu S-500, testowane od połowy 2021. Do osiągów amerykańskich pocisków SM-3IA (użytych jako broń antysatelitarna w 2008) zbliża się też konwencjonalny rosyjski pocisk 46T6/PRS-1M.
Od 2014 roku, tj. od agresji Rosji na Ukrainę i zajęciu Krymu, informacje po stronie Rosji o pracach na nowymi broniami, w tym ASAT, stały się bardzo skąpe. Możliwości ASAT wydawały się mieć:
W drugiej i trzeciej dekadzie XXI wieku za najbardziej zaawansowany nowy pocisk, klasy DA-ASAT, uznawany był 14A042 Nudol, który miał najpewniej stanowić najwyższe piętro systemu A-235. Nie było jednoznaczne wiadomo czy była to broń dedykowana czy też podwójnego zastosowania. Początek prac nad nim datowany był na rok 2011, gdy w kontraktach biura Ałmaz-Antiej zaczęło pojawiać się oznaczenie całego systemu 14Cz033. Jego wyższość nad poprzednikiem, A-135, leżała w mobilnych wyrzutniach. Przeprowadzone do 2020 roku testy wskazywały, że jest to rakieta dwustopniowa zdolna do rażenia celów do pułapu 1500 km. Potwierdzeniem tego był szeroko komentowany test z 15 listopada 2021, w trakcie którego zniszczono własnego satelitę wojskowego Kosmos 1408, orbitującego na wysokości 500 km.

</doc>
<doc id="1845306" url="https://pl.wikipedia.org/wiki?curid=1845306" title="Parafia Trzech Świętych Hierarchów w Strasburgu">
Parafia Trzech Świętych Hierarchów w Strasburgu

 
Parafia Trzech Świętych Hierarchów – etnicznie grecka parafia prawosławna w Strasburgu. 

</doc>
<doc id="1845307" url="https://pl.wikipedia.org/wiki?curid=1845307" title="ASAT">
ASAT



</doc>
<doc id="1845311" url="https://pl.wikipedia.org/wiki?curid=1845311" title="Dynamo Moskwa (piłka siatkowa kobiet)">
Dynamo Moskwa (piłka siatkowa kobiet)



</doc>
<doc id="1845312" url="https://pl.wikipedia.org/wiki?curid=1845312" title="Dynamo Moskwa (piłka siatkowa mężczyzn)">
Dynamo Moskwa (piłka siatkowa mężczyzn)



</doc>
<doc id="1845313" url="https://pl.wikipedia.org/wiki?curid=1845313" title="67. ceremonia wręczenia Złotych Globów">
67. ceremonia wręczenia Złotych Globów

67. ceremonia wręczenia Złotych Globów odbyła się w niedzielę 17 stycznia 2010 roku w Beverly Hilton Hotel. Ceremonię transmitowała stacja NBC. Galę poprowadził Ricky Gervais.
Nominacje do nagród ogłoszono 15 grudnia 2009 roku, przez Diane Kruger, Johna Krasinskiego i Justina Timberlake’a.
Same nagrody wręczali: Amy Adams, Christina Aguilera, Jennifer Aniston, Justin Bartha, Kristen Bell, Halle Berry, Josh Brolin, Gerard Butler, Cher, Bradley Cooper, Chace Crawford, Robert De Niro, Cameron Diaz, Leonardo DiCaprio, Colin Farrell, Harrison Ford, Jodie Foster, Matthew Fox, Jennifer Garner, Mel Gibson, Lauren Graham, Tom Hanks, Neil Patrick Harris, Sally Hawkins, Ed Helms, Kate Hudson, Felicity Huffman, Samuel L. Jackson, Nicole Kidman, Jane Krakowski, Ashton Kutcher, Taylor Lautner, Zachary Levi, Sophia Loren, Paul McCartney, Helen Mirren, Jim Parsons, Amy Poehler, Julia Roberts, Mickey Rourke, Zoe Saldana, Arnold Schwarzenegger, Steven Spielberg, Kiefer Sutherland, Mike Tyson, Sofía Vergara, Olivia Wilde, Kate Winslet, Reese Witherspoon i Sam Worthington.
Najwięcej nominacji w tym roku w kategoriach produkcji filmowych zdobył film "W chmurach" w reżyserii Jasona Reitmana. Obraz otrzymał w sumie sześć nominacji, w tym dla najlepszego filmu dramatycznego. W tej kategorii nominowani zostali jeszcze: fantastycznonaukowy "Avatar" Jamesa Camerona, wojenny "The Hurt Locker. W pułapce wojny" w reżyserii Kathryn Bigelow, niezależny dramat "Hej, skarbie" Lee Danielsa oraz rozgrywający się w czasach II wojny światowej film Quentina Tarantino "Bękarty wojny".
O jedną nominację mniej otrzymał musical Roba Marshalla "Dziewięć". Kontrkandydatami obrazu w kategorii najlepszy film komediowy lub musical są: "500 dni miłości" Marca Webba, "Kac Vegas" Todda Phillipsa, "To skomplikowane" Nancy Meyers oraz "Julie i Julia" w reżyserii Nory Ephron.
Gwiazdą dwóch ostatnich wyżej wymienionych filmów jest aktorka Meryl Streep, która otrzymała w tym roku 24. i 25. nominację do Złotego Globu. Streep nominację otrzymała w jednej kategorii: najlepsza aktorka w filmie komediowym lub musicalu, więc ma szansę na tylko jedną nagrodę. Ponadto w tej kategorii nominowano Marion Cotillard za rolę w filmie "Dziewięć", Julię Roberts za film "Gra dla dwojga" i Sandrę Bullock za rolę w komedii "Narzeczony mimo woli". Bullock również w tym roku otrzymała dwie nominacje, lecz drugą już w kategorii najlepsza aktorka w filmie dramatycznym; Bullock nominację otrzymała za rolę w dramacie sportowym "Wielki Mike. The Blind Side". Rywalkami Bullock w tej kategorii są: debiutantka Gabourey Sidibe, która rolą w filmie "Hej, skarbie" zachwyciła świat, Carey Mulligan, która zagrała w obrazie "Była sobie dziewczyna", Helen Mirren i jej rola w dramacie biograficznym "Ostatnia stacja" oraz Emily Blunt, która wystąpiła w kostiumowym filmie "Młoda Wiktoria".
W kategorii aktorek drugoplanowych nominowane zostały dwie aktorki występujące w filmie "W chmurach": Anna Kendrick i Vera Farmiga. Jednak zdecydowaną faworytką w tej kategorii wydaje się być Mo’Nique, która wystąpiła w filmie "Hej, skarbie". Nominowane zostały również: Penélope Cruz za rolę w musicalu "Dziewięć" i Julianne Moore, która wystąpiła w filmie "Samotny mężczyzna".
W kategoriach aktorów, na pierwszy plan wysuwa się Matt Damon, który podobnie jak Meryl Streep i Sandra Bullock otrzymał w tym roku dwie nominacje: dla najlepszego aktora w filmie komediowym lub musicalu za rolę w filmie "Intrygant" oraz za drugoplanową rolę w filmie "Invictus – Niepokonany".
Rywalami Damona w tej pierwszej kategorii są: Daniel Day-Lewis za "Dziewięć", Robert Downey Jr. za "Sherlocka Holmesa", Joseph Gordon-Levitt za "500 dni miłości" oraz Michael Stuhlbarg za "Poważny człowiek". W kategorii najlepszego aktora w filmie dramatycznym nominowany został partner Damona z filmu "Invictus – Niepokonany" Morgan Freeman; również w tej kategorii nominowani zostali: Colin Firth za rolę w filmie "Samotny mężczyzna", Jeff Bridges za "Szalone serce", George Clooney za "W chmurach" i Tobey Maguire za rolę w obrazie "Bracia".
Faworytem w kategorii najlepszy aktor drugoplanowy wydaje się być Austriak Christoph Waltz i jego rola w filmie "Bękarty wojny". Nominowani zostali jeszcze: Woody Harrelson za rolę w filmie "W imieniu armii", Christopher Plummer za "Ostatnia stacja", Stanley Tucci za grę w obrazie "Nostalgia anioła" i wyżej wymieniony Matt Damon.
W gronie najlepszych reżyserów znaleźli się: Kathryn Bigelow, James Cameron, Clint Eastwood (za film "Invictus – Niepokonany"), Jason Reitman i Quentin Tarantino. Dwaj ostatni znaleźli się również w gronie nominowanych scenarzystów, a obok nich Neill Blomkamp i Terri Tatchell za "Dystrykt 9", Mark Boal za "The Hurt Locker. W pułapce wojny" i Nancy Meyers za "To skomplikowane".
Najlepszym filmem zagranicznym może się okazać jeden z nominowanych produkcji: włoska "Baaria", "Biała wstążka" Michaela Haneke, francuski "Prorok", najnowszy obraz Almodóvara "Przerwane objęcia" i chilijska "Służąca".
Jedynym Polakiem nominowanym w tym roku jest Abel Korzeniowski, który skomponował muzykę do filmu "Samotny mężczyzna".
W kategoriach telewizyjnych na czele z nominacjami stoi stacja telewizyjna HBO, której produkcje otrzymały w sumie 17 nominacji, a w kategorii najlepszy serial dramatyczny o nagrodę ubiegają się aż dwie produkcje tej stacji: "Trzy na jednego" i "Czysta krew". Poza nimi o statuetkę dla najlepszego serialu dramatycznego walczą także: "Dexter" (Showtime), "Dr House" (FOX) i "Mad Men" (AMC).
W kategorii serialu komediowego, serial "Ekipa" z HBO zmierzy się z tegorocznymi "Glee" i "Współczesną rodziną" (oba od FOXa), oraz "Rockefeller Plaza 30" i "Biurem" (oba od NBC).
Serial "Glee" otrzymał najwięcej nominacji, razem cztery.
Anna Paquin na wzór Damona, Streep i Bullock również otrzymała dwie nominacje w tym roku, jednak obie w kategoriach telewizyjnych. Paquin, laureatka zeszłorocznego Złotego Globu dla najlepszej aktorki w serialu dramatycznym, za udział w serialu "Czysta krew", również w tym roku została nominowana w tej kategorii i za tę samą rolę, jednak już w drugim sezonie tego serialu. Drugą nominację Paquin otrzymała za kreację Ireny Sendlerowej w telewizyjnym dramacie biograficznym "Dzieci Ireny Sendlerowej".
Nagrodę im. Cecila B. DeMille’a w tym roku otrzyma reżyser Martin Scorsese. Nagrodę wręczą mu aktorzy Robert De Niro i Leonardo DiCaprio.
Tegorocznie czwórka aktorów otrzymała po dwie nominacje, jednak tylko trójka z nich mogła otrzymać po dwie nagrody. Ostatecznie po jednej nagrodzie otrzymały tylko dwie aktorki:

</doc>
<doc id="1845314" url="https://pl.wikipedia.org/wiki?curid=1845314" title="Divizia Naţională (1994/1995)">
Divizia Naţională (1994/1995)

Sezon 1994/95 był 4. edycją rozgrywek o mistrzostwo Mołdawii. Tytułu mistrza kraju nie obronił KPV Kokkola, został nim zespół Zimbru Kiszyniów. Tytuł króla strzelców przypadł Vladislavowi Gavriliucowi, który w barwach Nistru Otaci i Zimbru Kiszyniów strzelił 20 goli.

</doc>
<doc id="1845317" url="https://pl.wikipedia.org/wiki?curid=1845317" title="Dynamo Moskwa">
Dynamo Moskwa



</doc>
<doc id="1845320" url="https://pl.wikipedia.org/wiki?curid=1845320" title="Parafia Zaśnięcia Matki Bożej w Bischwiller">
Parafia Zaśnięcia Matki Bożej w Bischwiller

 
Parafia Zaśnięcia Matki Bożej – etnicznie grecka parafia prawosławna w Bischwiller. Posiada filię w Bernwiller.

</doc>
<doc id="1845321" url="https://pl.wikipedia.org/wiki?curid=1845321" title="Dynamo-2 Moskwa (piłka nożna)">
Dynamo-2 Moskwa (piłka nożna)



</doc>
<doc id="1845323" url="https://pl.wikipedia.org/wiki?curid=1845323" title="Hannes Manninen">
Hannes Manninen

Hannes Manninen (ur. 20 grudnia 1946 w Kuusamo) – fiński polityk, w latach 2003–2007 minister spraw regionalnych i samorządowych, od 1995 do 2011 poseł do Eduskunty.
Życiorys.
W 1969 ukończył studia z zakresu administracji. Od 1970 pracował w administracji lokalnej w miejscowościach Sääminki, Haapavesi i Tornio.
W 1995 po raz pierwszy uzyskał mandat deputowanego do Eduskunty. W fińskim parlamencie zasiadał nieprzerwanie od tego czasu, skutecznie ubiegając się o reelekcję w 1999, 2003 i 2007 z okręgu Laponia. W 2011 zrezygnował ze startu w kolejnych wyborach.
Od 17 kwietnia 2003 do 19 kwietnia 2007 był ministrem spraw regionalnych i samorządowych (oraz ministrem w resorcie środowiska) w rządach Anneli Jäätteenmäki i Mattiego Vanhanena.

</doc>
<doc id="1845324" url="https://pl.wikipedia.org/wiki?curid=1845324" title="Nieftjanik Baszkorotostana Ufa">
Nieftjanik Baszkorotostana Ufa



</doc>
<doc id="1845326" url="https://pl.wikipedia.org/wiki?curid=1845326" title="Marty Mann">
Marty Mann

Marty Mann (ur. 15 października 1904 w Chicago, zm. 22 lipca 1980) – pierwsza kobieta we wspólnocie Anonimowych Alkoholików i autorka rozdziału "Kobieta również cierpi" w drugim i trzecim wydaniu "Wielkiej Księgi". Dzięki dziełu jej życia alkoholizm zaczął być postrzegany jako problem zdrowotny, a nie moralny.
Życie.
Przyszła na świat w rodzinie zaliczającej się do górnych warstw klasy średniej w Chicago. Uczęszczała do szkoły prywatnej, co pomogło jej żyć z rozmachem, dużo pijąc dzięki mocnej głowie (częsta oznaka alkoholizmu). Wyszła bogato za mąż, ale pod koniec lat dwudziestych, z powodu krachu finansowego, musiała iść do pracy.
Jej picie nasiliło się do tego stopnia, że zaczęło zagrażać nie tylko jej działalności, ale i życiu. Podjęła co najmniej jedną próbę samobójczą. W 1939 roku jej psychiatra, dr Harry Tiebout, dał jej rękopis książki "Anonimowi Alkoholicy", i przekonał ją do udziału w swoim pierwszym spotkaniu AA (w tym okresie istniały tylko dwie grupy AA w całych Stanach Zjednoczonych). Pomimo kilku nawrotów w ciągu półtora roku, osiągnęła trzeźwość w 1940 r. i, z wyjątkiem krótkiego nawrotu prawie 20 lat później, pozostała trzeźwa do końca życia. Zmarła na udar mózgu w 1980.
Dokonania.
W 1945 r. Mann został zaangażowała się w działania dążące do wyeliminowania piętna i ignorancji dotyczącej alkoholizmu, a jednocześnie popularyzację modelu choroby tak, jak coraz częściej postrzegali to lekarze. Jej głównym dziełem było współtworzenie Yale School of Alcohol Studies "("Yale School of Alcohol Studies")" (obecnie w Rutgers), oraz stworzenie Krajowej Rady ds. Alkoholizmu (obecnie Narodowa Rada ds Alkoholizmu i Uzależnienia od Narkotyków "("National Council Alcoholism and Drug Dependence")".
Jej przesłanie opierało się na trzech zasadach:
W 1950 Edward R. Murrow umieścił ją na swojej liście 10 największych żyjących osobistości Stanów Zjednoczonych. Jej książka "Nowy elementarz alkoholizmu" "("New Primer on Alcoholism")" została opublikowana w 1958 roku. Rzadko pojawia się w opracowaniach dotyczących dziejów Anonimowych Alkoholików, ponieważ stworzona przez nią rada nie miała formalnych związków z ruchem. Ponieważ jednak nie ukrywała własnego alkoholizmu na forum publicznym, a często wskazywała na swoje pozytywne doświadczenia z AA, zachęciła wiele osób - zwłaszcza kobiet - do szukania pomocy u Anonimowych Alkoholików i w znacznym stopniu przyczyniła się do wzrostu popularności tego ruchu w kraju.

</doc>
<doc id="1845327" url="https://pl.wikipedia.org/wiki?curid=1845327" title="Herb gminy Międzylesie">
Herb gminy Międzylesie



</doc>
<doc id="1845328" url="https://pl.wikipedia.org/wiki?curid=1845328" title="Trojaki (Beskid Śląski)">
Trojaki (Beskid Śląski)

Trojaki (ok. 820 m n.p.m.) – miejsce w głównym grzbiecie wododziałowym Karpat Zachodnich, na południowy zachód od szczytu Sołowego Wierchu.
Trojaki to miejsce, gdzie dawniej zbiegały się trzy granice (stąd nazwa) i stykały terytoria trzech organizmów państwowych: Rzeczypospolitej (później Galicji), księstwa cieszyńskiego (później austriackiego Śląska) i Węgier. Dziś biegnie tędy granica państwowa polsko-słowacka.

</doc>
<doc id="1845330" url="https://pl.wikipedia.org/wiki?curid=1845330" title="Pierwiastki greckie">
Pierwiastki greckie



</doc>
<doc id="1845331" url="https://pl.wikipedia.org/wiki?curid=1845331" title="Parafia Zaśnięcia Matki Bożej w Marsylii">
Parafia Zaśnięcia Matki Bożej w Marsylii

 
Parafia Zaśnięcia Matki Bożej – etnicznie grecka parafia prawosławna w Marsylii. 
Grecka społeczność w Marsylii jest jedną z najstarszych takich grup na terytorium Francji, jej obecność była odnotowywana już w XVIII w. W 1820 zorganizowała ona parafię prawosławną, której pierwszym proboszczem był archimandryta Arseniusz Jannucos. W kolejnych stuleciach parafia jeszcze się powiększała. W 1835 została wzniesiona cerkiew parafialna. 

</doc>
<doc id="1845332" url="https://pl.wikipedia.org/wiki?curid=1845332" title="SC Vorwärts Breslau">
SC Vorwärts Breslau

Vorwärts Breslau – niemiecki klub piłkarski z siedzibą we Wrocławiu, działający w latach 1910–1945.
Historia.
W 1910 został założony klub SC Vorwärts Wrocław. W 1933 był jednym z założycieli Gauliga Schlesien. W sezonie 1933/34 debiutował w Gauliga Schlesien. W sezonie 1937/38 zajął przedostatnie (spadkowe) 9 miejsce w Gauliga Schlesien i na dwa sezony pożegnał się z rozgrywkami na szczeblu najwyższym. Potem jeszcze w sezonach 1940/41 występował w Gauliga Schlesien, a po reformie systemu lig w Gauliga Niederschlesien w sezonie 1943/44. Zajął 1 miejsce w Staffel 1, ale w barażach o udział w turnieju finałowym Mistrzostw Niemiec został pokonany przez Breslauer SpVg 02 (0:8 i 2:4).
W 1945 klub został rozwiązany.

</doc>
<doc id="1845336" url="https://pl.wikipedia.org/wiki?curid=1845336" title="Fotostop">
Fotostop

Fotostop – planowe zatrzymanie pociągu specjalnego w celu wykonania przez miłośników kolei zdjęć lub nagrań filmowych tego pociągu, w miejscu atrakcyjnym historycznie lub krajobrazowo. Fotostop może się odbyć zarówno na stacji czy przystanku kolejowym, jak i na szlaku poza nimi. Z reguły fotostopy są planowane i przewidziane w programie przejazdu oraz rozkładach jazdy, może się jednak też zdarzyć spontaniczne (nieplanowane) zarządzenie przez organizatora fotostopu na życzenie uczestników przejazdu.
Fotostop wymaga wyznaczenia tzw. linii fotostopu, z której uczestnicy fotografują pociąg. Ważne jest, aby żaden uczestnik nie znalazł się między tą linią a fotografowanym pejzażem, tak aby nie wejść w kadr pozostałym fotografującym.
Najczęstsze punkty, w których zarządza się fotostopy, to mosty, wiadukty, wyjazdy z tuneli, rozległe skarpy, czy też punkty tworzące kompozycje kulturowe, a zatem zawierające w panoramie wieże kościelne, zamki, czy zabytki techniki (przede wszystkim kolejowej: nastawnie, żurawie, wieże wodne i inne). Fotostop może być statyczny (rzadziej) lub z najazdem (pociąg wysadza uczestników, cofa o kilkaset metrów i wykonuje ponowny najazd, celem zwiększenia realizmu wykonanych fotografii lub nagrań filmowych). Podczas najazdu zarządza się całkowitą ciszę, aby zapewnić wysoką jakość nagrań z kamer.
Chociaż fotostop jest pojęciem wywodzącym się z kolejnictwa, to używa się go również na określenie zatrzymania innych środków transportu niż kolej; fotostopy mogą się więc odbywać również w przypadku przejazdów specjalnych tramwajami, autobusami, trolejbusami i innymi środkami lokomocji.
Z uwagi na pewne zagrożenie dla bezpieczeństwa uczestników podczas tego typu przedsięwzięć, fotostopy z reguły obwarowane są szczegółowymi regulaminami zachowań, mającymi zapewnić bezpieczeństwo, porządek i sprawny przebieg.

</doc>
<doc id="1845338" url="https://pl.wikipedia.org/wiki?curid=1845338" title="Sollentuna">
Sollentuna



</doc>
<doc id="1845340" url="https://pl.wikipedia.org/wiki?curid=1845340" title="Anni Sinnemäki">
Anni Sinnemäki

Anni Milja Maaria Sinnemäki (ur. 20 lipca 1973 w Helsinkach) – fińska polityk, od 2009 do 2011 minister pracy i przewodnicząca partii zielonych, deputowana.
Życiorys.
W 1992 ukończyła szkołę średnią, w 2001 uzyskała licencjat w zakresie sztuki na Uniwersytecie Helsińskim. Pracowała jako sekretarz ds. projektów w Ministerstwie Środowiska, publicystka i autorka tekstów piosenek.
W 1999 po raz pierwszy uzyskała mandat deputowanej do Eduskunty, odnawiała go w 2003, 2007 i 2011.
W latach 2003–2007 była wiceprzewodniczącą Ligi Zielonych. W maju 2009 objęła stanowisko przewodniczącej tego ugrupowania, a w czerwcu tego samego roku urząd ministra pracy w gabinecie Mattiego Vanhanena. Na obu tych funkcjach zastąpiła Tarję Cronberg. Utrzymała zajmowane stanowisko ministerialne również w powołanym 22 czerwca 2010 rządzie Mari Kiviniemi (do 22 czerwca 2011). W czerwcu 2011 na stanowisku przewodniczącej partii zastąpił ją Ville Niinistö.

</doc>
<doc id="1845341" url="https://pl.wikipedia.org/wiki?curid=1845341" title="Wilburga">
Wilburga

Wilburga — imię żeńskie pochodzenia germańskiego, notowane w Polsce od 1265 roku w formie Wilburgis. Powstało ono ze złożenia członów "Wil": stsas. "willio", stwniem. "will(i)o" — "wola", oraz "-burg" — "ochraniać, chronić". 
Wilburga imieniny obchodzi 11 grudnia, jako wspomnienie św. Wilburgi z Sankt Florian. 
Znane osoby noszące imię Wilburga:

</doc>
<doc id="1845342" url="https://pl.wikipedia.org/wiki?curid=1845342" title="Linda Carlsson">
Linda Carlsson



</doc>
<doc id="1845344" url="https://pl.wikipedia.org/wiki?curid=1845344" title="Horst Sindermann">
Horst Sindermann

Horst Sindermann (ur. 5 września 1915 w Dreźnie, zm. 20 kwietnia 1990 w Berlinie) – niemiecki działacz komunistyczny, wicepremier (1971–1973), premier (1973–1976) i przewodniczący Izby Ludowej NRD (1976–1989).
Życiorys.
Urodził się w rodzinie działacza saksońskiej SPD Karla Sindermanna, brat Kurt Sindermann wykonywał w latach 1929–1933 mandat radnego landtagu w Dreźnie. Horst Sindermann wstąpił w 1929 do Komunistycznego Związku Młodzieży Niemiec (niem. "Kommunistischer Jugendverband Deutschlands", KJVD). W 1933 został aresztowany i skazany na kilka miesięcy za udział w ruchu antynazistowskim. W 1935 oskarżony o zdradę ojczyzny i skazany na sześć lat więzienia, a następnie uwięziony w KL Sachsenhausen i Mauthausen. W 1946 przystąpił do SED. Pracował jako dziennikarz i redaktor naczelny drezdeńskiej "Sächsische Volkszeitung", chemnitzkiej "Volksstimme", następnie hallskiego pisma "Freiheit" (1950–1953).
W latach 1953–1963 zatrudniony w aparacie SED jako główny agitator partyjny, następnie był I sekretarzem powiatowej organizacji SED w Halle (1963–1971). Od 1971 do 1973 pełnił obowiązki wicepremiera NRD, a 3 października 1973 Izba Ludowa wybrała go nowym premierem, którym pozostał do 29 października 1976. 
W latach 1963–1989 wykonywał mandat posła do Izby Ludowej. Po odejściu z funkcji prezesa rady ministrów został wybrany przewodniczącym Izby Ludowej NRD, którym pozostał do 1989, będąc formalnie trzecią osobą w państwie. Z racji sprawowanych funkcji był „skoszarowany” w partyjno-rządowych osiedlach kierownictwa NRD – początkowo wokół Majakowskiring w Berlinie-Pankow, następnie na Osiedlu Leśnym pod Bernau. 
3 grudnia 1989 został wykluczony z SED i osadzony w areszcie, jednak nie wysunięto w stosunku do niego zarzutów. Zmarł na wiosnę 1990 nie doczekawszy zjednoczenia NRD z RFN.

</doc>
<doc id="1845348" url="https://pl.wikipedia.org/wiki?curid=1845348" title="Mistrzostwa Afryki w Piłce Siatkowej Kobiet 1987">
Mistrzostwa Afryki w Piłce Siatkowej Kobiet 1987

III Mistrzostwa Afryki w piłce siatkowej – turniej rozegrany w Rabacie w Maroku w 1987 roku, po raz drugi z rzędu wygrały Tunezyjki, które wyprzedziły reprezentantki Egiptu i Maroka.
System rozgrywek.
Reprezentacje zagrały systemem każdy z każdym.

</doc>
<doc id="1845349" url="https://pl.wikipedia.org/wiki?curid=1845349" title="Alemannia Breslau">
Alemannia Breslau

Alemannia Breslau – niemiecki klub piłkarski z siedzibą we Wrocławiu, działający w latach 1909–1945.
Historia.
W 1909 został założony klub SC Alemannia Breslau. W sezonie 1941/42 debiutował w Gauliga Niederschlesien, w której występował przez kolejne trzy sezony.
W 1945 klub został rozwiązany.

</doc>
<doc id="1845351" url="https://pl.wikipedia.org/wiki?curid=1845351" title="Mistrzostwa Afryki w Piłce Siatkowej Kobiet 1985">
Mistrzostwa Afryki w Piłce Siatkowej Kobiet 1985

II Mistrzostwa Afryki w piłce siatkowej - turniej, po dłuższej przerwie (9 lat), rozegrany w Tunisie w Tunezji w 1985 roku, po raz pierwszy wygrały gospodynie, które wyprzedziły reprezentantki Egiptu i Kamerunu.
System rozgrywek.
Reprezentacje zagrały systemem każdy z każdym.

</doc>
<doc id="1845353" url="https://pl.wikipedia.org/wiki?curid=1845353" title="LSV Immelmann Breslau">
LSV Immelmann Breslau

LSV Immelmann Breslau – niemiecki klub piłkarski z siedzibą we Wrocławiu, działający w latach 1940–1944.
Historia.
W 1940 został założony wojskowy klub LSV Immelmann Wrocław, który reprezentował lotników Luftwaffe. W sezonie 1942/43 debiutował w Gauliga Niederschlesien, w której zajął 8 miejsce. W następnym sezonie 1943/44 połączył się z klubem SC Hertha Breslau i pod nazwą KSG Hertha/LSV Immelmann Breslau kontynuował występy.
W październiku 1944 klub został rozwiązany.

</doc>
<doc id="1845355" url="https://pl.wikipedia.org/wiki?curid=1845355" title="KSG Hertha/LSV Immelmann Breslau">
KSG Hertha/LSV Immelmann Breslau



</doc>
<doc id="1845356" url="https://pl.wikipedia.org/wiki?curid=1845356" title="Pekka Haavisto">
Pekka Haavisto

Pekka Olavi Haavisto (ur. 23 marca 1958 w Helsinkach) – fiński polityk, w latach 1995–1999 minister środowiska, od 2013 do 2014 minister rozwoju, od 2019 minister spraw zagranicznych, w latach 1993–1995 i 2018–2019 przewodniczący Ligi Zielonych.
Życiorys.
W 1975 ukończył szkołę średnią. Pracował jako redaktor magazynów „Komposti”, „Suomi-lehti” i „Vihreä Lanka”.
Od 1987 do 1995 przez dwie kadencje sprawował mandat posła do Eduskunty, reprezentując okręg helsiński. Od 1993 do 1995 był przewodniczącym Ligi Zielonych. W okresie od kwietnia 1995 do kwietnia 1999 sprawował urząd ministra środowiska w pierwszym rządzie Paava Lipponena. Był równocześnie ministrem w ministerstwie środowiska. Przez następne sześć lat pracował w Organizacji Narodów Zjednoczonych, biorąc udział w różnych misjach pokojowych. Prowadził także zajęcia na Uniwersytecie Helsińskim.
W wyniku wyborów w 2007 po dwunastoletniej przerwie powrócił do fińskiego parlamentu. Reelekcję uzyskał w 2011. Został także kandydatem swojego ugrupowania w wyborach prezydenckich w 2012. W pierwszej turze głosowania otrzymał 18,8% głosów, zajmując 2. miejsce i przechodząc do drugiej tury. W drugiej turze wyborów dostał poparcie na poziomie 37,4%, przegrywając z Saulim Niinistö.
17 grudnia 2013 objął urząd ministra rozwoju w rządzie Jyrkiego Katainena, zastępując Heidi Hautalę. Pozostał na tym stanowisku również w utworzonym w 2014 gabinecie Alexandra Stubba, odszedł jednak z rządu 26 września 2014, gdy jego ugrupowanie opuściło koalicję. W 2015 ponownie został wybrany do Eduskunty. W 2018 ponownie był kandydatem Ligi Zielonych w wyborach prezydenckich. W pierwszej turze głosowania (jedynej wobec zapewnienia sobie przez urzędującego prezydenta w niej reelekcji) otrzymał 12,4% głosów, zajmując 2. miejsce wśród 8 kandydatów.
W listopadzie 2018 ponownie został przewodniczącym Ligi Zielonych w drodze głosowania członków partii, zastępując rezygnującego z tego stanowiska z powodów zdrowotnych Touka Aalto. Powrócił tym samym na to stanowisko po około 23 latach. Partią kierował do czerwca 2019.
W 2019 utrzymał mandat deputowanego na kolejną kadencję. 6 czerwca 2019 objął urząd ministra spraw zagranicznych w koalicyjnym rządzie Anttiego Rinne. Pozostał na tym stanowisku również w powołanym 10 grudnia 2019 gabinecie Sanny Marin.
Życie prywatne.
Pekka Haavisto jest jawnym homoseksualistą. Zawarł rejestrowany związek partnerski z pochodzącym z Ekwadoru Nexarem Antoniem Floresem.

</doc>
<doc id="1845358" url="https://pl.wikipedia.org/wiki?curid=1845358" title="Minerva 1909 Breslau">
Minerva 1909 Breslau

Minerva 1909 Wrocław – niemiecki klub piłkarski z siedzibą we Wrocławiu, działający w latach 1909–1945.
Historia.
W 1909 został założony klub Minerva 1909 Wrocław. W sezonie 1943/44 debiutował w Gauliga Schlesien, w której zajął 4 miejsce w Staffel 1.
W 1945 klub został rozwiązany.

</doc>
<doc id="1845359" url="https://pl.wikipedia.org/wiki?curid=1845359" title="Mistrzostwa Afryki w Piłce Siatkowej Kobiet 1976">
Mistrzostwa Afryki w Piłce Siatkowej Kobiet 1976

I Mistrzostwa Afryki w piłce siatkowej - turniej rozegrany w Port Saidzie w Egipcie w 1976 roku, wygrały gospodynie, które wyprzedziły reprezentantki Tunezji i Maroka.
System rozgrywek.
Reprezentacje zagrały systemem każdy z każdym.

</doc>
<doc id="1845362" url="https://pl.wikipedia.org/wiki?curid=1845362" title="Szczepan Gołonkiewicz">
Szczepan Gołonkiewicz

Szczepan Gołonkiewicz (ur. 18 grudnia 1891, zm. ?) – polski działacz polityczny, poseł do Krajowej Rady Narodowej. 
W 1945 organizował struktury partyjne Stronnictwa Demokratycznego na Pomorzu Zachodnim. Był przewodniczącym Wojewódzkiego Komitetu w Szczecinie. We wrześniu 1946 objął mandat posła do Krajowej Rady Narodowej z ramienia Wojewódzkiej Rady Narodowej w Szczecinie. 

</doc>
<doc id="1845364" url="https://pl.wikipedia.org/wiki?curid=1845364" title="Adam Szulisławski">
Adam Szulisławski

Adam Bogdan Teodor Szulisławski (ur. 1 kwietnia 1865 w Tarnowie, zm. 24 listopada 1911 we Lwowie) – polski lekarz okulista, profesor okulistyki na Uniwersytecie Lwowskim.
Życiorys.
Syn urzędnika magistratu w Stanisławowie Jana Szulisławskiego i Eleonory z Zalewskich. Ukończył gimnazjum w Stanisławowie, następnie studiował medycynę na Uniwersytecie Jagiellońskim. Tytuł doktora nauk lekarskich otrzymał 26 czerwca 1890. Podczas studiów pracował w laboratorium Napoleona Cybulskiego, potem w klinice okulistycznej Wicherkiewicza w Poznaniu. Uczył się także w Wiedniu u Ernsta Fuchsa, w którego klinice został demonstratorem. Potem był hospitantem w krakowskiej klinice Lucjana Rydla. Na początku 1893 został lekarzem pomocniczym w Szpitalu Powszechnym we Lwowie, na oddziale okulistycznym kierowanym przez Emanuela Macheka. W 1901 został Privatdozentem okulistyki na Wydziale Lekarskim Uniwersytetu Lwowskiego, na podstawie pracy sporządzonej pod kierunkiem Adolfa Becka. W 1909 otrzymał nominację na profesora nadzwyczajnego. Zmarł w wieku 46 lat na chorobę wieńcową. Był żonaty z Zofią Hebanowską. Mieli syna (zmarł na gruźlicę) i córkę Marię, zamężną Palester (1897–1991).

</doc>
<doc id="1845366" url="https://pl.wikipedia.org/wiki?curid=1845366" title="Jerzy Lubański">
Jerzy Lubański

Jerzy Lubański (ur. 1925 w Nowogródku, zm. 20 listopada 2005 w Krakowie) – polski malarz kolorysta.
Pierwsze prace tworzył w czasie wojny w pod okiem Henryka Szerera (członka grupy plastyków warszawskich "Czapka Frygijska"). W latach 1945-50 studiował malarstwo w Akademii Sztuk Pięknych im. Jana Matejki w Krakowie, w pracowni prof. Zbigniewa Pronaszki. Od 1950 r. członek Związku Polskich Artystów Plastyków. W 1954 został wykładowcą w krakowskiej ASP w katedrze Wacława Taranczewskiego, a następnie Czesława Rzepińskiego. W 1989 uzyskał tytuł profesora zwyczajnego. W ASP prowadził pracownię projektowania malarstwa ściennego, którą objął po Janinie Kraupe-Świderskiej. Za swoją działalność artystyczną, pedagogiczną i organizacyjną został uhonorowany Krzyżem Kawalerskim Orderu Odrodzenia Polski (1993). Malował pejzaże, martwe natury oraz portrety w technice olejnej i akwareli. Tworzył też kolaże. Jego prace znajdują się m.in. w zbiorach Muzeum Narodowego w Krakowie, a także w wielu kolekcjach prywatnych.
W 1993 odznaczony Krzyżem Kawalerskim Orderu Odrodzenia Polski. Pochowany na cmentarzu Batowickim w Krakowie.
Twórczość.
Brał udział w wielu wystawach w kraju i za granicą, m.in.: Kraków – ZPAP „Wystawa młodych” (1952); Warszawa – Zachęta (1953); Kraków – TPSP Salon okręgowy (1954, 1956, 1957, 1962, 1968, 1973) ; Poznań – Międzynarodowe Targi (1957); Bergen, Oslo, Narwik, Norwegia (1959); Sopot – Salon Ogólnopolski (1960), Bratysława, Czechosłowacja (1964); Bielsko-Biała – „Bielska Jesień” (1965); Vallauris, Francja – Wystawa 14 malarzy polskich (1969); Kraków – BWA „150-lecie ASP w Krakowie (1969), Kraków – Muzeum Narodowe (1970); Poznań – Salon okręgowy ZPAP (1971); Kraków – BWA „30-lecie ZPAP (1974); Kraków – Galeria Pryzmat „Aukcja na Fundusz Zdrowia Dziecka” (1976); Kraków – BWA (1976, 1977, 1978, 1987); Ateny, Saloniki, Grecja – Wystawa ASP w Krakowie (1979); Kraków – Galeria Pryzmat „Aukcja na Odnowę Zabytków Krakowa” (1979); Radom – Ogólnopolska Wystawa Rysunku (1980); Darmstaadt, Niemcy – Wystawa Malarstwa Krakowskiego (1985); Tyrnowo, Bułgaria – Wystawa Malarstwa Krakowskiego (1987); Linz, Austria – Wystawa Malarstwa Krakowskiego (1991); Bielsko-Biała – Wystawa ASP w Krakowie (1992).
Wykonał ponad 40 polichromii i 100 witraży w kościołach polskich. Najważniejsze to: Mstyczów k. Jędrzejowa (1969); Tarnawa k. Jędrzejowa (1974); Żegocina (1976); Trzciana k. Bochni (1976); Brożec k. Opola (1977); Książnice k. Mielca (1977); Łapczyca k. Bochni (1977); Dębica (1977); Łęg Tarnowski (1978); Siedliska Bogusz k. Pilzna (1979), Mościce (1980); Lipinki k. Gorlic (1980); Trzetrzewina k. Nowego Sącza (1980); Radomyśl Wielki (1981); Łukowa k. Tarnowa (1981); Luszowice k. Dąbrowy Tarnowskiej (1982); Bochnia, kościół szkolny (1982); Ocieka k. Sędziszowa (1983); Borzęcin k. Brzeska (1983); Cerekiew k. Bochni (1983); Czarna Sędziszowska (1984); Górki k. Mielca (1984); Gręboszów k. Żabna (1984); Wojakowa k. Czchowa (1984); Cikowice k. Bochni (1986); Skarżysko-Kamienna (1987); Wietrzychowice (1987); Wola Rogowska (1987); Ilkowice k. Tarnowa (1988); Wola Przemykowska (1988); Olszyny k. Zakliczyna (1989); Dulcza k. Tarnowa (1989); Mędrzechów k. Dąbrowy Tarnowskiej (1989); Lipiny k. Dąbrowy Tarnowskiej (1989); Okocim (1991); Słupiec k. Szczucina (1992); Nieciecz k. Żabna (1993), Dębica (1995); Kamienna k. Lubomierza (1995); Łącko (1996); Kryg k. Gorlic (1998).

</doc>
<doc id="1845367" url="https://pl.wikipedia.org/wiki?curid=1845367" title="Breslauer SpVgg Komet 05">
Breslauer SpVgg Komet 05

Breslauer SpVgg Komet 05 Wrocław – niemiecki klub piłkarski z siedzibą we Wrocławiu, działający w latach 1905–1945.
Historia.
W 1905 został założony klub Breslauer SpVgg 05 Wrocław. W 1922 roku połączył się z klubem Komet Wrocław. Nowo powstały klub przyjął nazwę Breslauer SpVgg Komet 05 Wrocław i kontynuował historię SpVgg 05. W sezonie 1928/29 zdobył 2 miejsce w okręgu Mittelschlesien, co pozwoliło awansować do turnieju finałowego o mistrzostwo regionu. Ale już w rundzie wstępnej został pokonany przez SC Preußen Hindenburg (3:7), który potem zdobył mistrzostwo Südostdeutscher Fussball Verband (Południowo-wschodniego Niemieckiego Związku Piłkarskiego).
W 1945 klub został rozwiązany.

</doc>
<doc id="1845368" url="https://pl.wikipedia.org/wiki?curid=1845368" title="Cmentarz komunalny przy ul. Potulickiej w Szczecinie">
Cmentarz komunalny przy ul. Potulickiej w Szczecinie

Cmentarz komunalny przy ul. Potulickiej w Szczecinie – dawny cmentarz miejski położony na terenie Szczecina, na terenie dawnego Górnego Wiku ("Oberwiek"). Zajmował niewielki teren na wschód od ul. Potulickiej ("Linsingen str."), na północ od ul. Piekary ("Bäckerbergstr."). Był najdłużej czynną nekropolią w historii Szczecina.
Historia.
Początki nekropolii są związane z istniejącym tu w średniowieczu szpitalem przy kościele pw. św. Jerzego. Ok. 1300 roku na tym terenie dokonywano pochówków pacjentów, którzy zmarli na choroby zakaźne, które wówczas były dość częstą plagą miast. W XVIII wieku sytuacja się zmieniła, ponieważ majętniejsi mieszkańcy Szczecina zawiązali specjalny fundusz, który miał dopilnować, aby cmentarz istniał wiecznie. Ok. 1787 roku teren cmentarza powiększono do ok. 700 m². W XIX wieku zaczęto tu dokonywać pochówków przedstawicieli bogatego mieszczaństwa, należały do nich osoby z rodów Lefebre i Crepin. Na terenie cmentarza znajdowała się drewniana kaplica, którą rozebrano dopiero 45 lat po zamknięciu dla pochówków, które miało miejsce ok. 1880 roku. Na miejscu kaplicy w drugiej połowie lat 20. XX wieku wybudowano kościół pw. Zbawiciela, który uległ zniszczeniu podczas działań wojennych. Po 1945 roku znajdowały się na terenie nekropolii uszkodzone nagrobki i ruiny kościoła, które w latach późniejszych uprzątnięto. W latach 70. na terenie pocmentarnym zlokalizowano pętlę tramwajową.

</doc>
<doc id="1845370" url="https://pl.wikipedia.org/wiki?curid=1845370" title="Ulica Juliusza Słowackiego w Raciborzu">
Ulica Juliusza Słowackiego w Raciborzu

Ulica Juliusza Słowackiego w Raciborzu – jedna z ważniejszych i dłuższych ulic w centrum Raciborza. Znajduje się przy niej Szkoła Podstawowa nr 15 oraz Państwowa Wyższa Szkoła Zawodowa w Raciborzu. Jest znana jako jedna z najdłuższych i najstarszych w Polsce (a może i w Europie) alei leszczyn tureckich.
Architektura.
Ulica w większości obsadzona jest zabudową wielorodzinną z czasów PRL-u, wśród której dominuje sześć dużych wieżowców po wschodniej stronie ulicy.
Obiekty użyteczności publicznej.
W okolicy ronda i ulicy Matejki przy ulicy Juliusza Słowackiego znajdują się dwie ważne placówki edukacyjne: Szkoła Podstawowa nr 15 oraz Państwowa Wyższa Szkoła Zawodowa.
Szkoła Podstawowa nr 15 im. Jana III Sobieskiego.
Placówka ta, otwarta w 1983 r. jest obecnie największą szkołą podstawową w Raciborzu. Posiada liczne tradycje sportowe, jej wychowankami są m.in. mistrz olimpijski w zapasach w stylu klasycznym z Atlanty Ryszard Wolny czy wicemistrz Europy w pływaniu na 200 m stylem klasycznym Artur Paczyński.
Państwowa Wyższa Szkoła Zawodowa w Raciborzu.
Jest to uczelnia wyższa ustanowiona rozporządzeniem Rady Ministrów z dnia 20 września 2001 r. Posiada własną bazę sportową z krytym basenem, mieszczącym się także przy ulicy Słowackiego. Kształcenie odbywa się m.in. na kierunkach takich jak wychowanie fizyczne, socjologia, historia, matematyka, filologia czy automatyka i robotyka. Szkoła oferuje też studia podyplomowe.
Aleja leszczyn tureckich.
Osobliwością ulicy Słowackiego jest to, że na całej swojej długości obsadzona jest drzewami leszczyny tureckiej, co czyni ją jedną z najdłuższych tego typu alej w Polsce. Lokalne źródła podają nawet, że jest to przypuszczalnie najdłuższa taka aleja w całej Europie. Drzewa posadzono w latach 30. XX wieku, gdy przeznaczono tę część miasta pod zabudowę mieszkaniową. Stosunkowo łagodny klimat Raciborza sprawia, iż kwitną one niemal co roku. We wrześniu przydrożne chodniki pełne są opadłych orzechów, które zbierają okoliczni mieszkańcy. Pod koniec XX wieku niektóre leszczyny z alei obumarły z powodu uszkodzeń systemów korzeniowych, które nastąpiły przy pracach nad instalacjami podziemnymi. Ubytki uzupełniano początkowo drzewami orzecha szarego, po zorientowaniu się, że psuje to zabytkowy charakter alei, zaprzestano tej praktyki, kolejne ubytki uzupełniając już tylko leszczyną turecką.

</doc>
<doc id="1845372" url="https://pl.wikipedia.org/wiki?curid=1845372" title="Wybory prezydenckie w Czadzie w 2006 roku">
Wybory prezydenckie w Czadzie w 2006 roku

Wybory prezydenckie w Czadzie w 2006 roku zostały przeprowadzone 3 maja 2006. Wybory wygrał urzędujący prezydent Idriss Déby.
Przed wyborami.
Lider opozycji Lol Mahamata Choua powiedział w przemówieniu do około tysiąca zwolenników na wiecu, który miał miejsce 25 marca w Ndżamenie: "Stanowczo deklarujemy, że nie będziemy brać udziału w tej maskaradzie ani jej popierać. Wybory zapowiedziane na 3 maja nie odbędą się. Nie mogą się odbyć. Musicie aktywnie do tego dążyć". Po spotkaniu, do jakiego doszło w połowie marca między liderami opozycji, premierem Czadu Pascalem Yoadimnadjim oraz przedstawicielem ONZ, Ngarlejy Yorongarem, który wystąpił przeciw Déby'emu podczas wyborów prezydenckich w 1996 i 2001, ale który zbojkotował wybory w 2006, ogłoszono osiemnastopunktowy plan, który wzywał m.in. do przedłużenia kadencji Déby o sześć miesięcy w celu zreformowania procesu wyborczego. Propozycję tę prezydent jednak odrzucił.
Wybory.
Wyniki wyborów zostały uznane przez Unię Afrykańską, choć niektórzy zachodni dyplomaci wyrażali zdziwienie tym krokiem, podkreślając liczne naruszenia procesu wyborczego Wybory potępili przywódcy ugrupowań opozycyjnych. Według oficjalnych wyników urzędujący prezydent zdobył 64,67% głosów. Wyniki wyborów nie zostały uznane przez opozycję oraz organizacje międzynarodowe z powodu masowych fałszerstw podczas głosowania. Początkowo wstępne wyniki wyborów dały urzędującemu prezydentowi około 77,6% poparcia, ale komisja wyborcza zmniejszyła zarówno ilość oddanych na prezydenta głosów z do 64,67%, jak i podała frekwencję 53,08%. 
Déby został zaprzysiężony na kolejną kadencję 8 sierpnia 2006.

</doc>
<doc id="1845373" url="https://pl.wikipedia.org/wiki?curid=1845373" title="Aleja leszczyn tureckich w Raciborzu">
Aleja leszczyn tureckich w Raciborzu



</doc>
<doc id="1845376" url="https://pl.wikipedia.org/wiki?curid=1845376" title="Exafroplacentalia">
Exafroplacentalia

Exafroplacentalia (syn. Notolegia) – hipotetyczny klad ssaków żyworodnych.
Pierwsi przedstawiciele Exafroplacentalia pojawili się ok. 110-115 mln lat temu.

</doc>
<doc id="1845377" url="https://pl.wikipedia.org/wiki?curid=1845377" title="Johann Karl Proksch">
Johann Karl Proksch

Johann Karl Proksch (ur. 1 lutego 1840 w Jägerndorf, zm. 19 marca 1923 w Wiedniu) – austriacki lekarz, historyk medycyny. Studiował na Uniwersytecie w Ołomuńcu, od 1867 praktykował w Wiedniu. Zajmował się chorobami skórnymi i wenerycznymi. 

</doc>
<doc id="1845378" url="https://pl.wikipedia.org/wiki?curid=1845378" title="Jan Kaszuba (prezydent Suwałk)">
Jan Kaszuba (prezydent Suwałk)

Jan Kaszuba (1937–2003) – polski nauczyciel i działacz państwowy, prezydent Suwałk (1975–1981). 
Życiorys.
Z zawodu był nauczycielem (pełnił m.in. funkcję dyrektora Liceum Ogólnokształcącego im. Marii Konopnickiej w Suwałkach). W 1975 objął funkcję pierwszego od 1939 prezydenta miasta, którą sprawował do 1981. 

</doc>
<doc id="1845380" url="https://pl.wikipedia.org/wiki?curid=1845380" title="Ludimar Hermann">
Ludimar Hermann

Ludimar Hermann (ur. 31 października 1838 w Berlinie, zm. 5 czerwca 1914 w Królewcu) – niemiecki fizjolog, fonetyk. Wprowadził do fonetyki pojęcie formantu.
Studiował na Uniwersytecie Fryderyka Wilhelma w Berlinie. Uczeń Emila Du Bois-Reymonda. Od 1868 profesor fizjologii na Uniwersytecie w Zurychu, od 1884 profesor fizjologii na Uniwersytecie w Królewcu.

</doc>
<doc id="1845381" url="https://pl.wikipedia.org/wiki?curid=1845381" title="Cmentarz francuskiego kościoła reformowanego w Szczecinie">
Cmentarz francuskiego kościoła reformowanego w Szczecinie

Cmentarz francuskiego kościoła reformowanego ("Französische Gemaide Reformierte Kirchhof)" – dawny cmentarz francuskiej parafii ewangelickiej położony na terenie Szczecina. Zajmował niewielki teren przy ulicy Storrady ("Französischestr."), Wawelskiej ("Am Fort Leopold"), Parkowej ("Gustaw Adolf Str.") i Kapitańskiej ("Stein Str.").
Istnienie cmentarza zapoczątkowała decyzja króla pruskiego Fryderyka Wilhelma I ogłoszona w dniu 6 czerwca 1721, która pozwalała Francuzom osiedlać się na terenie Prus. Napływający do Szczecina Francuzi założyli parafię ewangelicką i wystąpili do władz miasta z prośbą o wyznaczenie terenu pod cmentarz wyznaniowy. Przez wiele lat dokonywaniu tu pochówków Francuzów zamieszkujących miasto, którzy często byli znanymi i wybitnymi mieszkańcami Szczecina. W 1928 dokonano modernizacji cmentarza, wybudowano kaplicę i dom dla cmentarnego ogrodnika. Cmentarz zamknięto dla pochówków w 1937. Murowana kaplica podczas działań wojennych została zniszczona, natomiast przetrwał drewniany domek, zwany „Domem grabarza”. Cmentarz po 1945 wśród polskich osiedleńców nosił nazwę Żabikowskiego. Do końca lat 50. XX wieku na terenie nekropolii znajdowały się nagrobki, w późniejszych latach teren zniwelowano i włączono w granice Parku im. Stefana Żeromskiego. Obecnie żaden ślad nie wskazuje na dawne przeznaczenie tej części parku, a w dawnym domku grabarza mieści się "„Klub Storrady”".

</doc>
<doc id="1845382" url="https://pl.wikipedia.org/wiki?curid=1845382" title="Liza Snyder">
Liza Snyder

Liza Snyder (ur. 20 marca 1968 w Northampton, Massachusetts) – amerykańska aktorka telewizyjna i filmowa, znana najbardziej z roli Christine Hughes w sitcomie CBS "Tak, kochanie" (2000–2006).

</doc>
<doc id="1845387" url="https://pl.wikipedia.org/wiki?curid=1845387" title="Hans-Erich Voss">
Hans-Erich Voss

Hans-Erich Voss (ur. 30 października 1897 w Angermünde, zm. 18 listopada 1969 w Berchtesgaden w Bawarii) – niemiecki oficer marynarki wojennej, wiceadmirał. Służbę na okrętach rozpoczął w 1915 jako ochotnik. W 1917 uzyskał dyplom niemieckiej Akademii Marynarki Wojennej. Służył w niemieckiej marynarce wojennej przez okres Cesarstwa Niemieckiego, Republiki Weimarskiej i III Rzeszy. W 1942 był dowódcą ciężkiego krążownika „Prinz Eugen”, na którym spotkał ministra propagandy Rzeszy Josepha Goebbelsa. W wyniku spotkania, Goebbels zaproponował Vossowi pracę oficera łącznikowego w kwaterze kanclerza Adolfa Hitlera. Podczas zamachu 20 lipca został ranny od wybuchu bomby. W charakterze oficera łącznikowego Kriegsmarine pozostał do stycznia 1945. W dniu 1 maja 1945 opuścił bunkier Führera.
Po wojnie dostał się do sowieckiej niewoli. W sierpniu 1951 został oskarżony przez władze radzieckie pod zarzutem, że „zajmował stanowisko dowodzenia we flocie wojennej Hitlera, brał udział w wojnie napastniczej z naruszeniem prawa międzynarodowego i traktatów”. W lutym 1952 sąd wojenny w Moskwie Okręgu Wojskowego skazał go na karę 25 lat pozbawienia wolności. Na mocy dekretu Prezydium Rady Najwyższej ZSRR w grudniu 1954, został zwolniony i przekazany do Niemieckiej Republiki Demokratycznej i władzom Polskiej Rzeczypospolitej Ludowej. Zmarł 18 listopada 1969 w Berchtesgaden w Bawarii.

</doc>
<doc id="1845393" url="https://pl.wikipedia.org/wiki?curid=1845393" title="Betsy Rue">
Betsy Rue

Betsy Rue (ur. 14 maja 1979) − amerykańska aktorka.
Debiutowała rolą Brandy w serialu CBS "Still Standing". Po gościnnych występach w popularnych telewizyjnych tasiemcach i sitcomach, w 2009 roku zagrała w dwóch popularnych horrorach: "Halloween II" w reżyserii Roba Zombie oraz "Krwawe walentynki 3D" Patricka Lussiera, gdzie wcieliła się w drugoplanową postać Irene Sparco.

</doc>
<doc id="1845394" url="https://pl.wikipedia.org/wiki?curid=1845394" title="Mistrzostwa Afryki w Piłce Siatkowej Kobiet 1989">
Mistrzostwa Afryki w Piłce Siatkowej Kobiet 1989

VII Mistrzostwa Afryki w piłce siatkowej – turniej rozegrany w Port Louis na Mauritiusie w 1989 roku, po raz drugi z rzędu wygrały Egipcjanki, które wyprzedziły reprezentantki gospodyń i Algierii.
System rozgrywek.
Reprezentacje zagrały systemem każdy z każdym.

</doc>
<doc id="1845395" url="https://pl.wikipedia.org/wiki?curid=1845395" title="99 Luftballons">
99 Luftballons

99 Luftballons – piosenka niemieckiej wokalistki Neny, wydana na singlu w 1983 roku. W 1984 roku ukazał się singiel z anglojęzyczną wersją utworu „99 Red Balloons”. Jest to tzw. protest song. Piosenka zajmowała wysokie miejsca na światowych listach przebojów, m.in. 2. na amerykańskiej „Billboard” Hot 100, 1. na brytyjskiej Official Singles Chart Top 100 i 1. na niemieckiej Top 100 Singles.
Wersje innych wykonawców.
Punkrockowy zespół Goldfinger nagrał cover tej piosenki, który stał się największym hitem zespołu. Covery tej piosenki wykonywały także inne zespoły i soliści, m.in.: 7 Seconds, Desolation Yes, Five Iron Frenzy, Angry Salad, Reel Big Fish, Draco and the Malfoys, The Sugarcubes, Udo Lindenberg, Kylie Minogue (2015) i Aleksandra Szwed (2016).
Nawiązania do utworu.
Utwór pojawił się w wielu filmach (m.in. ', "Atomic Blonde", "Zabijanie na śniadanie"), serialach telewizyjnych i grze komputerowej '.

</doc>
<doc id="1845397" url="https://pl.wikipedia.org/wiki?curid=1845397" title="Piotr Jabłoński">
Piotr Jabłoński



</doc>
<doc id="1845398" url="https://pl.wikipedia.org/wiki?curid=1845398" title="Pulsed-FM">
Pulsed-FM



</doc>
<doc id="1845404" url="https://pl.wikipedia.org/wiki?curid=1845404" title="Konstal 105NT">
Konstal 105NT

Konstal 105NT – powstały w 1984 roku przy współpracy zakładu Konstal i Akademii Górniczo-Hutniczej (silnikowy wagon tramwajowy jednokierunkowy, jednoczłonowy oparty na wagonie typu 105N). W 1989 roku w zakładzie wyprodukowano serię informacyjną w ilości 10 wagonów. Do Krakowa trafiło 6 z nich, do Poznania 2 sztuki, a pozostałe 2 wagony trafiły do GOPu.
Konstrukcja.
Wagon oparty na konstrukcji Konstal 105N. Od pierwowzoru różnił się zastosowaniem elektronicznego rozrządu tyrystorowego i centralnym luzowaniem hamulców szczękowych (w przypadku awarii mógł zostać użyty przełącznik luzujący hamulce znajdujący się w szafie aparaturowej). Zmianę kierunku jazdy przełączano nie dźwignią nawrotnika, a stacyjką, systemem otwierania drzwi przez pasażerów oraz wyposażeniem światła awaryjne.
Eksploatacja.
Kraków.
Pierwsze wagony będące jeszcze prototypami otrzymały numery 1 i 2, wagony seryjne otrzymały numery od 3 do 6. Wagony numer 2 i 3 przemianowano potem na techniczne 1202 i 1203. Na początku XXI wieku wagony zostały wycofane. Wagon 1202 użyty był w testach pod kątem tramwaju dwusystemowego (gdy ciągnięty przez drezynę motorową jeździł po krakowskich torach kolejowych). W 2009 roku MPK Kraków sprowadziło z GOP-u ostatni zachowany tramwaj 105NT i oznaczyło go jako 1001. Do dzisiaj służy jako holownik, głównie do przetaczania nowych tramwajów. 16 września 2022 r. odbyła się premiera odrestaurowanego przez Krakowskie MPK wagonu TT021 przemianowanego z powrotem na 789 i odmalowanego na kremowo-czerwone barwy WPK Katowice z przeznaczeniem jako Pojazd Historyczno-Techniczny. Wagon przeznaczono do roli pojazdu technicznego oraz kursującego w ramach Krakowskiej Linii Muzealnej.
Poznań.
Poznań otrzymał w 1989 roku dwa wagony typu 105NT o numerach fabrycznych 2888 i 2884. oznaczono je odpowiednio numerami taborowymi 314 i 315, a bazę dla wozów umieszczono w zajezdni przy ul. Fortecznej. Po okresie prób, weszły do służby liniowej wożąc pasażerów na liniach numer: 20 i 23. W 1997 ostatecznie wycofano ze służby oba wozy. Wynikało to z dużej awaryjności konstrukcji i braku części zamiennych (wcześniej, przez około 3 lata wagony eksploatowano pojedynczo na liniach 3 i 4 przekładając części z jednego wozu do drugiego). W 2000 rozebrano nadwozia tych wagonów. Na bazie pozostałych podwozi z użyciem fabrycznie nowych, dostarczonych z Konstalu pudeł o numerach 05/S i 05/P, powstały dwa wagony z nowym elektronicznym impulsowym układem rozruchowym wyprodukowanym przez firmę KIEPE, a opartym na układach chopperowych. Wagon 314 wyposażono w nowy system sterowania rozruchem i hamowaniem instalując sterowany ręczną dźwignią zadajnik jazdy, zamiast stosowanych dotychczas pedałów. Zaś 315 przebudowano, wzorując się na wagonach 105NaD, na wagon czynny doczepny. Po modyfikacji zmieniono ich oznaczenia na 105NTW1 (nr 314) i 105NTW2 (nr 315). W 2010 r. zostały przebudowane na wagony 105Na, w związku z tym eksploatacja wagonów 105NT w Poznaniu została zakończona.

</doc>
<doc id="1845405" url="https://pl.wikipedia.org/wiki?curid=1845405" title="Nossentiner Hütte">
Nossentiner Hütte

Nossentiner Hütte – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845409" url="https://pl.wikipedia.org/wiki?curid=1845409" title="Antyfaszysta Roku">
Antyfaszysta Roku



</doc>
<doc id="1845412" url="https://pl.wikipedia.org/wiki?curid=1845412" title="Stowarzyszenie „Nigdy Więcej”">
Stowarzyszenie „Nigdy Więcej”

Stowarzyszenie „Nigdy Więcej” – polskie stowarzyszenie antyrasistowskie założone przez Marcina Kornaka w 1996 roku. Zgodnie z jego deklaracją za cele stawia sobie przeciwdziałanie szowinizmowi, neofaszyzmowi i nienawiści wobec cudzoziemców.
Stowarzyszenie zostało założone z inicjatywy działaczy nieformalnej, młodzieżowej Grupy Anty-Nazistowskiej, założonej w 1992 roku w Bydgoszczy.
Kampanie społeczne.
Stowarzyszenie jest organizatorem m.in. kampanii „Muzyka Przeciwko Rasizmowi”. Prowadzi monitoring przestępstw i incydentów o charakterze rasistowskim i ksenofobicznym oraz aktów dyskryminacji na terenie Polski pt. "Brunatna Księga". Koordynuje akcję „Racism-Delete”, której celem jest zamykanie stron internetowych propagujących rasizm i ustroje totalitarne. Wydaje także kwartalnik „Nigdy Więcej”.
Organizacja prowadzi kampanię społeczną „Wykopmy Rasizm ze Stadionów”, adresowaną do kibiców piłki nożnej w Polsce, mającą na celu oczyszczenie piłkarskich stadionów z faszystowskiej symboliki, wyeliminowanie rasistowskich okrzyków i haseł oraz stworzenie sieci antyrasistowskich klubów kibica. W jej ramach wydaje magazyn „Stadion”, jak też prowadzi monitoring incydentów rasistowskich na stadionach w Polsce i za granicą. W 2002 roku wydana została składanka "Wykopmy Rasizm ze Stadionów".
W 2011 roku Stowarzyszenie „Nigdy Więcej” wraz z Ministrem Spraw Zagranicznych Radosławem Sikorskim zainicjowało ogólnopolską akcję „Polska dla Wszystkich”. W jej ramach co roku organizowany jest konkurs Ministra Spraw Zagranicznych mający na celu promocję dialogu międzykulturowego oraz zapobieganie antysemityzmowi i ksenofobii.
Współpraca z organizacjami.
Stowarzyszenie „Nigdy Więcej” współpracuje z organizacjami międzynarodowymi, takimi jak Rada Europy, ONZ oraz OBWE. Należy do międzynarodowych sieci antyrasistowskich: UNITED for Intercultural Action, International Network against Cyber Hate (INACH), Football against Racism in Europe (FARE), Helsinki Citizens’ Assembly (hCa) oraz Anti-fascist Network for Research and Education (Antifanet). We współpracy z nimi Stowarzyszenie zorganizowało międzynarodowe konferencje i warsztaty w Polsce i na świecie.
Antyfaszysta Roku.
Antyfaszysta Roku był honorowym tytułem przyznawanym od 2002 do 2006 roku przez stowarzyszenie. Tytuł przyznawany był za działalność społeczną, promującą "postawy tolerancji i solidarności". Ostatni raz tytuł Antyfaszysty Roku został przyznany w 2006 roku.
Laureaci nagrody:
Nagrody.
Stowarzyszenie „Nigdy Więcej” otrzymało Medal Honorowy Powstania w Getcie Warszawskim przyznany przez Stowarzyszenie Żydów Kombatantów i Poszkodowanych w II Wojnie Światowej, Medal „Zasłużony dla Tolerancji” przyznawany przez Fundację Ekumeniczną „Tolerancja” i Medal XV-lecia oraz XX-lecia Wielkiej Orkiestry Świątecznej Pomocy za wieloletnie zaangażowanie we wspólne działania. Dostało też Europejską Nagrodę dla Kibiców Piłki Nożnej, a jako członek założyciel FARE zostało laureatem nagrody Free Your Mind przyznawanej przez MTV Europe, a także Europejskiego Medalu Tolerancji 2015. Znalazło się w finale nagrody „Okulary Równości” przyznawanej przez Fundację im. Izabeli Jarugi-Nowackiej.
Nagrody dla przedstawicieli Stowarzyszenia:
Marcin Kornak (1968–2014; założyciel i prezes Stowarzyszenia „Nigdy Więcej”, redaktor naczelny magazynu „Nigdy Więcej”):
Rafał Pankowski (współzałożyciel Stowarzyszenia „Nigdy Więcej”):
Anna Tatar (współredaktorka monitoringu „Brunatna Księga”, sekretarz redakcji magazynu „Nigdy Więcej”):
Joanna Naranowicz (wokalistka zespołu Qulturka, animatorka kampanii „Muzyka Przeciwko Rasizmowi”):  
Małgorzata Matecka:

</doc>
<doc id="1845413" url="https://pl.wikipedia.org/wiki?curid=1845413" title="Książę Kornwalii">
Książę Kornwalii

Książę Kornwalii () – brytyjski tytuł wchodzący w skład systemu parostwa angielskiego. Tytuł powstał wraz z księstwem w 1337 roku, jako pierwszy tytuł utworzony w królestwie Anglii. Tytuł związany jest z posiadłością terytorialną – księstwem Kornwalii ().
Historia.
Zgodnie z legendą Gorlois, książę Kornwalii, za czasów Uthera Pendragona wystąpił przeciw jego rządom, gdy ten nastawał na jego żonę Igraine. Uther zabił Gorloisa i pojął Igraine; z tego związku narodził się król Artur.
Tytuł księcia Kornwalii zawsze należał do najstarszego syna suwerena.
Prawa księcia.
Książę Kornwalii wyznacza głównego szeryfa Kornwalii – wszędzie indziej, z Walią włącznie, jest to przywilej króla. Ma również prawo do własności ziemskich zmarłej bezpotomnie arystokracji, a także prawo do każdego złowionego w wodach Kornwalii jesiotra.
Obecny książę Kornwalii.
Do 8 września 2022 roku księciem Kornwalii był Karol III, syn królowej Elżbiety II. Karol został oficjalnie ogłoszony księciem Kornwalii na zamku w Launceston w r. 1973. Podczas ceremonii otrzymał w charakterze lenna feudalnego: parę białych rękawiczek, parę złoconych ostróg, parę chartów, funt pieprzu i kminku, łuk, 100 szylingów specjalnie wybitych na tę okoliczność, drewno na ogniska i włócznię do łowienia łososi. Finansową stabilność ma zapewnić księciu nadwyżka 5-6 mln funtów, corocznie wypracowana przez księstwo.
Obecnym księciem Kornwalii (od 8 września 2022 roku) jest Wilhelm, książę Walii, syn króla Karola III.

</doc>
<doc id="1845424" url="https://pl.wikipedia.org/wiki?curid=1845424" title="Deutscher SV Schweidnitz">
Deutscher SV Schweidnitz

Deutscher SV Schweidnitz – niemiecki klub piłkarski z siedzibą w Świdnicy, działający do 1945.
Historia.
Klub Deutscher SV Schweidnitz został założony po zakończeniu I wojny światowej. Występował w lidze podokręgowej Schweidnitz w regionie Niederschlesien. W 1936 uczestniczył w rozgrywkach Pucharu Niemiec. W grupie regionalnej Ostpreußen, Brandenburg, Schlesien, Pommern w rundzie pierwszej pokonał STC Görlitz z wynikiem 5:1, ale już w drugiej przegrał 0:2 z klubem SC Minerva 93. W sezonie 1941/42 debiutował w Gauliga Niederschlesien, w której występował kolejne trzy sezony. W sezonie 1943/44 najpierw zajął 1. miejsce w grupie Bergland, a potem w turnieju finałowym Gauliga Niederschlesien zdobył brązowe medale.
W 1945 klub został rozwiązany.

</doc>
<doc id="1845425" url="https://pl.wikipedia.org/wiki?curid=1845425" title="Śluza Bartoszowice">
Śluza Bartoszowice

Śluza Bartoszowice – śluza wodna komorowa, zlokalizowana na rzece Odra. Śluza położona jest we Wrocławiu, osiedle Bartoszowice. Stanowi ona jeden z elementów stopnia wodnego nazywanego – Stopniem Wodnym Bartoszowice. Śluza została wybudowana w roku 1914, w ramach inwestycji z zakresu hydrotechniki polegającej na budowie nowej drogi wodnej przeprowadzonej przez miasto w ramach Wrocławskiego Węzła Wodnego, tzw. "Wrocławskiego Szlaku Głównego" ("Północnego").
Śluza zlokalizowana jest na Kanale Żeglugowym. Lewy brzeg stanowi grobla rozdzielająca "Kanał Żeglugowy" od Kanału Powodziowego, na którym położony jest Jaz Bartoszowice, regulujący razem z Jazem Opatowice, poziom wody górnej dla śluzy. Na koronie tej grobli przebiega "Ulica Folwarczna". Połączenie z Bartoszowicami zapewnia Most Bartoszowicki przerzucony nad "Kanałem Powodziowym". Prawy brzeg natomiast to teren osiedla Swojczyce – "Popiele". Poniżej śluzy, a przed "Śluzą Zacisze" przy kanale zlokalizowane są obiekty związane z żeglugą, m.in.: Przeładownia przy ulicy Betonowej, Port Przeładunkowy Paliw Płynnych, Wrocławska Stocznia Rzeczna.
Śluza ma wymiary: długość – 187,7 m, szerokość 9,6 m, głębokość na progu dolnym 3,0 m. Śluza spełnia wymagania "Europejskiej klasyfikacji śródlądowych dróg wodnych żeglownych, według EKG ONZ – 1992 r." dla III klasy dróg wodnych żeglownych, natomiast dla "Polskiej klasyfikacji śródlądowych dróg wodnych", spełnia wymagania stawiane IV klasie dróg wodnych. Poprzednia śluza na szklaku wodnym: Śluzy Janowice I i II, odległość 8,70 km; następna: "Śluza Zacisze", odległość 4,50 km. Śluza wyposażona jest w zamknięcia w postaci wrót stalowych, dwuskrzydłowych, oraz w dodatkowe wrota przeciwpowodziowe (wybudowane w 2006 roku).
Obiektem towarzyszącym na śluzie jest odbudowany w 2004 roku zabytkowy most (kładka), stalowy, nad głową dolną śluzy.

</doc>
<doc id="1845428" url="https://pl.wikipedia.org/wiki?curid=1845428" title="Stabilizatory nastroju">
Stabilizatory nastroju



</doc>
<doc id="1845431" url="https://pl.wikipedia.org/wiki?curid=1845431" title="Umberto D.">
Umberto D.

Umberto D. – włoski dramat z 1952 roku w reżyserii Vittoria De Siki, będący jednym z ostatnich filmów zaliczanych do neorealizmu włoskiego.
Fabuła.
Akcja toczy się w Rzymie, w latach 50. XX wieku. Umberto Domenico Ferrari jest emerytowanym urzędnikiem państwowym. Wiedzie samotne życie w wynajętym pokoju. Jego jedyną radością są ciepłe relacje ze służącą właścicielki mieszkania i towarzystwo pieska Flika. Bardzo skromna emerytura nie wystarcza Umberto nawet na podstawowe potrzeby. Narastające zaległości w opłacaniu czynszu, stawiają go w obliczu nieuchronnej bezdomności. Zdesperowany postanawia popełnić samobójstwo. Przedtem jednak chce zapewnić przyszłość swojemu czworonożnemu przyjacielowi.
Produkcja.
Reżyser Vittorio De Sica i scenarzysta Cesare Zavattini pracowali razem w 1948 roku, tworząc poruszający film "Złodzieje rowerów", uznawany za arcydzieło neorealistycznego kina. W tym wypadku także chcieli opowiedzieć historię jednej osoby – bezradnego starszego pana zagubionego po przejściu na emeryturę, ukazując na jej przykładzie los ludzi walczących o godność i spotykających się z obojętnością społeczeństwa. Film kręcono na ulicach Rzymu, a udział brało wielu aktorów niezawodowych, co miało zwiększyć autentyczność opowiadanej historii.

</doc>
<doc id="1845432" url="https://pl.wikipedia.org/wiki?curid=1845432" title="Wasilij Wierieszczagin">
Wasilij Wierieszczagin

Wasilij Wasiljewicz Wierieszczagin (ros. Василий Васильевич Верещагин; ur. w Czerepowcu, zginął 
koło Port Artur) – rosyjski malarz-batalista. Młodszy brat Nikołaja – twórcy „wołogodzkiego masła”.
Życiorys.
Wierieszczagin urodził się w zamożnej rodzinie chłopskiej. W wieku dziewięciu lat został przyjęty do Morskiego Korpusu Kadetów w Petersburgu. W 1859 roku otrzymał stopień oficerski, po czym w latach 1860–1863 studiował na Cesarskiej Akademii Sztuk Pięknych w Petersburgu, lecz porzucił studia przed ich ukończeniem. Po dłuższym pobycie w Tbilisi, przebywał przez rok w Paryżu na studiach w Akademii Sztuk Pięknych u Jean-Léon Gérôme’a.
W 1867 roku wyruszył z ekspedycją generała Konstantina von Kaufmanna do Turkiestanu. W 1870 roku w pracowni Teodora Horschelta w Monachium na podstawie szkiców z Turkiestanu stworzył cykl obrazów poświęconych egzotycznemu światu emiratu Buchary. W 1874 roku odbył dłuższą wyprawę do Indii.
Wierieszczagin stał się naocznym świadkiem krwawej bitwy pod Szipką. Pod jej wpływem został pacyfistą i w swoim późniejszym malarstwie batalistycznym ukazywał grozę i okrucieństwo wojny.
W latach 1881–1882 odbył podróż po Europie, w roku 1884 wyruszył do Indii, Syrii i Palestyny. Ta ostatnia podróż zaowocowała cyklem obrazów z życia Chrystusa. Zwiedził też Stany Zjednoczone Ameryki. W 1903 roku odwiedził Japonię i zachwycił się jej kulturą.
Po wybuchu wojny rosyjsko-japońskiej znalazł się w Port Artur, wokół którego toczyły się główne starcia z flotą japońską. Zginął 13 kwietnia 1904 roku na pokładzie pancernika „Pietropawłowsk”, wskutek wybuchu magazynu amunicji, gdy okręt wpłynął na japońską minę przed wejściem do portu.
Twórczość.
Wierieszczagin malował cykle obrazów o tematyce batalistycznej. Tworzył również dzieła ukazujące kraje egzotyczne, na podstawie szkiców, tworzonych na miejscu wydarzeń w czasie odbytych podróży. Dlatego wiele z jego dzieł posiada wartość dokumentalną. Jego demokratyczny światopogląd zbliżył go do grupy Pieredwiżników.
Jego obraz "Apoteoza wojny" z lat 1871–1872 przedstawia piramidę czaszek ludzkich na tle spustoszonego krajobrazu. Wierieszczagin zadedykował obraz "wszystkim wielkim zdobywcom, minionym, współczesnym i przyszłym".

</doc>
<doc id="1845433" url="https://pl.wikipedia.org/wiki?curid=1845433" title="Zanikowe zapalenie błony śluzowej żołądka">
Zanikowe zapalenie błony śluzowej żołądka

Zanikowe zapalenie błony śluzowej żołądka - przewlekłe zapalenie błony śluzowej żołądka prowadzące do zaniku komórek okładzinowych żołądka i w konsekwencji ograniczenia wydzielania kwasu solnego oraz czynnika wewnętrznego (IF), niedoboru witaminy B12 i niedokrwistości megaloblastycznej. Zanikowe zapalenie błony śluzowej żołądka może mieć podłoże autoimmunologiczne lub (najczęściej) związane być z zakażeniem Helicobacter pylori i w obydwu przypadkach zwiększa ryzyko rozwoju nowotworu żołądka.

</doc>
<doc id="1845434" url="https://pl.wikipedia.org/wiki?curid=1845434" title="Viktoria 1895 Breslau">
Viktoria 1895 Breslau

Viktoria 1895 Breslau – niemiecki klub piłkarski z siedzibą we Wrocławiu, działający w latach 1895–1945.
Historia.
Klub Viktoria 1895 Breslau został założony w 1895 roku. W sezonie 1943/44 debiutował w Gauliga Niederschlesien, w której zajął 3 miejsce w Staffel 1. W 1945 klub został rozwiązany.

</doc>
<doc id="1845438" url="https://pl.wikipedia.org/wiki?curid=1845438" title="Przewlekłe zanikowe zapalenie błony śluzowej żołądka">
Przewlekłe zanikowe zapalenie błony śluzowej żołądka



</doc>
<doc id="1845440" url="https://pl.wikipedia.org/wiki?curid=1845440" title="Miasteczko Salem (miniserial)">
Miasteczko Salem (miniserial)

Miasteczko Salem – amerykański serial grozy z 2004 roku na podstawie powieści Stephena Kinga.
Fabuła.
Pisarz Ben Mears powraca do rodzinnego miasteczka Salem, by napisać swoją nową książkę. Zaraz po tym do miasteczka przybywa handlarz antykami – Richard Straker ze wspólnikiem Kurtem Barlowem. Od tej pory w miasteczku ludzie zaczynają umierać na ostrą anemię. Okazuje się, że Kurt Barlow jest wampirem i zamierza osiedlić się w Salem na stałe. Mears może liczyć tylko na szeryfa Parkinsa, nauczyciela Matta Burke’a, miejscowego ucznia Marka Petrie, ojca Donalda Callahana oraz początkowo także kelnerkę Susan Norton...
Nagrody i nominacje.
Nagrody Saturn 2004
Nagroda Emmy 2005

</doc>
<doc id="1845443" url="https://pl.wikipedia.org/wiki?curid=1845443" title="ABX Air">
ABX Air

ABX Air – amerykańska linia lotnicza z siedzibą w Wilmington w stanie Ohio.
Przedsiębiorstwo świadczy usługi przewozowe towarów.

</doc>
<doc id="1845445" url="https://pl.wikipedia.org/wiki?curid=1845445" title="Kazimierz Boulge">
Kazimierz Boulge

Kazimierz Boulge (ur. 13 lutego 1976) – polski lekkoatleta, młociarz.
Kariera.
9-krotnie zajmował miejsca w czołowej "szóstce" mistrzostw kraju, 2 razy zdobywając medal brązowy. Przez całą karierę był zawodnikiem Zawiszy Bydgoszcz.

</doc>
<doc id="1845448" url="https://pl.wikipedia.org/wiki?curid=1845448" title="Adam Wiśniowiecki">
Adam Wiśniowiecki

Adam Wiśniowiecki herbu Korybut (ur. ok. 1566, zm. 1622) – książę, właściciel majątków na terenie dzisiejszej Ukrainy i Białorusi.
Poseł na sejm 1595 roku z województwa kijowskiego. Jako wyznawca prawosławia był wybrany prowizorem przez protestancko-prawosławną konfederację wileńską w 1599 roku.
W roku 1603 na jego dworze w Brahiniu pojawił się Dymitr Samozwaniec, który miał być rzekomym, cudownie ocalałym carewiczem Dymitrem, synem Iwana IV Groźnego. Wsparł go razem ze swoim stryjecznym bratem Konstantym Wiśniowieckim.
Jako jeden z popierających Dymitra brał udział w jego wyprawie na Moskwę w roku 1606. Po upadku Dymitra zesłany do Kostromy i odesłany do kraju w 1607.
Ruszył ponownie na Moskwę wspierając Dymitra Samozwańca II, lecz szybko wrócił do kraju.

</doc>
<doc id="1845449" url="https://pl.wikipedia.org/wiki?curid=1845449" title="Union-Wacker Breslau">
Union-Wacker Breslau

Union-Wacker Wrocław – niemiecki klub piłkarski z siedzibą we Wrocławiu, działający do 1945.
Historia.
Klub Union-Wacker Wrocław został założony na początku XX wieku. W sezonie 1943/44 debiutował w Gauliga Niederschlesien, w której zajął 4 miejsce w Staffel 2. W 1945 klub został rozwiązany.

</doc>
<doc id="1845452" url="https://pl.wikipedia.org/wiki?curid=1845452" title="Ława przysięgłych (film)">
Ława przysięgłych (film)

Ława przysięgłych (ang. "Runaway Jury") – amerykański thriller z 2003 roku na podstawie powieści Johna Grishama.
Film został wyprodukowany w wytwórni 20th Century Fox. Zdjęcia do filmu kręcono w różnych miastach Luizjany.
Opis fabuły.
Celeste Wood straciła męża po tym, jak został zastrzelony. Pozywa firmę produkującą broń, z której zginął jej mąż do sądu. Zarzuca firmie świadome nieprzestrzeganie przepisów o sprzedaży pistoletów. Jej adwokatem jest Wendell Rohr – idealista, całkowicie oddany sprawie. Firma wynajmuje Rankina Fitcha – konsultanta prawnego. Dzięki zastosowaniu nowoczesnej technologii zbiera informacje o 12 sędziach przysięgłych. Za pomocą grupy ludzi manipuluje nimi, by werdykt był korzystny dla firmy zbrojeniowej. Jednak pewien człowiek chce na tym procesie coś ugrać. To Nicholas Easter – przewodniczący ławy przysięgłych. Razem ze swoją dziewczyną Marlee nawiązuje kontakt z Fitchem. Mówi mu, że może załatwić korzystny werdykt za korzystą „opłatą”. Ten jednak zaczyna coś podejrzewać i próbuje sprawdzić ją. Odkrywa, że tę samą ofertę otrzymał Rohr...

</doc>
<doc id="1845454" url="https://pl.wikipedia.org/wiki?curid=1845454" title="Breslauer SVgg 05 Komet">
Breslauer SVgg 05 Komet



</doc>
<doc id="1845456" url="https://pl.wikipedia.org/wiki?curid=1845456" title="Jerzy Antoni Mikucki">
Jerzy Antoni Mikucki

Jerzy Antoni Leon Mikucki (ur. 12 stycznia 1930 w Warszawie, zm. 15 października 2009 w Łodzi) – polski mikrobiolog, nauczyciel akademicki i działacz społeczny.
Życiorys.
Urodził się w rodzinie pochodzenia żydowskiego. Ze strony matki był wnukiem Antoniego Natansona. Podczas II wojny światowej członek grupy "Zawiszaków" przy Szarych Szeregach. Absolwent tajnych kompletów Gimnazjum im. Mikołaja Reja oraz po wojnie Gimnazjum Miejskiego i III Liceum Ogólnokształcącego im. Tadeusza Kościuszki w Łodzi. Świadectwo dojrzałości otrzymał w 1949. Harcerz VIII Warszawskiej Drużyny Harcerskiej im. Kazimierza Pułaskiego oraz działacz harcerski w Łodzi po zakończeniu II wojny światowej.
W 1954 ukończył studia na Wydziale Lekarskim Akademii Medycznej w Łodzi. W latach 1952–1973 pracował w Zakładzie Bakteriologii Wydziału Lekarskiego AM jako asystent, starszy asystent i adiunkt. W 1964 doktoryzował się. W latach 1967–1968 był stypendystą British Council w Zakładzie Mikrobiologii University of Glasgow. W 1972 habilitował się, w 1974 uzyskał specjalizację II stopnia z mikrobiologii i serologii, w 1984 otrzymał tytuł profesora nadzwyczajnego, a w 1992 stanowisko profesora zwyczajnego. W latach 1990–1992 był profesorem w Centrum Mikrobiologii i Wirusologii Polskiej Akademii Nauk w Łodzi, w latach 1973–2000 kierował Zakładem Mikrobiologii Farmaceutycznej, w latach 1992–1997 był kierownikiem Katedry Mikrobiologii Wydziału Lekarskiego, a w latach 1997–2000 kierował Międzywydziałową Katedrą Mikrobiologii. Był organizatorem Zakładu Mikrobiologii Farmaceutycznej i nauczania mikrobiologii na Wydziale Farmaceutycznym AM, a także zorganizował Oddział Analityki Medycznej i nauczanie mikrobiologii dla analityków medycznych. W latach 1976–1981 pełnił funkcję Prodziekana ds. Nauczania i Wychowania na Wydziale Farmaceutycznym. W latach 1984–2000 członek Senatu AM, w latach 1984–1990 prorektor ds. Rozwoju i Organizacji Uczelni, w latach 1990–2000 pełnomocnik Rektora ds. Budowy Centrum Kliniczno–Dydaktycznego AM, w latach 1989–1995 członek Rady Fundacji AM i w latach 1994–2009 członek Rady Fundacji Instytutu Stomatologii.
W latach 1993–1995 członek Komitetu Mikrobiologii Polskiej Akademii Nauk, w latach 1990–1998 członek Rady Naukowej Centrum Mikrobiologii i Wirusologii PAN, a w latach 1996–1998 wiceprzewodniczący Rady. Był wiceprzewodniczącym Oddziału Łódzkiego i w latach 1992–1996 wiceprzewodniczącym Zarządu Głównego Polskiego Towarzystwa Mikrobiologów, członkiem Łódzkiego Towarzystwa Naukowego (w latach 1997–2003 wiceprzewodniczący IV Wydziału Nauk Medycznych, a w latach 2003–2009 członek Zarządu Głównego i wiceprzewodniczący), Stowarzyszenia Dzieci Holocaustu oraz członkiem Komitetu Redakcyjnego "Medycyny Doświadczalnej i Mikrobiologii".
Wypromował 8 doktorów i 1 doktora habilitowanego. Kierował ponad 100 pracami magisterskimi oraz 15 przewodami specjalizacyjnymi I i II stopnia z mikrobiologii i serologii. Pochowany został 28 października na Cmentarzu Komunalnym Doły przy ulicy Smutnej 1.
Publikacje.
Jerzy Antoni Mikucki był autorem i współautorem ponad 120 oryginalnych prac doświadczalnych i poglądowych oraz ponad 60 streszczeń i komunikatów na zajazdach krajowych i zagranicznych. Był współautorem jednej książki oraz autorem, współautorem i redaktorem 6 skryptów.

</doc>
<doc id="1845457" url="https://pl.wikipedia.org/wiki?curid=1845457" title="SpVgg 02 Breslau">
SpVgg 02 Breslau



</doc>
<doc id="1845460" url="https://pl.wikipedia.org/wiki?curid=1845460" title="Jerzy Mikucki">
Jerzy Mikucki



</doc>
<doc id="1845461" url="https://pl.wikipedia.org/wiki?curid=1845461" title="Odlot (film 1971)">
Odlot (film 1971)

Odlot – amerykańska komedia z 1971 roku w reżyserii Miloša Formana.
Fabuła.
Jeannie Tyne nie potrafi dogadać się ze swoimi rodzicami, więc ucieka z domu. Jej rodzice zaczynają jej szukać. Spotykają ludzi, którzy też mają podobne problemy. Na spotkaniu organizowanym przez specjalne stowarzyszenie rodziców zaginionych dzieci próbują zrozumieć ich problemy, paląc nawet marihuanę. Powoli zaczynają zapominać o młodych uciekinierach i zaczynają żyć własnym życiem. Państwo Tyne zapraszają swoich nowych znajomych do siebie, gdzie grają w rozbieranego pokera. Nie zauważają, że Jeannie wróciła do domu.
W filmie wykorzystano fragment koncertu Tiny Turner.
Nagrody i nominacje.
24. MFF w Cannes
Nagrody BAFTA 1971

</doc>
<doc id="1845462" url="https://pl.wikipedia.org/wiki?curid=1845462" title="Electronic Sports World Cup 2003">
Electronic Sports World Cup 2003

Electronic Sports World Cup 2003 odbył się w Poitiers we Francji w dniach 8 - 13 lipca 2003. Turniej został rozegrany w wesołym miasteczku o nazwie Futuroscope. W eliminacjach do turnieju wzięło udział około 150 000 zawodników. W finałach zagrało 358 graczy z 37 krajów. Łączna pula nagród wynosiła 156 000 dolarów.

</doc>
<doc id="1845466" url="https://pl.wikipedia.org/wiki?curid=1845466" title="Penkow">
Penkow

Penkow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845469" url="https://pl.wikipedia.org/wiki?curid=1845469" title="Silz (Meklemburgia-Pomorze Przednie)">
Silz (Meklemburgia-Pomorze Przednie)

Silz – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845471" url="https://pl.wikipedia.org/wiki?curid=1845471" title="Ta podstępna miłość">
Ta podstępna miłość

Ta podstępna miłość – amerykańska komedia romantyczna z 1997 roku.
Fabuła.
Molly De Mora planuje ślub z początkującym politykiem. Jej rodzice – gwiazda filmowa Lilly i dziennikarz Dan – rozwiedli się 14 lat temu. Córka sądzi, że gdy pojawią się na ceremonii dojdzie do ostrej wymiany zdań – tak też się dzieje. Kłótnia przybiera jednak zupełnie nowy obrót: oboje zostawiają swoich partnerów i uciekają razem. Wybucha skandal. Córka wyrusza na ich poszukiwania. Towarzyszy jej młody paparazzi Joey Donna.

</doc>
<doc id="1845473" url="https://pl.wikipedia.org/wiki?curid=1845473" title="Wydział Socjologii i Pedagogiki Szkoły Głównej Gospodarstwa Wiejskiego w Warszawie">
Wydział Socjologii i Pedagogiki Szkoły Głównej Gospodarstwa Wiejskiego w Warszawie

Wydział Socjologii i Pedagogiki (WSiP) – wydział Szkoły Głównej Gospodarstwa Wiejskiego w Warszawie, utworzony w 2006 roku. Jego poprzedniczką była Katedra Socjologii, funkcjonująca do 2006 roku w ramach Wydziału Ekonomiczno-Rolniczego. Do 31 grudnia 2012 nosił nazwę Wydział Nauk Humanistycznych, a następnie do 30 września 2019 nazwę Wydział Nauk Społecznych.
Prowadzi studia I oraz II stopnia w systemie dziennym i zaocznym na kierunkach:

</doc>
<doc id="1845474" url="https://pl.wikipedia.org/wiki?curid=1845474" title="Silz">
Silz



</doc>
<doc id="1845480" url="https://pl.wikipedia.org/wiki?curid=1845480" title="Wacław Morys">
Wacław Morys

Wacław Morys (ur. 19 sierpnia 1923, zm. 30 lipca 2006) – szopkarz krakowski, z zawodu kolejarz. Wielokrotny uczestnik Konkursu szopek krakowskich (lata 1946-1971). Laureat pierwszej nagrody w roku 1950, 1952, 1953, 1961, 1963, 1964, 1965, 1966. Jego dzieła znajdują się w kolekcji Muzeum Historycznego Miasta Krakowa i były prezentowane na wielu wystawach w kraju i za granicą.

</doc>
<doc id="1845483" url="https://pl.wikipedia.org/wiki?curid=1845483" title="Walow">
Walow

Walow – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845484" url="https://pl.wikipedia.org/wiki?curid=1845484" title="Zislow">
Zislow

Zislow – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Malchow.

</doc>
<doc id="1845485" url="https://pl.wikipedia.org/wiki?curid=1845485" title="Konstandinos Mitroglu">
Konstandinos Mitroglu

Konstandinos „Kostas” Mitroglou (gr. Κωνσταντίνος Μήτρογλου, ur. 12 marca 1988 w Krinides) – grecki piłkarz grający na pozycji napastnika.
Kariera klubowa.
Mitroglu urodził się w Krinides, ale gdy miał 2 lata wyemigrował z rodziną do Niemiec i dorastał w Neukirchen-Vluyn. Tam rozpoczął treningi w juniorach Borussii Mönchengladbach w 1994 roku. W latach 2004–2005 trenował w MSV Duisburg, a następnie wrócił do Borussii i był zawodnikiem zespołu rezerw. Przez 2 sezony gry w Regionallidze strzelił 10 goli.
Latem 2007 roku Mitroglu wrócił do Grecji i został piłkarzem Olympiakosu Pireus. W greckiej ekstraklasie zadebiutował 29 września 2007 roku w zremisowanym 1:1 wyjazdowym spotkaniu z Arisem Saloniki. 8 grudnia 2007 strzelił pierwszego gola w lidze, w meczu z Lewadiakosem (4:0). Latem 2007 zdobył Superpuchar Grecji, a w 2008 roku jako rezerwowy sięgnął z Olympiakosem po dublet – mistrzostwo i Puchar Grecji. W 2009 roku ponownie został mistrzem kraju, a od początku sezonu 2009/2010 był podstawowym zawodnikiem zespołu i występował w ataku z Brazylijczykiem Diogo oraz Hiszpanem Óscarem.
W 2011 roku Mitroglu został wypożyczony do Panioniosu Ateny, w którym zadebiutował 16 stycznia 2011 w meczu z Arisem Saloniki (2:0), w którym zdobył 2 gole.
31 stycznia 2014 roku podpisał 4,5-letni kontrakt z angielskim Fulham. Latem 2014 odszedł do Olympiakosu na wypożyczenie. Na sezon 2015/16 został wypożyczony do Benfiki Lizbona.
Kariera reprezentacyjna.
W 2007 roku Mitroglu wystąpił z reprezentacji Grecji U-19 na Mistrzostwach Europy U-19, na których wywalczył wicemistrzostwo kontynentu i został ex aequo z Anisem Ben-Hatirą i Kévinem Monnet-Paquetem królem strzelców strzelając 3 gole. W dorosłej reprezentacji kraju zadebiutował 14 listopada 2009 roku w zremisowanym 0:0 barażu o awans do Mistrzostw Świata w RPA z Ukrainą, gdy w 71. minucie zmienił Dimitrisa Salpingidisa. Wraz z Grecją wywalczył awans na Mundial 2010.

</doc>
<doc id="1845486" url="https://pl.wikipedia.org/wiki?curid=1845486" title="Ankershagen">
Ankershagen

Ankershagen, Schliemanngemeinde "(pol. Gmina Schliemanna)" – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Penzliner Land.

</doc>
<doc id="1845487" url="https://pl.wikipedia.org/wiki?curid=1845487" title="Borek (powiat lipnowski)">
Borek (powiat lipnowski)

Borek – kolonia w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.
Zobacz też: Borek

</doc>
<doc id="1845488" url="https://pl.wikipedia.org/wiki?curid=1845488" title="Pankow (ujednoznacznienie)">
Pankow (ujednoznacznienie)

Niemcy:
Osoby:
Inne:
Zobacz też: 

</doc>
<doc id="1845492" url="https://pl.wikipedia.org/wiki?curid=1845492" title="Drozdowiec">
Drozdowiec

Drozdowiec – wieś w Polsce, położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 wieś należała administracyjnie do województwa włocławskiego.

</doc>
<doc id="1845493" url="https://pl.wikipedia.org/wiki?curid=1845493" title="Brygada Syberyjska">
Brygada Syberyjska

Syberyjska Brygada Piechoty (BSyb) – jednostka piechoty Wojska Polskiego II RP.
Brygada sformowana została na podstawie rozkazu ministra spraw wojskowych z 14 lipca 1920 z resztek 5 Dywizji Strzelców Polskich, które powróciły do kraju. 2 Syberyjski pułk piechoty organizowany był przy batalionie zapasowym 64 Grudziądzkiego pułku piechoty w miejscowości Grupa, natomiast 1 Syberyjski pułk piechoty w Toruniu przy 63 pułku piechoty. W pierwszej dekadzie sierpnia brygada skierowana została na front i podporządkowana dowódcy 5 Armii.
Geneza.
Po rozwiązaniu korpusów polskich na Wschodzie, na wschodnich obszarach Rosji zaczęły żywiołowo tworzyć się polskie formacje zbrojne. Wstępowali do nich żołnierze rozpadającej się armii rosyjskiej, jeńcy wojenni z armii austro-węgierskiej oraz liczni legioniści. W styczniu 1919 sformowano 5 Dywizję Strzelców Polskich. Wspólnie z 4 DSP stanowiła organizacyjnie część Armii Polskiej we Francji (Armii Hallera). Wiosną 1919 rozpoczęła ona marsz koleją w kierunku wschodnim. Jej celem, podobnie jak i słabo współdziałających z Polakami wojsk Republiki Czechosłowackiej, był powrót do kraju droga morską. Ruchem kolejowym zarządzali przede wszystkim Czesi. Polska dywizja stanowiła ariergardę. Toczyła ona liczne walki z oddziałami „czerwonych”, regularnymi oddziałami i partyzanckimi. Ponosiła przy tym ogromne straty. 23 grudnia na węzłowej stacji Tajga, Czesi nie chcieli przyjmować polskich pociągów. Oddziały 5 DP przegrupowały się w stronę Krasnojarska. Tam jednak wybuchło powstanie, a „czerwona” 5 Armia dokonała obejścia linii kolejowej. Ostatecznie część transportów dywizji dostała się w ich ręce. Część oddziałów polskich przedarła się w walce przez to miasto. Zostały jednak zablokowane w Klukwiennej. Prośba do gen. Syrowego o udzielenie pomocy spotkała się z brutalną odmową.
10 stycznia 1920, 3000 kilometrów od Polski, na Syberii, skapitulowała 5 Dywizja Strzelców Polskich. Część żołnierzy dywizji zdecydowała przedzierać się na wschód. Większość zginęła. Część jednak dotarła do Irkucka. W mieście zorganizowano tymczasową bazę i stąd różnymi drogami żołnierze kierowali się do Harbina. Tam powstał samodzielny batalion 1 pułku strzelców, Legia Oficerska oraz oddział kawalerii i artylerii. Rząd polski zorganizował powrót oddziałów do kraju. W kwietniu zgrupowanie wraz z rodzinami przejechało do portu Dairen i tam zaokrętowało się na statek „Jarosław”. Podróż do kraju przez Nagasaki, Hongkong, Singapur, Kolombo, Aden, Gibraltar i Kopenhagę trwała ok. 3 miesięcy. 1 lipca w Gdańsku witano 120 oficerów i 800 szeregowych.
Po rozładunku batalion strzelców rozmieszczono w Chełmnie, a Legię Oficerską i rodziny w Grupie. Początkowo zamierzano przeprowadzić demobilizację, a oficerów skierować na urlopy. Jednak wobec groźby ze strony, jak to określano, „czerwonej nawały” wszyscy pozostali w służbie czynnej.
Organizacja.
14 lipca minister spraw wojskowych wydał rozkaz o sformowaniu dwupułkowej Syberyjskiej Brygady Piechoty. W jej skład weszli przede wszystkim ochotnicy. Do punktów formowania przyjeżdżały zorganizowane grupy. Stawili się tam m.in. „"członkowie klubu wioślarskiego z Kalisza, dwie kompanie zorganizowane przez PPS w Łodzi, VII i VIII klasy gimnazjalne w pełnym składzie z księdzem i nauczycielami. Zgłaszają się ochotnicy grupami i pojedynczo, wszyscy niewyszkoleni, karabina w ręku nie mieli, wszyscy jednak pełni poświęcenia i zapału”".
W pierwszych dniach sierpnia, przez Skierniewice, Warszawę dotarła do Zegrza, została włączona w skład 5 Armii. Jeszcze w czasie marszu prowadzono szkolenie strzeleckie i doposażano brygadę w sprzęt i umundurowanie.
Na podstawie rozkazu Naczelnego Dowództwa Wojska Polskiego nr 6797/20/Sąd. z 10 sierpnia 1920 został utworzony (wyjątkowo) sąd polowy dla Brygady Syberyjskiej. Na stanowisko szefa sądu został wyznaczony kpt. KS Tadeusz Garbusiński z Sądu Wojskowego Okręgu Generalnego Warszawa. Ponadto przydzieleni zostali porucznicy Korpusu Sądowego: Roman Szluha z Sądu Wojskowego Okręgu Generalnego Kielce i Mieczysław Radwański z Sądu Wojskowego Okręgu Generalnego Warszawa.
Brygada w boju.
13 sierpnia jej oddziały wyszły nad Wkrę pod Borkowem, a 14 sierpnia już walczyły. Walki pod Borkowem brygada okupiła dużymi stratami. Część żołnierzy dopiero teraz uczyła się strzelać. Brygada walczyła później pod Nasielskiem i Prusinowicami, zdobyła Maków. Toczyła też dramatyczny bój pod Chorzelami i Myszyńcem z przebijającym się na wschód oddziałami bolszewickiego III Korpusu i 4 Armii. Po bitwie brygada przeszła na odpoczynek stając się jednocześnie wraz z oddziałami Dywizji Ochotniczej częścią nowej 22 Dywizji Piechoty.
Dowódca 5 Armii gen. Władysław Sikorski tak ocenił brygadę:
Przebywający pod Chorzelami Lucjan Żeligowski wspominał: 

</doc>
<doc id="1845494" url="https://pl.wikipedia.org/wiki?curid=1845494" title="Elzanowo">
Elzanowo

2 miejscowości w Polsce:

</doc>
<doc id="1845496" url="https://pl.wikipedia.org/wiki?curid=1845496" title="Elzanowo (powiat lipnowski)">
Elzanowo (powiat lipnowski)

Elzanowo – kolonia w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.
Zabytki.
Według rejestru zabytków NID na listę zabytków wpisany jest cmentarz ewangelicki (nieczynny) z 4 ćw. XIX w., nr rej.: 346/A z 29.06.1994.

</doc>
<doc id="1845499" url="https://pl.wikipedia.org/wiki?curid=1845499" title="Głogi">
Głogi

Głogi – osada w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.

</doc>
<doc id="1845500" url="https://pl.wikipedia.org/wiki?curid=1845500" title="Rumunki Podgłodowskie">
Rumunki Podgłodowskie

Rumunki Podgłodowskie – kolonia w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.

</doc>
<doc id="1845501" url="https://pl.wikipedia.org/wiki?curid=1845501" title="Ryszewek">
Ryszewek

Ryszewek – osada w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.

</doc>
<doc id="1845502" url="https://pl.wikipedia.org/wiki?curid=1845502" title="Riksråd">
Riksråd



</doc>
<doc id="1845503" url="https://pl.wikipedia.org/wiki?curid=1845503" title="Riksrådet">
Riksrådet



</doc>
<doc id="1845505" url="https://pl.wikipedia.org/wiki?curid=1845505" title="Klein Lukow">
Klein Lukow

Klein Lukow – dzielnica miasta Penzlin w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Penzliner Land. Do 31 grudnia 2010 samodzielna gmina.

</doc>
<doc id="1845506" url="https://pl.wikipedia.org/wiki?curid=1845506" title="Suradowo">
Suradowo

Suradowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.

</doc>
<doc id="1845507" url="https://pl.wikipedia.org/wiki?curid=1845507" title="Chata pod Suchým">
Chata pod Suchým

Chata pod Suchým – schronisko górskie położone na terenie Małej Fatry na wysokości ok. 1075 m n.p.m. w pobliżu szczytu Suchý. Znajduje się na terenie Parku Narodowego Mała Fatra i jego części – rezerwatu przyrody Suchý.
Schronisko oferuje noclegi w pokojach dwu- i czteroosobowych oraz pełne wyżywienie.
Szlaki turystyczne.
W pobliżu przebiegają szlaki:

</doc>
<doc id="1845508" url="https://pl.wikipedia.org/wiki?curid=1845508" title="Wąkole">
Wąkole

Wąkole – osada w Polsce położona w województwie kujawsko-pomorskim, w powiecie lipnowskim, w gminie Lipno, nad rzeką Mień.
W latach 1975–1998 miejscowość należała administracyjnie do województwa włocławskiego.

</doc>
<doc id="1845509" url="https://pl.wikipedia.org/wiki?curid=1845509" title="Akamai">
Akamai

Akamai Technologies – jedno z największych przedsiębiorstw na świecie zajmujących się przechowywaniem danych i przyśpieszeniem pracy w internecie. Akamai obsługuje około 30% całego ruchu w internecie.
Spółka posiada 345 tys. serwerów w ponad 135 krajach na świecie. Do około 2900 klientów należą m.in. Yahoo!, Airbus, Audi, BMW, eBay, Apple, Philips, Red Bull, Logitech, Microsoft, Facebook JW.org i Steam.
Główna siedziba Akamai znajduje się w Cambridge w USA, natomiast jej filia w Garching bei München w Niemczech oraz w Brukseli (Belgia). W listopadzie 2011 spółka otworzyła swój oddział w Krakowie. https://drive.google.com/file/d/16skzz_G0vLQ5IkWcOCAS1RppyYsmGR2Z/view?usp=drivesdk
Historia i rozwój.
Firma Akamai została założona w kwietniu 1998 przez dwóch matematyków z Massachusetts Institute of Technology, Toma Leightona i Daniela M. Lewina, których wsparli Jonathan Seelig, Paul Sagan i George Conrades. W firmę Akamai zainwestowały takie firmy jak Apple czy Cisco Systems – odpowiednio po 12 i 49 milionów dolarów.
W 2000 roku firma Akamai nabyła serwis Network24 Communications za kwotę 200 milionów dolarów. Dzięki połączeniu powstał największy na świecie dostawca mediów strumieniowych oraz innych szerokopasmowych zastosowań. Wszyscy oferenci zarządzali razem 3000 serwerów w 100 sieciach, które były rozlokowane w 40 krajach.
Podczas ataku terrorystycznego 11 września 2001 roku na pokładzie pierwszego samolotu (który uderzył w północną wieżę World Trade Center) zginął Daniel M. Lewin, pełniący wtedy funkcję CEO.
85% użytkowników internetu na świecie jest w odległości jednego „przeskoku” od serwerów Akamai. Sieć ta nie przejmuje odpowiedzialności za treść, która jest dystrybuowana dzięki firmie Akamai. Nie kontroluje ona także treści, które są rozpowszechniane przez klientów, ani użytkowników tej sieci.
W grudniu 2013 Akamai przejęło dostawcę usług związanych z bezpieczeństwem, firmę Prolexic Technologies.
Linki zewnętrzne.
JW.org korzysta z Akamai (Zdjęcie ekranu): https://drive.google.com/file/d/16v9eHaKvGG0oo1jdqJDORFHZVnmYAQj7/view?usp=drivesdk

</doc>
<doc id="1845510" url="https://pl.wikipedia.org/wiki?curid=1845510" title="Zamek w Launceston">
Zamek w Launceston

Zamek w Launceston (korn. "Kastel Llanstefan") – zamek w stylu motte w miejscowości Launceston w Kornwalii. W r. 1973 w zamku książę Walii Karol został uroczyście ogłoszony księciem Kornwalii. Zamek znajduje się pod opieką English Heritage.
Historia.
Zamek został wybudowany w średniowieczu przez Roberta de Mortaina, przyrodniego brata Wilhelma Zdobywcy, wkrótce po inwazji Normanów. W XIII wieku zamek został odbudowany przez Henryka III, tym razem w kamieniu. W czasie rządów Henryka VIII na zamku uwięziono 28 Kornwalijczyków, których uznano za zdrajców; część z nich stracono. Podczas angielskiej wojny domowej mury zamku były w tak złym stanie, że siły parlamentu nie musiały ich burzyć, aby osiągnąć kontrolę nad zamkiem. W schyłkowej fazie zamek pełnił funkcję więzienia; w r. 1656 przez osiem miesięcy odbywał tu karę George Fox, założyciel protestanckiej grupy kwakrów.

</doc>
<doc id="1845515" url="https://pl.wikipedia.org/wiki?curid=1845515" title="Zbigniew Kotyłło">
Zbigniew Kotyłło

Zbigniew Kotyłło (ur. 1 grudnia 1953 w Lublinie) – polski malarz, rzeźbiarz, grafik, medalier.
Twórczość.
Specjalizuje się w malarstwie portretowym i sakralnym. Jego prace znajdują się w ołtarzach kościołów w Rzymie, Rio de Janeiro, Warszawie, Lublinie, Kielcach, Białymstoku, Opatowie, Nowym Mieście nad Pilicą, Ostrzeszowie, Łomży, Łowiczu, Jabłonowie, Żarach. Wykonał portrety znanych postaci, m.in. Jana Pawła II i Benedykta XVI w sali obrad episkopatu Polski w Warszawie. Twórca monumentalnych prac malarskich na uroczystości beatyfikacyjne w Polsce (Białystok, Warszawa, Zakopane) i Watykanie.
Jest autorem około 130 medali (w tym serii „Wielkie bitwy i dowódcy polscy” wybitych przez Mennicę Polską). Jego autorstwa są tzw. dukaty lokalne wybite przez Mennicę Polską (dla Lublina „unidukaty”, Nałęczowa „nałęczki”, Skały „skalaki”, Legionowa „legiony”, Szczebrzeszyna „chrząszcze”).
Zajmuje się ilustracją książkową, projektowaniem okładek płyt, książek, odznaczeń oraz różnego rodzaju opracowaniami graficznymi. Wykonał m.in. popiersie Marii Curie-Skłodowskiej w Sydney, tablice pamiątkowe w Lublinie (prof. Feliks Skubiszewski, prof. Bohdan Dobrzański, "Poległym Harcerzom", radiostacja „Pszczółka”, ppor. Jan Bołbott) Warszawie i Wiedniu (Związek Polaków w Austrii „Strzecha”).
Jest autorem projektu kamiennego orła wieńczącego gmach Poczty Głównej w Lublinie (1995). Brał udział w wystawach krajowych i zagranicznych (m.in. indywidualna wystawa w Wiedniu w 1995).
W marcu 2010 Zbigniew Kotyłło wygrał konkurs na wykonanie obrazu beatyfikacyjnego ks. Jerzego Popiełuszki. Po uroczystościach 6 czerwca 2010 obraz został umieszczony w Świątyni Opatrzności Bożej.
Jest projektantem marmurowego epitafium arcybiskupa Józefa Życińskiego w archikatedrze lubelskiej oraz portretu, który jest w nim umieszczony. Główną aulę KUL zdobią portrety Jana Pawła II i kardynała Stefana Wyszyńskiego autorstwa Kotyłły.

</doc>
<doc id="1845516" url="https://pl.wikipedia.org/wiki?curid=1845516" title="Żabieniec (powiat lipnowski)">
Żabieniec (powiat lipnowski)

Żabieniec – wieś w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość należała administracyjnie do województwa włocławskiego.
Wieś Żabieniec jest częścią sołectwa Brzeźno. 
Historia.
Przed II Wojną Światową wieś była znacznie bardziej zaludniona. Obecnie na terenie miejscowości znajduje się kilkanaście budynków mieszkalnych. Dużą część zajmują lasy i pola uprawne. 

</doc>
<doc id="1845517" url="https://pl.wikipedia.org/wiki?curid=1845517" title="Launceston Castle">
Launceston Castle



</doc>
<doc id="1845521" url="https://pl.wikipedia.org/wiki?curid=1845521" title="1,4-Dichlorobenzen">
1,4-Dichlorobenzen

1,4-Dichlorobenzen, "p"-dichlorobenzen – organiczny związek chemiczny będący pochodną benzenu.
Otrzymywanie.
1,4-dichlorobenzen otrzymuje się jako produkt chlorowania benzenu w reakcji elektrofilowej substytucji pierścienia aromatycznego w obecności chlorku żelaza(III) jako katalizatora.
Głównym zanieczyszczeniem produktu tej reakcji jest jego izomer, 1,2-dichlorobenzen. Związek oczyszcza się poprzez krystalizację frakcyjną, wykorzystując jego stosunkowo wysoką temperaturę topnienia – izomery 1,4-dichlorobenzenu oraz chlorobenzen topią się poniżej temperatury pokojowej.
Właściwości.
1,4-Dichlorobenzen jest słabo rozpuszczalny w wodzie i nie jest łatwo rozkładany przez organizmy glebowe. Jak wiele innych węglowodorów jest lipofilowy i magazynuje się w tkance tłuszczowej.
Zastosowanie.
Środek do dezynfekcji, dezodorant i pestycyd.
1,4-Dichlorobenzen wykorzystywany jest do ochrony przed ćmami i pleśnią. Znajduje on swoje zastosowanie w dezynfekcji kontenerów na śmieci i ubikacji, gdzie wypiera popularny niegdyś naftalen. Związany jest z charakterystycznym zapachem kostek do odkażania pisuarów. Jego wysoka użyteczność w tej dziedzinie wynika z jego niskiej rozpuszczalności w wodzie i stosunkowo wysokiej lotności – z łatwością sublimuje w temperaturze pokojowej.
Produkt wyjściowy w syntezie organicznej.
Atomy chloru w cząsteczce 1,4-dichlorobenzenu mogą ulec podstawieniu przez tlen oraz grupy aminowe i siarczkowe. W związku z tym związek jest wykorzystywany jako substrat w wydajnej reakcji otrzymywania siarczku polifenylenu:

</doc>
<doc id="1845529" url="https://pl.wikipedia.org/wiki?curid=1845529" title="Krukow (Kuckssee)">
Krukow (Kuckssee)

Krukow – część gminy "(Ortsteil)" Kuckssee w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Penzliner Land. Do 31 grudnia 2011 samodzielna gmina.

</doc>
<doc id="1845533" url="https://pl.wikipedia.org/wiki?curid=1845533" title="Rodd Point">
Rodd Point

Rodd Point – geograficzna nazwa dzielnicy (przedmieścia), położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1845537" url="https://pl.wikipedia.org/wiki?curid=1845537" title="Ferdynand Sadowski">
Ferdynand Sadowski

Ferdynand Sadowski (ur. 1931) – szopkarz krakowski, z wykształcenia elektryk, wielokrotny uczestnik Konkursu szopek krakowskich (lata 1958-1996). Laureat pierwszej nagrody w roku 1962 i 1965 oraz wielu nagród drugich i trzecich oraz wyróżnień. Jego dzieła znajdują się w kolekcji Muzeum Historycznego Miasta Krakowa i były prezentowane na wielu wystawach w kraju i za granicą.

</doc>
<doc id="1845538" url="https://pl.wikipedia.org/wiki?curid=1845538" title="Russell Lea">
Russell Lea

Russell Lea – geograficzna nazwa dzielnicy (przedmieścia), położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1845540" url="https://pl.wikipedia.org/wiki?curid=1845540" title="Most w Cigacicach">
Most w Cigacicach

Most w Cigacicach („Stary Most”) – most drogowy w Cigacicach (województwo lubuskie) na Odrze otwarty w 1925. Znajduje się w ciągu drogi lokalnej z Zielonej Góry do Sulechowa, będącej dawniej fragmentem drogi E65 (obecnie przebiegającej w pobliżu jako droga ekspresowa S3 przez tzw. „Nowy Most”). „Stary Most” jest dwukierunkowy, jednojezdniowy, jazda odbywa się przy udziale sygnalizacji świetlnej.
Historia.
Pierwszy drewniany most powstał tutaj w 1862 – do dziś zachowały się po nim przyczółki (ziemny na lewym brzegu Odry, a murowany na prawym). Obecny most wyprodukował Zakład Konstrukcji Stalowych i Mostowych "Beuchelt &amp; Co." z Zielonej Góry (elementy stalowe dostarczyła huta z Rudy Śląskiej). Obiekt otwarto 29 kwietnia 1925 pod nazwą "Monbart". 29 stycznia 1945 piąte przęsło mostu zostało wysadzone przez niemieckich saperów, aby zapobiec rajdowi radzieckich czołgów. Udało się to częściowo – przed zniszczeniem mostu kilka czołgów dotarło na drugi brzeg dezorganizując obronę niemiecką. W lutym 1945 Rosjanie wybudowali most pontonowy, na którym dokonali przeprawy. W latach 50. odbudowano wysadzone przęsło, a nowe elementy stalowe dostarczyła Huta „Kościuszko”.

</doc>
<doc id="1845541" url="https://pl.wikipedia.org/wiki?curid=1845541" title="Curtis Hanson">
Curtis Hanson

Curtis Lee Hanson (ur. 24 marca 1945 w Reno, zm. 20 września 2016 w Los Angeles) – amerykański reżyser, scenarzysta i producent filmowy. Nagrodzony Oscarem za najlepszy scenariusz adaptowany do dramatu kryminalnego noir "Tajemnice Los Angeles" (1997). Za film ten otrzymał także nominację do Oscara w kategorii najlepszy reżyser.
Życiorys.
Wczesne lata.
Urodził się w Reno w stanie Nevada jako syn agentki nieruchomości Beverly June (z domu Curtis) i Wilbura Hale’a „Billa” Hansona (1917-1994), nauczyciela szkoły publicznej San Fernando Valley w Los Angeles i założyciela West Valley YMCA. Miał brata Johna i przyrodnią siostrę Charlotte.
Kariera.
Początkowo pracował jako dziennikarz magazynu "Cinema" i fotograf freelancer. W branży filmowej zadebiutował jako współautor scenariusza do filmu "Horror w Dunwich" (1970), a następnie "Sweet Kill" '(1973), który wyreżyserował. Oprócz już wymienionych napisał także scenariusze do takich filmów jak m.in.: "Milczący partner" (1978) z Elliottem Gouldem, Christopherem Plummerem i Susannah York, "Już nigdy nie zawyje wilk" (1983).
W 2011 Hanson zajął się produkcją dramatu HBO "Zbyt wielcy, by upaść" ("Too Big to Fail"), gdzie zagrali: William Hurt jako Henry Paulson, sekretarz skarbu Stanów Zjednoczonych i były prezes Goldman Sachs, Cynthia Nixon jako jego rzecznik prasowy, James Woods jako Richard S. Fuld Jr. z Lehman Brothers oraz Paul Giamatti jako Ben Bernanke.
W 2012 reżyserował thriller "Wysoka fala" z Gerardem Butlerem i Jonnym Westonem, lecz opuścił produkcję ze względu na nieokreśloną chorobę, a końcową realizacją filmu zajął się Michael Apted. W swoich ostatnich latach życia cierpiał na chorobę Alzheimera i otępienie czołowo-skroniowe. Zmarł 20 września 2016 w Los Angeles w wieku 71 lat.
Z nieformalnego związku z Rebeccą Yeldham miał syna Rio.

</doc>
<doc id="1845543" url="https://pl.wikipedia.org/wiki?curid=1845543" title="Electronic Sports World Cup 2004">
Electronic Sports World Cup 2004

Electronic Sports World Cup 2004 odbył się w Poitiers we Francji w dniach 6 - 11 lipca 2004. Turniej po raz drugi z rzędu został rozegrany w wesołym miasteczku o nazwie Futuroscope. W finałach ESWC zagrało 400 graczy z 41 krajów. Łączna pula nagród wynosiła 210 000 dolarów.

</doc>
<doc id="1845544" url="https://pl.wikipedia.org/wiki?curid=1845544" title="Shinee">
Shinee

Shinee (; wym. []; jap. シャイニー, często stylizowane na SHINee) – zespół z Korei Południowej wykonujący głównie muzykę R&amp;B pod kierownictwem SM Entertainment. Jego nazwa została utworzona poprzez dodanie do słowa Shine (z ang. świecić), przyrostka „ee” i jest ona interpretowana jako osoba, która otrzymuje światło lub osoba w świetle jupiterów. Grupa została założona w 2008 roku i do 2017 roku składała się z pięciu członków: Onew, Key, Minho, Jonghyun i Taemin. Zadebiutował 25 maja 2008 roku w programie "Inkigayo" stacji SBS utworem "Nunan Neomu Yeppeo (Replay)" (kor. 누난 너무 예뻐 (Replay)).
Od swojego debiutu, SHINee wydali dziesięć albumów studyjnych (z których trzeci został podzielony na dwie części), pięć minialbumów, różne single. Zdobyli również wiele nagród, odbyli trzy trasy koncertowe i wystąpili w ich własnym reality show. Zespół SHINee uważany jest za ikonę mody po zapoczątkowaniu "Trendu SHINee" i znani są z wysoce zsynchronizowanych i skomplikowanych układów choreograficznych.
22 czerwca 2011 roku grupa zadebiutowała w Japonii wydając singel będący japońską wersją utworu "Nunan Neomu Yeppeo (Replay)" i zdobyli tytuł "artysty, któremu udało się znaleźć w top 3 w trzech ciągłych tygodniach od debiutu w kategorii zagranicznego artysty. Takie osiągnięcie nie zostało zdobyte przez kogokolwiek przed nimi od momentu powstania rankingu singli w styczniu 1968 roku. Zespół jest jedną z grup muzycznych z największą liczbą sprzedanych egzemplarzy albumów w Korei Południowej.
Historia.
2008: Debiut i "The SHINee World".
25 maja 2008 roku ukazał się pierwszy minialbum grupy "Replay" nakładem wytwórni SM Entertainment. Zadebiutował na #10 pozycji na koreańskich listach przebojów, osiągnął #8 miejsce sprzedając się w ilości egzemplarzy w pierwszej połowie 2008 roku.
7 czerwca 2008 SHINee wystąpili w koncercie „Dream Concert” na Stadionie Olimpijskim w Seulu wraz z innymi południowokoreańskimi muzykami i zespołami. 22 czerwca 2008 roku grupa zdobyła swoją pierwszą nagrodę „Rookie of the Month” (pl. "Debiut miesiąca") podczas rozdania „Cyworld Digital Music Award”. 18 sierpnia 2008 zespół SHINee uczestniczyli w koncercie "SMTown Live '08". Muzycy wystąpili u boku BoA, Zhang Liyin, Tthe Grace, Girls’ Generation, Super Junior oraz TVXQ. 23 sierpnia 2008 SHINee wzięli udział w wydarzeniu "MNet 20's Choice Awards 2008", podczas którego grupa otrzymała nagrodę „Hot New Star” (pl. "Nowa, gorąca gwiazda").
28 sierpnia 2008 roku SHINee wydali swój pierwszy album studyjny "The SHINee World". Płyta zadebiutowała na listach przebojów na trzecim miejscu, sprzedając się w ilości egzemplarzy. Pierwszym singlem z albumu był "Sanso Gateun Neo (Love Like Oxygen)" (kor. 산소 같은 너 (Love like Oxygen)), cover utworu "Show the World" Martina Hoberga Hedegaarda, oryginalnie napisanego przez duńską grupę Thomasa Troelsena, Remee i Lucasa Secona. 18 września 2008 piosenka "Sanso Gateun Neo (Love like Oxygen)" zajęła pierwsze miejsce na liście "M Countdown", a kilka dni później SHINee otrzymali za ten singel nagrodę „Mutizen” w programie "Inkigayo" stacji SBS.
Zespół wystąpił na piątym festiwalu Asia Song Festival, na którym otrzymali nagrodę „Best New Artist” razem z japońskim girlsbandem Berryz Kōbō. 30 października 2008 roku podczas rozdania Style Icon Awards otrzymali nagrodę „Best Style Icon Award”. Tego samego dnia ukazała się rozszerzona wersja płyty "The SHINee World" pod nowym tytułem "Amigo".
15 listopada 2008, SHINee zdobyli nagrodę „Best New Male Group” na 10th annual Mnet Asian Music Awards, pokonując inne grupy: U-KISS, 2PM, 2AM i Mighty Mouth. Podczas 23rd Annual Golden Disk Awards wykonali mix swoich utworów ("Replay", "Love like Oxygen" i "A.Mi.Go") oraz otrzymali nagrodę „YEPP Newcomer Album”.
2009: "Romeo", wzrost popularności i "2009, Year Of Us".
W lutym 2009 roku zespół, wspólnie z Davichi, zdobył nagrodę podczas 18th Seoul Music Awards w kategorii „Best Newcomer”. Drugi minialbum zespołu, "Romeo" został zapowiedziany na 21 maja 2009 roku. 18 maja ukazał się pierwszy singel z zapowiedzianej płyty, "Juliette", będący instrumentalną wersją remake utworu "Deal with It" Corbina Bleu. Później zostało ogłoszone, że premiera minialbumu zostanie przesunięta na 25 maja 2009roku ze względu na problemy zdrowotne lidera. Comeback SHINee ostatecznie odbył się 5 czerwca 2009 roku w programie "Music Bank" stacji KBS, gdzie otrzymał nagrodę za pierwsze miejsce.
W dniu 16 lipca 2009 roku SM Entertainment wydała pierwszą część photobooku grupy zatytułowaną "Day". 25 września ukazała się druga część pt. "Night".
Grupa wydała swój trzeci minialbum, "2009, Year Of Us", 19 października 2009 roku, pięć miesięcy po wydaniu "Romeo". SM Entertainment stwierdziło, że płyta będzie prezentacją talentów wokalnych i wykaże unikalne cechy członków zespołu. Główny singel, "Ring Ding Dong", został wydany cyfrowo 14 października, a 16 października grupa miała swój comeback w programie "Music Bank" stacji KBS. Na początku grudnia 2009 roku, SHINee zdobyli nagrodę "popularności" wraz z kolegami z wytwórni, Super Junior, podczas 24th Golden Disk Awards.
2010: "Lucifer" i pierwsza azjatycka trasa koncertowa.
SM Entertainment udostępniło indywidualne teasery – fotografie każdego członka – do nowego albumu, zaczynając od Minho 8 lipca, a skończywszy na Key'u 12 lipca 2010 roku. Teaser teledysku głównego singla został udostępniony 14 lipca 2010 na oficjalnym kanale SM Entertainment na YouTube. Pierwotnie comeback grupy w programie "Music Bank" planowany był na 16 lipca, aby rozpocząć promocję ich nowego albumu, jednak ze względu na kontuzję kostki Minho podczas kręcenia "Dream Team Season 2" 8 lipca, comeback został przesunięty na 23 lipca 2010.
Drugi album studyjny zatytułowany "Lucifer" ukazał się 19 lipca 2010 roku w Korei Południowej. Teledysk promujący singiel, również zatytułowany "Lucifer", został wydany tego samego dnia. W ciągu godzin od swojego wydania album znalazł się na szczytach różnych rankingów sprzedaży nośników fizycznych i cyfrowej w Korei Południowej. Piosenki do albumu "zostały wybrane bardziej starannie, niż kiedykolwiek", a album "[daje] słuchaczom okazję doświadczenia różnorodnych muzycznych stylów i bardziej zaawansowanych umiejętności wokalnych członków". Ich występ comeback odbył się 23 lipca 2010 roku w programie "Music Bank". Układ choreograficzny z teledysku "Lucifer" został zaprezentowany na kanale SM Entertainment 3 sierpnia 2010 roku. Album został wydany ponownie pod nowym tytułem "Hello" 1 października 2010 roku. Teledysk promocyjnego singla, również zatytułowanego "Hello", miał swoją premierę 4 października 2010 roku. Ponownie wydana wersja zawierała dodatkowo trzy nowe utwory.
Wśród swoich działań promocyjnych drugiego albumu studyjnego, grupa również wzięła udział w trasie "SMTown Live '10 World Tour", obok swoich kolegów z wytwórni. W 21 sierpnia 2010 wystąpili w pierwszym koncercie trasy na Stadionie Olimpijskim w Seulu. 4 września SHINee wystąpili na koncercie w Staples Center w Los Angeles, a 11 września 2010 roku na koncercie w Hongkou Stadium w Szanghaju.
26 grudnia 2010 roku SHINee rozpoczął swoją pierwszą trasę koncertową "SHINee WORLD" koncertem w Yoyogi National Gymnasium w Tokio. W imprezie wzięło udział łącznie około 24 tysięcy widzów. Grupa ogłosiła wydanie ich pierwszego japońskiego albumu w 2011 roku pod wytwórnią EMI Music Japan, znaną przez ich słynną amerykańsko-japońską piosenkarkę Hikaru Utadę.
2011: Debiut w Japonii i "THE FIRST".
2 stycznia 2011 roku podczas konferencji prasowej SHINee, grupa zapowiedziała swój japoński debiut na marzec 2011 roku. będą one po raz pierwszy w Japonii. W ramach trasy koncertowej "SHINee WORLD" zespół koncertował w Tajpej, Nankin, Singapurze, Nagoi i Osace.
16 maja 2011 roku EMI Music Japan ujawniło ujawniła zwiastun japońskiej wersji "Replay" przez ich oficjalny kanał YouTube. Teledysk został wydany przez ten sam kanał 27 maja 2011 roku. Singiel został wydany w Japonii 22 czerwca 2011 roku i sprzedał się w liczbie ponad 91 tys. egzemplarzy w pierwszym tygodniu, zdobywając certyfikat złotej płyty za sprzedaż łącznie ponad 100 tys. egzemplarzy w czerwcu 2011 roku. 20 czerwca SHINee udali się do Abbey Road Studios w Londynie, dając występ promujący japoński debiut. 22 lipca SHINee rozpoczęli swoją trasę "Japan Debut Premium Reception Tour". Występowali na wielu koncertach podczas zwiedzania różnych miast Japonii, w tym Fukuoki (22 lipca), Kobe (23 lipca), Tokio (27 i 28 lipca), Sapporo (8 sierpnia) i Nagoję (11 sierpnia).
8 sierpnia 2011 roku EMI Music Japan ujawniła teledysk do japońskiej wersji "Juliette" przez ich oficjalny kanał YouTube. Singiel ukazał się w Japonii 28 sierpnia. 12 października 2011 roku grupa ponownie wydała trzeci japoński singel "Lucifer" po oficjalnej premierze teledysku do utworu. Wszystkie trzy single SHINee znalazły się w TOP 3 tygodniowego rankingu listy Oricon wyrównując tym samym rekord sprzed 44 lat, kiedy to zagraniczny twórca wydał trzy single, i wszystkie mają tak wysoki wynik sprzedaży i popularności. będąc pierwszym zagranicznym artystą od 44 lat historii, któremu się to udało.
17 października 2011 roku wytwórnia EMI Music Japan ogłosiła, że SHINee wydadzą swój pierwszy japoński album studyjny, "THE FIRST" 23 listopada 2011 roku, jednak data premiery została przesunięta na 7 grudnia. Album zawierał pięć nowych utworów oprócz japońskich remake'ów siedmiu wcześniej wydanych utworów koreańskich. Regularna wersja albumu także zawierała piosenkę "Stranger" jako bonus.
3 listopada 2011 r. grupa wystąpiła w Odeon West End na otwarciu „2011 London Korean Film Festival” (Festiwalu Filmów Koreańskich w Londynie). 27 października wykonali też swój godzinny koncert galowy "SHINee in London", na który bilety wysprzedały się w ciągu minuty po rozpoczęciu sprzedaży.
18 listopada 2011 roku Onew, Key i Taemin ogłosili wydanie książki o swoich podróżach po Barcelonie, w Hiszpanii, stając się pierwszymi w historii koreańskich idolami będącymi autorem "przewodnika wakacyjnego". Stworzyli oni kolekcję swoich podróży i zatytułowali ich przewodnik "Children of the Sun". Książka ukazała się 8 grudnia.
24 grudnia 2011 roku SHINee odbyli okolicznościowy koncert na cześć udanej premiery ich pierwszego japońskiego albumu, w Tokyo International Forum Hall A. Koncert odbył się trzy razy, aby pomieścić 15 tys. fanów, którzy wygrali na loterii bilety. Zagrali w sumie sześć piosenek, w tym "Replay -Kimi wa boku no everything-", "Lucifer", jak i nową piosenkę "To Your Heart". SHINee wydali nowy koncertowy photobook 26 grudnia 2011. Zawierał on zdjęcia z azjatyckiej trasy koncertowej zespołu "SHINee THE 1ST CONCERT "SHINee WORLD"" wraz ze zdjęciami zza kulis, prób oraz zdjęć z poczekalni. 28 grudnia Tower Records Japan ogłosiło, że SHINee zdobył nagrodę "Artysty Roku" podczas "K-Pop Lovers! Awards 2011".
2012: "Sherlock", pierwsza japońska i druga azjatycka trasa koncertowa.
Koreański comeback grupy SHINee odbył się półtora roku po wydaniu albumu "Hello", wraz z zapowiedzią czwartego minialbumu grupy, zatytułowanego "Sherlock". Minialbum ukazał się na płycie 21 marca, a dzień później na oficjalnym kanale SM Entertainment w serwisie YouTube opublikowany został teledysk do utworu tytułowego. 26 marca 2012 roku SHINee, razem z kolegami z wytwórni, zostali akcjonariuszami SM Entertainment. Otrzymali 340 akcji każdy (wartość około $13600 dla każdego członka). Singel "Sherlock" został wydany w Japonii 16 maja 2012 roku.
25 kwietnia 2012 roku zespół rozpoczął swoją pierwszą japońską trasę koncertową zatytułowaną "SHINee WORLD 2012". Trasa obejmowała 20 koncertów w Fukuoce, Sapporo, Nagoi, Osace, Kobe, Tokio i Hiroszimie. Trasą tą grupa ustanowiła rekord w liczbie ludzi obecnych na pierwszej trasie koreańskiego zespołu w Japonii, z łączną liczbą osób. 20 maja SHINee uczestniczyli w trasie koncertowej "SM Town Live World Tour III" wraz z innymi artystami należącymi do projektu SM Town wytwórni SM Entertainment. 14 czerwca wytwórnia ta zapowiedziała także solową trasę koncertową zespołu "Shinee World II", która rozpoczęła się w Seulu 21 czerwca w Olympic Gymnastics Arena.
10 października ukazał się oryginalny singel japoński zespołu zatytułowany "Dazzling Girl". W pierwszym tygodniu sprzedał się on w ilości i został wybrany na październikową piosenkę przewodnią programu "Sukkiri" emitowanego co tydzień. W celu promocji singla SHINee zorganizowali "Dazzling Girl Special Showcase" od 1 do 13 listopada we wszystkich salach koncertowych Zepp Hall w Fukuoce, Osace, Tokio, Nagoi i Sapporo.
1 września 2012 roku oficjalny fanklub zespołu Shinee World J rozpoczął działalność. Z okazji otwarcia, SHINee zorganizowali oficjalny eventy "Shinee World J Fanclub Event 2012" 20 grudnia w Osaka-jo Hall i 24 grudnia w Makuhari Messe. 4 października 2012 EMI zapowiedziało pierwszą grę społeczną "SHINee My Love", wydaną 10 października. Gra jest obsługiwana przez sieć gier społecznych dla Androida &amp; iOS, mobage.
19 listopada, wraz z aktorem Kim Soo-hyun, SHINee zdobyli nagrodę "Ministry of Culture Award" w Ministerstwie Kultury Sportu i Turystyki Korei Południowej oraz doroczną nagrodę Korea Creative Content Agency's (KOCCA) – "Korean Popular Culture &amp; Arts Award" w Seoul Olympic Hall. 30 listopada SHINee zdobyli nagrodę „Best Dance Performance – Male Group” podczas 2012 Mnet Asian Music Awards za ich koreański singel "Sherlock (Clue + Note)".
12 grudnia SHINee wydali balladę "1000-nen, zutto soba ni ite..." jako szósty singel japoński i DVD koncertowe "Shinee World 2012".
2013: "Dream Girl", "Why So Serious?".
15 stycznia 2013 roku SHINee wzięli udział w 27th Golden Disk Award, zorganizowanym w Kuala Lumpur w Sepang International Circuit, podczas którego zdobyli Nagrodę Popularności po raz trzeci, a także drugą Disk Bonsang za utwór "Sherlock" (poprzednią zdobyli za "Lucifer" w 2010 r.).
1 lutego zapowiedziane zostało, że SHINee wydadzą japoński singel pt. "Fire" w dniu 13 marca. Zwiastun teledysku został wydany 15 lutego przez EMI Music Japan. 3 lutego MBC ogłosiło, że SHINee wezmą udział w ich własnym Lunar New Year Special zatytułowanym "SHINee's Wonderful Day" z premierą 10 lutego. Specjał ten przedstawiał członków zespołu zwiedzających różne kraje: Onew odwiedził Tajlandię, Jonghyun odwiedził Japonię, Key i Minho odwiedzili Anglię, a Taemin odwiedził Szwajcarię.
7 lutego SM Entertainment ogłosiło, że trzeci koreański album ukaże się 19 lutego 2013 roku, a tytułowym utworem będzie "Dream Girl". Album promowały wydane kolejno indywidualne zdjęcia pięciu członków oraz całego zespołu. "Dream Girl" jest utworem acid electrofunkowym wyprodukowanym przez Shin Hyuk i Joombas Music Factory. 19 lutego 2013 roku miał swoją premierę teledysk utworu "Dream Girl", a także została wydana pierwsza część trzeciego albumu studyjnego zatytułowana "Chapter 1. Dream Girl – The Misconceptions of You". 17 kwietnia wytwórnia SM Entertainment zapowiedziała, że zespół z wyjątkiem Jonghyuna wyda drugą część trzeciego albumu, "Chapter 2. Why So Serious? – The Misconceptions of Me". Album ukazał się 29 kwietnia 2013 roku. Ze względu na wypadek Jonghyuna album był promowany przez czterech członków grupy.
1 kwietnia 2013 roku EMI Music Japan zostało całkowicie włączone do Universal Music Japan jako podwytwórnia o nazwie EMI Records Japan w wyniku zakupu EMI przez Universal Music we wrześniu 2012 roku. Wszyscy artyści z EMI Music Japan nadal będą wydawać swoją twórczość w Universal Music Japan zachowując kod katalogowy (TOCT).
5 maja Universal Music Japan ujawniło, że 26 czerwca SHINee wypuszczą swój drugi japoński album "Boys Meet U". 22 czerwca Universal Music Japan wydało zwiastun teledysku do piosenki "Breaking News". Jest to pierwsze wydawnictwo grupy w ramach Universal Music Japan od rozpadu i absorpcji EMI do Universal Music w kwietniu 2013 roku. 28 czerwca 2013 SHINee rozpoczęli swoją drugą japońską trasę koncertową w Saitamie – "Japan Arena Tour "SHINee World 2013"".
1 sierpnia SM ujawniło, że 8 sierpnia SHINee wydadzą połączenie ich dwóch rozdziałów koreańskiego albumu "The Misconceptions of You" i "The Misconceptions of Me" jako "The Misconceptions of Us". Kompilacja zawiera dwa nowe utwory: "Selene 6.23" i "Better Off". 21 sierpnia ukazał się japoński singel "Boys Meet U", na którym znalazły się też utwory "Sunny Day Hero" i japońska wersja "Dream Girl", wszystkie wykonane podczas drugiej japońskiej trasy koncertowej. W październiku SHINee byli gospodarzem specjalnego wydarzenia „Boys Meet U” w Japonii.
29 września SM Entertainment zapowiedziało premierę piątego minialbumu zespołu na 14 października. SHINee mieli swój comeback „SHINee COMEBACK SPECIAL in Gangnam Hallyu Festival” podczas Gangnam Festival w 2013 roku. 6 listopada wytwórnia zapowiedziała muzyczny festiwal zatytułowany „SM Town Week”. Został on otwarty koncertem „The Wizard” grupy w dniu 21 grudnia.
2014: SHINee WORLD III i "I'm Your Boy".
8 marca rozpoczęła się trasa koncertowa zatytułowana "SHINee WORLD III", pierwszy występ odbył się w Seulu. Grupa wystąpiła także w Północnej i Południowej Ameryce. 2 kwietnia ukazał się album koncertowy "SHINee THE 2nd CONCERT ALBUM SHINee WORLD II in Seoul" zawierający nagrania z drugiego koncertu solowego zespołu.
19 maja wytwórnia Universal Music Japan zapowiedziała wydanie japońskiego singla "LUCKY STAR", który ukazał się 25 czerwca 2014 roku.
29 maja Universal Music Japan ujawniło, że SHINee rozpocznie trzecią japońską trasę "SHINee WORLD 2014～I'm Your Boy～". Trzeci japoński album studyjny – "I'm Your Boy" – został wydany przez zespół 24 września 2014 roku. Album zawierał również trzy wcześniej wydane single "Boys Meet U", "3 2 1", i "LUCKY STAR", a także główny singel – "Downtown Baby" – wydany 5 września. Trasa z 30 zaplanowanymi występami w całym kraju promowała nowy album. Rozpoczęła się 28 września w Chiba i zakończyła 14 grudnia w Kobe.
11 grudnia ukazał się album koncertowy z występów tournée "SHINee WORLD III" w Olympic Gymnastics Arena, które odbyły się 8–9 marca. Na dwóch płytach znalazły się 33 utwory.
2015–2016: "Odd", "D×D×D" i "1 of 1".
11 marca 2015 roku ukazał się jedenasty japoński singel zatytułowany "Your Number".
Czwarty koreański koncert "SHINee CONCERT "SHINee WORLD IV"" odbył się 15-17 maja w Seulu.
18 maja 2015 roku SHINee wydali swój czwarty koreański album "Odd", którego główny singel "View" miał swoją premierę tego samego dnia na oficjalnym kanale YouTube zespołu. Utwór został napisany i wyprodukowany przez LDN Noise i Jonghyuna, i w niecały dzień po premierze teledysk miał ponad milion odsłon. Utwór zdobył też nagrody w programach "Show Champion!", "M Countdown", "Music Bank", "Inkigayo" i "Show! Music Core". 3 sierpnia album "Odd" został wydany ponownie pod nowym tytułem "Married To The Music" z czterema dodatkowymi piosenkami.
27 października 2015 roku ukazał się dwunasty japoński singel "Sing Your Song".
SHINee rozpoczęli rok 2016 wydaniem kolejnego japońskiego albumu zatytułowanego "D×D×D". Album został ukazał się 1 stycznia 2016 roku i był promowany przez utwór o tym samym tytule. Teledysk do utworu tytułowego został wydany 13 grudnia przez japońska wytwórnię zespołu. Na albumie znalazły się także poprzednie single: "Your Number", "Sing Your Song" oraz japońską wersję singla "View". 30 stycznia 2016 roku rozpoczęła się trasa koncertowa "SHINee WORLD 2016 ~D×D×D~" i zakończyła 19 maja.
18 maja 2016 roku ukazał się trzynasty japoński singel zespołu – "Kimi no sei de".
Podczas 23rd DongFang Music Awards w Szanghaju SHINee zdobyli nagrodę „Best Group Award”. Również w pierwszej połowie 2016 roku SHINee zajęli trzecie miejsce w Japonii gromadząc fanów podczas 20 koncertów.
Piąty koreański album studyjny, zatytułowany "1 of 1", został wydany 5 października 2016 roku. Album został ponownie wydany 15 listopada pod tytułem "1 and 1", zawierał dodatkowo pięć nowych utworów w tym również główny singel – "Tell Me What To Do". Japoński singel "Winter Wonderland" ukazał się 21 grudnia 2016 roku.
2017–2019: "FIVE", śmierć Jonghyuna i "The Story of Light".
Piąty japoński album studyjny, zatytułowany "FIVE", ukazał się 22 lutego 2017 roku. Album promowały wcześniej wydane single: "Kimi no sei de" i "Winter Wonderland". Płyta zadebiutowała na 2. pozycji listy Oricon Daily Chart. W celu promocji płyty zespół udał się w japońską trasę "Shinee World 2017", zaczynając koncertem w Sun Dome Fukui 28 stycznia 2017 roku i kończąc 30 kwietnia w Tokio.
W dniu 18 grudnia 2017 roku potwierdzono, że Jonghyun zmarł w wieku 27 lat. Według raportu policji, Jonghyun został znaleziony w wynajętym apartamencie w Cheongdam-dong, około godziny 18:10 (KST), i natychmiast przewieziony do szpitala, gdzie ostatecznie stwierdzono zgon.
9 stycznia 2018 roku na oficjalnej stronie SM Entertainment opublikowane zostały listy członków zespołu oznajmiające, że grupa będzie nadal promować w czteroosobowym składzie. Ogłoszono również, że zaplanowana japońska trasa koncertowa odbędzie się zgodnie z planem. Japońska trasa "SHINee WORLD THE BEST 2018 ~FROM NOW ON~" rozpoczęła się 17 stycznia 2018 roku i składała się z czterech koncertów w Osaka Dome i Tokyo Dome.
26 marca Shinee wydali japońską piosenkę „From Now On”, z pośmiertnym udziałem Jonghyuna. 18 kwietnia ukazała się japońska kompilacja "SHINee THE BEST FROM NOW ON".
15 maja 2018 roku SM Entertainment opublikowało zdjęcia zapowiadający trzyczęściowy koreański album, zatytułowany "The Story of Light". Pierwsza część miała swoją premierę 28 maja jako minialbum, wraz z teledyskiem do głównego singla „Good Evening” (kor. 데리러 가 (Good Evening)). Drugi minialbum ukazał się 11 czerwca, a ostatnia część ukazała się 25 czerwca.
We wrześniu ukaże się kompilacja "‘The Story of Light’ Epilogue", zawierająca utwory z szóstego studyjnego albumu zespołu – "The Story of Light", a także nową piosenkę „Countless” (łącznie 16 utworów). „Countless” to utwór R&amp;B ze świeżym brzmieniem tropical house.
Onew rozpoczął obowiązkową służbę wojskową 10 grudnia 2018 roku. 17 stycznia 2019 roku ogłoszono, że zarówno Key i Minho rozpoczną służbę przed lipcem 2019 roku: Key zaczął swoją 4 marca, a Minho – 15 kwietnia.
2021: "Don’t Call Me".
Onew został zwolniony z wojska 8 lipca 2020 roku, Key zakończył służbę 24 września, a Minho – 15 listopada.
6 stycznia 2021 roku SM Entertainment ogłosiło, że Shinee powrócą w lutym z nowym albumem po dwuipółletniej przerwie.
31 stycznia odbył się specjalny koncert zatytułowany "The Ringtone: SHINee is back", który był transmitowany przez ich oficjalne kanały na YouTube i Naver V-Live. Podczas specjalnego koncertu Shinee ogłosili, że powrócą z siódmym studyjnym albumem "Don’t Call Me" 22 lutego. Wersja repackage, "Atlantis", została wydana 12 kwietnia z trzema dodatkowymi utworami.
Taemin rozpoczął obowiązkową służbę wojskową 31 maja.
24 maja ukazał się japoński cyfrowy singel „SUPERSTAR”. 28 czerwca Shinee wydali cyfrową wersję japońskiego minialbumu pt. "SUPERSTAR". Wersja fizyczna albumu zostanie wydana 28 lipca.

</doc>
<doc id="1845547" url="https://pl.wikipedia.org/wiki?curid=1845547" title="13. ceremonia wręczenia Złotych Globów">
13. ceremonia wręczenia Złotych Globów

13. ceremonia wręczenia Złotych Globów odbyła się 23 lutego 1956 roku.

</doc>
<doc id="1845548" url="https://pl.wikipedia.org/wiki?curid=1845548" title="Marek Wierzbicki (analityk)">
Marek Wierzbicki (analityk)

Marek Wierzbicki (ur. 19 lutego 1965 w Łodzi) – polski analityk o specjalności informatyka, logistyka i inwestycje giełdowe.
Współtwórca programu komputerowego Kapitał do analiz giełdowych, dyrektor informatyki w spółkach giełdowych lub ich spółkach córkach: Azymut (spółka córka PWN), LSI Software, Redan.
Był członkiem PTI. Od 2010 roku współwłaściciel i członek zarządu firmy BinCode, dodatkowo od 2018 roku współwłaściciel znaku towarowego AlgotiQ.
Publikacje.
Autor dwóch książek na temat programowania obiektowego, oraz książki na temat bezpiecznych inwestycji giełdowych. Autor wielu artykułów popularyzujących informatykę (PCkurier, Enter, Computerworld), inwestycje giełdowe (Parkiet, Gra na giełdzie) czy procesy logistyczne (Nowoczesny magazyn).

</doc>
<doc id="1845549" url="https://pl.wikipedia.org/wiki?curid=1845549" title="14. ceremonia wręczenia Złotych Globów">
14. ceremonia wręczenia Złotych Globów

14. ceremonia wręczenia Złotych Globów odbyła się 28 lutego 1957 roku.

</doc>
<doc id="1845551" url="https://pl.wikipedia.org/wiki?curid=1845551" title="Wilson Chandler">
Wilson Chandler

Wilson Chandler (ur. 10 maja 1987 w Benton Harbor) – amerykański koszykarz grający na pozycji niskiego skrzydłowego, obecnie zawodnik Zhejiang Guangsha Lions.
Przebieg kariery.
Wilson Chandler uczęszczał do Benton Harbor High School w Michigan. W 2005 został uznany najlepszym zawodnikiem szkół średnich stanu Michigan (Michigan Mr. Basketball), zaliczono go także do III składu Parade All-American.
W latach 2005–2007 grał w drużynie uniwersyteckiej DePaul Blue Demons. Po dwóch latach gry w college'u zdecydował się przystąpić do draftu NBA. W drafcie został wybrany z numerem dwudziestym trzecim przez zespół New York Knicks. W pierwszym sezonie zaufanie ówczesnego trenera Isiaha Thomasa zdobył, gdy Knicks tracili szanse na udział w playoff, zagrał w jedynie 35 meczach, z czego 16 rozpoczynając w pierwszej piątce, zdobywając średnio 7,3 punku na mecz. W drugim sezonie w NBA stał się ważnym zawodnikiem pierwszej piątki, poprawiając swoje statystyki w prawie każdej kategorii.
6 lipca 2018 wraz z przyszłym wyborem II rundy draftu trafił do Philadelphia 76ers w zamian za zobowiązania gotówkowe.
6 lutego 2019 trafił w wyniku wymiany do Los Angeles Clippers. 8 lipca 2019 został zawodnikiem Brooklyn Nets.
8 września 2020 po raz kolejny w karierze został zawodnikiem chińskiego Zhejiang Guangsha Lions.
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="1845556" url="https://pl.wikipedia.org/wiki?curid=1845556" title="Śluza Zacisze">
Śluza Zacisze

Śluza Zacisze – śluza wodna, komorowa, zlokalizowana na rzece Odra. Śluza położona jest we Wrocławiu, osiedle Zacisze. Stanowi ona jeden z elementów stopnia wodnego nazywanego Stopniem Wodnym Zacisze.
Historia.
Śluza została wybudowana i przekazana do eksploatacji 25 października 1917, w ramach inwestycji z zakresu hydrotechniki polegającej na budowie nowej drogi wodnej przeprowadzonej przez miasto w ramach Wrocławskiego Węzła Wodnego, tzw. "Wrocławskiego Szlaku Głównego" ("Północnego").
Charakterystyka.
Śluza zlokalizowana jest na Kanale Żeglugowym. Lewy brzeg stanowi grobla rozdzielająca "Kanał Żeglugowy" od Kanału Powodziowego. Na koronie tej grobli przebiega Ulica Folwarczna. Prawy brzeg kanału zajmuje teren byłej Wrocławskiej Stoczni Rzecznej. Powyżej śluzy, a przed Śluzą Bartoszowice, przy kanale zlokalizowane są obiekty związane z żeglugą, m.in.: Przeładownia przy ulicy Betonowej, Port Przeładunkowy Paliw Płynnych, "Wrocławska Stocznia Rzeczna", natomiast poniżej śluzy "Kanał Żeglugowy" łączy się ze Starą Odrą, którą przebiega dalszy odcinek szlaku żeglugowego. Poniżej śluzy przerzucona jest również przeprawa mostowa – Mosty Jagiellońskie.
Śluza ma wymiary: długość – 187,0 m, szerokość 9,6 m, głębokość na progu dolnym 2,91 m. Śluza spełnia wymagania "Europejskiej klasyfikacji śródlądowych dróg wodnych żeglownych, według EKG ONZ – 1992 r." dla III klasy dróg wodnych żeglownych, natomiast dla "Polskiej klasyfikacji śródlądowych dróg wodnych", spełnia wymagania stawiane IV klasie dróg wodnych. Do napełniania i opróżniania śluzy podczas śluzowania zastosowano system kanałów obiegowych: w głowie górnej zastosowano kanały o wymiarach 1,60 × 2,35 m, a głowie dolnej wykonano kanały obiegowe o wymiarach 1,95 × 2,0 m; jako zamknięcia kanałów obiegowych zastosowano zasuwy rolkowe. Śluza wyposażona jest w zamknięcia w postaci wrót stalowych, oraz w dodatkowe wrota przeciwpowodziowe od strony wody dolnej. Poprzednia śluza na szklaku wodnym: "Śluza Bartoszowice", odległość 4,50 km; następna: Śluza Różanka, odległość 3,92 km. "Stopień Wodny Zacisze" jest nietypowy pod tym względem, że "Śluza Zacisze" i "Jaz Zacisze", wchodzące w skład tego stopnia, pracują od siebie niezależnie. Stan wody górnej przed śluzą kształtowany jest bowiem na "Stopniu Wodnym Bartoszowice", natomiast stan wody dolnej za śluzą, kształtowany jest na "Stopniu Wodnym Różanka". Jaz Zacisze zlokalizowany na Kanale Powodziowym, steruje natomiast stanami wodny dla innych obiektów położonych nad kanałem, np. Kąpielisko Morskie Oko.

</doc>
<doc id="1845557" url="https://pl.wikipedia.org/wiki?curid=1845557" title="Shanghai Y-10">
Shanghai Y-10

Shanghai Y-10 (Yun-10) – chiński samolot pasażerski zbudowany przez Shanghai Aircraft Manufacture Factory przy udziale specjalistów z Shanghai Aircraft Research Institute. Po wyprodukowaniu trzech prototypów nie kontynuowano dalszej produkcji samolotu. 
Historia.
Historia samolotu rozpoczęła się w 1970 roku kiedy to Chiński Urząd Lotnictwa Cywilnego zainicjował program budowy samolotu pasażerskiego z napędem odrzutowym, który miał być efektem prac rodzimych inżynierów. Pierwsze doniesienia o nowej konstrukcji sugerowały jakoby była to nieco mniejsza kopia amerykańskiego Boeinga 707. W jakim stopniu chińscy konstruktorzy wykorzystali rozwiązania zastosowane w Boeingu nie jest do końca jasne. Zbudowano trzy samoloty prototypowe. Pierwszy z nich B-0001 posłużył do badań statycznych, drugi B-0003 do badań użytych w budowie elementów awioniki, trzeci B-0002 do badań w locie. Po raz pierwszy samolot wzniósł się w powietrze 26 września 1980 roku a rok później w grudniu samolot zaprezentowano po raz pierwszy publicznie. Maszyna wykonała trwający 108 minut przelot na trasie Szanghaj - Pekin. Samolot rozpoczął wykonywanie komercyjnych połączeń lotniczych na trasach z Pekinu do między innymi Harbinu, Lhasy i Urumczi aż do 1984 roku. Według oficjalnych danych maszyna miała posłużyć do opracowania rodzimych wersji samolotów transportowych, sanitarnych a także posłużyć jako platforma dla systemu AWACS. W tej ostatniej konfiguracji samolot miał przenosić na grzbiecie okrągłą antenę radaru podobną do zastosowanej na samolocie Boeing E-3 Sentry. Obok wersji wczesnego ostrzegania, planowano również zbudować wersję transportowe, szerokokadłubową i wąskokadłubową. Najbardziej prawdopodobne jest iż maszyna nie była przeznaczona do produkcji seryjnej a miała jedynie być projektem pozwalającym na zebranie odpowiednich doświadczeń rodzimym konstruktorom przy projektowaniu tego typu samolotów. Samolot miał również swój wymiar propagandowy, pokazujący całemu światu iż Chiny przystępują do elitarnego grona państw posiadających możliwość budowania, dużych, odrzutowych samolotów pasażerskich. W kwietniu 1985 podpisano porozumienie o montażu przez Shanghai samolotów McDonnell Douglas MD-80. Pierwszą zmontowaną w Chinach maszynę zaprezentowano na początku 1987 roku.

</doc>
<doc id="1845558" url="https://pl.wikipedia.org/wiki?curid=1845558" title="Stefan Mitka">
Stefan Mitka

Stefan Mitka (ur. 1889, zm. 6 lipca 1957) – szopkarz krakowski, z zawodu murarz; wielokrotny uczestnik konkursu szopek krakowskich (lata 1938-1956). Laureat pierwszej nagrody w roku 1946 i 1947, w pozostałych konkursach zdobywał nagrody drugie i trzecie. Jego dzieła znajdują się w kolekcji Muzeum Historycznego Miasta Krakowa i były prezentowane na licznych wystawach w Polsce i za granicą.

</doc>
<doc id="1845559" url="https://pl.wikipedia.org/wiki?curid=1845559" title="15. ceremonia wręczenia Złotych Globów">
15. ceremonia wręczenia Złotych Globów

15. ceremonia wręczenia Złotych Globów odbyła się 22 lutego 1958 roku.

</doc>
<doc id="1845563" url="https://pl.wikipedia.org/wiki?curid=1845563" title="Pekao Open 2009">
Pekao Open 2009

Pekao Open 2009 – tenisowy turniej ATP serii ATP Challenger Tour w sezonie 2009 z cyklu Pekao Open rozgrywany w dniach 12–20 września 2009 roku w Szczecinie na kortach ceglanych o łącznej puli nagród wynoszącej 106 500 euro.

</doc>
<doc id="1845564" url="https://pl.wikipedia.org/wiki?curid=1845564" title="Księstwo Kornwalii">
Księstwo Kornwalii

Księstwo Kornwalii (ang. "Duchy of Cornwall") – jedno z dwóch księstw w Anglii, obok księstwa Lancaster. Tytuł księcia Kornwalii przysługuje najstarszemu synowi panującego aktualnie monarchy brytyjskiego, który przyjmuje go w momencie narodzin. Jeśli monarcha nie ma syna, tytuł w tym okresie należy do Korony.
Księstwo powstało w 1337 roku jako pierwsze w królestwie Anglii, zostało założone w celu zapewnienie dochodów najstarszemu synowi króla, a także jako "rząd dla Kornwalii". Dziś księstwo posiada status "własności prywatnej" () i wraz z księstwem Lancaster, które jest w posiadaniu panującego króla, jest zarządzane odrębnie od Crown Estate.
Z księstwem powiązane są dobra ziemskie o wielkości 571 km², leżące również poza terenem hrabstwa Kornwalii; część z posiadłości leży w hrabstwie Devon, a także w Somersecie, Herefordshire i Walii. Wartość księstwa w roku 2007 szacowana była na 647 milionów funtów. Roczny dochód księstwa wynosi 16,3 miliona funtów.
Status księstwa.
Księstwo zostało założone w r. 1377 przez Edwarda III. Dla wielu Kornwalijczyków występują niejasności co do statusu księstwa i jego praw do wybrzeża Kornwalii. Oficjalnie Kornwalia ma status księstwa, w odróżnieniu od zwykłego hrabstwa. Formalnie książę pełni rolę głowy państwa, ma prawo zwoływać Cornish Stannary Parliament (Kornwalijski Parlament Cynowy), ma również prawo obejmować tereny opuszczone przez zmarłą bezpotomnie arystokrację na mocy prawa zwyczajowego "bona vacantia".
Historia.
Kornwalia od zawsze zachowywała odrębność od reszty królestwa Anglii. Zamieszkała była przez ludność pochodzenia celtyckiego, zachowującą własny język kornijski, którzy uważani byli za spokrewnionych z Walijczykami i Bretończykami. Z tego powodu nazywana była "Zachodnią Walią". Anglosasi podejmowali próby podporządkowania Kornwalii, które zakończyły się powodzeniem przed końcem X wieku, jednak w 936 roku król wyznaczył granicę między Anglią a Kornwalią na rzece Tamar, w ten sposób odrębność kraju została uznana. Kornwalia została uznana za odrębny "earldom" z własną dynastią, wywodząca się najpewniej od dawnych wodzów kornijskich.
Pod podboju Anglii przez Wilhelma Zdobywcę, autonomia Kornwalii została utrzymana, jednak lokalnych earlów zastąpili przybyli z nowym władcą dostojnicy pochodzenia bretońskiego, co było istotne dla uszanowania celtyckiej tożsamości kraju. Earl posiadał szeroki zakres władzy, z możliwością mianowania szeryfa, prawem łaski, kontrolą nad kopalniami cyny, zaś królewscy urzędnicy nie mieli wstępu na teren hrabstwa. Do końca XII wieku earlami zostawali dostojnicy pochodzenia bretońskiego, potem ustalił się zwyczaj nadawania hrabstwa synom królewskim.
Po śmierci Edmunda w 1300 roku, syna Ryszarda z Kornwalii, hrabstwo wróciło do Korony. Rozpoczął się niespokojny okres, w którym Kornwalia władana była przez faworyta króla Edwarda II Piersa Gavestona, a po jego egzekucji przez żonę króla Izabelę. W 1324 król odebrał żonie Kornwalię, którą z kolei ona odzyskała po obaleniu króla i wstąpieniu na tron syna Edwarda III. Ten z kolej ponownie odebrał matce dobra kornwalijskie w 1330 i nadał je swemu bratu Janowi, który był ostatnim earlem Kornwalii.
W 1337 Edward III gotował się do wojny z Francją w celu odzyskania kontroli nad księstwem Akwitanii. W tym celu chciał zapewnić stabilność władzy w Anglii, wyniósł wielu dostojników na wyższą pozycję, chcąc zapewnić stabilność władzy podniósł hrabstwo Kornwalii do statusu księstwa () i nadał je swojemu synowi, wówczas siedmioletniemu, Edwardowi, który był już wcześniej mianowany earlem Chester. Było to pierwsze księstwo powstałe w wyspiarskich dominiach Plantagenetów.

</doc>
<doc id="1845568" url="https://pl.wikipedia.org/wiki?curid=1845568" title="Łyżwiarstwo figurowe na Zimowych Igrzyskach Olimpijskich 1976">
Łyżwiarstwo figurowe na Zimowych Igrzyskach Olimpijskich 1976

Łyżwiarstwo figurowe na Zimowych Igrzyskach Olimpijskich 1976 – jedna z dyscyplin rozgrywanych podczas igrzysk w dniach 4–13 lutego 1976 w Innsbrucku, w Austrii. Zawody odbyły się w czterech konkurencjach: solistów, solistek, par sportowych, par tanecznych.

</doc>
<doc id="1845573" url="https://pl.wikipedia.org/wiki?curid=1845573" title="Izumiotsu">
Izumiotsu



</doc>
<doc id="1845577" url="https://pl.wikipedia.org/wiki?curid=1845577" title="Malarstwo religijne">
Malarstwo religijne

Malarstwo religijne – przedstawienia Boga Ojca, Trójcy Świętej i aniołów, epizodów ze Starego i Nowego Testamentu, scen z życia Matki Boskiej, wizerunków świętych i błogosławionych oraz wydarzeń z historii i życia Kościoła (chrystianizacja Europy, mnisi, życie liturgiczne, rok kościelny i jego święta, sakramenty, modlitwa i medytacja itp.)

</doc>
<doc id="1845580" url="https://pl.wikipedia.org/wiki?curid=1845580" title="Kardynałowie z nominacji Klemensa XIV">
Kardynałowie z nominacji Klemensa XIV

Papież Klemens XIV mianował 17 nowych kardynałów. 11 innych duchownych zostało wyniesionych do tej godności in pectore, jednak ich imion nigdy nie opublikowano.
10 września 1770.
Kościoły tytularne zostały nadane 12 grudnia 1770.
19 kwietnia 1773.
Kościoły tytularne nadano 26 kwietnia 1773.
26 kwietnia 1773.
Kościoły tytularne nadano 10 maja 1773:
Na tym konsystorzu papież mianował jedenastu duchownych "in pectore", ale ich imion nigdy nie opublikował.

</doc>
<doc id="1845582" url="https://pl.wikipedia.org/wiki?curid=1845582" title="Władysława Markiewiczówna">
Władysława Markiewiczówna

Władysława Markiewiczówna, właściwie Władysława Markiewicz (ur. 5 lutego 1900 w Bochni, zm. 17 maja 1982 w Katowicach) − polska pianistka, kompozytorka i pedagog. 
Edukacja.
Władysława Markiewiczówna urodziła się w Bochni jako córka Bronisława Markiewicza, doktora nauk prawniczych, wiceprezesa Sądu Apelacyjnego w Krakowie. Naukę gry na fortepianie rozpoczęła w wieku pięciu lat, początkowo kształcąc się pod kierunkiem babki i matki. W 1905 roku rodzina Markiewiczów przeprowadziła się do Rzeszowa, w 1913 – do Krakowa, gdzie rozpoczęła kształcenie pod kierunkiem pianisty i dyrygenta Wiktora Barabasza. 
Studia pianistyczne odbyła w Konserwatorium Towarzystwa Muzycznego w Krakowie w klasie fortepianu Kazimierza Krzyształowicza (kurs średni, 1915–1917) oraz Seweryna Eisenbergera (kurs wyższy, 1917–1920), a na wykłady z zakresu historii muzyki i harmonii uczęszczała do Zdzisława Jachimeckiego. W dniu 19 czerwca otrzymała dyplom konserwatorium, wykonując na recitalu dyplomowym m.in. Koncert fortepianowy a-moll Roberta Schumanna oraz utwór Władysława Żeleńskiego w obecności kompozytora. 
W latach 1922-1927 studiowała w Berlinie u Hugo Leichtentritta (kompozycja) i Brunona Eisnera (fortepian).
Działalność.
W 1929, po powrocie do kraju, rozpoczęła działalność koncertową – szereg koncertów z Arturem Malawskim – oraz objęła klasę fortepianu w Państwowym Konserwatorium Muzycznym w Katowicach. W 1935 utworzyła wraz ze Stefanią Allinówną duet fortepianowy, występując wspólnie do 1960 roku. 
Lata wojny spędziła w Krakowie i Warszawie, po wojnie powróciła na katowicką uczelnię. W 1958 roku otrzymała tytuł profesora, a w latach 1963-1968 kierowała katedrą fortepianu. Do jej uczniów należeli m.in. Tadeusz Żmudziński, Kazimierz Kord, Andrzej Jasiński i Wojciech Kilar.
Była członkiem Związku Kompozytorów Polskich oraz Towarzystwa im. Fryderyka Chopina. Została odznaczona Krzyżem Kawalerskim Orderu Odrodzenia Polski.
Pochowana na Cmentarzu Rakowickim (kw. VI, rząd płd.). 

</doc>
<doc id="1845583" url="https://pl.wikipedia.org/wiki?curid=1845583" title="Aaron Brooks">
Aaron Brooks

Aaron Jamal Brooks (ur. 14 stycznia 1985 w Seattle) – amerykański koszykarz, występujący na pozycji rozgrywającego, obecnie zawodnik Illawarra Hawks.
W 2003 wystąpił w meczu gwiazd amerykańskich szkół średnich - McDonald’s All-American.
Brooks został wybrany z numerem 26 draftu NBA w 2007 przez Houston Rockets. Przełomowym momentem w karierze Aarona Brooksa była wymiana między Houston Rockets a Orlando Magic, w wyniku której do klubu z Florydy trafił rozgrywający Rafer Alston. Jego miejsce w pierwszej piątce Rockets zajął Brooks. Od tego momentu zdobywał średnio 14,5 punktu i 4,5 zbiórki na mecz. Szczególnie udany występ zaliczył w czwartym meczu półfinałów konferencji przeciwko Los Angeles Lakers, gdy rzucił swój życiowy rekord 34 punktów, a Houston Rockets, osłabieni brakiem Yao Minga doprowadzili rywalizację z przyszłymi mistrzami NBA do stanu 2-2. Ostatecznie Rockets przegrali jednak 3-4.
W swoim trzecim sezonie w NBA Brooks wszystkie mecze sezonu zasadniczego rozpoczynał w pierwszej piątce. Jego statystyki indywidualne znacząco się poprawiły – ustanowił najwyższe w karierze średnie punktów, asyst i zbiórek. Po zakończeniu sezonu zasadniczego 2009/10 otrzymał nagrodę dla zawodnika, który w ostatnim sezonie poczynił największe postępy. W lutym 2011 brał udział w wymianie w ramach której trafił do Phoenix Suns. 17 lipca 2012 po sezonie spędzonym w lidze chińskiej podpisał kontrakt z Sacramento Kings. 1 marca 2013 kontrakt Brooksa został wykupiony przez Kings i został on tym samym wolnym agentem. 5 marca podpisał kontrakt z Houston Rockets. Po zakończeniu sezonu, 30 czerwca 2013 Brooks został zwolniony przez Rockets, ale już 19 lipca z powrotem dołączył do zespołu, podpisując roczny kontrakt. 20 lutego 2014 Brooks został wymieniony do Denver Nuggets w zamian za Jordana Hamiltona. 22 lipca 2014 podpisał kontrakt z Chicago Bulls.
21 lipca 2016 został zawodnikiem Indiany Pacers. 21 września 2017 podpisał umowę z Minnesotą Timberwolves.
19 czerwca 2019 dołączył do australijskiego Illawarra Hawks.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="1845584" url="https://pl.wikipedia.org/wiki?curid=1845584" title="Tag team DX">
Tag team DX



</doc>
<doc id="1845585" url="https://pl.wikipedia.org/wiki?curid=1845585" title="Tygodnik wędkarski">
Tygodnik wędkarski

Tygodnik Wędkarski - pierwszy, bezpłatny, internetowy tygodnik wędkarski wydawany przez wydawcę: Krokus Sp. z o.o, adresowany do wszystkich zainteresowanych tym hobby. Pierwsze wydanie ukazało się w roku 1999.

</doc>
<doc id="1845587" url="https://pl.wikipedia.org/wiki?curid=1845587" title="Higashiosaka">
Higashiosaka



</doc>
<doc id="1845591" url="https://pl.wikipedia.org/wiki?curid=1845591" title="Daito (miasto)">
Daito (miasto)



</doc>
<doc id="1845593" url="https://pl.wikipedia.org/wiki?curid=1845593" title="Shijonawate">
Shijonawate



</doc>
<doc id="1845595" url="https://pl.wikipedia.org/wiki?curid=1845595" title="Procedura nadmiernego deficytu">
Procedura nadmiernego deficytu

Procedura nadmiernego deficytu – procedura postępowania w przypadku przekroczenia przez państwo członkowskie Unii Europejskiej określonych kryteriów dyscypliny budżetowej. Procedura określona została w art. 126 Traktatu o funkcjonowaniu Unii Europejskiej i w Protokole nr 12 do tego Traktatu.
Opis.
Procedura nadmiernego deficytu jest nakładana przez Radę UE na państwo członkowskie w przypadku niewypełnienia budżetowych kryteriów konwergencji (spójności), których wartości odniesienia dotyczą:
Procedura określa kryteria, działania, harmonogramy i terminy, które stosują instytucje Unii Europejskiej przy podejmowaniu decyzji dotyczących nadmiernego deficytu oraz zasady postępowania przez państwo członkowskie, którego dotyczy prowadzona procedura. Państwo, którego deficyt został uznany za nadmierny, musi podjąć odpowiednie działania korygujące.
Polska była objęta procedurą nadmiernego deficytu w latach 2004–2008 i 2009–2015.

</doc>
<doc id="1845599" url="https://pl.wikipedia.org/wiki?curid=1845599" title="City of St. Albans">
City of St. Albans

St Albans (ang. "City and District of St Albans" także: "City of St Albans" lub "District of St Albans") - utworzony 1 kwietnia 1974 dystrykt niemetropolitalny w hrabstwie Hertfordshire w Anglii. Władze dystryktu (Rada Dystryktu i Miasta St Albans, ang. "St Albans District &amp; City Council") znajdują się w St Albans. Kodem pocztowym dystryktu jest AL i następująca po nim seria liczb i liter.
Geografia.
Dystrykt składa się z miasta St Albans (ponad 64 tys. mieszkańców), miasta Harpenden (ok. 27 600 mieszkańców) oraz parafii: Colney Heath, Harpenden Rural, London Colney, Redbourn, St Michael's, St Stephen's (włączając w to wsie Chiswell Green i Bricket Wood), Sandridge oraz Wheathampstead.
Populacja.
Populacja dystryktu St Albans (ang. "District of St Albans").
1901-1971.
Populacja Miasta i Dystryktu St Albans (ang. "City and District of St Albans"). W roku 1974 zmieniono podział administracyjny. Dane dla lat 1961 i 1971 odnoszą się do obszaru nowego Miasta i Dystryktu St Albans.
Populacja Wiejskiego Dystryktu St Albans (ang. "St Albans Rural District"). 
1961-2001.
Populacja Miasta i Dystryktu St Albans (ang. "City and District of St Albans"). W roku 1974 zmieniono podział administracyjny. Dane dla lat 1961 i 1971 odnoszą się do obszaru nowego Miasta i Dystryktu St Albans. 

</doc>
<doc id="1845607" url="https://pl.wikipedia.org/wiki?curid=1845607" title="Qingdao Liuting (Międzynarodowe lotnisko)">
Qingdao Liuting (Międzynarodowe lotnisko)



</doc>
<doc id="1845608" url="https://pl.wikipedia.org/wiki?curid=1845608" title="Ver (rzeka)">
Ver (rzeka)

Ver – rzeka w Anglii, w hrabstwie Hertfordshire. Źródło znajduje się w Kensworth Lynch, skąd rzeka płynie wzdłuż Watling Street, poprzez Markyate, Flamstead, Redbourn, St Albans, łącząc się z rzeką Colne w Bricket Wood.
Nad rzeką, w czasach panowania rzymskiego w Brytanii, powstało miasto Verulamium (dzisiejsze St Albans).

</doc>
<doc id="1845612" url="https://pl.wikipedia.org/wiki?curid=1845612" title="Ver">
Ver



</doc>
<doc id="1845613" url="https://pl.wikipedia.org/wiki?curid=1845613" title="Martin Short">
Martin Short

Martin Hayter Short (ur. 26 marca 1950 w Hamilton) – kanadyjski aktor komediowy.
Życiorys.
Wczesne lata.
Urodził się w Hamilton w prowincji Ontario w rodzinie katolickiej jako syn Olive (z domu Hayter), skrzypaczki i koncertmistrzyni, i Charlesa Patricka Shorta, dyrektora korporacji. Miał dwóch braci: David Short zmarł w wieku 12 lat, a Michael Short został scenarzystą. Uczęszczał do Westdale Secondary School w Hamilton. W 1970, kiedy miał 20 lat zmarli jego rodzice. W 1972 ukończył kierunek Social Work na McMaster University w Hamilton.
Kariera.
Początkowo miał być pracownikiem socjalnym, zanim w 1972 w Toronto wziął udział w produkcji "Godspell" z Eugene Levy, Gildą Radner, Victorem Garberem i Andreą Martin. W latach 70. XX wieku występował w teatrze muzycznym i kabarecie. Drogę do prawdziwej kariery otworzył mu angaż do popularnych programów NBC: "Second City Television" (1982–1983) i "Saturday Night Live" (1984–1985).
Następnie trafił na kinowy ekran, gdy reżyser John Landis powierzył mu rolę podstępnego kowboja-bohatera Neda Nederlandera w komedii "Trzej Amigos" (1986) ze Steve’em Martinem i Chevym Chase’em. W komedii science-fiction Joego Dantego "Interkosmos" (1987) u boku Dennisa Quaida i Meg Ryan zagrał hipochondrycznego urzędnika spożywczego Safeway. W komedii Charlesa Shyera "Ojciec panny młodej" (1991) wystąpił jako Franck Eggelhoffer.
W 1993 debiutował na Broadwayu w musicalu "Dziewczyna na pożegnanie" z Bernadette Peters. W 1999 otrzymał Tony Award jako najlepszy aktor w musicalu "Little Me" wg komedii Neila Simona, gdzie wystąpił jako Noble Eggleston, Amos Pinchley, Benny Buchsbaum, Val du Val, Fred Poitrine, Otto Schnitzler, Książę Cherney i Drunk.
Życie prywatne.
22 grudnia 1980 poślubił aktorkę Nancy Dolman. Mają troje dzieci: córkę Katherine (ur. 1983) oraz dwóch synów – Olivera (ur. 1986) i Henry’ego (ur. 1990). Nancy Dolman zmarła 21 sierpnia 2010 w wieku 58 lat po walce z rakiem jajnika.

</doc>
<doc id="1845614" url="https://pl.wikipedia.org/wiki?curid=1845614" title="Parafia Matki Boskiej Jasnogórskiej w Los Angeles">
Parafia Matki Boskiej Jasnogórskiej w Los Angeles

Parafia Matki Boskiej Jasnogórskiej w Los Angeles (ang. "Our Lady of the Bright Mount Parish") – parafia rzymskokatolicka położona w Los Angeles w stanie Kalifornia, Stany Zjednoczone.
Jest ona wieloetniczną parafią w archidiecezji Los Angeles, z mszą św. w j. polskim, dla polskich imigrantów.
Nadzór klerycki sprawowany przez Towarzystwo Chrystusowe dla Polonii Zagranicznej.
Misja została dedykowana Matce Boskiej Częstochowskiej.
Historia.
25 listopada 1926 założono pierwszą polonijną parafię w Los Angeles pod wezwaniem Chrystusa Króla i poświęcenie nowo wybudowanego kościoła przy Town Avenue. 3 marca 1944 poświęcono kaplicą Matki Boskiej Jasnogórskiej na nowo zakupionej posesji z domem przy 3424 West Adams Blvd. Proboszczem został ks. Bronisław Krzemiński. 18 marca 1956 wybudowano grotę poświęconą Niepokalanemu Poczęciu Najświętszej Maryi Panny, a 9 grudnia 1956 roku, poświęcono nowo wybudowany kościół pod wezwaniem Matki Boskiej Jasnogórskiej.
16 grudnia 1973 roku ks. kardynał Tomothy Menning przekazuje parafię polską pod opiekę duszpasterską Towarzystwu Chrystusowemu dla Polonii Zagranicznej.

</doc>
<doc id="1845615" url="https://pl.wikipedia.org/wiki?curid=1845615" title="Krukow">
Krukow

Niemcy:
Zobacz też:

</doc>
<doc id="1845617" url="https://pl.wikipedia.org/wiki?curid=1845617" title="Wojewódzki Szpital Specjalistyczny im. Andrzeja Falkiewicza w Legnicy">
Wojewódzki Szpital Specjalistyczny im. Andrzeja Falkiewicza w Legnicy



</doc>
<doc id="1845620" url="https://pl.wikipedia.org/wiki?curid=1845620" title="Lapitz">
Lapitz

Lapitz – część gminy "(Ortsteil)" Kuckssee w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Penzliner Land. Do 31 grudnia 2011 samodzielna gmina

</doc>
<doc id="1845621" url="https://pl.wikipedia.org/wiki?curid=1845621" title="Wojewódzki Szpital Specjalistyczny im. Andrzeja Falkiewicza">
Wojewódzki Szpital Specjalistyczny im. Andrzeja Falkiewicza



</doc>
<doc id="1845623" url="https://pl.wikipedia.org/wiki?curid=1845623" title="Mallin (ujednoznacznienie)">
Mallin (ujednoznacznienie)

Niemcy:
Osoby:

</doc>
<doc id="1845626" url="https://pl.wikipedia.org/wiki?curid=1845626" title="Ismael Fuentes">
Ismael Fuentes

Ismael Ignacio Fuentes Castro (ur. 4 sierpnia 1981 w Linares) – piłkarz chilijski grający na pozycji środkowego obrońcy.
Kariera klubowa.
Karierę piłkarską Fuentes rozpoczął w klubie Linares Unido. W 2000 roku zadebiutował w jego barwach w Primera División B, a w 2001 roku odszedł do CSD Rangers, grającego w pierwszej lidze Chile. W 2002 roku wywalczył z Rangers wicemistrzostwo fazy Apertura. W 2004 roku odszedł do CSD Colo-Colo i w tym zespole występował przez rok.
Na początku 2005 roku Fuentes odszedł do meksykańskiego Jaguares de Chiapas. W meksykańskiej Primera División zadebiutował 16 stycznia 2005 w zremisowanym 0:0 wyjazdowym spotkaniu z Tigres UANL. Od czasu debiutu był podstawowym zawodnikiem Jaguares i grał w nim do 2008 roku. Dwukrotnie w latach 2005 i 2007 zdobył Puchar Chiapas.
Na początku 2009 roku Fuentes przeszedł do Atlasu Guadalajara. 18 stycznia 2009 zadebiutował w nim w meczu przeciwko poprzedniemu zespołowi, Jaguares (1:2).
Kariera reprezentacyjna.
W reprezentacji Chile Fuentes zadebiutował 11 lipca 2004 roku w zremisowanym 1:1 meczu Copa América 2004 z Paragwajem. W swojej karierze zagrał także na Copa América 2007. W 2009 roku wywalczył z Chile awans do Mistrzostw Świata w RPA.

</doc>
<doc id="1845627" url="https://pl.wikipedia.org/wiki?curid=1845627" title="Arron Afflalo">
Arron Afflalo

Arron Afflalo (ur. 15 października 1985 w Los Angeles) – amerykański koszykarz, grający na pozycji rzucającego obrońcy.
Dzieciństwo i college.
W 2004 wystąpił w meczu gwiazd amerykańskich szkół średnich - McDonald’s All-American.
W latach 2004–2007 Arron grał w zespole Bruins college'u UCLA. Osiągnął tam duże sukcesy – w sezonie 2005–06 zdobywał najwięcej punktów w zespole – średnio 15.8 na mecz, a Bruins dotarli do Final Four NCAA. W następnym sezonie co prawda zespół nie powtórzył tego osiągnięcia, ale Afflalo zdobył wiele prestiżowych nagród, m.in. został wybrany najlepszym graczem swojej konferencji (Pacific-10 Conference, nagroda Pac-10 Player of the Year), zdobył też uznanie fachowców jako czołowy gracz ligi uniwersyteckiej na swojej pozycji: znalazł się w pierwszych piątkach podsumowujących sezon, ogłaszanych m.in. przez ESPN, Sports Illustrated, National Association of Basketball Coaches czy Associated Press.
Kariera w NBA.
Detroit Pistons (2007-2009).
28 czerwca 2007 roku został wybrany w Drafcie z numerem 27 przez Detroit Pistons. 4 lipca 2007 podpisał debiutancki, dwuletni kontrakt z Detroit Pistons, który posiadał zapisaną w nim opcję, że klub może przedłużyć trwanie umowy na sezony 2009/10 i 2010/11. W pierwszych dwóch latach Afflalo zarobił 2 009 960 dolarów.
W debiutanckich rozgrywkach zagrał w 75 meczach. Już w pierwszym meczu sezonu, rozgrywanym 1 listopada 2007 wyszedł w pierwszej piątce, gdyż Richard Hamilton nie mógł zagrać z przyczyn rodzinnych. Afflalo zagrał 14 minut, w trakcie których zdobył 3 punkty i zanotował po jednej zbiórce, asyście i przechwycie. Na swoje najlepsze występy czekał do drugiej połowy sezonu. 27 marca 2008 w meczu przeciwko Miami Heat ustanowił rekord sezonu, zdobywając 15 punktów. To zwycięstwo pozwoliło Detroit Pistons zdobyć mistrzostwo Central Division. Ten wynik wyrównał w meczu kończącym sezon przeciwko Cleveland Cavaliers.
5 sierpnia 2008 roku Detroit Pistons skorzystali z zapisu w umowie Afflalo i przedłużyli jej obowiązywanie do końca sezonu 2009/10. Za ten dodatkowy rok Afflalo zarobił 1 086 240 dolarów. W swoim drugim sezonie Afflalo wciąż pozostawał rezerwowym, który niezbyt często grywał powyżej 20 minut w meczu. 18 marca 2009 roku zagrał jednak najlepszy mecz w swojej karierze. Zdobył 24 punkty i trafił trzy rzuty za 3 punkty w spotkaniu z Houston Rockets.
Denver Nuggets (2009-2012).
13 lipca 2009 roku stał się wraz z Walterem Sharpem przedmiotem wymiany z Denver Nuggets. W zamian za dwóch graczy „Tłoki” otrzymały wybór w drugiej rundzie draftu w 2011 roku oraz uwolniły blisko 1.8 miliona dolarów z puli salary cap. Następnie 31 października 2009 Denver Nuggets skorzystali z zapisu w umowie Afflalo i przedłużyli jej obowiązywanie do końca rozgrywek 2010/11. Dzięki temu Afflalo za ten sezon zarobił 1 959 577 dolarów.
10 listopada 2009 Afflalo pierwszy raz zagrał w wyjściowym składzie przeciwko Chicago Bulls. Miejsca w pierwszej piątce nie oddał już do końca sezonu. 25 stycznia 2010 w starciu z Charlotte Bobcats wyrównał rekord kariery, zdobywając 24 punkty. Ustanowił też nowy rekord, trafiając aż sześć rzutów za 3 punkty. 12 kwietnia 2010 po raz pierwszy w swojej karierze uzyskał Double-double, zdobywając 22 punkty i notując 13 zbiórek w meczu przeciwko Memphis Grizzlies. Sezon zasadniczył zakończył na 8. miejscu w lidze pod względem skuteczności rzutów za 3 punkty. Trafiał ze skutecznością 43.4%.
Kolejny sezon rozpoczął w pierwszej piątce i był jednym z najpewniejszych zawodników trenera George’a Karla. 11 stycznia 2011 pobił rekord punktowy. Pierwszy raz w karierze przekroczył granicę 30 zdobytych punktów. Łącznie rzucił ich 31 w spotkaniu przeciwko Phoenix Suns. Drugi sezon z rzędu skończył na 8. miejscu w NBA pod względem skuteczności rzutów za 3 punkty. Trafiał 42.3% swoich rzutów.
20 grudnia 2011 Denver Nuggets podpisali z nim 5-letni kontrakt, dzięki czemu zarobi blisko 39 milionów dolarów. Ostatni, piąty rok kontraktu będzie obowiązywał tylko wtedy, gdy Afflalo tak zdecyduje. 5 marca 2012 pobił rekord kariery w punktach, rzucając ich 32 w meczu przeciwko Sacramento Kings.
Orlando Magic (2012–2014).
10 sierpnia 2012 w ramach wymiany przeszedł z Denver Nuggets do Orlando Magic. 3 grudnia 2013 pobił rekord kariery, rzucając 43 punkty i notując 6 zbiórek i 5 asyst w przegranym po dwóch dogrywkach meczu z Philadelphia 76ers.
Denver Nuggets (2014-2015).
26 czerwca 2014 powrócił do Nuggets w ramach wymiany za Evana Fourniera i prawa do 56. wyboru w drafcie 2014 (Roy Devyn Marble).
Portland Trail Blazers (2015-2016).
19 lutego 2015 na zasadzie wymiany przeszedł do Portland Trail Blazers. W lipcu 2015 roku został zawodnikiem zespołu New York Knicks.
Sacramento Kings (od 2016).
9 lipca 2016 podpisał umowę z Sacramento Kings. 23 czerwca 2017 został zwolniony przez klub. 
Orlando Magic (od 2017).
27 lipca 2017 podpisał kontrakt na jeden rok z drużyną Orlando Magic. 
Statystyki w NBA.
NCAA.
Na podstawie 
NBA.
Na podstawie 
"Stan na koniec sezonu 2018/19"

</doc>
<doc id="1845628" url="https://pl.wikipedia.org/wiki?curid=1845628" title="Vilém Závada">
Vilém Závada

Vilém Závada (ur. 1905, zm. 1982) – czeski poeta, w początkach twórczości przedstawiciel poetyzmu (antytradycjonalistycznego, awangardowego prądu artystycznego w latach 1920. w Czechosłowacji), później reprezentował mroczny nurt poezji czeskiej, liryk pesymistyczno-patriotyczny i społeczny, tłumacz poezji, zajmował się głównie filologią czeską, francuską, słowiańską, a w tłumaczeniu filologią: niemiecką, rosyjską, francuską, rumuńską, słoweńską, słowacką, polską, bułgarską, hebrajską, perską/irańską, węgierską.

</doc>
<doc id="1845631" url="https://pl.wikipedia.org/wiki?curid=1845631" title="Mallin">
Mallin

Mallin – dzielnica miasta Penzlin w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Penzliner Land. Do 31 grudnia 2011 samodzielna gmina.

</doc>
<doc id="1845632" url="https://pl.wikipedia.org/wiki?curid=1845632" title="Kolonia Wileńska">
Kolonia Wileńska

Kolonia Wileńska (lit. "Pavilnys") – historyczna miejscowość podwileńska, obecnie część Wilna, w obrębie dzielnicy Nowa Wilejka ("Naujoji Vilnia"), na wschód od centrum miasta, pomiędzy dzielnicą Rossa a właściwą Nową Wilejką. Historyczny podział na Górną Kolonię ("Aukštasis Pavilnys") zwaną także Kolonią Kolejową Górną; oraz Dolną ("Žemasis Pavilnys"), zwaną także Kolonią Kolejową Dolną. W Kolonii Dolnej znajduje się przystanek kolejowy na linii Wilno – Kiena. Miejscowość położona jest w regionalnym parku krajobrazowym, który tworzy dolina rzeki Wilenki. Kościół pod wezwaniem Chrystusa Króla i Dzieciątka Jezus – jedyny czynny drewniany kościół katolicki na terenie miasta Wilna. W miejscowości znajdują się szkoła podstawowa i biblioteka. W 1944 roku, w czasie Operacji Ostra Brama powstał tu szpital wojskowy Armii Krajowej.
W Kolonii Wileńskiej w wieku 3,5 roku zamieszkał młody Tadeusz Konwicki, a opuścił ją w roku 1945 (w wieku 19 lat).
Mieszkał tu także Ryszard Filipowicz, jeden z najmłodszych żołnierzy AK na Wileńszczyźnie, członek Kedywu. Po wojnie autor szeregu książek poświęconych Wileńszczyźnie, w tym także Kolonii Wileńskiej.
Od 1939 roku mieszkała tu Zofia Gulewicz, z domu Wernicka, występująca przed wojną w Teatrze Wielkim w Warszawie, po wojnie wieloletni choreograf i kierownik artystyczny Polskiego Ludowego Zespołu Pieśni i Tańca "Wilia" oraz wielu innych polskich zespołów folklorystycznych działających na Litwie.
Współczesny pisarz, Marek Ławrynowicz, kilka fragmentów swojej książki "Diabeł na dzwonnicy" poświęcił epizodom z międzywojennej historii miejscowości.

</doc>
<doc id="1845636" url="https://pl.wikipedia.org/wiki?curid=1845636" title="Möllenhagen">
Möllenhagen

Möllenhagen – gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Penzliner Land.

</doc>
<doc id="1845638" url="https://pl.wikipedia.org/wiki?curid=1845638" title="Moellenhagen">
Moellenhagen



</doc>
<doc id="1845644" url="https://pl.wikipedia.org/wiki?curid=1845644" title="Polska Misja św. Maksymiliana Kolbe w San Diego">
Polska Misja św. Maksymiliana Kolbe w San Diego

Polska Misja Rzymskokatolicka św. Maksymiliana Kolbe w San Diego (ang. "St. Maximillian Kolbe Polish Mission") – misja rzymskokatolicka położona w San Diego w stanie Kalifornia, Stany Zjednoczone.
Jest ona misją rzymskokatolicką dla Polaków przebywających w San Diego, prowadzoną przez Towarzystwo Chrystusowe dla Polonii Zagranicznej.
Misja została dedykowana św. Maksymilianowi Kolbe.

</doc>
<doc id="1845648" url="https://pl.wikipedia.org/wiki?curid=1845648" title="Don't Stop 'til You Get Enough">
Don't Stop 'til You Get Enough



</doc>
<doc id="1845651" url="https://pl.wikipedia.org/wiki?curid=1845651" title="Polskie Centrum Polonijne Jana Pawła II w Yorba Linda">
Polskie Centrum Polonijne Jana Pawła II w Yorba Linda

Polskie Centrum Polonijne Jana Pawła II w Yorba Linda (ang. "Pope John Paul II Polish Center") – parafia rzymskokatolicka położona w Yorba Linda w stanie Kalifornia w Stanach Zjednoczonych.
Jest ona parafią dla Polaków przebywających w hrabstwie Orange, prowadzoną przez Zgromadzenie Słowa Bożego.
Misja została dedykowana papieżowi Janowi Pawłowi II.
Historia.
Kiedy powstała diecezja Orange, biskup William Johnson mianował ks. Josepha A. Karpa kierownikiem duchowym dla polskiej społeczności w Orange County. Miało to na celu zaspokojenie duchowych i społecznych potrzeb polskich imigrantów, żyjących na terenie diecezji Orange.
Pierwsza msza św. w Polskim Centrum Jana Pawła II, została odprawiona przez ks. Josepha A. Karpa w dniu 16 stycznia 1983.

</doc>
<doc id="1845655" url="https://pl.wikipedia.org/wiki?curid=1845655" title="Paul Pelliot">
Paul Pelliot

Paul Pelliot (ur. 28 maja 1878, zm. 26 października 1945) – francuski podróżnik, sinolog i orientalista, profesor Collège de France.
Podróżował po Azji Środkowej i Chinach. Badał jaskinie Mogao, wprowadzając ich pierwszą numerację. Prowadził także ich systematyczną dokumentację fotograficzną, opublikowaną następnie w latach 20. w formie serii zeszytów. Z odkrytych w jaskiniach tekstów pięć tysięcy przywiózł do Francji. Obecnie znajdują się one w Bibliotece Narodowej w Paryżu i Museum Guimet.

</doc>
<doc id="1845657" url="https://pl.wikipedia.org/wiki?curid=1845657" title="Charlie Brown i jego kompania">
Charlie Brown i jego kompania

Charlie Brown i jego kompania – amerykański animowany film kinowy z 1969 roku.
Obsada.
Reżyseria: Bill Melendez 
Głosy:
i inni
Wersja polska.
Reżyseria: Zofia Dybowska-Aleksandrowicz
Udział wzięli
i inni

</doc>
<doc id="1845660" url="https://pl.wikipedia.org/wiki?curid=1845660" title="Video Greatest Hits – HIStory">
Video Greatest Hits – HIStory

Video Greatest Hits – HIStory – kolekcja „krótkich filmów” amerykańskiego wokalisty popowego – Michaela Jacksona, która została wydana na kasetach VHS w 1995 przez Sony Music. Później w 2001 roku kolekcję wydano również na płytach DVD.

</doc>
<doc id="1845662" url="https://pl.wikipedia.org/wiki?curid=1845662" title="Telekamery 2010">
Telekamery 2010

Telekamery 2010 – trzynaste wręczenie nagrody Telekamery "Tele Tygodnia" za rok 2009 dla postaci i wydarzeń telewizyjnych. Nagrody zostały przyznane w 16 kategoriach – po raz pierwszy w kategorii "serial zagraniczny" i dla kanałów tematycznych.
Spośród zwycięzców widzowie wybiorą najlepszego zdobywcę Super Telekamery. Gala odbyła się 25 stycznia 2010.
Wszystkie poprzednie ceremonie wręczenia nagród można było oglądać w TVP2. Tym razem, po raz pierwszy transmisja na żywo była dostępna jedynie w internecie, za pośrednictwem internetowej telewizji Interia.tv.
Kategorie.
Osobowość – informacje i publicystyka.
Wręczał: Kamil Durczok
Komentator sportowy.
Wręczał: Włodzimierz Szaranowicz
Prezenter pogody.
Wręczał: Andrzej Zalewski
Muzyka.
Wręczali: Dariusz Maciborek i Doda
Aktorka.
Wręczała: Anna Seniuk
Aktor.
Wręczał: Witold Pyrkosz
Teleturniej.
Wręczał: Wojciech Pijanowski
Program rozrywkowy.
Wręczał: Marcin Daniec
Serial polski oryginalny.
Wręczała: Teresa Lipowska
Adaptacja serialu zagranicznego.
Wręczała: Agnieszka Dygant
Serial zagraniczny.
Wręczał: Paweł Wawrzecki
Kanał filmowy.
Wręczał: Tomasz Raczek
Kanał popularnonaukowy.
Wręczała: Beata Pawlikowska
Kanał sportowy.
Wręczała: Otylia Jędrzejczak
Kanał dziecięcy.
Wręczała: Dorota Zawadzka
Kanał informacyjny i biznesowy.
Wręczał: Andrzej Turski

</doc>
<doc id="1845663" url="https://pl.wikipedia.org/wiki?curid=1845663" title="Polski Ośrodek Duszpasterski Matki Bożej Patronki Emigrantów w Martinez">
Polski Ośrodek Duszpasterski Matki Bożej Patronki Emigrantów w Martinez

Polski Ośrodek Duszpasterski Matki Bożej Patronki Emigrantów w Martinez (ang. "Polish Pastoral Center – Our Lady of Immigrants Chapel") – misja rzymskokatolicka położona w Martinez w stanie Kalifornia, Stany Zjednoczone.
Jest on misją rzymskokatolicką dla Polaków prowadzoną przez Towarzystwo Jezusowe. 
Misja została dedykowana Matce Bożej Patronce Emigrantów.

</doc>
<doc id="1845670" url="https://pl.wikipedia.org/wiki?curid=1845670" title="I Cesarstwo">
I Cesarstwo



</doc>
<doc id="1845671" url="https://pl.wikipedia.org/wiki?curid=1845671" title="Łyżwiarstwo figurowe na Letnich Igrzyskach Olimpijskich 1920">
Łyżwiarstwo figurowe na Letnich Igrzyskach Olimpijskich 1920

Łyżwiarstwo figurowe na Letnich Igrzyskach Olimpijskich 1920 – jedna z dyscyplin rozgrywanych podczas igrzysk w dniach 25–27 kwietnia 1920 w Antwerpii, w Belgii. Zawody odbyły się w trzech konkurencjach: solistów, solistek, par sportowych.

</doc>
<doc id="1845674" url="https://pl.wikipedia.org/wiki?curid=1845674" title="Polski Ośrodek Duszpasterski Świętej Rodziny w Union City">
Polski Ośrodek Duszpasterski Świętej Rodziny w Union City

Polski Ośrodek Duszpasterski Świętej Rodziny w Union City (ang. "Holy Family Catholic Ethnic Mission") – misja rzymskokatolicka położona w Union City w stanie Kalifornia, Stany Zjednoczone.
Jest on misją rzymskokatolicką dla Polaków w diecezji Oakland, prowadzoną przez Towarzystwo Jezusowe.
Misja została dedykowana Świętej Rodzinie.

</doc>
<doc id="1845682" url="https://pl.wikipedia.org/wiki?curid=1845682" title="Puchow">
Puchow

Puchow – część gminy "(Ortsteil)" Kuckssee w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Penzliner Land. Do 31 grudnia 2011 samodzielna gmina.

</doc>
<doc id="1845683" url="https://pl.wikipedia.org/wiki?curid=1845683" title="Nouvelle Vague">
Nouvelle Vague



</doc>
<doc id="1845695" url="https://pl.wikipedia.org/wiki?curid=1845695" title="Cmentarz rzymskokatolicki w Kole">
Cmentarz rzymskokatolicki w Kole

Cmentarz rzymskokatolicki w Kole (dawniej: cmentarz św. Wawrzyńca) – największa nekropolia w Kole. Swoją historią sięga drugiej połowy XIX wieku. Na cmentarzu znajduje się neogotycka kaplica Przemienienia Pańskiego. Położony jest na terenie osiedla Przedmieście Kaliskie.
Historia.
Dokładna data założenia cmentarza parafialnego w Kole jest trudna do ustalenia. W 1540, dekretem arcybiskupa gnieźnieńskiego Jana Latalskiego, inkorporowano do kościoła parafialnego drewniany kościół Świętego Wawrzyńca, stojący przy drodze do Kościelca, prawdopodobnie na terenie dzisiejszego cmentarza. W nim odprawiali nabożeństwa kolscy mansjonarze. Nieznana jest jednak ani dokładnej daty powstania tej świątyni, ani nazwisko jej fundatora W 1606 nuncjusz apostolski Klaudiusz Rangoni nadał kaplicy odpusty oraz zezwolenie na organizację procesji w określone święta. Z wizytacji kanonicznej przeprowadzonej w 1608 r. wynika, że była to budowla o wymiarach: chór duży mający 15 łokci szerokości i 20 łokci długości, chór mały – szeroki na 10 i długi na 12 łokci. Posiadała jeden ołtarz niekonsekrowany, nad którym wisiało kilka obrazów. Wszystkie niezbędne do sprawowania nabożeństw parametry przynoszono z kościoła parafialnego. 
W dokumentach wizytacji z lat 1790–1791 pojawił się już bardziej szczegółowy opis kościółka. Znajdowały się w nim trzy ołtarze. W głównym umieszczono obrazy: św. Wawrzyńca i św. Józefa. W drugim, znajdującym się od strony Ewangelii obraz Matki Boskiej. W trzecim, od strony Epistoły obraz św. Franciszka Serafickiego. Do zakrystii prowadziły drzwi drewniane obite blachą. Na stronie Epistoły znajdowała się drewniana ambona. Również drewniany był mały chórek, wsparty na dwóch słupach. Na wyposażeniu kaplicy znajdowało się ponadto sześć ławek. W jej pobliżu stał drewniany domek, w którym zamieszkiwali eremici. W pierwszą niedzielę po święcie św. Bartłomieja (24 sierpnia) obchodzono pamiątkę poświęcenia świątyni.
W wyniku drugiego rozbioru Polski Koło znalazło się w zaborze pruskim. W mieście wprowadzono nowe porządki sanitarne, które między innymi zabraniały pochówków na terenie przykościelnym. Odtąd cmentarz Świętego Wawrzyńca stał się cmentarzem parafialnym. Z powodu braku środków finansowych proboszczowie kolscy nie byli w stanie utrzymać kościółka i cmentarza w należytym stanie.
W 1809 burmistrz Żychliński wzywał proboszcza Marcina Szremowicza do wydania kluczy do kościółka św. Wawrzyńca, który miał zostać przeznaczony na skład siana. Władze miasta ponownie zażądały wydania kluczy do kościoła w 1813. Około 1811 w kościele św. Wawrzyńca zaprzestano odprawiania nabożeństw, a najprawdopodobniej jeszcze przed 1827 został on rozebrany.
W XIX wieku powierzchnia cmentarza powiększała się. Oprócz zwykłych parafian chowani byli na nim kapłani i osoby konsekrowane, powstańcy, burmistrzowie, członkowie władz miejskich, osoby zasłużone dla społeczności lokalnej.
W 1874 r. za probostwa księdza kanonika Ignacego Górskiego ogrodzono cmentarz parkanem. Staraniem kolejnego proboszcza, księdza kanonika Edwarda Narkiewicza ukończono budowę nowej neogotyckiej kaplicy cmentarnej pod wezwaniem Przemienienia Pańskiego, którą poświęcono 9 sierpnia 1908 roku.
2 września 1939 r. samoloty niemieckie zbombardowały stojący na dworcu kolejowym w Kole pociąg z ludnością polską ewakuowaną z Krotoszyna, Leszna i Jarocina. Na skutek bombardowania zginęło ponad 200 osób. Ofiary nalotu pochowano na kolskim cmentarzu w zbiorowej mogile. Podczas II wojny światowej w grobowcach na cmentarzu ukrywano broń, zakazane dla Polaków rowery i często także ludzi uciekających przed okupantem. 
W trakcie okupacji kaplica cmentarna została lekko uszkodzona, ale w 1946 dokonano jej pełnej restauracji. 29 maja 1946 pod parkanem cmentarnym rozstrzelano podporucznika Zygmunta Wawrzyniaka ps. „Sęp”, partyzanta antykomunistycznego i dowódcy grupy działającej w powiecie kolskim.
Z końcem lat 60. XX wieku, staraniem ks. Serafina Opałko przeprowadzono generalny remont kaplicy. Od 1997 r. trwały gruntowne prace remontowe na cmentarza. Wybrukowano alejki oraz poddano konserwacji parkanu okalający nekropolię. W 2013 r. wymieniono dach i wieżę na kaplicy cmentarnej, a 2 września 2014 r. odsłonięto nowy pomnik ofiar nalotu z 1939 r.
Na cmentarzu spoczywają m.in.:
Stan obecny.
Kolska nekropolia założona jest na planie prostokąta, z regularnym układem krzyżujących się alejek. Większość mogił i nagrobków ustawionych jest wzdłuż osi północ – południe. Zdecydowanie najwięcej nagrobków pochodzi z lat powojennych i nie przedstawia większej wartości historyczno-artystycznej. Zachowało się jednak kilkadziesiąt obiektów z drugiej połowy XIX i pierwszej połowy XX wieku. Większość z nich znajduje się przy alejce prowadzącej od bramy oraz przy dwóch prostopadłych do niej alejkach, wzdłuż południowej granicy cmentarza. Najstarszy pochówek, opatrzony datą 1866 rok, znajduje się przy alejce prowadzącej od bramy w kierunku północnym, po jej wschodniej stronie – jest nim płyta nagrobna wykonana z piaskowca dla Augusta Maciejowskiego, burmistrza Koła.
Charakter i style budowli grobowych z I połowy XX wieku znacznie różnią się między sobą. Obiekty z początku stulecia stylistycznie nawiązują bowiem do form XIX – wiecznych.
Na cmentarzu pochowana jest również rodzina Freudenreichów, właścicieli Fabryki Fajansu w Kole, najstarszej z istniejących wówczas w kraju fabryk fajansu. O wszystkich wybitnych osobistościach pochowanych tutaj informuje tablica umieszczona przy głównej bramie.
Cmentarz zajmuje powierzchnię 3,46 hektara. Jego właścicielem jest Kuria Diecezjalna we Włocławku, a użytkownikiem parafia Podwyższenia Krzyża Świętego w Kole.
Należy dodać, że drugi kolski cmentarz – komunalny – położony jest 3 km od centrum miasta, w miejscowości Leśnica, przy drodze do Grzegorzewa.

</doc>
<doc id="1845696" url="https://pl.wikipedia.org/wiki?curid=1845696" title="Altenhof (Meklemburgia-Pomorze Przednie)">
Altenhof (Meklemburgia-Pomorze Przednie)

Altenhof – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1845698" url="https://pl.wikipedia.org/wiki?curid=1845698" title="Wydział Budownictwa i Architektury Zachodniopomorskiego Uniwersytetu Technologicznego w Szczecinie">
Wydział Budownictwa i Architektury Zachodniopomorskiego Uniwersytetu Technologicznego w Szczecinie

Wydział Budownictwa i Architektury ZUT – dawny wydział Zachodniopomorskiego Uniwersytetu Technologicznego w Szczecinie. Mieścił się w modernistycznym budynku o klinkierowej elewacji, wybudowanym na przełomie lat 20. i 30. XX w. dla Urzędu Pracy.
1 września 2020 r. został podzielony na Wydział Architektury oraz Wydział Budownictwa i Inżynierii Środowiska.
Kierunki studiów.
Kierunki studiów w roku akademickim 2018/2019:
Instytuty i katedry.
Katedra Ogrzewnictwa, Wentylacji i Ciepłownictwa.
Zakład Teorii Konstrukcji

</doc>
<doc id="1845707" url="https://pl.wikipedia.org/wiki?curid=1845707" title="Inocybe rimosa">
Inocybe rimosa



</doc>
<doc id="1845709" url="https://pl.wikipedia.org/wiki?curid=1845709" title="Herbaciarnia „Pod Księżycem”">
Herbaciarnia „Pod Księżycem”

Herbaciarnia „Pod Księżycem” (ang. "The Teahouse of the August Moon") – amerykański film w reżyserii Daniela Manna na podstawie sztuki teatralnej Johna Patricka i książki Verna Sneidera.
Fabuła.
Akcja toczy się na wyspie Okinawa (Japonia) tuż po zakończeniu II wojny światowej. Amerykański kapitan Fisby wraz z tłumaczem Sakinim zakładają kwaterę w jednej z wiosek na wyspie, gdzie planują wprowadzenia zasad amerykańskiego prawa i demokracji. Mieszkańcy wioski, błędnie zrozumiawszy ich intencję, rezygnują z budowy szkoły i zakładają herbaciarnię i browar. Dowódca kapitana, pułkownik Purdy, dowiadując się o skutkach poczynań podwładnego wysyła do wioski psychologa.
Obsada.
i inni
Wersja polska.
Reżyseria: Romuald DrobaczyńskiRedaktorzy: Janina Balkiewicz i Krystyna BilskaOperator dźwięku: Anatol ŁapuchowskiMontaż dźwięku: H. Gniewkowska Udział wzięli:
i inni
Premiera.
"Herbaciarnia „Pod Księżycem”" miała premierę w Nowym Jorku 29 listopada 1964 roku. Polska premiera odbyła się w sierpniu 1964 roku w podwójnym pokazie z "W przestworzach" (ang. "When Magoo Flew") z serii kreskówek o panie Magoo.
Nagrody i nominacje.
14. ceremonia wręczenia Złotych Globów

</doc>
<doc id="1845717" url="https://pl.wikipedia.org/wiki?curid=1845717" title="Schronisko pod Suchym">
Schronisko pod Suchym



</doc>
<doc id="1845723" url="https://pl.wikipedia.org/wiki?curid=1845723" title="Altenhof">
Altenhof



</doc>
<doc id="1845725" url="https://pl.wikipedia.org/wiki?curid=1845725" title="Mięguszowce">
Mięguszowce

Mięguszowce (słow. "Mengusovce", węg. "Menguszfalva", niem. "Mengsdorf") – wieś gminna (obec) w północnej Słowacji leżąca w powiecie Poprad, w kraju preszowskim.
Historia.
Mięguszowce powstały w XIII w., pierwsza pisemna wzmianka na temat wsi pochodzi z 1398 roku – właścicielem wsi było wtedy opactwo spiskoszczawnickie. Mieszkańcy Mięguszowiec zajmowali się przede wszystkim rolnictwem i hodowlą trzody chlewnej. W XVIII wieku w Mięguszowcach powstał tartak. Na początku XX w. mieszkańcy pracowali głównie w tatrzańskich sanatoriach, innych obiektach turystycznych i zakładach przemysłowych w pobliskim Świcie.
Zabytki.
Najcenniejszym zabytkiem Mięguszowiec jest romańsko-gotycki rzymskokatolicki kościół zbudowany w XIII w., poddany renowacji w stylu barokowym w XVIII w. W kościele tym znajduje się XIII wieczna chrzcielnica i drewniany zabytkowy strop z XVIII wieku.
Turystyka.
Mięguszowce posiadają dobrze rozwiniętą bazę turystyczną, znajduje się tu wiele pensjonatów i innych możliwości noclegu. Atrakcją Mięguszowiec jest stok narciarski, istnieje możliwość uprawiania turystyki konnej.

</doc>
<doc id="1845726" url="https://pl.wikipedia.org/wiki?curid=1845726" title="Bollewick">
Bollewick

Bollewick – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1845729" url="https://pl.wikipedia.org/wiki?curid=1845729" title="Ruf CTR3">
Ruf CTR3

Ruf CTR3 – supersamochód produkowany w niewielkiej liczbie egzemplarzy przez niemiecką firmę RUF. Bazuje na samochodzie Porsche Cayman. Dostępny jako 2-drzwiowe coupé. Następca modelu CTR2. Do napędu użyto silnika B6 o pojemności 3,7 l. Moc przenoszona była na oś tylną poprzez 6-biegową manualną skrzynię biegów.

</doc>
<doc id="1845731" url="https://pl.wikipedia.org/wiki?curid=1845731" title="RUF CTR">
RUF CTR



</doc>
<doc id="1845734" url="https://pl.wikipedia.org/wiki?curid=1845734" title="Cathal Smyth">
Cathal Smyth

Cathal Smyth (Cathal Joseph Patrick Smyth, ur. 14 stycznia 1959, Londyn, Anglia) – brytyjski muzyk, najbardziej znany jako drugi wokalista i tancerz zespołu ska pop - rockowego Madness. Znany jest też pod pseudonimem Chas Smash.
Od 1977 roku członkiem zespołu. Główny wokalista m.in. w utworach: ""Michael Caine", "Wings of a Dove" "Madness (Is All in the Mind)"", oraz "'The Communicator". Gra również na trąbce, a wcześniej na basie. Uczestniczył w nagraniach wszystkich albumów Madness. Jest też kompozytorem i współkompozytorem wielu utworów Madness: "Solid Gone", "Cardiac Arrest", "Tomorrow's (Just Another Day)", "Our House", "Michael Caine", "Mad Not Mad", "Johnny the Horse"", "'The Communicator", "We Are London", "Clerkenwell Polka", "MK II"".
W 1985 roku razem z członkiem macierzystego zespołu Grahamem "Suggsem" McPhersonem założył projekt The Fink Brothers który wydał singiel "Mutants in Mega-City One".
W 1988 roku po rozpadzie Madness, razem z trzema jego członkami Grahamem "Suggsem" McPhersonem, Lee Thompsonem i Chrisem Foremanem utworzyli zespół The Madness, który wydał album pod tym samym tytułem. Zespół nie osiągnął sukcesu, wkrótce potem rozpadał się.
W 1995 roku współpracował z Sugsem przy nagraniu jego pierwszego albumu solowego The Lone Ranger.
W 2002 roku zakłada własną wytwórnie płytową RGR Music. Dla niej nagrywa debiutancki singiel "We're Coming Over", razem z The England Supporters Band (firmowany był jako Mr. Smash &amp; Friends). W 2004 roku zamyka ją aby móc oddać się w pełni pracy z macierzystym zespołem.
Razem z Madness wystąpił w Polsce 4 sierpnia 2009 r. na Open'er Festival w Gdyni.

</doc>
<doc id="1845736" url="https://pl.wikipedia.org/wiki?curid=1845736" title="Uniwersytet Hertfordshire">
Uniwersytet Hertfordshire

Uniwersytet Hertfordshire (ang. University of Hertfordshire) – brytyjska uczelnia publiczna z siedzibą w Hatfield w hrabstwie Hertfordshire. Kształci się na niej ponad 23 700 studentów.
Uniwersytet został w 2015 zaliczony przez „Times Higher Education” do 100 najlepszych na świecie w kategorii "Universities under 50". 95,2% (2015/2016) jego absolwentów pracuje lub kontynuuje naukę w 6 miesięcy po ukończeniu studiów (zgodnie z badaniem "Destination of Leavers from Higher Education"), co jest powyżej średniej krajowej zatrudnienia absolwentów (93,2%).
Instytucja oferuje ponad 800 programów licencjackich, podyplomowych, online oraz krótkie kursy w swoich 11 szkołach, w których znajduje się około 50 wydziałów akademickich oraz 24 ośrodków badawczych:

</doc>
<doc id="1845738" url="https://pl.wikipedia.org/wiki?curid=1845738" title="Kimmo Sasi">
Kimmo Sasi

Kimmo Kalevi Immeri Sasi (ur. 21 lutego 1952 w Tampere) – fiński polityk i prawnik, wieloletni parlamentarzysta i minister w rządach Paava Lipponena.
Życiorys.
W 1974 ukończył studia prawnicze na Uniwersytecie Helsińskim. Rok później został absolwentem nauk ekonomicznych i administracji w biznesie. Kształcił się też w zakresie prawa na Columbia University w Nowym Jorku. W latach 70. był urzędnikiem policyjnym. Pracował później w prywatnym biurze prawnym, następne w 1982 otworzył własną kancelarię.
W 1983 po raz pierwszy uzyskał mandat posła do Eduskunty z okręgu Pirkanmaa z listy Partii Koalicji Narodowej. Z powodzeniem ubiegał się o reelekcję w kolejnych wyborach (1987, 1991, 1995, 1999, 2003, 2007 i 2011). Od 1991 do 1993 pełnił funkcję przewodniczącego klubu poselskiego swojego ugrupowania.
Od stycznia do kwietnia 1999 w pierwszym rządzie Paava Lipponena sprawował urząd ministra transportu. Następnie w drugim rządzie tego samego premiera objął stanowisko ministra handlu zagranicznego. Został też wówczas ministrem w kancelarii premiera i w ministerstwie handlu i przemysłu. W styczniu przeszedł na urząd ministra transportu i łączności, funkcję tę pełnił do kwietnia 2003.
W trakcie kampanii wyborczej przed wyborami w marcu 2007 brał udział w wypadku samochodowym, na skutek którego jedna osoba zmarła. Kimmo Sasi twierdził, że nie pamięta żadnych okoliczności tego zdarzenia, w wyniku którego sam odniósł obrażenia. W październiku tego samego roku został skazany na karę grzywny za nieumyślne spowodowanie śmierci i doprowadzenie do zagrożenia w ruchu drogowym.
W 2012 pełnił funkcję przewodniczącego Rady Nordyckiej.

</doc>
<doc id="1845744" url="https://pl.wikipedia.org/wiki?curid=1845744" title="Stanisław Krawczyński (dyrygent)">
Stanisław Krawczyński (dyrygent)

Stanisław Krawczyński (ur. 20 września 1955 w m. Pierspiektiwnyj w Kraju Krasnojarskim) – polski dyrygent, profesor sztuk muzycznych, rektor Akademii Muzycznej w Krakowie (2004–2012 oraz 2016–2020).
Życiorys.
Stanisław Krawczyński urodził się w 1955 w osadzie Pierspiektiwnyj (sam określił ją jako Perspektywny) w Kraju Krasnojarskim, wyludnionej na początku kolejnej dekady. Jego ojciec był żołnierzem Armii Krajowej. Oboje rodzice zostali wywiezieni na Syberię, gdzie się poznali. W grudniu 1955 rodzina osiedliła się w Krakowie.
Ukończył z wyróżnieniem studia na krakowskiej Akademii Muzycznej. 18 kwietnia 2001 otrzymał tytuł profesora sztuk muzycznych. Pełnił funkcję kierownika Chórów Polskiego Radia i TV w Krakowie oraz Chóru Filharmonii Krakowskiej. Występował m.in. w Teatro alla Scala w Mediolanie, Teatro Regio w Turynie, Accademia di Santa Cecillia w Rzymie, sali koncertowej UNESCO w Paryżu, Beethovensaal w Stuttgarcie, Brucknerhaus w Linzu. W 1986 został dyrygentem Capelli Cracoviensis.
Dokonał prawykonań utworów licznych kompozytorów, m.in. Zbigniewa Bujarskiego, Henryka Mikołaja Góreckiego, Marka Stachowskiego i Henryka Jana Botora.
Jako nauczyciel akademicki związany z macierzystą uczelnią, na której doszedł do stanowiska profesora zwyczajnego w Instytucie Dyrygentury Chóralnej, Edukacji Muzycznej i Rytmiki. W 1995 został kierownikiem Zakładu Chóralistyki, a następnie kierownikiem Katedry Chóralistyki. W 1999 objął stanowisko dziekana Wydziału Edukacji Muzycznej. W 2004 po śmierci Marka Stachowskiego został rektorem Akademii Muzycznej w Krakowie, funkcję tę pełnił do 2012. W 2016 ponownie wybrany na stanowisko rektora tej uczelni.

</doc>
<doc id="1845746" url="https://pl.wikipedia.org/wiki?curid=1845746" title="Stanisław Sadowski">
Stanisław Sadowski



</doc>
<doc id="1845747" url="https://pl.wikipedia.org/wiki?curid=1845747" title="SSC North America">
SSC North America

SSC North America – amerykański producent hipersamochodów z siedzibą w West Richland działający od 1998 roku.
Historia.
Przedsiębiorstwo zostało utworzone pod nazwą Shelby SuperCars w 1998 roku przez Jeroda Shelby'ego, mając na celu produkcję hipersamochodów konkurujących z konstrukcjami takich marek, jak Bugatti czy Koenigsegg. Pierwsze wyniki prac konstruktorów SSC osiągnięto w 2004 roku, prezentując prototyp modelu Aero.
Premiera seryjnego modelu pod nazwą SSC Ultimate Aero TT odbyła się w 2006 roku. Pojazd napędzany był przez turbodoładowany silnik V8 o pojemności 6,35 litra, generując on moc 1183 KM. Dzięki osiągom, samochód otrzymał tytuł najszybszego samochodu świata, tracąc go wkrótce na rzecz Bugattiego Veyrona.
Zmiana nazwy.
W styczniu 2012 roku przedsiębiorstwo zmieniło swoją pełną nazwę z Shelby SuperCars na SSC North America, co było wynikiem porozumienia zawartego z Carroll Shelby International - innej firmy motoryzacyjnej z "Shelby" w nazwie, nie mającej nic wspólnego z SSC. Marka, pod którą oferowano pojazdy producenta, pozostała taka sama - SSC.
Drugi model w historii SSC o nazwie Tuatara został zaprezentowany w prototypowej postaci w 2011 roku. Jego seryjna postać zadebiutowała dopiero 7 lat później, w 2018 roku, z kolei sprzedaż ruszyła na przełomie 2019 i 2020 roku.

</doc>
<doc id="1845749" url="https://pl.wikipedia.org/wiki?curid=1845749" title="Tony Woodcock (piłkarz)">
Tony Woodcock (piłkarz)

Anthony Stewart "Tony" Woodcock (ur. 6 grudnia 1955) − angielski piłkarz występujący na pozycji napastnika oraz trener. W 1979 roku wraz z Nottingham Forest wygrał Puchar Europy. W ciągu swojej kariery występował także w Lincoln City, Doncaster Rovers, 1. FC Köln, Arsenalu i Fortunie Kolonia. Po zakończeniu kariery pracował m.in. jako trener Lokomotive Lipsk.

</doc>
<doc id="1845753" url="https://pl.wikipedia.org/wiki?curid=1845753" title="Jouko Skinnari">
Jouko Skinnari

Jouko Juhani Skinnari (ur. 12 sierpnia 1946 w Lahti, zm. 21 kwietnia 2016 tamże) – fiński polityk, dziennikarz i urzędnik państwowy, od 1997 do 1999 minister w rządzie Paava Lipponena, nieprzerwanie od 1980 do 2015 deputowany do Eduskunty.
Życiorys.
W 1965 zdał egzamin maturalny, w 1969 uzyskał magisterium z prawa na Uniwersytecie Helsińskim.
W czasach studenckich pracował jako dziennikarz sportowy. Później był sekretarzem prawnym w instytucji ubezpieczeń społecznych, a także urzędnikiem rządowym. W drugiej połowie lat 70. pełnił funkcję asystenta parlamentarnego.
Został działaczem Socjaldemokratycznej Partii Finlandii. W 1980 objął mandat posła do Eduskunty w miejsce zmarłej Salme Myyryläinen. Od tego czasu do 2015 nieprzerwanie zasiadał w fińskim parlamencie, ubiegając się o reelekcję w każdych kolejnych wyborach krajowych do 2011 włącznie z okręgu Häme.
Od października 1997 do kwietnia 1999 w pierwszym rządzie Paava Lipponena był ministrem w kancelarii premiera, ministerstwie finansów oraz spraw społecznych i zdrowia.

</doc>
<doc id="1845760" url="https://pl.wikipedia.org/wiki?curid=1845760" title="Kardynałowie z nominacji Grzegorza XI">
Kardynałowie z nominacji Grzegorza XI

Papież Grzegorz XI (1370–78) mianował 21 nowych kardynałów na dwóch konsystorzach:
30 maja 1371.
(1) 1. Pedro Gómez Barroso, arcybiskup Sewilli – kardynał prezbiter S. Prassede, zm. 2 czerwca 1374.
(2) 2. Jean de Cros, kuzyn papieża, biskup Limoges – kardynał prezbiter Ss. Nereo ed Achilleo, następnie kardynał biskup Palestriny (24 września 1376), zm. 21 listopada 1383.
(3) 3. Bertrand de Cosnac CanReg, biskup Comminges – kardynał prezbiter S. Marcello (tytuł nadany w 1372), zm. 17 czerwca 1374.
(4) 4. Bertrand Lagier OFM, biskup Glandèves – kardynał prezbiter S. Prisca, następnie kardynał prezbiter S. Cecilia (ok. 1375), kardynał biskup Ostia e Velletri (kwiecień 1378), kardynał prezbiter S. Cecilia (2 sierpnia 1378), kardynał biskup Ostia e Velletri (październik 1378), zm. 8 listopada 1392.
(5) 5. Robert de Genève, biskup Cambrai – kardynał prezbiter Ss. XII Apostoli, następnie Antypapież Klemens VII (20 września 1378), zm. 16 września 1394
(6) 6. Guillaume de Chanac OSB, biskup Mende – kardynał prezbiter S. Vitale, następnie kardynał biskup Tusculum (16 grudnia 1383), zm. 30 grudnia 1383
(7) 7. Jean Lefèvre, kuzyn papieża, biskup Tulle – kardynał prezbiter S. Marcello, zm. 6 marca 1372.
(8) 8. Jean de la Tour OSBClun, krewny papieża, opat Saint-Benoît-sur-Loire – kardynał prezbiter S. Lorenzo in Lucina, zm. 15 kwietnia 1374.
(9) 9. Giacomo Orsini, notariusz apostolski– kardynał diakon S. Giorgio in Velabro, zm. 13 sierpnia 1379.
(10) 10. Pierre Flandrin, referendarz papieski – kardynał diakon S. Eustachio, zm. 23 stycznia 1381.
(11) 11. Guillaume Noellet, referendarz papieski – kardynał diakon S. Angelo in Pescheria, zm. 4 lipca 1394.
(12) 12. Pierre de Vergne, archidiakon Rouen, referendarz i audytor Pałacu Apostolskiego – kardynał diakon S. Maria in Via Lata, zm. 6 października 1403.
20 grudnia 1375.
(13) 1. Pierre de la Jugié OSBClun, arcybiskup Rouen – kardynał prezbiter S. Clemente, zm. 2 listopada 1376.
(14) 2. Simone Brossano, arcybiskup Mediolanu – kardynał prezbiter Ss. Giovanni e Paolo, zm. 27 sierpnia 1381.
(15) 3. Hugues de Montrelais, biskup Saint Brieuc – kardynał prezbiter Ss. IV Coronati, następnie kardynał biskup Sabiny (1379), zm. 29 lutego 1384.
(16) 4. Jean de Bussière OCist, opat Citeaux – kardynał prezbiter bez tytułu, zm. 4 września 1376.
(17) 5. Gui de Malsec, biskup Poitiers – kardynał prezbiter S. Croce in Gerusalemme, następnie kardynał biskup Palestriny (16 grudnia 1383), zm. 8 marca 1412.
(18) 6. Jean de la Grange OSB, biskup Amiens – kardynał prezbiter S. Marcello (tytuł nadany 26 lipca 1376), następnie kardynał biskup Tusculum (1385), zm. 24 kwietnia 1402
(19) 7. Pierre de Sortenac, biskup Viviers – kardynał prezbiter S. Lorenzo in Lucina, następnie kardynał biskup Sabiny (marzec 1384), zm. 17 sierpnia 1390.
(20) 8. Gérard du Puy OSBClun, opat Marmoutier, wikariusz papieski w Perugii – kardynał prezbiter S. Clemente (tytuł nadany 2 lutego 1377), zm. 14 lutego 1389.
(21) 9. Pedro Martínez de Luna y Pérez de Gotor, prepozyt Walencji – kardynał diakon S. Maria in Cosmedin, następnie Antypapież Benedykt XIII (28 września 1394), zm. 29 listopada 1422.

</doc>
<doc id="1845762" url="https://pl.wikipedia.org/wiki?curid=1845762" title="Juha Korkeaoja">
Juha Korkeaoja

Juha Sakari Korkeaoja (ur. 11 stycznia 1950 w Kokemäki) – fiński rolnik i polityk, od 2003 do 2007 minister rolnictwa i leśnictwa, od 1991 do 2011 poseł do Eduskunty.
Życiorys.
W 1969 zdał egzamin maturalny, a w 1976 ukończył studia rolnicze na Uniwersytecie Helsińskim. Pracował jako konsultant w regionalnym związku producentów rolnych i właścicieli terenów leśnych w Satakuncie. Od 1979 do 1991 pełnił funkcję dyrektora wykonawczego tej organizacji. W 1981 rozpoczął także prowadzenie własnego gospodarstwa rolnego.
Zaangażowany w działalność Partii Centrum. W 1991 po raz pierwszy uzyskał mandat deputowanego do Eduskunty. W fińskim parlamencie zasiadał nieprzerwanie od tego czasu do 2011, skutecznie ubiegając się o reelekcję w każdych kolejnych wyborach (1995, 1999, 2003 i 2007) z Satakunty. Mandat utracił w 2011.
Od kwietnia 2003 do kwietnia 2007 sprawował urząd ministra rolnictwa i leśnictwa w rządzie Anneli Jäätteenmäki i następnie w pierwszym gabinecie Mattiego Vanhanena.

</doc>
<doc id="1845764" url="https://pl.wikipedia.org/wiki?curid=1845764" title="Czarnosecinni">
Czarnosecinni



</doc>
<doc id="1845767" url="https://pl.wikipedia.org/wiki?curid=1845767" title="Janssons frestelse">
Janssons frestelse

Janssons frestelse ("Pokusa Janssona") – popularna potrawa szwedzka, jest to zapiekanka z ziemniaków, cebuli i szprotek (lub anchois) z dodatkiem śmietany i białego pieprzu. Jest prostym w przyrządzeniu i dość często spotykanym na szwedzkim stole posiłkiem.
Sposób przyrządzenia.
Drobno krojone ziemniaki, cebula pokrojona na małe kawałki i posiekane ryby są układane na przemian warstwami w wysmarowanej masłem i oprószonej tartą bułką formie. Ostatnią warstwą na wierzchu muszą być ziemniaki. Zapieka się je w temperaturze 200 °C. przez pół godziny pod przykryciem. Następnie potrawę zalewa się śmietaną, posypuje białym pieprzem i tartą bułką. Formę ponownie wstawia się do piekarnika, ale tym razem już bez przykrycia i zapieka kolejne 20 minut. Po zrumienieniu się wierzchu Janssons frestele jest gotowa do spożycia, podaje się ją gorącą.
Pochodzenie nazwy.
Nazwę potrawy wywodzi się od nazwiska śpiewaka operowego Adolfa Pelle Janzona, ale jest to mało prawdopodobne, gdyż potrawa otrzymała obecną nazwę wiele lat po jego śmierci. Druga wersja stworzona przez redaktora szwedzkiej gazety "Gastronomik", Gunnara Stigmarka łączy potrawę z filmem z 1928 roku, który nosił tytuł "Frestelse Janssons".
Przepis.
("Wersja według serwisu Mniammniam.pl").:
Składniki:
Sposób przygotowania:
Piekarnik nagrzać do temperatury 200°C. Ziemniaki obrać, umyć i drobno pokroić (np. tak, jak na frytki). Cebulę obrać i pokroić na małe kawałki lub wiórki. Szproty lub anchois dokładnie odsączyć z oleju (olej można zachować, żeby później wykorzystać go do polania zapiekanki).
Żaroodporne naczynie lub formę do pieczenia posmarować masłem, oprószyć bułką tartą i układać warstwami: ziemniaki, szproty lub anchois, cebulę, na przemian. Ostatnią warstwą na wierzchu powinny być ziemniaki. Zapiekankę wstawić do piekarnika i piec pół godziny pod przykryciem. Wyjąć zapiekankę i polać śmietaną (lub śmietaną z olejem pozostałym z ryby), posypać białym pieprzem, tartą bułką i ponownie wstawić do piekarnika - ale bez przykrycia - i piec do zrumienienia powierzchni (około 20 minut).

</doc>
<doc id="1845768" url="https://pl.wikipedia.org/wiki?curid=1845768" title="Samuel Johannes Pauly">
Samuel Johannes Pauly

Samuel Johannes Pauly (ur. 14 kwietnia 1766 w Vechigen, zm. 1824 tamże), znany również jako Jean Samuel Pauly – francuski rusznikarz szwajcarskiego pochodzenia, wynalazca jednego z pierwszych karabinów ładowanych odtylcowo oraz nabojów zespolonych. 
Życiorys.
Konstrukcja z lat 1808 do 1812 stanowiła rozwój karabinu Jean Lepagea – podsypkę piorunianu rtęci na panewce zastąpiono pastą uzyskaną z piorunianu i czarnego prochu umieszczoną wewnątrz papierowej łuski. Współpracował z Francuzami François Prélatem i Casimirem Lefaucheux, a przez pewien czas był pracodawcą niemieckiego rusznikarza i wynalazcy Johanna Nikolausa von Dreyse.
W 1808 roku opracował – wspólnie z Prélatem – metodę syntezy piorunianu rtęci (przypadkowo wyizolowanego przez angielskiego chemika Edwarda Charlesa Howarda w roku 1799), a następnie masę inicjującą na jego bazie z udziałem czarnego prochu. Wynalazek ten gwałtownie przyspieszył rozwój broni strzeleckiej umożliwiając zamianę zamka skałkowego na zamek kapiszonowy.

</doc>
<doc id="1845769" url="https://pl.wikipedia.org/wiki?curid=1845769" title="Puchar Europy w narciarstwie alpejskim mężczyzn 2009/2010">
Puchar Europy w narciarstwie alpejskim mężczyzn 2009/2010

Puchar Europy w narciarstwie alpejskim mężczyzn w sezonie 2009/2010 był 14 edycją tego cyklu. Pierwsze zawody odbyły się w austriackim Reiteralm 9 listopada 2009 roku, a ostatnie 13 marca 2010 roku we włoskim Tarvisio.

</doc>
<doc id="1845773" url="https://pl.wikipedia.org/wiki?curid=1845773" title="Anu Vehviläinen">
Anu Vehviläinen

Anu Helena Vehviläinen (ur. 9 września 1963 w Leppävircie) – fińska polityk, od 2007 do 2011 minister transportu, w latach 2015–2019 minister spraw lokalnych i reform, posłanka do Eduskunty, a od 2020 do 2022 jej przewodnicząca.
Życiorys.
W 1994 ukończyła studia z zakresu sztuki na Uniwersytecie Joensuu. Na tej samej uczelni kształciła się podyplomowo w zakresie nauk społecznych.
Karierę zawodową zaczynała jako sekretarz ds. kulturalnych w związku edukacji i kultury wiejskiej w Helsinkach. W latach 1989–1991 przewodniczyła organizacji młodzieżowej Partii Centrum. Od 1991 do 1993 byłą doradcą ministra spraw zagranicznych, w 1994 odpowiadała za politykę informacyjną w sztabie wyborczym Paava Väyrynena, ubiegającego się o urząd prezydenta. Od 1993 wybierana do rady miejskiej w Joensuu. Była też urzędnikiem egzekutywy i następnie radną regionu Karelia Północna.
W latach 1995–2003 przez dwie kadencje sprawowała mandat posłanki do Eduskunty. Później pracowała w organizacjach społecznych. W wyniku wyborów w 2007 powróciła do fińskiego parlamentu. W tym samym roku objęła stanowisko ministra transportu w drugim rządzie Mattiego Vanhanena. Utrzymał je także w powołanym 22 czerwca 2010 rządzie Mari Kiviniemi. W wyborów w 2011 ponownie wybrana do Eduskunty. 22 czerwca tego samego roku zakończyła urzędowanie na stanowisku ministerialnym. W 2015 i 2019 z powodzeniem ubiegała się o poselską reelekcję.
29 maja 2015 weszła w skład nowego gabinetu Juhy Sipili jako minister spraw lokalnych i reform. Stanowisko to zajmowała do 6 czerwca 2019. 9 czerwca 2020 została wybrana na przewodniczącą Eduskunty. Fińskim parlamentem kierowała do 2022.

</doc>
<doc id="1845779" url="https://pl.wikipedia.org/wiki?curid=1845779" title="Parafia Zwiastowania w Marsylii">
Parafia Zwiastowania w Marsylii

 
Parafia Zwiastowania – jedna z trzech etnicznie greckich parafii prawosławnych w Marsylii. 

</doc>
<doc id="1845782" url="https://pl.wikipedia.org/wiki?curid=1845782" title="Parafia św. Ireneusza w Marsylii">
Parafia św. Ireneusza w Marsylii

 
Parafia św. Ireneusza – jedna z trzech etnicznie greckich parafii prawosławnych w Marsylii. 

</doc>
<doc id="1845787" url="https://pl.wikipedia.org/wiki?curid=1845787" title="Lendak">
Lendak

Lendak (węg. "Lándok", niem. "Landeck") – wieś gminna (obec) w północnej Słowacji leżąca w powiecie Kieżmark, w kraju preszowskim.
Położenie.
Lendak leży w północno-zachodniej części Kotliny Popradzkiej, w odległości 3 km na wschód od Tatrzańskiej Kotliny. Zabudowania miejscowości rozciągają się wzdłuż doliny potoku Rieka (lewy dopływ Bielskiego Potoku). Po północnej stronie miejscowości wznoszą się wzniesienia Magury Spiskiej: Pálenica (1175 m), Krivé (992 m) i Valtín (936 m). Przez miejscowość przechodzi droga łącząca Białą Spiską ("Spišská Belá") z Tatrzańską Kotliną.
Historia.
Wieś powstała na początku XIII w., pierwsza pisemna wzmianka na jej temat pochodzi z 1288 roku. Mieszkańcy Lendaku zajmowali się głównie pasterstwem, wypalali wapno i trudnili się płóciennictwem.
W 1313 roku rodzina Berzeviczy dokonała wymiany Lendaku na majątek zakonu bożogrobców w Chmeľovie. Po wymianie bożogrobcy postawili w Lendaku klasztor. W 1593 roku zakon sprzedał Lendak rodzinie Horváth-Palocsayi i stał się on ich siedzibą. W 1787 roku Lendak liczył 81 domów, w których mieszkało 750 mieszkańców. W 1828 roku wieś liczyła już 136 domów zamieszkałych przez 985 mieszkańców. W latach 1856–1879 majątki swe miały tu rodziny Hohenlohe i Salomon. Po I wojnie światowej rozkwitła w Lendaku twórczość ludowa i wypas bydła. Zaraz po II wojnie światowej, w 1946 roku wieś nawiedził olbrzymi pożar, który strawił 70% zabudowań.
Pierwotne nazwy Lendaku to: Ruda, Landeck (przed 1289 rokiem), Landok (1289), Landeck (1313), Landec (1585), Landocinum (1773), Lendak (1808).
Zabytki.
Do najważniejszych zabytków Lendaku należy kościół z XIV w. wybudowany w stylu gotyckim (w 1925 roku został poddany renowacji). W kościele tym znajduje się późnogotycki ołtarz pochodzący z XV w. Dawny klasztor krzyżowców został przebudowany na dom rodzinny.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. W pierwszej ćwierci XXI wieku wciąż żywa jest też góralska tradycja objawiająca się m.in. noszeniem przy okazji większych uroczystości lokalnej odmiany stroju spiskiego.
Osoby związane z Lendakiem.
W Lendaku urodził się i przez większość życia tu mieszkał Wojciech Halczyn (1863–1932) – polski działacz ludowy i niepodległościowy, członek polskiej delegacji na konferencji pokojowej w Paryżu w 1919 r. w sprawie przyłączenia Orawy i Spisza do Polski.

</doc>
<doc id="1845791" url="https://pl.wikipedia.org/wiki?curid=1845791" title="Zbójnickie Korycisko">
Zbójnickie Korycisko

Zbójnickie Korycisko (słow. "Zbojnícky spád") – położona na wysokości ok. 1650–2050 m kotlina stanowiąca przedłużenie głównego ciągu Doliny Staroleśnej w słowackich Tatrach Wysokich. Ma długość prawie 2 km. Opada spod przełęczy Zawracik Rówienkowy pod ścianami Siwej Grani w południowo-wschodnim kierunku do Wyżniego Staroleśnego Ogrodu. Dnem spływa Siwa Woda, będąca jednym z dopływów Staroleśnego Potoku.
W poprzek Zbójnickiego Koryciska prowadzi szlak turystyczny.

</doc>
<doc id="1845794" url="https://pl.wikipedia.org/wiki?curid=1845794" title="Hspa+">
Hspa+



</doc>
<doc id="1845798" url="https://pl.wikipedia.org/wiki?curid=1845798" title="Henna Virkkunen">
Henna Virkkunen

Henna Maria Virkkunen (ur. 4 czerwca 1972 w Joutsie) – fińska polityk, posłanka do Eduskunty, od 2008 do 2014 minister w różnych resortach, minister edukacji, następnie minister administracji publicznej i władz lokalnych, deputowana do Parlamentu Europejskiego VIII i IX kadencji.
Życiorys.
W 2001 ukończyła studia z zakresu sztuki, a w 2006 uzyskała licencjat z filozofii na Uniwersytecie w Jyväskylä. Pracowała jako wydawca gazety „Keskisuomalainen”, publicysta niezależny, projektant systemów komunikacyjnych i badacz na uczelni.
Od połowy lat 90. działa w administracji terytorialnej. W 1997 została radną miasta Jyväskylä, w 2005 jej przewodniczącą. Również od 1997 zasiada w radzie regionu Finlandia Centralna, w latach 1999–2005 pełniła funkcję pierwszego zastępcy przewodniczącego zarządu. Należy do Partii Koalicji Narodowej, od 2008 jest jej wiceprzewodniczącą.
W wyborach w 2007 uzyskała mandat posłanki do Eduskunty. W 2008 zastąpiła swoją partyjną koleżankę na stanowisku ministra edukacji w drugim rządzie Mattiego Vanhanena. Pozostała także w składzie powołanego 22 czerwca 2010 rządu Mari Kiviniemi jako minister edukacji i nauki. W 2011 ponownie wybrana do parlamentu. 22 czerwca 2011 objęła resort administracji publicznej i władz lokalnych w gabinecie, na czele którego stanął Jyrki Katainen. 4 kwietnia 2014 powierzono jej dodatkowo obowiązki ministra transportu (w miejsce Merji Kyllönen). W wyborach w 2014 uzyskała mandat eurodeputowanej VIII kadencji, kończąc 24 czerwca 2014 sprawowanie urzędu ministra.
W 2019 utrzymała mandat posłanki do PE na kolejną kadencję.

</doc>
<doc id="1845799" url="https://pl.wikipedia.org/wiki?curid=1845799" title="Ramat Awiw ha-Chadasza">
Ramat Awiw ha-Chadasza

Ramat Awiw ha-Chadasza (hebr. רמת אביב החדשה; "Nowe Wiosenne Wzgórza") – osiedle mieszkaniowe w Tel Awiwie, znajdujące się na terenie Dzielnicy Pierwszej.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Północną granicę wyznacza ulica Tsvi Propes, za którą znajduje się osiedle Ezore Chen. Wschodnią granicę wyznacza droga ekspresowa nr 2, za którą znajduje się osiedle Newe Awiwim. Na południu ulica Einstein oddziela od osiedla Tochnit Lamed. Natomiast na zachodzie znajdują się tereny krajowego portu lotniczego Sede Dow.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu. Podczas rozbudowy teren został wyrównany i obecnie obszar osiedla jest płaski. Osiedle jest oddzielone od plaży jedynie niewielkim wzgórzem Tel Baruch.
Przyroda.
Część nadmorską osiedla zajmuje pas wydm z charakterystyczną śródziemnomorską roślinnością. Tereny położone za wydmami są porośnięte przez zarośla i niewielkie drzewa.
Historia.
Budowa osiedla rozpoczęła się w latach 90., na północny wschód od portu lotniczego Sede Dow. W lipcu 2007 podjęto decyzję o zamknięciu lotniska. Na jego ziemi w przyszłości powstaną luksusowe budynki mieszkaniowe.
Polityka.
W osiedlu znajduje się konsulat Mozambiku.
Architektura.
Jest to nowoczesne osiedle mieszkaniowe, w którym dominują budynki zabudowy wielorodzinnej. Wybudowano tutaj dwa 14-piętrowe mieszkaniowe wieżowce "Stimatsky Towers".
Edukacja i nauka.
W osiedlu znajduje się szkoła "Aviv School".
Religia.
Przy ulicy Shraga Fridman znajduje się synagoga.
Turystyka.
Przy osiedlu znajduje się plaża "Tel Baruch" z dużym terenem przygotowanym do wypoczynku rodzinnego. Jest to popularne miejsce do uprawiania sportów wodnych i wędkarstwa.
Gospodarka.
Na terenie osiedla znajduje się dwa duże centra handlowe.
Transport.
Wzdłuż osiedla przechodzi droga ekspresowa nr 2 (Tel Awiw-Netanja-Hajfa). Natomiast ulicą Sederot Keren Kayemet Le'Israel można dojechać do położonej na wschodzie autostrady nr 20 ("Ayalon Highway").

</doc>
<doc id="1845801" url="https://pl.wikipedia.org/wiki?curid=1845801" title="Andonis Minou">
Andonis Minou



</doc>
<doc id="1845802" url="https://pl.wikipedia.org/wiki?curid=1845802" title="Ilias Atmatzidis">
Ilias Atmatzidis



</doc>
<doc id="1845803" url="https://pl.wikipedia.org/wiki?curid=1845803" title="Thanasis Kolitsidakis">
Thanasis Kolitsidakis



</doc>
<doc id="1845805" url="https://pl.wikipedia.org/wiki?curid=1845805" title="San Martin (1580)">
San Martin (1580)

San Martin, wcześniej São Martinho (Święty Marcin) – hiszpański XVI-wieczny galeon, okręt flagowy dowódcy Wielkiej Armady księcia Medina-Sidonia w 1588 roku. Wodowano go w roku 1580 jako portugalski galeon "São Martinho".
Historia.
W 1580 roku, po wygaśnięciu w Portugalii rodzimej dynastii Aviz, tron objął król Filip II Hiszpański, a portugalska flota pełnomorska, w tym nowo wybudowany galeon "São Martinho" stały się częścią hiszpańskich sił morskich. Od tamtej pory znany jest pod nazwą "San Martin". W dwa lata później, w 1582 roku pod dowództwem markiza Santa-Cruz, brał udział w zwycięskiej dla Hiszpanów i portugalskich rojalistów bitwie morskiej pod Ponta-Delgada przeciwko siłom, wspieranego przez Francuzów, portugalskiego pretendenta do tronu.
W roku 1588 "San Martin" został flagowym okrętem księcia Medina-Sidonia i wziął udział w wyprawie Wielkiej Armady przeciwko Anglii. Okręt wchodził w skład Eskadry Portugalskiej (Atlantyckiej), obok 9 innych, byłych portugalskich galeonów, będących najlepszymi statkami hiszpańskiej floty.
W czasie walk z flotą angielską na kanale La Manche (31 lipca – 8 sierpnia) brał udział we wszystkich starciach i był wyróżniającym się w bitwie okrętem; niemniej starcia te ujawniły, że hiszpańska taktyka morska jest zupełnie bezużyteczna wobec szybkich, sprawnie manewrujących angielskich galeonów. Hiszpanom, pomimo wielokrotnych wysiłków, nie udało się doprowadzić ani razu do abordażu angielskich okrętów pod dowództwem Lorda Admirała Charlesa Howarda. W całodziennym starciu pod Gravelines 8 sierpnia "San Martin" został poważnie uszkodzony przez angielskie galeony, które trafiły go ponad 200 razy kulami armatnimi, powodując poważne uszkodzenia kadłuba, takielunku i znaczne straty wśród załogi (według ówczesnych relacji jego pokład "spływał krwią"). Załodze "San Martin" udało się uratować okręt i doprowadzić go szczęśliwie do portu w Santander 21 września, pomimo dużych strat w ludziach, obejmujących połowę pierwotnej liczby marynarzy i żołnierzy. Z rozkazu króla Filipa II statki Armady, które wróciły uszkodzone, niebawem naprawiono, remont niektórych z nich był nieopłacalny i te rozebrano. W źródłach historycznych brak wzmianki o dalszych losach okrętu.

</doc>
<doc id="1845808" url="https://pl.wikipedia.org/wiki?curid=1845808" title="Panagiotis Tsalouchidis">
Panagiotis Tsalouchidis



</doc>
<doc id="1845809" url="https://pl.wikipedia.org/wiki?curid=1845809" title="Tasos Mitropoulos">
Tasos Mitropoulos



</doc>
<doc id="1845812" url="https://pl.wikipedia.org/wiki?curid=1845812" title="Jackie Charlton">
Jackie Charlton



</doc>
<doc id="1845813" url="https://pl.wikipedia.org/wiki?curid=1845813" title="Ronny Whelan">
Ronny Whelan



</doc>
<doc id="1845814" url="https://pl.wikipedia.org/wiki?curid=1845814" title="Stephan Van Der Heyden">
Stephan Van Der Heyden



</doc>
<doc id="1845815" url="https://pl.wikipedia.org/wiki?curid=1845815" title="Śluza Różanka">
Śluza Różanka

Śluza Różanka ("Rosentaler Schleusse") – śluza wodna, komorowa, zlokalizowana na rzece Odrze. Śluza położona jest we Wrocławiu na osiedlu Różanka. Stanowi ona jeden z elementów stopnia wodnego nazywanego Stopniem Wodnym Różanka.
Historia.
Śluza została wybudowana w 1916 r., w ramach inwestycji z zakresu hydrotechniki polegającej na budowie nowej drogi wodnej przeprowadzonej przez miasto w ramach Wrocławskiego Węzła Wodnego, tzw. "Wrocławskiego Szlaku Głównego" ("Północnego").
Charakterystyka.
Śluza zlokalizowana jest na Kanale Różanka. Lewy brzeg stanowi grobla rozdzielająca "Kanał Różanka" od kanału Starej Odry. Na prawym brzegu kanału znajduje się zabudowa osiedla "Różanka". Za wałem przeciwpowodziowym przebiega Ulica Osobowicka. Tuż powyżej śluzy przerzucona jest przeprawa mostowa – Mosty Osobowickie.
Śluza ma wymiary: długość – 193,0 m, szerokość 9,6 m, głębokość na progu dolnym 4,00 m. Śluza spełnia wymagania "Europejskiej klasyfikacji śródlądowych dróg wodnych żeglownych, według EKG ONZ – 1992 r." dla III klasy dróg wodnych żeglownych, natomiast dla "Polskiej klasyfikacji śródlądowych dróg wodnych", spełnia wymagania stawiane IV klasie dróg wodnych. Poprzednia śluza na szklaku wodnym: "Śluza Zacisze", odległość 3,92 km; następna: Śluzy Rędzin, odległość 6,49 km. Poziom wody górnej kształtowany jest na śluzie przez Jaz Różanka; normalny poziom piętrzenia wynosi 112,30 m n.p.m. Poziom wody dolnej kształtowany jest na "Stopniu Wodnym Rędzin"; normalny poziom wody dolnej 110,30 m n.p.m. Komora śluzy wykonana jest w konstrukcji betonowej. Ściany komory zostały oblicowane cegłą. Zamknięcie górne komory – segmentowe, zamknięcie dolne – wrota wsporne. W głowie dolnej zastosowano krótkie kanały obiegowe z zamknięciami segmentowymi.
Niecodziennym rozwiązaniem technicznym zastosowanym na tej śluzie jest zamknięcie górne komory: jest to stalowy segment wahadłowy, o żebrowych elementach nośnych, nitowany, obracany na łożyskach ślizgowych. Posiada on żeliwne przeciwwagi zamocowane na kratowych wysięgnikach. Segment napędzany jest jednostronnie za pomocą wycinka koła zębatego o średnicy około 4 m. Koło zębate napędzane jest za pomocą wału z maszynowni, która mieści się w niewielkim, dwukondygnacyjnym budynku przy śluzie. Wał napędzany jest silnikiem elektrycznym, za pośrednictwem odpowiednio dobranego układu przekładni.
Przy śluzie oprócz budynku maszynowni znajduje się drugi, bliźniaczy budynek sterowni oraz budynek administracyjny przy ul. Osobowickiej 2.

</doc>
<doc id="1845818" url="https://pl.wikipedia.org/wiki?curid=1845818" title="Jeski II">
Jeski II

Jeski II ("Jaski, Jeska, Jeske, Jeschka") – polski herb szlachecki z nobilitacji - odmiana herbu Półkozic.
Opis herbu.
W słup w polu prawym, czerwonym ośla głowa na wprost, srebrna; w polu lewym, błękitnym, lew wspięty złoty, trzymający w prawej łapie maczugę.
Labry: z prawej czerwone, podbite srebrem, z lewej błękitne, podbite złotem.
Józef Szymański podaje dwie wersje herbu różniące się od opisywanego drobnym szczegółem - w jednym lew trzyma kolczaste zamknięcie, w drugim, cep.
Najwcześniejsze wzmianki.
Nadany 29 kwietnia 1630 Andrzejowi i Izraelowi Chone (Choene), adoptowanym przez Mikołaja Wolskiego.
Boniecki pisze, że Andrzej i Izrael zostali przypuszczeni do herbu w 1629 przez marszałka wielkiego koronnego Wolskiego, natomiast w 1630 król Zygmunt III przywilejem uznał ich za szlachtę polską i nadał herb odmieniony.
Szymański podaje inną datę nadania herbu - 2 marca 1572.
Herbowni.
Jaski - Jeska - Jeske - Jeski - Jeschka, Kochne.

</doc>
<doc id="1845820" url="https://pl.wikipedia.org/wiki?curid=1845820" title="Sari Sarkomaa">
Sari Sarkomaa

Sari Johanna Sarkomaa (ur. 24 września 1965 w Tampere) – fińska polityk i radiolog, deputowana, w latach 2007–2008 minister edukacji.
Życiorys.
W 1988 uzyskała dyplom pielęgniarki ze specjalizacją z radiologii. W 1996 ukończyła studia w zakresie opieki zdrowotnej na Uniwersytecie Helsińskim. Pracowała w służbie zdrowia, następnie jako sekretarz ds. socjalnych w klubie poselskim Partii Koalicji Narodowej.
W 1999 z listy tego ugrupowania uzyskała mandat posłanki do Eduskunty. W 2003, 2007, 2011, 2015 i 2019 z powodzeniem ubiegała się o reelekcję. W kwietniu 2007 objęła stanowisko ministra edukacji w drugim rządzie Mattiego Vanhanena. Zrezygnowała z tej funkcji w grudniu 2008, motywując to względami rodzinnymi.

</doc>
<doc id="1845821" url="https://pl.wikipedia.org/wiki?curid=1845821" title="Carlos Leonel Trucco">
Carlos Leonel Trucco



</doc>
<doc id="1845823" url="https://pl.wikipedia.org/wiki?curid=1845823" title="Dario Rojas">
Dario Rojas



</doc>
<doc id="1845825" url="https://pl.wikipedia.org/wiki?curid=1845825" title="Juan Pena">
Juan Pena



</doc>
<doc id="1845827" url="https://pl.wikipedia.org/wiki?curid=1845827" title="Parafia św. Spirydona w Nicei">
Parafia św. Spirydona w Nicei

 
Parafia św. Spirydona – etnicznie grecka parafia prawosławna w Nicei, działająca od 1955. Została zorganizowana przez społeczność grecką obecną w mieście od lat 30. XX wieku. Od 1950 w Nicei nieregularnie odprawiana była Święta Liturgia w języku greckim. Nabożeństwa odbywały się w budynku cerkwi św. Mikołaja i św. Aleksandry w Nicei, pomocniczej świątyni parafii św. Mikołaja w Nicei, podlegającej patriarsze Konstantynopola i grupującej głównie prawosławnych narodowości rosyjskiej. Parafia grecka powstała dopiero w 1955, a jej pierwszym proboszczem został ks. Callistos Vafias. Z pomocą greckiego konsulatu udało się jej również zakupić zabytkowy budynek willi w Nicei, w której rozlokowano mieszkanie proboszcza oraz kaplicę domową, poświęconą 25 marca 1957. 

</doc>
<doc id="1845829" url="https://pl.wikipedia.org/wiki?curid=1845829" title="Boże Miłosierdzie">
Boże Miłosierdzie



</doc>
<doc id="1845831" url="https://pl.wikipedia.org/wiki?curid=1845831" title="Marco Sandy Sansusty">
Marco Sandy Sansusty



</doc>
<doc id="1845832" url="https://pl.wikipedia.org/wiki?curid=1845832" title="Julio Baldivieso">
Julio Baldivieso



</doc>
<doc id="1845833" url="https://pl.wikipedia.org/wiki?curid=1845833" title="Fregaty rakietowe typu Alvand">
Fregaty rakietowe typu Alvand

Fregaty rakietowe typu Alvand – typ czterech irańskich lekkich fregat rakietowych zbudowanych na początku lat 70. XX wieku w Wielkiej Brytanii. W aktywnej służbie pozostają trzy okręty tego typu.
Po rewolucji islamskiej w Iranie w 1979 roku nazwy wszystkich okrętów, nawiązujące do postaci z perskiego eposu "Szahname", zostały zmienione na nazwy irańskich gór.
W 1988 roku jeden z okrętów ("Sahand") zatonął podczas konfrontacji z lotnictwem Marynarki Wojennej Stanów Zjednoczonych w trakcie operacji "Praying Mantis".

</doc>
<doc id="1845834" url="https://pl.wikipedia.org/wiki?curid=1845834" title="Prywatny detektyw (film)">
Prywatny detektyw (film)

Prywatny detektyw – film z 1971 roku w reżyserii Stephen Frearsa.
Wersja oryginalna.
Reżyseria: Stephen Frears
Obsada:
Wersja polska.
Reżyseria: Maria Olejniczak
Udział wzięli:
Nagrody i nominacje.
Nagrody BAFTA 1971

</doc>
<doc id="1845836" url="https://pl.wikipedia.org/wiki?curid=1845836" title="Fregaty typu Alvand">
Fregaty typu Alvand



</doc>
<doc id="1845839" url="https://pl.wikipedia.org/wiki?curid=1845839" title="Susanna Huovinen">
Susanna Huovinen

Krista Anri Susanna Huovinen (ur. 10 czerwca 1972 w Limince) – fińska polityk, minister transportu i łączności, a także minister opieki zdrowotnej i socjalnej, posłanka do Eduskunty.
Życiorys.
W 1991 zdała egzamin maturalny, kształciła się następnie w zakresie nauk społecznych na Uniwersytecie w Jyväskylä. Pracowała jako freelancer w doradztwie organizacyjnym, szkoleniach i publicystyce. Zaangażowała się w działalność organizacji walczących z rasizmem.
W 1999 po raz pierwszy dostała się do parlamentu z ramienia Socjaldemokratycznej Partii Finlandii. W wyborach parlamentarnych w 2003, 2007, 2011 i 2015 uzyskiwała reelekcję. Od września 2005 do kwietnia 2007 w rządzie Mattiego Vanhanena sprawowała urząd ministra transportu i łączności.
W maju 2013 powróciła w skład rządu. W gabinecie Jyrkiego Katainena objęła urząd ministra opieki zdrowotnej i socjalnej. Pozostała na tym stanowisku również w utworzonym w 2014 gabinecie Alexandra Stubba, kończąc urzędowanie w maju 2015.

</doc>
<doc id="1845843" url="https://pl.wikipedia.org/wiki?curid=1845843" title="Five Finger Death Punch">
Five Finger Death Punch

Five Finger Death Punch (używane skróty: 5FDP, FFDP) – amerykańska grupa grająca heavy metal i hard rock. Powstała w 2005 roku z inicjatywy Zoltana Bathory’ego.
Historia.
Zespół powstał w 2005 roku w Las Vegas. Demo Zoltana Bathory’ego bardzo spodobało się perkusiście Jeremy’emu Spencerowi. Umówili się na spotkanie, a następnie zaczęli razem tworzyć. Mając kilka utworów postanowili rozejrzeć się za dodatkowymi muzykami. Dołączyło do nich trzech muzyków: basista Matt Snell, wokalista Ivan Moody oraz gitarzysta Darrell Roberts. Początkiem czerwca 2007 roku zespół podpisał kontrakt z wytwórnią Firm Music. Zanim jednak zespół wydał swój pierwszy pełnowymiarowy krążek, początkiem lipca pokazał się „Pre-Emptive Strike” na której znalazły się dwie wersje „The Bleeding” (oryginalna oraz akustyczna) i „The Devil Own”.
Pierwszy koncert 5FDP odbył się Los Angeles w 2006 roku. Pierwsza płyta 5FDP to „The Way of the Fist”, która zaczęła powstawać w 2006 roku. Ostatecznie płyta pojawiła się 31 lipca 2007 roku. Kawałek „The Bleeding” narobił sporo zamieszania w rozgłośniach radiowych. Płyta w oryginalnym wydaniu zawiera 10 utworów. W utworze „Ashes” wokalu udziela także basista 5FDP Matt Snell.
Drugą płytą zespołu jest „War Is The Answer” wydana 22 września 2009 roku. Płyta, która jest sukcesem, gdyż szacuje się, że w pierwszym tygodniu od premiery sprzedano około 44 tysięcy płyt. Oryginalnie płyta zawiera 13 utworów.
Nazwa zespołu pochodzi z filmu Quentina Tarantino „" a dokładniej z techniki „Five-Point-Palm Exploding Heart”, której używa Beatrix Kiddo by zabić swojego mentora, Billa.
Dyskografia.
Albumy
Single

</doc>
<doc id="1845844" url="https://pl.wikipedia.org/wiki?curid=1845844" title="Parafia Narodzenia Pańskiego w San Francisco">
Parafia Narodzenia Pańskiego w San Francisco

Parafia Narodzenia Pańskiego (ang. "Parish of the Nativity") – parafia rzymskokatolicka położona w San Francisco w stanie Kalifornia, Stany Zjednoczone.
Jest ona wieloetniczną parafią w archidiecezji San Francisco, z mszą św. w j. polskim, dla polskich imigrantów.
Nadzór klerycki sprawowany jest przez Towarzystwo Chrystusowe dla Polonii Zagranicznej.
Parafia została dedykowana Narodzeniu Pańskiemu.
Historia.
Pierwsi polscy imigranci przybyli do San Francisco w latach 1840. W 1860 roku, w Kalifornii mieszkało 730 Polaków.
Na przełomie XIX i XX wieku, Słoweńcy i Chorwaci regularnie wysyłali petycje do arcybiskupa San Francisco, abp Riordan, o wyrażenie zgody na zakup placu, gdzie mogliby zbudować swój Kościół. W końcu ich prośby zostały wysłuchane i arcybiskup ustanowił parafię Narodzenia Pańskiego 6 stycznia 1903 roku. Od tej chwili, Chorwaci i Słoweńcy, zaczęli zbierać pieniądze na zakup ziemi i budowę kościoła. Slavonic Mutual i Benevolent Society, aktywnie wspomagali budowę kościoła.
W tym czasie, bardzo czynny był o. jezuita Bontempo SJ, biegły w języku chorwackim i służący jako duszpasterz dla słowiańskich katolików w San Francisco Bay Area. Założył misję w parafii Narodzenia Pańskiego, która służyła Polonii, z duchownymi polskiego pochodzenia lub znających język polski.
Ostatecznie, arcybiskup Riordan zaproponował młodemu kapłanowi ze Słowenii, obowiązki proboszcza w parafii Narodzenia Pańskiego.
Pierwszy kościół został poświęcony 5 czerwca 1904, ale wkrótce spłonął podczas wielkiego trzęsienia ziemi w San Francisco w 1906 roku. Ojciec Turek natychmiast rozpoczął zadanie odbudowy Kościoła w tym samym miejscu. Nabożeństwa odprawiano w podziemiach kościoła aż do ponownego poświęcenia kościoła, 21 stycznia 1912.

</doc>
<doc id="1845845" url="https://pl.wikipedia.org/wiki?curid=1845845" title="Kevin Richardson (piłkarz)">
Kevin Richardson (piłkarz)

Kevin Richardson (ur. 4 grudnia 1962) – angielski piłkarz występujący na pozycji pomocnika. W ciągu swojej kariery reprezentował barwy takich klubów jak Everton, Watford, Arsenal, Real Sociedad, Aston Villa, Coventry City, Southampton, Barnsley i Blackpool. Po tym, jak przestał wyczynowo uprawiać sport, zajął się pracą szkoleniową, lecz nigdy nie poprowadził samodzielnie żadnego zespołu.

</doc>
<doc id="1845860" url="https://pl.wikipedia.org/wiki?curid=1845860" title="Jon Stanhope">
Jon Stanhope

Jon Stanhope, właśc. Jonathon Ronald Stanhope (ur. 29 kwietnia 1951 w Gundagai) – australijski polityk, członek Australijskiej Partii Pracy (ALP). Od 5 listopada 2001 do 12 maja 2011 pełnił urząd szefa ministrów Australijskiego Terytorium Stołecznego (ACT). Był osobą najdłużej pełniącą to stanowisko w dotychczasowej historii.
Życiorys.
Pochodzi z Nowej Południowej Walii, jednak przeniósł się do Canberry już jako młody człowiek, aby studiować prawo na Australian National University. Następnie był prawnikiem zatrudnionym w wielu instytucjach państwowych, pracował także dla wielu prominentnych polityków ALP, w tym Kima Beazleya, który później został przywódcą ALP na szczeblu federalnym.
Znalazł się w grupie polityków wybranych do Zgromadzenia Ustawodawczego ACT na pierwszą kadencję po jego powstaniu, w roku 1988. Od samego początku pełnił funkcję przywódcy frakcji ALP w Zgromadzeniu i tym samym lidera opozycji w ACT. W 2001 Partia Pracy objęła władzę w Terytorium, a Stanhope został szefem jego ministrów. Przez pierwsze trzy lata jego gabinet miał charakter mniejszościowy, podobnie jak wszystkie wcześniejsze gabinety terytorialne w ACT. W 2004 został pierwszym szefem ministrów, któremu udało się utworzyć gabinet większościowy, po tym jak ALP zdecydowanie wygrała w wyborach lokalnych. Po wyborach z 2008 jego gabinet ponownie stał się mniejszościowym, zaś w większości głosowań ALP polega na nieformalnym poparciu Zielonych.
Od 3 grudnia 2007 – gdy po 11 latach sprawowania władzy ze stanowiska odszedł premier federalny John Howard – Stanhope był najdłużej urzędującym szefem rządu w Australii, wliczając w to szefów rządów federalnego, stanowych i terytorialnych. 12 maja 2011 zrezygnował ze stanowiska szefa ministrów, a cztery dni później również z zasiadania w parlamencie ACT. Jego następczynią na czele rządu została Katy Gallagher, która od 2006 była jego zastępczynią.
W sierpniu 2011 przyjął stanowisko profesora w Australijsko-Nowozelandzkiej Szkole Administracji Państwowej na University of Canberra. Od 5 października 2012 do 6 października 2014 był administratorem Wyspy Bożego Narodzenia i Wysp Kokosowych.
Życie prywatne.
Jest żonaty i ma czworo dzieci.

</doc>
<doc id="1845861" url="https://pl.wikipedia.org/wiki?curid=1845861" title="Zazula">
Zazula



</doc>
<doc id="1845862" url="https://pl.wikipedia.org/wiki?curid=1845862" title="Adachi Buntarō">
Adachi Buntarō



</doc>
<doc id="1845875" url="https://pl.wikipedia.org/wiki?curid=1845875" title="Uniwersytet Salamanki">
Uniwersytet Salamanki



</doc>
<doc id="1845876" url="https://pl.wikipedia.org/wiki?curid=1845876" title="Suvi Lindén">
Suvi Lindén

Suvi Helmi Tellervo Lindén (ur. 19 kwietnia 1962 w Helsinkach) – fińska polityk, w latach 1999–2002 minister kultury, od 2007 do 2011 minister łączności, posłanka do Eduskunty.
Życiorys.
Ukończyła studia z zakresu sztuki na Uniwersytecie w Oulu. W pierwszej połowie lat 90. pracowała jako programista komputerowy w miejskim centrum informatycznym.
W 1989 została radną Oulu, przez rok była członkinią zarządu miasta. W latach 1993–1996 wchodziła w skład zarządu prowincji, następnie przez trzy lata przewodniczyła radzie regionalnej. W latach 1995 po raz pierwszy uzyskała mandat posłanki do Eduskunty. W 1999, 2003 i 2007 skutecznie ubiegała się o reelekcję w okręgu Oulu z ramienia Partii Koalicji Narodowej.
Od kwietnia 1999 do czerwca 2002 sprawowała urząd ministra kultury w drugim gabinecie Paava Lipponena. W kwietniu 2007 ponownie objęła stanowisko rządowe, kiedy to Matti Vanhanen powierzył jej nowo utworzony resort łączności (infrastruktury). Utrzymała zajmowane stanowisko również w powołanym 22 czerwca 2010 rządzie Mari Kiviniemi. W 2011 nie utrzymała mandatu poselskiego, a 22 czerwca tego samego roku odeszła z rządu.

</doc>
<doc id="1845877" url="https://pl.wikipedia.org/wiki?curid=1845877" title="1995 SM55">
1995 SM55



</doc>
<doc id="1845880" url="https://pl.wikipedia.org/wiki?curid=1845880" title="Twierdzenie Pettisa (grupy topologiczne)">
Twierdzenie Pettisa (grupy topologiczne)

Twierdzenie Pettisa - twierdzenie mówiące, że jeżeli "A" jest podzbiorem grupy topologicznej "G", który jest drugiej kategorii i ma własność Baire’a, to zbiór formula_1 zawiera otwarte otoczenie elementu neutralnego grupy. Jeżeli ponadto "A" jest zbiorem otwartym, to jest także domknięty. Nazwa twierdzenia pochodzi o nazwiska odkrywcy, B.J. Pettisa.

</doc>
<doc id="1845881" url="https://pl.wikipedia.org/wiki?curid=1845881" title="Rządy Austrii w latach 1859-1918">
Rządy Austrii w latach 1859-1918



</doc>
<doc id="1845882" url="https://pl.wikipedia.org/wiki?curid=1845882" title="Michał Drewicz">
Michał Drewicz

Michał Drewicz (ur. 22 marca 1892 w Skarszewie, zm. 5 kwietnia 1940 w Kalininie) – posterunkowy Policji Państwowej, więzień Ostaszkowa, zamordowany w Twerze (wówczas Kalinin).
Życiorys.
W 1919 wstąpił do Policji Państwowej. W latach 1925–1935 pełnił służbę jako posterunkowy w Kaliszu. Następnie w latach 1935–1939 służył jako posterunkowy w Koźminku, a następnie w Blizanowie. Odznaczony dwoma medalami.
Po 17 września 1939 został wzięty do niewoli sowieckiej i osadzony w obozie polskich jeńców wojennych w Ostaszkowie. Według ustaleń Rady Ochrony Pamięci i Walk i Męczeństwa został umieszczony na jednej z pierwszych list transportowych opatrzonych datą 1 kwietnia 1940. Rano 5 kwietnia razem z innymi jeńcami został przewieziony pociągiem do Kalinina, gdzie jeszcze tego samego dnia został rozstrzelany. Jego zwłoki zostały przewiezione do masowego grobu w Miednoje i tam pochowane.
Mianowany pośmiertnie do stopnia aspiranta. Awans został ogłoszony w dniu 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1845885" url="https://pl.wikipedia.org/wiki?curid=1845885" title="Rąbień (ujednoznacznienie)">
Rąbień (ujednoznacznienie)

Zobacz też: Rąbiń, Rąbienice

</doc>
<doc id="1845887" url="https://pl.wikipedia.org/wiki?curid=1845887" title="Paradichlorobenzen">
Paradichlorobenzen



</doc>
<doc id="1845889" url="https://pl.wikipedia.org/wiki?curid=1845889" title="Para-dichlorobenzen">
Para-dichlorobenzen



</doc>
<doc id="1845890" url="https://pl.wikipedia.org/wiki?curid=1845890" title="Wrzecień">
Wrzecień



</doc>
<doc id="1845891" url="https://pl.wikipedia.org/wiki?curid=1845891" title="Z wędką nad wodę">
Z wędką nad wodę



</doc>
<doc id="1845892" url="https://pl.wikipedia.org/wiki?curid=1845892" title="P-DCB">
P-DCB



</doc>
<doc id="1845893" url="https://pl.wikipedia.org/wiki?curid=1845893" title="Lista odcinków serialu Bill Cosby Show">
Lista odcinków serialu Bill Cosby Show

Spis odcinków serialu Bill Cosby Show, nadawanego od 20 września 1984, do 30 kwietnia 1992.

</doc>
<doc id="1845894" url="https://pl.wikipedia.org/wiki?curid=1845894" title="Lista odcinków serialu anime Dragon Ball">
Lista odcinków serialu anime Dragon Ball

Poniżej znajduje się lista odcinków serialu animowanego Dragon Ball.

</doc>
<doc id="1845895" url="https://pl.wikipedia.org/wiki?curid=1845895" title="Lista odcinków serialu anime Dragon Ball Z">
Lista odcinków serialu anime Dragon Ball Z

Poniżej znajduje się lista odcinków serialu animowanego Dragon Ball Z.

</doc>
<doc id="1845897" url="https://pl.wikipedia.org/wiki?curid=1845897" title="Lista odcinków serialu Latający cyrk Monty Pythona">
Lista odcinków serialu Latający cyrk Monty Pythona

Spis odcinków serialu "Latający cyrk Monty Pythona".
Seria 1 (październik 1969 – styczeń 1970).
Odc. 1. Którędy Kanada?
Zrealizowany 7 września 1969 / Premiera TV 5 października 1969
Odc. 2. Seks i przemoc.
Zrealizowany 30 sierpnia 1969 / Premiera TV 12 października 1969
Odc. 3. Jak rozpoznawać różne gatunki drzew z dużej odległości.
Zrealizowany 14 sierpnia 1969 / Premiera TV 19 października 1969
Odc. 4. Rozciąganie sów.
Zrealizowany 21 września 1969 / Premiera TV 26 października 1969
Odc. 5. Kryzys ludzkiej tożsamości drugiej połowy dwudziestego wieku.
Zrealizowany 3 października 1969 / Premiera TV 16 listopada 1969
Odc. 6. Świat Sztuki.
Zrealizowany 5 listopada 1969 / Premiera TV 23 listopada 1969
Odc. 7. Przestałeś być pan zabawny.
Zrealizowany 10 października 1969 / Premiera TV 30 listopada 1969
Odc. 8. Całkowita, jawna nagość.
Zrealizowany 25 listopada 1969 / Premiera TV 7 grudnia 1969
Odc. 9. Wprowadzenie do mrówki.
Zrealizowany 7 grudnia 1969 / Premiera TV 14 grudnia 1969
Odc. 10. Bez tytułu.
Zrealizowany 30 listopada 1969 / Premiera TV 21 grudnia 1969
Odc. 11. Królewska Orkiestra Symfoniczna idzie do toalety.
Zrealizowany 14 grudnia 1969 / Premiera TV 28 grudnia 1969
Odc. 12. Naga mrówka.
Zrealizowany 21 grudnia 1969 / Premiera TV 4 stycznia 1970
Odc. 13. Przerwa.
Zrealizowany 4 stycznia 1970 / Premiera TV 11 stycznia 1970
Seria 2 (wrzesień 1970 – grudzień 1970).
Odc. 1. Dinsdale.
Zrealizowany 9 lipca 1970 / Premiera TV 15 września 1970
Odc. 2. Hiszpańska Inkwizycja.
Zrealizowany 2 lipca 1970 / Premiera TV 22 września 1970
Odc. 3. Déjà vu.
Zrealizowany 16 lipca 1970 / Premiera TV 29 września 1970
Odc. 4. Program Buzza Aldrina.
Zrealizowany 18 sierpnia 1970 / Premiera TV 20 października 1970
Odc. 5. Na żywo z baru przekąskowego.
Zrealizowany 10 września 1970 / Premiera TV 27 października 1970
Odc. 6. Szkolne nagrody.
Zrealizowany 18 września 1970 / Premiera TV 3 listopada 1970
Odc. 7. Show Huna Attyli.
Zrealizowany 2 października 1970 / Premiera TV 10 listopada 1970
Odc. 8. Współczesna archeologia.
Zrealizowany 9 października 1970 / Premiera TV 17 listopada 1970
Odc. 9. Jak rozpoznać różne części ciała.
Zrealizowany 25 września 1970 / Premiera TV 24 listopada 1970
Odc. 10. Scott na Antarktydzie.
Zrealizowany 2 lipca 1970 / Premiera TV 1 grudnia 1970
Odc. 11. Jak być niewidzialnym.
Zrealizowany 23 lipca 1970 / Premiera TV 8 grudnia 1970
Odc. 12. Mielonka.
Zrealizowany 25 czerwca 1970 / Premiera TV 15 grudnia 1970
Odc. 13. Odcinek Królewski.
Zrealizowany 16 września 1970 / Premiera TV 22 grudnia 1970
Seria 3 (październik 1972 – styczeń 1973).
Odc. 1. Świat reporterów.
Zrealizowany 14 stycznia 1971 / Premiera TV 19 października 1972
Odc. 2. Ford Popular państwa Norris.
Zrealizowany 18 stycznia 1971 / Premiera TV 26 października 1972
Odc. 3. Program pieniężny.
Zrealizowany 4 grudnia 1971 / Premiera TV 2 listopada 1972
Odc. 4. Krew, zniszczenie, śmierć, wojna i horror.
Zrealizowany 11 grudnia 1971 / Premiera TV 9 listopada 1972
Odc. 5. Ogólnobrytyjski konkurs streszczania Prousta.
Zrealizowany 24 kwietnia 1972 / Premiera TV 16 listopada 1972
Odc. 6. Wojna z pornografią.
Zrealizowany 21 stycznia 1972 / Premiera TV 23 listopada 1972
Odc. 7. Szczenięce lata.
Zrealizowany 7 stycznia 1972 / Premiera TV 30 listopada 1972
Odc. 8. Wycieczka rowerowa.
Zrealizowany 4 maja 1972 / Premiera TV 7 grudnia 1972
Odc. 9. Goły facet.
Zrealizowany 11 maja 1972 / Premiera TV 14 grudnia 1972
Odc. 10. Choroba E. Henry’ego Thripshawa.
Zrealizowany 25 maja 1972 / Premiera TV 21 grudnia 1972
Odc. 11. Dennis Moore.
Zrealizowany 17 kwietnia 1972 / Premiera TV 4 stycznia 1973
Odc. 12. Książka do poduszki.
Zrealizowany 18 grudnia 1971 / Premiera TV 11 stycznia 1973
Odc. 13. Trybuna.
Zrealizowany 18 maja 1972 / Premiera TV 18 stycznia 1973
Seria 4 (październik 1974 – grudzień 1974).
Odc. 1. Złota Era balonowa.
Zrealizowany 12 października 1974 / Premiera TV 31 października 1974
Odc. 2. Michael Ellis.
Zrealizowany 19 października 1974 / Premiera TV 7 listopada 1974
Odc. 3. Wojna na wesoło.
Zrealizowany 26 października 1974 / Premiera TV 14 listopada 1974
Odc. 4. Hamlet.
Zrealizowany 2 listopada 1974 / Premiera TV 21 listopada 1974
Odc. 5. Pan Neutron.
Zrealizowany 9 listopada 1974 / Premiera TV 28 listopada 1974r
Odc. 6. Program polityczny Partii Liberałów.
Zrealizowany 16 listopada 1974 / Premiera TV 5 grudnia 1974

</doc>
<doc id="1845901" url="https://pl.wikipedia.org/wiki?curid=1845901" title="Lista odcinków serialu anime Naruto Shippūden">
Lista odcinków serialu anime Naruto Shippūden

Poniżej znajduje się lista odcinków serialu anime "" będącego drugą serią serialu "Naruto".

</doc>
<doc id="1845903" url="https://pl.wikipedia.org/wiki?curid=1845903" title="Brian">
Brian



</doc>
<doc id="1845904" url="https://pl.wikipedia.org/wiki?curid=1845904" title="IV liga polska w piłce siatkowej mężczyzn">
IV liga polska w piłce siatkowej mężczyzn

IV liga polska w piłce siatkowej mężczyzn jest piątą w hierarchii, ostatnią ligą – po PLS (PlusLidze i I lidze), II lidze i III lidze – klasą męskich ligowych rozgrywek siatkarskich w Polsce. Rywalizacja w niej toczy się co sezon, systemem ligowym oraz w niektórych województwach później systemem play-off – o awans do III ligi. Za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu prowadzone są tylko w wybranych województwach. Dwie najlepsze drużyny każdego z województw awansują do III ligi. Jest to najniższa męska liga siatkarska w Polsce.

</doc>
<doc id="1845905" url="https://pl.wikipedia.org/wiki?curid=1845905" title="Lista odcinków serialu animowanego Smerfy">
Lista odcinków serialu animowanego Smerfy

Serial animowany "Smerfy" składa się z 9 serii, które powstały w latach 1981-1989.
Wersja polska została wykonana w następującej kolejności:
W roku 2006 wykonano nową wersję polską większości odcinków serii 1., 2., oraz 3. (prawdopodobnie ze względu na zniszczenie oryginalnych nagrań starej wersji). W 2010 r. dokończono dubbing serii 6., 8. i 9.
Polską wersję językową opracowały:
Reżyserami polskiej wersji byli:
Telewizja Polska w maju 2005 roku wznowiła emisję od 117 odcinka (sezonu 5.). W emisji pokazano serie 5., 6. (tyle, ile jest w wersji polskiej), połowę 7. (brakowało niektórych odcinków zarówno zdubbingowanych w latach 1993-1994, jak i w 1997 roku.) oraz 9. (brakowało 2. odcinków). Następnie powtórzono serie 5., 6. i 7. (znów niepełną). Od listopada 2006 ponownie emitowane były odcinki z 1. serii z nowym dubbingiem (wersja z 2006). Zostały pokazane także 3 zachowane odcinki ze starej wersji (lata 80.). Potem pokazano 2. serię z nowym dubbingiem, a potem serię 3., z nowym i starym dubbingiem. W marcu 2009 r. TVP wznowiła emisje serialu. Pokazane zostały niewyemitowane poprzednio odcinki serii 1. i 3. w wersji z lat 80.

</doc>
<doc id="1845912" url="https://pl.wikipedia.org/wiki?curid=1845912" title="Noble M400">
Noble M400

Noble M400 – sportowy samochód osobowy produkowany przez brytyjską firmę Noble Automotive w latach 2004-2007. Dostępny jako 2-drzwiowe coupé. Następca modelu M12. Do napędu użyto turbodoładowanego silnika V6 o pojemności trzech litrów. Moc przenoszona była na oś tylną poprzez 6-biegową manualną skrzynię biegów. Samochód został zastąpiony przez model M14.

</doc>
<doc id="1845914" url="https://pl.wikipedia.org/wiki?curid=1845914" title="Domenico Zampieri">
Domenico Zampieri



</doc>
<doc id="1845916" url="https://pl.wikipedia.org/wiki?curid=1845916" title="Wychor Dniepropetrowsk">
Wychor Dniepropetrowsk

Wychor Dniepropetrowsk (ukr. Футбольний клуб «Вихор» Дніпропетровськ, "Futbolnyj Kłub "Wychor" Dnipropetrowśk") – ukraiński klub piłkarski z siedzibą w Dniepropetrowsku.
Występował w rozgrywkach mistrzostw i Pucharu obwodu dniepropetrowskiego. W 1975 startował w rozgrywkach Pucharu Ukraińskiej SRR, gdzie w finale pokonał Łokomotyw Smiła (0:0, 1:1, karne 7:6). Potem kontynuował występy w rozgrywkach Mistrzostw i Pucharu obwodu, dopóki nie został rozwiązany.

</doc>
<doc id="1845918" url="https://pl.wikipedia.org/wiki?curid=1845918" title="Najszybszy samochód świata">
Najszybszy samochód świata



</doc>
<doc id="1845921" url="https://pl.wikipedia.org/wiki?curid=1845921" title="Rząd Felixa Schwarzenberga">
Rząd Felixa Schwarzenberga

Rząd Felixa Schwarzenberga – rząd, rządzący Cesarstwem Austriackim od 27 listopada 1848 do 5 kwietnia 1852.
Rząd został utworzony w Kromieryżu. W kilka dni po utworzeniu rządu, 2 grudnia abdykował cesarz Ferdynand I, na rzecz swojego bratanka Franciszka Józefa I. 
Premierem rządu i ministrem spraw zagranicznych był książę Felix zu Schwarzenberg. Ministrem spraw wewnętrznych w tym rządzie był Franz Stadion (od maja 1849 Aleksander von Bach), ministrem handlu Karl Bruck, ministrem oświaty Leo von Thun-Hohenstein.
Po śmierci księcia Schwarzenberga w 1852, tytułu premiera nie odnowiono, bo nominalną głową rządu został cesarz Franciszek Józef I, w imieniu którego rządził minister spraw wewnętrznych Aleksander von Bach (jego rządy nazywano erą neoabsolutyzmu).
Zasługą rządu Schwarzenberga było zorganizowanie izb przemysłowo-handlowych, budowa linii kolejowych (w tym Kolei Południowej przekraczającej Alpy), utworzenie doskonałego systemu szkolnictwa średniego (w Polsce funkcjonował do 1930).

</doc>
<doc id="1845927" url="https://pl.wikipedia.org/wiki?curid=1845927" title="Vytautas Lalas">
Vytautas Lalas

Vytautas Lalas (ur. 21 lipca 1982) – litewski strongman.
Wymiary:
Mieszka w Możejkach na Litwie. Jego młodszy brat Mariuz Lalas również jest siłaczem.

</doc>
<doc id="1845928" url="https://pl.wikipedia.org/wiki?curid=1845928" title="Jazda próbna">
Jazda próbna



</doc>
<doc id="1845929" url="https://pl.wikipedia.org/wiki?curid=1845929" title="Noble M14">
Noble M14

Noble M14 – prototyp sportowego samochodu osobowego zaprezentowany przez brytyjską firmę Noble Automotive. Przygotowano jako 2-drzwiowe coupé. Zaplanowany jako następca modelu M400. Do napędu użyto silnika turbodoładowanego silnika V6 o pojemności trzech litrów. Moc przenoszona była na oś tylną poprzez 6-biegową manualną skrzynię biegów. Samochód został zastąpiony przez model M15.

</doc>
<doc id="1845931" url="https://pl.wikipedia.org/wiki?curid=1845931" title="Międzynarodowy Konkurs Pianistyczny im. Ferruccio Busoniego">
Międzynarodowy Konkurs Pianistyczny im. Ferruccio Busoniego

Międzynarodowy Konkurs Pianistyczny im. Ferruccio Busoniego – jeden z najbardziej prestiżowych konkursów pianistycznych świata. Po raz pierwszy zorganizowany został w 1949 dla uczczenia dwudziestej piątej rocznicy śmierci kompozytora Ferruccio Busoniego. Organizatorów wspierał wówczas, zasiadający później w jury, Arturo Benedetti Michelangeli. Od tamtego czasu konkurs organizowany jest rokrocznie (a od 2001 co dwa lata) we włoskim Bolzano. Należy do Światowej Federacji Międzynarodowych Konkursów Muzycznych z siedzibą w Genewie.
Wśród laureatów konkursu znajdują się m.in. Martha Argerich (I nagroda, 1957) i Garrick Ohlsson (I nagroda, 1966). Uczestnikiem w 1956 był Maurizio Pollini. 
Polscy laureaci to: Andrzej Wąsowski (V nagroda, 1950 oraz II nagroda, 1952), Andrzej Ratusiński (II nagroda, 1973), Elza Kolodin (III nagroda, 1973), Zbigniew Raubo (VI nagroda, 1991) i Wojciech Kocyan (VI nagroda, 1992). 
Szereg polskich pianistów i pedagogów było zapraszanych do pracy w jury konkursu: Jan Hoffman (1958), Bolesław Woytowicz (1961), Zbigniew Drzewiecki (1962, 1965), Halina Czerny-Stefańska (1974), Margerita Trombini-Kazuro (1963, 1967), Jan Ekier (1975, 1976, 1977), Tadeusz Żmudziński (1984), Adam Harasiewicz (1984), Andrzej Jasiński (1991, 2001, 2008), Ewa Pobłocka (2004) oraz Ewa Kupiec (2012).

</doc>
<doc id="1845936" url="https://pl.wikipedia.org/wiki?curid=1845936" title="Gelignit">
Gelignit



</doc>
<doc id="1845939" url="https://pl.wikipedia.org/wiki?curid=1845939" title="Noble Automotive">
Noble Automotive

Noble Automotive Ltd. – brytyjska firma motoryzacyjna zajmująca się produkcją samochodów sportowych. Została założona w roku 1999 przez Lee Noble'a. Pierwszy model trafił do sprzedaży w roku 2000, był to M12.

</doc>
<doc id="1845940" url="https://pl.wikipedia.org/wiki?curid=1845940" title="Przygody Tintina (serial animowany)">
Przygody Tintina (serial animowany)

Przygody Tintina (fran. "Les Aventures de Tintin", ang. "The Adventures of Tintin", 1991–1992) – francusko-kanadyjski serial animowany, którego głównym bohaterem jest młody reporter i podróżnik Tintin, bohater komiksu autorstwa belgijskiego artysty Georges'a Remi. W Polsce serial emitowany był w Canal+, a następnie na TVP1, Minimax oraz TVP ABC z nową wersją dubbingu.
Opis fabuły.
Serial opisuje przygody młodego reportera i podróżnika – Tintina, któremu w podróżach po świecie towarzyszy pies Miluś, kapitan Baryłka i inne osoby.
Wersja polska.
Pierwsza wersja.
Wystąpili:
Lektor: Maciej Gudowski
Druga wersja (2021).
i inni
Spis odcinków.
Serial składa się z 39 odcinków podzielonych na 3 serie.

</doc>
<doc id="1845941" url="https://pl.wikipedia.org/wiki?curid=1845941" title="Vladislao Cap">
Vladislao Cap

Vladislao Wenceslao Cap, niekiedy Vladislao Vladimir Cap (ur. 15 lipca 1934 w Avellaneda, zm. 14 września 1982 w Buenos Aires) – argentyński piłkarz i trener pochodzenia polskiego.
Życiorys.
Jego ojciec Teodor Cap był Polakiem, pochodził z chłopskiej rodziny z Zahutynia pod Sanokiem, w wieku 26 lat w 1928 wyemigrował do Argentyny, tam pracował przy budowie kolei, pierwotnie mając zamiar powrócić do ojczyzny po zarobieniu pieniędzy, jednak później ożenił się z kobietą pochodzącą z mieszanej rodziny węgiersko–rumuńskiej.
Ich synami był urodzony w Avellaneda Cap w 1934 Vladislao (Władysław) oraz Józef, który przyszedł na świat trzy lata później. Pierwszy z nich karierę piłkarską rozpoczął w 1952 roku w klubie Arsenal de Llavallol Buenos Aires, następnie w 1953 roku przeszedł do klubu CA Argentino de Quilmes. W 1954 roku został graczem klubu Racing Club de Avellaneda. W 1961 roku grał w klubie Club Atlético Huracán, a w 1962 roku w River Plate. W 1966 roku zakończył karierę w klubie CA Vélez Sarsfield (w ostatnim sezonie rozegrał 14 meczów i zdobył bramkę). Cap w lidze argentyńskiej rozegrał 295 meczów i zdobył 5 bramek.
Jako piłkarz klubu Racing był w kadrze reprezentacji podczas turnieju Copa América 1959, gdzie Argentyna zdobyła mistrzostwo Ameryki Południowej. Cap zagrał we wszystkich sześciu meczach – z Chile (7 marca – debiut w reprezentacji), Boliwią, Peru, Paragwajem (zdobył bramkę), Urugwajem i Brazylią. Wziął udział w finałach mistrzostw świata w 1962 roku, gdzie Argentyna nie zdołała przebrnąć przez fazę grupową. Cap zagrał w dwóch meczach – z Anglią i Węgrami. W reprezentacji Argentyny Cap rozegrał 11 meczów i zdobył 1 bramkę. Miał opinię pracowitego piłkarza.
Po zakończeniu kariery piłkarskiej został trenerem – w latach 1968–1969 trenował drużynę klubu Ferro Carril Oeste. Na początku 1974 roku zastąpił Sívoriego na posadzie trenera narodowej reprezentacji. Prowadził reprezentację podczas finałów mistrzostw świata w 1974 roku, gdzie Argentyna dotarła do ćwierćfinału. Kierowany przez Capa zespół rozegrał 6 meczów – 1 zwycięski (4:1 z Haiti), 2 zremisowane (1:1 z Włochami i 1:1 z NRD) oraz 3 przegrane (2:3 z Polską, 0:4 z Holandią i 1:2 z Brazylią). Po nieudanych mistrzostwach stanowisko trenera przejął po nim César Luis Menotti.
W latach 1980–1981 był trenerem drużyny klubu CA Platense, a w 1982 roku pracował w klubie Boca Juniors. Pracował także w Chacarita Juniors i CA Independiente. W swojej karierze trenerskiej pracował także za granicą – w Kolumbii, Peru, Ekwadorze (w 1978 roku w LDU Quito) i Meksyku.
Był żonaty, miał cztery córki. Jego krewni zamieszkiwali także w Sanoku i w podsanockiej Dolinie (m.in. inżynierowie Maria Cap i Zenon Cap). Podczas gdy prowadził Argentynę w turnieju MŚ 1974, w tym w meczu przeciwko Polsce (2:3), jego ojciec Teodor przebywał po raz pierwszy od czasu swojego wyjazdu z ojczyzny (prawie 50 lat) na rodzinnej ziemi w Sanoku.
Zmarł 14 września 1982 w wieku 48 lat w szpitalu w Buenos Aires.

</doc>
<doc id="1845943" url="https://pl.wikipedia.org/wiki?curid=1845943" title="Język pontyjski">
Język pontyjski

Język pontyjski (ποντιακά, ρωμαικά „rzymski”) – odmiana języka greckiego używana tradycyjnie na południowych i wschodnich wybrzeżach Morza Czarnego. Wywodzi się z koine i greki bizantyńskiej, z wpływami leksykalnymi języka tureckiego i języków kaukaskich. 
Po masakrach ludności greckiej w Turcji na początku XX w. większość Greków pontyjskich (Pontów) przeniosła się na tereny północnej Grecji i Rosji. W Turcji pozostało zaledwie 4 tysiące osób wyznających prawosławie. Obecnie duża część Greków pontyjskich zamieszkuje w Grecji, w tym około 200 tysięcy użytkowników języka pontyjskiego mieszka w Macedonii greckiej, głównie w okolicy Salonik. Młodsze pokolenia przechodzą na język ogólnogrecki, dialekt pontyjski zaś utrzymuje się wśród diaspory w Stanach Zjednoczonych. Zapisywany jest tradycyjną odmianą alfabetu greckiego, w Rosji – cyrylicą, w Turcji – alfabetem łacińskim w ortografii tureckiej.
Według badań tureckich z lat 90. XX w. pontyjską odmianą języka greckiego na terenie historycznego Pontu posługiwano się wtedy w domach 44% dzieci, zaś w 3% domów mówiono językiem nowogreckim. Mimo urzędowej turcyzacji mężczyźni jednakowo łatwo posługują się językami pontyjskim i tureckim, natomiast część kobiet włada swobodnie jedynie pontyjskim. 
Istnieje Wikipedia w języku pontyjskim. 

</doc>
<doc id="1845953" url="https://pl.wikipedia.org/wiki?curid=1845953" title="Humber (samochód)">
Humber (samochód)



</doc>
<doc id="1845954" url="https://pl.wikipedia.org/wiki?curid=1845954" title="Mercury (samochód)">
Mercury (samochód)



</doc>
<doc id="1845955" url="https://pl.wikipedia.org/wiki?curid=1845955" title="Lincoln (samochód)">
Lincoln (samochód)



</doc>
<doc id="1845956" url="https://pl.wikipedia.org/wiki?curid=1845956" title="LaSalle (samochód)">
LaSalle (samochód)



</doc>
<doc id="1845957" url="https://pl.wikipedia.org/wiki?curid=1845957" title="Saturn (samochód)">
Saturn (samochód)



</doc>
<doc id="1845958" url="https://pl.wikipedia.org/wiki?curid=1845958" title="Zębiełek wrzoścowy">
Zębiełek wrzoścowy

Zębiełek wrzoścowy ("Crocidura erica") – gatunek owadożernego ssaka z rodziny ryjówkowatych (Soricidae). Występuje endemicznie w Angoli od Duque de Bragança na północy do prowincji Huíla na południu. Typ nomenklatoryczny znaleziony w Pungo Andongo na wysokości 1098 m n.p.m. Nic nie wiadomo na temat ekologii tego ssaka. Nieznana jest też wielkość populacji. Wymiary czaszki podobne jak u "C. hirta". W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (niedostateczne dane).

</doc>
<doc id="1845962" url="https://pl.wikipedia.org/wiki?curid=1845962" title="Religia Urartu">
Religia Urartu

Religia Urartu – przyjęty w starożytnym, istniejącym od VIII do VI wieku p.n.e., państwie Urartu system wierzeń. Był typowym dla bliskowschodnich państw despotycznych. Religia Urartu miała charakter politeistyczny i wywodziła się z wcześniejszych wierzeń Mezopotamii i Anatolii. Podobnie jak w innych wierzeniach starożytnego Wschodu, w Urartu istniał panteon bóstw, patronujących różnym zjawiskom. Naczelnym bóstwem był Chaldi. Światy ludzi i bogów łączyły się za pośrednictwem rytualnych ofiar. Religia Urartu wchłonęła charakterystyczne dla starożytnego Wschodu motywy drzewa życia, węża, uskrzydlonej tarczy słonecznej. Na tle wierzeń Mezopotamii Urartu wyróżniało się wysokim poziomem tolerancji religijnej, co było uwarunkowane wielonarodowością państwa.
Źródła do badań nad religią Urartu.
Źródeł do badań nad religią Urartu jest niewiele. Naukowcy dysponują ograniczoną liczbą dokumentów, które opisują rytuały i system wierzeń Urartyjczyków. Unikatowym źródłem pisanym jest tekst, ułożony za panowania króla Ispiniego i wyryty na skale w pobliżu Toprakkale. Tekst został umieszczony przy „bramie boga”, nazywanej współcześnie „drzwiami Mhera”. Brama jest prostokątnym, płytkim, potrójnie obramowanym wgłębieniem w skale. Według wierzeń starożytnego Wschodu te trzy poziomy symbolizowały potrójne drzwi, przez które bóstwa mogły wychodzić z głębi skały.
Tekst przy bramie został odkryty w 1916 roku przez Iosifa Orbelego podczas prac rosyjskiej ekspedycji archeologicznej. Napis okazał się spisem wszystkich bóstw urartyjskich. Podczas wykopalisk w Ajanisie, gdzie odkryto twierdzę czasów Rusy II, został znaleziony dokument z opisem rytuału ofiarnego dla bóstwa Chaldiego. Badacze dysponują również odpisami zawierającymi odwołania do Chaldiego: „Imieniem boga Chaldiego ja, król Urartu, spichlerz ten zbudowałem...”. Takie formuły zawierają niektóre źródła pisane oraz nieliczne zachowane przedmioty kultury materialnej z wizerunkami bóstw lub przedstawieniami rytuałów religijnych. Nie odkryto dotychczas żadnych tekstów mitologicznych, modlitw, magicznych zaklęć.
Urartyjskie praktyki religijne były zbliżone do asyryjskich i hetyckich. Okoliczność ta ułatwia badaczom zrozumienie niektórych symboli wierzeń Urartu.
Rozwój religii urartyjskiej.
Elementy religii starożytnego Wschodu prawdopodobnie dotarły na Wyżynę Armeńską przed powstaniem państwa Urartu. Pod koniec drugiego tysiąclecia p.n.e. Urartyjczycy migrowali zza rzeki Rewanduz w Azerbejdżanie Zachodnim w kierunku zachodnim. Zaadaptowany przez nich mezopotamski system wierzeń stał się zalążkiem religii Urartu. Wierzenia zamieszkałych na Wyżynie Armeńskiej po upadku Mitanni Hurytów wywodziły się przypuszczalnie również z Międzyrzecza. Według teorii B. B. Piotrowskiego religie Urartyjczyków i Hurytów wzajemnie się przenikały. Natomiast Igor Djakonow wskazywał jedynie na podobieństwa dwóch bóstw: Tejszeby i Teszuba. Według niego panteony bóstw obu narodów były różne, mimo że obie te nacje były ze sobą spokrewnione. Wpływ na wierzenia Urartyjczyków miały – za pośrednictwem Hurytów – wierzenia Hetytów, których panteon miał wspólne elementy z religiami mezopotamskimi. Z tej mieszanki wierzeń bliskowschodnich wyłoniły się religia i panteon bóstw Urartu.
Powstanie i rozwój państwowości urartyjskiej stały się główną przyczyną stworzenia kanonu wierzeń religijnych. Podobnie ewolucja wierzeń przebiegała w państwach despotycznych starożytnego Wschodu. Religia państwowa była w rękach władcy dodatkowym narzędziem do kontrolowania poddanych. Proces krystalizacji systemu wierzeń Urartu zakończył się za panowania Ispiniego, który dołączył do państwa Musasir, ośrodek kultu Chaldiego. Miasto to położone było na wschód od jeziora Wan. Stąd zaczęła się ekspansja Urartyjczyków na Zachód. Za Ispiniego w piśmiennictwie urartyjskim zaczęto do imienia króla dodawać formułę „W imieniu boga Chaldiego...”.
W okresie Ispiniego przy "bramie Mhera" został wyryty kompletny spis bóstw urartyjskich z informacją o liczbie składanych im w ofierze zwierząt. Za panowania Menui, Argisztiego I, Sarduriego II i Rusy I, to jest w okresie największego rozkwitu państwa, w Urartu wznoszono liczne świątynie, których większość poświęcona była Chaldiemu. Regularnie w wielu miastach urartyjskich przeprowadzano uroczystości religijne i składano rytualne ofiary.
W 714 roku p.n.e. armia urartyjska poniosła klęskę z rąk Asyryjczyków pod dowództwem Sargona II. Rusa I ukrył się za murami Tuszpy, a Sargon II dokonał manewru, w wyniku którego zdobył i zburzył Musasir. Główna świątynia Chaldiego została splądrowana, a statua bóstwa zabrana do Asyrii. Rok 714 p.n.e. okazał się przełomowy zarówno dla państwowości Urartu, jak i jego religii. Mimo że udało się wykupić statuę bóstwa, nie przywrócono dawnej pozycji Chaldiemu. Za panowania Rusy II, gdy Urartu na krótki czas odzyskało dawną potęgę, przy wznoszeniu nowych świątyń nie dawano przewagi Chaldiego nad innymi bóstwami. W ostatnim okresie istnienia osłabionego Urartu często wznoszono modły i składano ofiary Tejszebie, asyryjskiemu Aszurowi i babilońskiemu Mardukowi. Przypuszczalnie przeniesienie stolicy do Tejszebaini miało, oprócz politycznego, także podłoże religijne. Tejszebaini było ośrodkiem kultu Tejszeby, w którym pokładano nadzieje na odrodzenie państwa.
Mitologia Urartu.
Panteon bóstw Urartu.
Struktura panteonu bóstw Urartu miała wspólne cechy z religią Mezopotamii, częściowo za pośrednictwem Asyrii, częściowo – Hurytów. Jedynie naczelne bóstwo Chaldi pozostało urartyjskie. W piśmiennictwie urartyjskim imiona Tejszeby i Sziwiniego zapisywane były za pomocą asyryjskich ideogramów, które w Asyrii odpowiadały Adadowi i Szamaszowi. Imię Chaldiego natomiast miało zapis fonetyczny. Znane religijne rytuały, w tym składanie ofiar, również miały pochodzenie mezopotamskie.
Bóstwa urartyjskie były antropomorficzne, jednak zachowały niektóre elementy zoomorficzne: do najczęściej spotykanych atrybutów zwierzęcych należały rogi i skrzydła. Osobne miejsce w panteonie bóstw Urartu zajmowały hipostazy Chaldiego. Niektóre bóstwa miały naturę totemów, na przykład bogowie gór, szlaków, jaskiń. Bóstwa męskie zajmowały wyższą pozycję w panteonie niż kobiece. W spisie Ispiniego bóstwa męskie zostały wpisane na pierwsze 63 pozycje spośród 79.
Niektórzy badacze Urartu głosili pogląd o przynależności każdego bóstwa urartyjskiego do poszczególnych szczytów Wyżyny Armeńskiej.
Naczelne bóstwa Urartu.
Do naczelnych bogów panteonu Urartu należeli Chaldi, Tejszeba i Sziwini wraz z małżonkami – odpowiednio Arubaini, Chubą i Tuszpueą. Podczas opisów udanych wypraw wojennych królowie urartyjscy powoływali się na te trzy bóstwa, na przykład Argiszti I umieścił modlitwę w czwartej kolumnie rocznika chorchorskiego, wyrytego na Skale Wan w Tuszpie:
Prośby o pomoc w walkach były prawdopodobnie najważniejszym aspektem w relacjach między władcami a bogami. Według wierzeń Chaldi był główną siłą, która przyczyniała się do zwycięstwa. Z Chaldim łączono święty ogień, jego świątynie nazywano „domem broni”, „domem tarczy”. Inną formą uczczenia bóstw naczelnych była formuła, kończąca inskrypcje na stelach i skałach:
Chaldi był naczelnym bóstwem panteonu urartyjskiego. Jako jedyny miał pochodzenie urartyjskie. Etymologia jego imienia pozostaje niejasna. Prawdopodobnie oznacza "niebo", ponieważ takie znaczenie ma słowo "hal" w językach północno-wschodniokaukaskich, z którymi języki huro-urartyjskie są spokrewnione. W tym przypadku imię "Chaldi" mogło oznaczać "niebieski". Badania z końca XX wieku nad językami huro-urartyjskimi nie potwierdzają tej hipotezy. Ośrodkiem kultu Chaldiego było miasto Musasir, położone obecnie w prowincji Azerbejdżan Zachodni w Iranie.
Tejszeba zajmował drugie po Chaldim miejsce w hierarchii panteonu bóstw urartyjskich. Jego symbolem był byk; niekiedy przedstawiano go dosiadającego lwa. Tejszeba miał dużo wspólnych cech z asyryjskim bogiem Adadem. W piśmie klinowym Urartu imię boga zapisywane było za pomocą asyryjskiego ideogramu. Zarówno imię, jak i atrybuty Tejszeby nawiązują również do huryckiego Teszuba. Istnieje hipoteza, że Tejszeba został zapożyczony przez Urartyjczyków z Mezopotamii za pośrednictwem Hetytów. Miasto Tejszebaini, położone na wzniesieniu Karmir Blur, zostało nazwane na cześć Tejszeby.
Sziwini był trzecim głównym bóstwem Urartu. Jego atrybutem była uskrzydlona tarcza. Sziwini odpowiadał asyryjskiemu Szamaszowi; w piśmie klinowym Urartu jego imię było zapisywane za pomocą asyryjskiego ideogramu. Prawdopodobnie ośrodkiem kultu Sziwiniego była urartyjska stolica Tuszpa.
W skład panteonu Urartu wchodziły również bóstwa żeńskie, którym przewodziły małżonki bogów naczelnych – Arubaini, Chuba, Tuszpuea. Ponadto, do bardziej znaczących bogów należeli: Szelardi – bóstwo lunarne, które odpowiadało mezopotamskiemu Sinowi, oraz Tsinuardi, mająca wspólne cechy z Isztar. Bóstwa w spisie Ispiniego zostały pogrupowane ze względu na płeć i ponieważ na początku listy umieszczono bóstwa męskie, pozwoliło to badaczom określić płeć Szebitu, którego początkowo próbowano utożsamiać z boginią babilońską Sabitu. Na liście bóstw urartyjskich występują także bóstwa totemiczne oraz liczne hipostazy Chaldiego.
Elementy mitologii.
Piśmiennictwo urartyjskie prawie nie zawiera wzmianek o mitologii Urartu. Niektóre postacie mitologiczne są przedstawione na przedmiotach kultury materialnej. Są to między innym wizerunki drzewa życia, węża, gryfa i uskrzydlonej tarczy. Podobne elementy mitologiczne występowały w państwach sąsiadujących z Urartu, dlatego naukowcy przypuszczają, że rytuały religijne zwązane z nimi były podobne.
Wizerunki drzewa życia widnieją na odkrytych w Tuszpie pieczęciach. Przedstawione zostały na nich postacie kłaniające się drzewu. Na niektórych pieczęciach ludzie trzymają naczynia z wodą. Drzewo życia występowało również wraz z symbolami astralnymi – księżycem i gwiazdami. Motyw drzewa, używany jako ornament, był także popularnym tematem malowideł ściennych.
Zachowały się urartyjskie zabytki kultury materialnej z wizerunkami postaci ze skrzydłami. Badacze przypuszczają, iż pojawienie się tego typu istot jest związane z procesem antropomorfizacji bóstw Urartu. Pojawienie się w mitologii urartyjskiej uskrzydlonych postaci było rezultatem stopniowej transformacji bóstw zoomorficznych epoki kamiennej w antropomorficzne. Na etapie przemiany bóstwom nadawano cechy zoomorficzne, na przykład dodawano skrzydła lub towarzyszące im zwierzę-symbol.
Motyw uskrzydlonej tarczy był upowszechniony w cywilizacjach starożytnego Egiptu, Mezopotamii oraz państwa hetyckiego. Tarcza była symbolem bóstwa solarnego – Sziwiniego. Urartyjski symbol nie zawierał szczegółów, jakie występowały na tarczach mezopotamskich i egipskich. Styl tarczy urartyjskiej był zbliżony do hetyckiego. Rytuały, w których była używana, przypominały kult asyryjski.
Kult religijny.
Kult bóstw urartyjskich przejawiał się głównie w rytuałach składania ofiar. Odbywały się one zarówno na otwartej przestrzeni, jak i w świątyniach. Zgodnie z kanonem Ispiniego na ofiary przeznaczano woły, krowy i owce. Liczba ich zależała od rangi bóstwa: od jednej owcy dla bogini Barzii, do 17 wołów i 34 owiec dla Chaldiego. W Tuszpie na Skale Wan do składania ofiar był przeznaczony plac opatrzony w kanały do odprowadzania krwi zabijanych zwierząt. Podobne place zostały odkryte w innych miastach.
Za panowania Argisztiego I, Sarduriego II, Argisztiego II i Rusy II do Urartu zostały przyłączone nowe obszary na zachodzie i wschodzie, czego rezultatem było urozmaicenie urartyjskich praktyk religijnych. Źródła pisane z okresu rządów Rusy II zawierają opisy składania ofiar niepodobne do tych z kanonu Ispiniego. Ofiary składano z bardzo młodych zwierząt. Ich wiek średnio wynosił dwa dni. Rytuał zabijania odbywał się w świątyni. Podczas wykopalisk na Karmir Blur znaleziono prochy ponad czterech tysięcy zwierząt. Badania wykazały, że część z nich została zabita tuż po urodzeniu.
Podczas wykopalisk na Toprakkale niemiecka ekspedycja archeologów odkryła ołtarz ofiarny, przy którym oprócz kości zwierząt znajdowały się kości złożonych w ofierze ludzi. Ślady ofiar ludzkich znaleziono także w Bastamie, twierdzy okresu panowania Rusy II. Podczas wykopalisk w twierdzy Ajanis została znaleziona gliniana tabliczka, zawierająca opis rytualnego mordu chłopca na cześć Chaldiego.
Świątynie Urartu.
Świątynie urartyjskie były niewielkich rozmiarów. Główną część ich wystroju stanowiła bogato zdobiona i nieprzydatna do użycia na polu walki zbroja wykonana z miedzi, brązu i szlachetnych metali. Od końca VIII wieku p.n.e. broń z brązu była prawie nieużywana. Zastąpiła ją broń żelazna. Starą z brązu Urartyjczycy składali w darze bóstwom. Zgodnie z rocznikami Sargona II jego wojsko podczas plądrowania największej świątyni urartyjskiej w Musasirze zagrabiło ponad sto ton miedzi, dwadzieścia pięć tarcz, półtora tysiąca włóczni i ponad trzysta tysięcy mieczy i kindżałów z miedzi i brązu. Świątynia w Musasirze wyróżniała się na tle innych swoją architekturą i wystrojem wnętrza. Według relacji Asyryjczyków w 714 roku p.n.e. z jej skarbców zostało wywiezione około dwóch ton złota i dziesięć ton srebra w postaci bryłek i ozdób. Ponadto z przybytku zostało wyprowadzone bydło przeznaczone na ofiary. Roczniki asyryjskie Sargona II nie zawierają informacji na temat wyrobów żelaznych, które znajdowałyby się w świątyni w Musasirze. Dlatego naukowcy przypuszczają, że w Urartu istniał zakaz wnoszenia przedmiotów z żelaza do świątyń, podobnie jak do przybytków w Mezopotamii i Judei.
Magiczne rytuały Urartu.
Obrzędy pogrzebowe.
Badacze nie wyróżniają żadnej formy pochówków, która byłaby charakterystyczna dla kultury Urartu. Obrzędy pogrzebowe były zróżnicowane. W obrębie jednego cmentarza znajdowały się zarówno prochy po kremacji, jak i zwykłe groby. Po spaleniu zwłok prochy umieszczano w urnie i zakopywano w ziemi. Niekiedy zamiast urny stosowano gliniany garnek z trzema otworami bądź złamane lub pęknięte naczynie gliniane. W niektórych miejscach pochówku zostały odkryte przedmioty należące do zmarłych: bransoletki, charakterystyczne dla Urartu pasy z brązu, złamana broń i uzdy. Najbardziej upowszechnioną formą pogrzebów w Urartu była kremacja. Stosowano ją przede wszystkim podczas chowania królów i dworzan. W jaskiniach Skały Wan na najniższym poziomie odkryto królewskie kolumbarium.
Różnorodność obrzędów pogrzebowych świadczy o wielokulturowości Urartu i braku inicjatywy ujednolicenia praktyk pogrzebowych ze strony władzy centralnej. Konstrukcja urartyjskich grobowców królewskich w Skale Wan była podobna do zastosowanej przy budowie grobowców jerozolimskich i frygijskich. Prawdopodobnie taki sposób budowy grobowców wywodzi się ze starożytnego Egiptu okresu wczesnodynastycznego.
Inne znane magiczne rytuały Urartu.
Nie zachowały się urartyjskie tabliczki gliniane z tekstami modlitw, zaklęć i opisów rytuałów religijnych. Przypuszcza się, że obrzędy magiczne charakterystyczne dla Mezopotamii, istniały również w Urartu. Do nich należała prawdopodobnie magia liczby trzy: potrójne powtórzenie słowa lub trzykrotne użycie formuły w opisach działań władcy adresowanych do Chaldiego. Znaczenie magiczne nadawano również niektórym przedmiotom: pieczęciom zwykłym i cylindrycznym, a także rozpowszechnionym w Urartu pasom z brązu, które według wierzeń miały moc ochronną. Ważną rolę w ceremoniałach religijnych odgrywało wino. Praktykowane było ofiarowanie go bóstwom i rytualne spożywanie. Gliniane i brązowe naczynia używane do uroczystych uczt były zdobione symbolami bóstw. Znalezione zostały kotły z brązu, które służyły do rytuałów składania ofiar Chaldiemu i Sziwiniemu. Zachowały się na nich ozdoby w kształcie głowy byka.
Tolerancja religijna.
Cechą charakterystyczną religii Urartu była tolerancja. Zunifikowana za czasów panowania Ispiniego religia państwowa wraz z poszerzeniem granic Urartu współistniała z wierzeniami podbitych obszarów. Królowie urartyjscy nie zabraniali obcych praktyk religijnych. Wznosili też świątynie na cześć miejscowych bóstw. W Erebuni Argiszti I zbudował przybytek bóstwa hetyckiego i luwijskiego dla przesiedleńców z krainy Hatti. Podczas wykopalisk na Karmir Blur zostały odkryte typowe dla epoki neolitycznej idole, które czczono także w okresie istnienia Urartu. Różnorodność obrządków pogrzebowych także świadczy o tolerancji religijnej.
Dziedzictwo religii Urartu.
Kultura urartyjska była podporządkowana władcy. Skupiała się głównie wokół kilku miast centralnych. Po zburzeniu tych miast urartyjskie dziedzictwo kulturowe zostało utracone. Wpływy cywilizacji Urartu na inne ludy były ograniczone. Z osiągnięć kultury urartyjskiej za pośrednictwem Medów korzystali Achemenidzi, którzy wprowadzili do swojej kultury niektóre symbole urartyjskie; na przykład uskrzydlona tarcza Faravahar stała się symbolem zoroastryzmu. Elementy religii urartyjskiej zostały przejęte przez starożytnych Ormian zamieszkałych na Wyżynie Armeńskiej po upadku Urartu. Wśród Ormian z okresu przedchrześcijańskiego został upowszechniony zoroastryzm, a niektóre wątki mitologiczne i święte miejsca zachowały swoje znaczenie sakralne w zmienionej nieco postaci. Na przykład urartyjska „brama boga” na skale obok Rusahinili, gdzie za czasów panowania Ispiniego wyryto spis bóstw urartyjskich, została przemianowana przez Ormian na „drzwi Mhera”. Nowa nazwa miała perską etymologię. Imię bohatera Mhera było etymologicznie powiązane z Mitrą. Ormiańska tradycja zachowała podanie o tym, jak ze skały regularnie wychodził Mher. W okresie istnienia Urartu czekano na wyjście Chaldiego. 
W literaturze naukowej pierwszej połowy XX wieku niejednokrotnie pojawiały się hipotezy na temat ludu Chaldów (καλδαιοι) wymienianego przez źródła antyczne. Przypuszczano, iż swoją nazwę Chaldowie wzięli od urartyjskiego Chaldiego. Pogląd ten został obalony po gruntownych badaniach lingwistycznych i historycznych.

</doc>
<doc id="1845964" url="https://pl.wikipedia.org/wiki?curid=1845964" title="Czarodzieje z Nie ma to jak Hannah Montana">
Czarodzieje z Nie ma to jak Hannah Montana



</doc>
<doc id="1845975" url="https://pl.wikipedia.org/wiki?curid=1845975" title="Kardynałowie z nominacji Klemensa XII">
Kardynałowie z nominacji Klemensa XII

Papież Klemens XII (1730–1740) mianował 35 nowych kardynałów na 15 konsystorzach:
1 października 1732.
Kościoły tytularne zostały nadane 17 listopada 1732
28 września 1733.
Kościoły tytularne zostały nadane 2 grudnia 1733.
30 września 1739.
Kościoły tytularne zostały nadane 16 listopada 1739

</doc>
<doc id="1845976" url="https://pl.wikipedia.org/wiki?curid=1845976" title="Polska Misja Pastoralna św. Brata Alberta Chmielowskiego w San Jose">
Polska Misja Pastoralna św. Brata Alberta Chmielowskiego w San Jose

Polska Misja Pastoralna św. Brata Alberta Chmielowskiego (ang. "St. Brother Albert Chmielowski Polish Pastoral Mission") – parafia rzymskokatolicka położona w San Jose w stanie Kalifornia, Stany Zjednoczone.
Jest ona wieloetniczną parafią w diecezji San Jose, z mszą św. w j. polskim, dla polskich imigrantów.
Nadzór klerycki sprawowany jest przez Towarzystwo Chrystusowe dla Polonii Zagranicznej.
Parafia została dedykowana św. Bratu Albertowi Chmielowskiemu.
Historia.
W styczniu 1981 roku w wyniku podziału Archidiecezji San Francisco została utworzona Diecezja San Jose. Mimo tego faktu społeczność polonijna zamieszkująca okolice San Jose nadal należała do Polskiej Misji św. Wojciecha w San Francisco. W 1983 roku Towarzystwo Chrystusowe dla Polonii Zagranicznej zakupiło ziemię pod przyszły ośrodek duszpasterski.
W sierpniu 1989 roku ówczesny Prowincjał Towarzystwa Chrystusowego Ks. Tadeusz Winnicki mianuje, za aprobatą biskupa Diecezji, proboszczem Misji w San Jose, kapłana ze zgromadzenia księży chrystusowców. Kolejnym istotnym faktem kształtującym oblicze Polskiej Misji Pastoralnej był akt nadania patrona Misji, którym został Albert Chmielowski – polski święty, wyniesiony na ołtarze w 1989 roku przez Papieża Jana Pawła II.
Jest to pierwsza katolicka wspólnota parafialna w Stanach Zjednoczonych nosząca miano tego świętego.
W kwietniu 1998 roku odbyła się uroczystość konsekracji własnego kościoła, której przewodniczył biskup Pierre Dumaine.
Poświęcenia Centrum przy kościele, dokonał biskup Patrick McGrath w kwietniu 2000 roku.

</doc>
<doc id="1845979" url="https://pl.wikipedia.org/wiki?curid=1845979" title="Timo Kalli">
Timo Kalli

Timo Juhani Kalli (ur. 22 lutego 1947 w Kiukainen) – fiński rolnik i polityk, długoletni poseł do Eduskunty, w 2007 przewodniczący parlamentu.
Życiorys.
Z zawodu rolnik, zajął się prowadzeniem własnego gospodarstwa.
Zaangażowany w działalność Partii Centrum. W 1991 po raz pierwszy uzyskał mandat deputowanego do Eduskunty. W fińskim parlamencie zasiada nieprzerwanie od tego czasu, skutecznie ubiegając się o reelekcję w każdych kolejnych wyborach (1995, 1999, 2003, 2007, 2011, 2015) z Satakunty. W 2003 powołany na funkcję przewodniczącego klubu deputowanych centrystów. W 2007 przez miesiąc zajmował stanowisko spikera w Eduskuncie.

</doc>
<doc id="1845990" url="https://pl.wikipedia.org/wiki?curid=1845990" title="Juan Modesto">
Juan Modesto

Juan Modesto, "Juan Guillote Modesto" (ur. 1906 w El Puerto de Santa María, Hiszpania, zm. 1969 w Pradze) – hiszpański oficer, generał, uczestnik hiszpańskiej wojny domowej, współorganizator regularnej armii ludowej, członek PCE.
Życiorys.
Pochodził z Andaluzji. Z zawodu był drzeworytnikiem. Karierę wojskową rozpoczynał jako sierżant Legii Cudzoziemskiej. Po puczu gen. Francisco Franco stanął po stronie republikańskiej. Karierą w wojskach republikańskich rozpoczął od 5. pułku, następnie kolejno dowodził dywizją i V Korpusem. Uczestniczył w bitwach: pod Brunete i o Teruel. Od 1937 członek KC Komunistycznej Partii Hiszpanii. W roku 1938 mianowany został głównodowodzącym w bitwie nad Ebro. 
W marcu 1939 awansowany do stopnia generała przez premiera rządu republikańskiego Juana Negrina. Pomimo że był uważany za człowieka sarkastycznego, nieszczerego i despotycznego, uznawano go za jednego z najzdolniejszych dowódców armii republikańskiej. Oprócz zdolności okazywał też odwagę, walcząc na pierwszej linii frontu. Po upadku Republiki Hiszpańskiej udał się na emigrację do ZSRR, brał udział w II wojnie światowej w szeregach Armii Czerwonej. 18 lipca 1946 podczas pobytu w Polsce został odznaczony przez przewodniczącego KRN Bolesława Bieruta Orderem Krzyża Grunwaldu II klasy.

</doc>
<doc id="1845991" url="https://pl.wikipedia.org/wiki?curid=1845991" title="Ulica Tadeusza Kościuszki w Katowicach">
Ulica Tadeusza Kościuszki w Katowicach

Ulica Tadeusza Kościuszki w Katowicach (do 1922 "Beatestraße", w latach 1939–1945 "Höferstraße") – jedna z najważniejszych arterii komunikacyjnych Katowic, jest najdłuższą ulicą w Katowicach. Biegnie przez dzielnice: Śródmieście, Brynów-Osiedle Zgrzebnioka, Piotrowice-Ochojec do Mikołowa (zmiana nazwy na ul. Katowicką).
Przebieg.
Ulica rozpoczyna swój bieg w Śródmieściu, przy skrzyżowaniu z ulicami: Św. Jana, Wojewódzką i Jana Kochanowskiego, obok Kinoteatru Rialto. Następnie krzyżuje się z ul. Mikołaja Kopernika i ul. Jagiellońską w rejonie placu Karola Miarki, dalej z ulicami: PCK, Powstańców, Józefa Poniatowskiego (do ul. Mikołowskiej) i Marcina Szeligiewicza. Za wiaduktem nad autostradą A4 biegnie wzdłuż Parku im. Tadeusza Kościuszki. Widać stąd zabudowania osiedla Alfonsa Zgrzebnioka i Osiedla Ptasiego. Przy skrzyżowaniu z ul. Rolną ulica Kościuszki łączy się z ulicą Brynowską przyjmując nr 81 drogi krajowej. W rejonie skrzyżowania z ulicami: Kłodnicką, Rzepakową i Zygmunta Waltera Jankego znajduje się pętla tramwajowa. W Piotrowicach krzyżuje się z jedną z ważniejszych dróg – ulicą Armii Krajowej. Za wiaduktem nad linią kolejową do Tychów, ul. T. Kościuszki ponownie łączy się z ul. Zygmunta W. Jankego, biegnie przez Lasy Panewnickie, krzyżuje się z ul. Owsianą (do Starej Ligoty) i ul. Pstrągową (do Zarzecza). Dalej przebiega granica miasta (w Mikołowie zmienia nazwę na ulicę Katowicką).
Historia.
Przebieg ulicy T. Kościuszki na odcinku od obecnego Brynowa wzdłuż parku im. T. Kościuszki do centrum Katowic został wytyczony w pierwszej ćwierci XIX wieku, zapewne w latach 1812-1827. Pierwotnie była to droga, którą transportowano węgiel wydobyty w Kopalni Beata do centrum osady. Do czasu powstania linii kolejowej jej przedłużeniem była ulica Pocztowa. Nazywano ją zwyczajowo drogą „"na Brynów"” lub „"na kopalnię Beata"”. Nawet po 1865 r., kiedy Katowice otrzymały prawa miejskie, droga ta w granicach miasta nie wyglądała wcale jak miejska ulica. Był to zwykły, nieutwardzony trakt, który przecinał m.in. pola należące do rodzin Warzecha, Weichmann i Zaionc (lub Zaianz), dobra Winklerów oraz mijał niewielkie cegielnie.
Z czasem wzdłuż drogi zaczęły powstawać pierwsze kamienice i inne budynki. Do końca XIX w. powstała zwarta zabudowa do wysokości dzisiejszego Placu Miarki i nieliczne budynki powyżej niego. Do początku I wojny światowej ciągła zabudowa sięgnęła ulicy Poniatowskiego. Wraz z podziałem starych działek konieczna okazała się zmiana numeracji i w 1906 r. wprowadzono nową, która obowiązuje do dziś.
Na posiedzeniu Rady Miasta Katowice z 13 października 1890 roku ulicy nadano nazwę "Beatestraße". Po przyłączeniu Katowic do Polski w 1922 r., nazwę ulicy zmieniono na ulicę Tadeusza Kościuszki. Przejściowo w okresie II wojny światowej ulica nosiła imię Karla Hoefera (niem. "Höferstrasse"), głównodowodzącego śląskich sił proniemieckich walczących z powstańcami śląskimi. Po wojnie wrócono do nazwy Tadeusza Kościuszki, a ulicę wydłużono aż po granicę z Mikołowem.
Przy ulicy Tadeusza Kościuszki w latach międzywojennych swoje siedziby miały: jadalnia Pawła Wielocha (pod numerem "1"), spółka budowlana Karola Korna (pod numerem "42"), biuro Huty Poldi (ul. T. Kościuszki 22), biuro techniczne "Szmidt i Stiebing" (pod numerem "45"), Śląskie Kamieniołomy Sp. z o.o. (biuro, ul. T. Kościuszki 1a), Śląska Spółka Sprzedaży Sody (pod numerem "1a"), Towarzystwo Elektryczne "Elberyd" (pod numerem "42"), Dywidag Dyckerhoff i Widmann – przedsiębiorstwo budowlane (ul. T. Kościuszki 12), Górnośląskie Zjednoczone Huty Królewskie i Laura Spółka Akcyjna Górniczo-Hutnicza (ul. T. Kościuszki 30), od 1909 firma budowlana Johanna Kohla (pod numerem "37"), działająca od 1923 drukarnia Emanuela Braszczoka (ul. T. Kościuszki 49), Drukarnia Śląska (pod numerem "15"), firma "Pancerpol" Franciszka Sodzuja (pod numerem "52"), działająca od 1933 drukarnia A. Gorzelika i M. Komisara (ul. T. Kościuszki 39), fabryka wędlin i jadłodajnia Ruckera (pod numerem "28"), restauracja „Wzgórze Wanjury” (pod numerem "15"), redakcja „Gazety Ludowej” (ul. T. Kościuszki 16), dziennik "Volkswille" (pod numerem "29"), redakcja gazety "Der Oberschlesische Wanderer" (pod numerem "2"), kawiarnia Karola Gogołka (pod numerem "53"), nocna restauracja „Gastronomia” Szczepana Kopela (ul. T. Kościuszki 48), Wiedeński Salon Mody (pod numerem "42"), restauracja „Bristol” (pod numerem "2"), restauracja A. Glucksmanna „Hangeka-Dom” (ul. T. Kościuszki 8), „Grant Restaurant” Ludwika Nalepy (pod numerem "38"), szkoła im. Świętej Jadwigi (pod numerem "15"), piekarnia i cukiernia E. Bartoschika (ul. T. Kościuszki 13), fabryka stempli Adolfa Leopolda oraz Apteka Nowomiejska (pod numerem "9"), Związek Podoficerów Ziem Zachodnich (pod numerem "2"), zakład obuwniczy Ludwika Skrzypka (ul. T. Kościuszki 38), cukiernia E. Fabera (pod numerem "27"), Konsulat Duński (ul. T. Kościuszki 13), hurtownia „Cukropol” (pod numerem "12"), Agencja Wschodnia (pod numerem "3"), Śląskie Koło Organizacji Naukowej (ul. T. Kościuszki 30).
W 1909 pod numerem "16" założono przedstawicielstwo gazety "Kurier Zagłębia"; w 1901 z Berlina do Katowic na ul. Tadeusza Kościuszki 46 przeniosła się siedziba redakcji „Gazety Robotniczej”. W 1926 Spółka Budowlana Urzędników Państwowych, Wojewódzkich i Nauczycieli wybudowała sześć domów przy ul. T. Kościuszki. Od 1945 pod numerem "14" działa księgarnia; w 1975 zaadaptowano Halę Parkową na filmowe atelier.
Opis ulicy T. Kościuszki pojawia się w powieści Wilhelma Szewczyka "Ptaki ptakom", której akcja dzieje się w pierwszych dniach września 1939:
Ulica jest wspomniana w książce dla młodzieży Alfreda Szklarskiego "Sobowtór profesora Rawy". Opis z 20 lipca 1962:
Na ulicy nakręcona została sekwencja wjazdu żołnierzy do miasta w filmie fabularnym Kazimierz Kutza pt. "Krzyż Walecznych" (1958; nowela "Pies"). Wojskowy gazik jedzie ulicą Kościuszki (w tle drzewa Parku Kościuszki), po czym skręca w lewo, w ulicę J. Poniatowskiego.
Od 1957 przy ul. T. Kościuszki 9 istnieje biuro podróży "Juwentur"; od 1945 pod numerem "2" – zakład "Optyka"; od 1963 – wytwórnia balustrad i witraży pod numerem "54". W styczniu 2005 na fasadzie kamienicy pod numerem "56" umieszczono tabliczkę pamiątkową ku czci Andrzeja Szewczyka – artysty, plastyka, który mieszkał w tym budynku. W 2008 na fasadzie budynku na rogu ul. Tadeusza Kościuszki i ul. Józefa Poniatowskiego 34 w Katowicach odsłonięto tablicę, poświęconą aktorce Aleksandrze Śląskiej; w tej kamienicy się urodziła i wychowała.
Uchwałą Rady Miasta Katowice nr VIII/130/11 z dnia 18 kwietnia 2011 skwerowi, położonemu u zbiegu ul. T. Kościuszki i ul. Brynowskiej nadano nazwę "plac Tajnej Organizacji Nauczycielskiej". Uchwała weszła w życie 7 czerwca 2011.
Opis.
Ulica na odcinku od autostrady A4 do ulicy Brynowskiej jest drogą publiczną o przekroju jednojezdniowym klasy technicznej Z. Pod ulicą zlokalizowany jest wodociąg Ø 400 mm i Ø 160 mm, będący w eksploatacji Rejonowego Przedsiębiorstwa Wodociągów i Kanalizacji oraz kanał odprowadzający ścieki Ks Ø 500 mm.
Planowana jest budowa Parku Wodnego przy skrzyżowaniu z ul. Alfonsa Zgrzebnioka. Natężenie ruchu na ul. T. Kościuszki pomiędzy ul. Świętego Huberta a ul. Rolną wynosi 2323 samochody na jedną godzinę popołudniowego szczytu. Ulica T. Kościuszki biegnie obok Fabryki Maszyn Górniczych („Famur”). Tą ulicą kursują linie autobusowe ZTM oraz tramwaje.
Obiekty zabytkowe.
Przy ulicy Tadeusza Kościuszki znajdują się następujące historyczne obiekty:
Przy ulicy T. Kościuszki 94 znajduje się cenny architektonicznie obiekt salonu samochodowego i stacji serwisowej Škoda. Budynek wzniesiono w latach 1996–1998 według projektu M. Polaka i M. Skwara z lat 1996–1998. Obiekt posiada powierzchnię całkowitą 1690 m² i kubaturę 8500 m³. Konstrukcja została zaplanowana przez inżynierów J. Mańkę i S. Nogalskiego.
Instytucje.
Przy ulicy Tadeusza Kościuszki swoją siedzibę mają:

</doc>
<doc id="1845992" url="https://pl.wikipedia.org/wiki?curid=1845992" title="Kolektyw">
Kolektyw



</doc>
<doc id="1845995" url="https://pl.wikipedia.org/wiki?curid=1845995" title="Vladislao Wenceslao Cap">
Vladislao Wenceslao Cap



</doc>
<doc id="1845997" url="https://pl.wikipedia.org/wiki?curid=1845997" title="Vladislao Vladimir Cap">
Vladislao Vladimir Cap



</doc>
<doc id="1845998" url="https://pl.wikipedia.org/wiki?curid=1845998" title="Lista odcinków serialu Przystanek Alaska">
Lista odcinków serialu Przystanek Alaska

Poniżej znajduje się lista odcinków serialu "Przystanek Alaska".

</doc>
<doc id="1846000" url="https://pl.wikipedia.org/wiki?curid=1846000" title="Parafia św. Mikołaja i św. Spiridiona w Bari">
Parafia św. Mikołaja i św. Spiridiona w Bari



</doc>
<doc id="1846003" url="https://pl.wikipedia.org/wiki?curid=1846003" title="Ladislao Cap">
Ladislao Cap



</doc>
<doc id="1846004" url="https://pl.wikipedia.org/wiki?curid=1846004" title="Geografia Wybrzeża Kości Słoniowej">
Geografia Wybrzeża Kości Słoniowej

Wybrzeże Kości Słoniowej jest średniej wielkości krajem położonym w Afryce Zachodniej nad Zatoką Gwinejską, a tym samym nad wodami Oceanu Atlantyckiego. Nazwa kraju pochodzi od długich kłów słonia, które jako kość słoniowa są cennym towarem luksusowym. Z tego właśnie powodu na przestrzeni wielu dziesięcioleci zabijano słonie w celu pozyskania ich ciosów. W epoce kolonialnej obszar dzisiejszego Wybrzeża Kości Słoniowej, a konkretnie forty Assin i Grand Bassam, były głównym punktem wywozu tejże kości, jak też niewolników. Obszar dzisiejszego państwa został odkryty najpierw przez Arabów, a później pod koniec XIV w. przez Portugalczyków. Kraj uzyskał niepodległość w 1960 roku.
Powierzchnia i granice.
Powierzchnia – 322 463 km², porównywalna z powierzchnią Polski.
Skrajne punkty – północny 10°45'N, południowy 4°22'N, zachodni 8°37'W, wschodni 2°30'W. Rozciągłość południkowa wynosi 690 km, a równoleżnikowa 680 km.
Wybrzeże Kości Słoniowej graniczy z następującymi państwami:
Linia brzegowa liczy 515 km.
Budowa geologiczna i rzeźba.
Kraj jest w większości wyżynny, leży na rozległym płaskowyżu. Obszar płaskowyżu przechodzi łagodnie w nadbrzeżną strefę nizinną. Południowo-zachodnia część płaskowyżu jest górzysta. Wybrzeże leży na dwóch strefach geologicznych. Obszar płaskowyżu stanowi część prekambryjskiej tarczy gwinejskiej, zbudowanej głównie z granitów. Góry są na południowym zachodzie zbudowane są ze skał krystalicznych, na które składają się: kwarcyty, gnejsy, granity i miejscami wylewne doleryty.
Pomimo że kraj jest wyżynny, średnia wysokość płaskowyżu wynosi od 200 do 500 m n.p.m. Obszary górskie leżące w regionie Man i Odienné nie są zbyt wysokie. Teren wznosi się do 1200 m n.p.m. Podobnie jest na samej granicy z Gwineą, gdzie w masywie Nimba najwyższy szczyt wznosi się na 1752 m n.p.m. Aluwialne obszary nizinne zajmują około jednej czwartej powierzchni kraju i obejmują strefę nadbrzeżna. Wyjątek stanowi południowo-zachodnia część wybrzeża, gdzie płaskowyż wcina się daleko na południe, pozostawiając wąski pas nizin nadmorskich.
Linia brzegowa w zachodniej części kraju jest słabo rozczłonkowana, przeważają tam skaliste brzegi z wychodzącymi w morze niewielkimi cyplami. Wschodnia część wybrzeża reprezentuje bardziej skomplikowaną linię brzegową, gdzie dominuje wybrzeże typu lagunowego.
Klimat.
Wybrzeże Kości Słoniowej podzielone jest trzema pasami klimatycznymi ułożonymi równolegle do wybrzeża. Na obszarze nizin nadbrzeżnych występuje klimat równikowy wybitnie wilgotny, a opady w ciągu roku przekraczają wartość 2000 mm. Deszcze są równomiernie rozłożone w ciągu roku, nie ma wyraźnej pory suchej. Przez cały rok jest wilgotno i do częstych zjawisk należą burze. Temperatury typowe dla tego regionu klimatyczne, średnia roczna nie spada poniżej 25 °C.
Mniej więcej od miejsca, gdzie kończy się nadbrzeżny pas nizin, zaczyna dominować klimat podrównikowy – najpierw wilgotny, a na północy kraju przechodzący w suchy. W tej strefie klimatycznej pora sucha trwa o kilka tygodni dłużej: w środkowej części kraju jej długość około dwóch miesięcy (grudzień-styczeń). Średnie opady wynoszą od 1000 do 1800 mm rocznie. Temperatury są bardzo zbliżone do równikowych.
Na północy kraju, gdzie występuje sucha odmiana klimatu podrównikowego, pora sucha trwa około pięciu miesięcy (listopad-marzec). Opady są niskie i wynoszą od 800 do 1000 mm rocznie. Występują wyraźne amplitudy rocznych temperatur, od 24 do 30 °C. W marcu, czyli na pod koniec pory suchej występują największe upały, a średnia dobowa temperatura osiąga nieco ponad 30 °C. W dzień jest wtedy zwykle 33-35 °C, a w nocy 20-21 °C. Na północy kraju w porze suchej wieje znad Sahary harmattan.
Wody.
Sieć rzeczna kraju jest dobrze rozwinięta. Największą rzeką kraju jest Bandama o długości 800 km. W roku 1972 na tej rzece wzniesiono zaporę w miejscu połączenia Bandamy Czerwonej i Białej. Innymi dużymi rzekami są: Cavally, która w swym dolnym odcinku jest rzeką graniczną Wybrzeża Kości Słoniowej i Liberii, Sassandra, płynąca na wschód od Cavally, Komoé, która płynie we wschodniej części kraju i uchodzi do Zatoki Gwinejskiej w pobliżu Abidżanu – stolicy kraju.
Teren Wybrzeża Kości Słoniowej należy do zlewiska Oceanu Atlantyckiego. Większość rzek, łącznie z tymi wyżej wymienionymi, płynie w kierunku północ-południe. Rzeki te cechują się dużymi wahaniami wodostanów. Nie dotyczy to tylko Cavally, która wypływa z regionu należącego do masywu Man. Tam opady osiągają 2000 mm rocznie. Rzeki są żeglowne jedynie w swych dolnych odcinkach. Na terenie płaskowyżu i terenów górzystych licznie występują progi.
Gleby.
Pokrywa glebowa jest dosyć zróżnicowana. Obszar wybrzeża jest pokryta bagiennymi glebami namorzynowymi, które – poddawane działaniom pływów morskich – są zasolone. Obszar strefy nadbrzeżnej jest pokryty glebami ferralitowymi, które są czerwonożółtymi glebami laterytowymi. Obszar płaskowyżu zdominowany jest przez czerwone gleby ferruginowe. Obszary górzyste są pokryte górską odmianą gleb ferruginowych.
Flora.
Pierwotnie całą nadbrzeżną nizinę pokrywały wilgotne lasy równikowe, obecnie jednak zajmują one niewielką część kraju. Lasy zostały poważnie zdegradowane. Miejsca, gdzie rósł las, zajmują teraz pola uprawne, których spora część leży odłogiem. Obszary brzegu morskiego, tam gdzie występują słone tereny bagniste – porastają lasy namorzynowe. Bagna nie są zasolone i są porośnięte trawami, krzewami i palmami. Głównym gatunkiem jest palma rafiowa.
Na terenie całego kraju rosną różne gatunki palm, a palma kokosowa i oleista są wykorzystywane rolniczo przez człowieka. Obszary lasów tropikalnych są zdominowane przez hebanowce i tamaryndowce. Resztę kraju, czyli dwie trzecie powierzchni zajmuje sawanna. Środkową część kraju porasta wysokotrawiasta sawanna gwinejska, a miejscami występują widne lasy tropikalne, które sezonowo zrzucają liście. Wzdłuż rzek rosną lasy galeriowe, które są wiecznie zielonymi lasami, odróżniającymi się od pożółkłej w porze suchej sawanny. Lasy łącznie zajmują około jednej czwartej powierzchni kraju.
Na północnych terenach kraju, gdzie pora sucha trwa niemal pół roku, występuje sawanna sudańska. Obszar suchej sawanny zajmuje niewielką część północy Wybrzeża Kości Słoniowej. Zagęszczenie drzew jest tam niewielkie, a trawy są niskie i wysychają w porze suchej. Charakterystycznymi gatunkami drzew w tej formacji roślinnej są baobaby, akacje i masłosze parki.
Fauna.
Świat zwierzęcy jest dość urozmaicony, jednak nie tak bogaty jak jeszcze na początku XX w. Ze względu na różne typy formacji roślinnej (las, sawanna, tereny bagienne) występuje wiele różnych gatunków zwierząt. Na sawannach żyją typowe dla tego obszaru zwierzęta, takie jak słonie (na przestrzenie wielu dziesięcioleci zabito zostały poważnie przetrzebione dla pozyskania cennych ciosów), gazele, a nad rzekami hipopotamy. Głównymi przedstawicielami zwierząt drapieżnych są pantery i hieny. Lwy należą do rzadkości i występują jedynie na obszarze Parku Narodowego Komoé.
W lasach tropikalnych żyją różne gatunków małp, węży i jaszczurek. Głównym przedstawicielem małp jest występujący w całym kraju szympans. Obszary bagienne, zwłaszcza lasy namorzynowe, obfitują we wszelkiego rodzaju płazy, gady i skorupiaki. Bogaty jest też świat ptaków zarówno lądowych jak i wodnych.
6% powierzchni kraju stanowią obszary chronione. Największym parkiem narodowym jest wymieniony wyżej Park Narodowy Komoé, leżący w północno-wschodniej części kraju. Jego powierzchnia liczy 11 672 km². Występuje tam wiele gatunków zwierząt, w tym wyżej wspomniane lwy, których nie ma w kraju nigdzie poza tym parkiem. Park ten, a także Park Narodowy Taï, są wpisane na listę światowego dziedzictwa przyrody UNESCO.

</doc>
<doc id="1846005" url="https://pl.wikipedia.org/wiki?curid=1846005" title="Akcja w Sławkowie">
Akcja w Sławkowie

Akcja w Sławkowie – przeprowadzony na stacji kolejowej w Sławkowie w dniu 12 sierpnia 1907 r. przez Organizację Bojową PPS napad na pociąg służbowy, przewożący kasjera i pieniądze na wypłaty dla urzędników kolejowych. 
Akcję zaplanował i dowodził nią Tomasz Arciszewski, a wykonała ją „szóstka” z Niemców. Pod stojący na stacji pociąg podłożona została bomba. Po starciu z konwojującymi pociąg żołnierzami 192 Pułku Piechoty bojowcy zrabowali 14 tys. rubli. Następnie odczepili parowóz, wsiedli do niego i wywiesiwszy czerwony sztandar odjechali w stronę Strzemieszyc. 

</doc>
<doc id="1846010" url="https://pl.wikipedia.org/wiki?curid=1846010" title="Cerkiew św. Spirydiona w Cargèse">
Cerkiew św. Spirydiona w Cargèse

Cerkiew św. Spirydiona w Cargèse - cerkiew należąca do parafii Greckiego Kościoła katolickiego w Cargèse.
Cerkiew została zbudowana na miejscu wcześniejszej świątyni. Od początku swojego istnienia była to siedziba parafii uznającej zwierzchność papieża - porzucenie prawosławia było warunkiem zgody władz włoskich na osiedlenie się społeczności emigrantów z Grecji na Korsyce w 1673 r. Prace budowlane nad jej wzniesieniem zostały rozpoczęte w 1852 r. i trwały przez dwadzieścia lat. We wnętrzu znajduje się drewniany ikonostas z 1886 r. Cerkiew posiada dwie kaplice boczne pod wezwaniem Matki Bożej (po lewej stronie prezbiterium) i św. Spirydiona (po prawej).

</doc>
<doc id="1846023" url="https://pl.wikipedia.org/wiki?curid=1846023" title="Wierność i Stałość">
Wierność i Stałość



</doc>
<doc id="1846032" url="https://pl.wikipedia.org/wiki?curid=1846032" title="Parafia św. Jadwigi w Wilmington">
Parafia św. Jadwigi w Wilmington

Parafia św. Jadwigi w Wilmington (ang. "St. Hedwig’s Parish") – parafia rzymskokatolicka położona w Wilmington, Delaware, Stany Zjednoczone.
Jest ona wieloetniczną parafią w hrabstwie New Castle, z mszą św. w j. polskim dla polskich imigrantów.
Parafia została poświęcona św. Jadwidze Śląskiej.

</doc>
<doc id="1846038" url="https://pl.wikipedia.org/wiki?curid=1846038" title="Hugo Armando">
Hugo Armando

Hugo Armando (ur. 27 maja 1978 w Miami) – amerykański tenisista.
Kariera tenisowa.
Profesjonalną karierę rozpoczął w sierpniu 1997 roku podczas turnieju kategorii ATP Challenger Tour w Genewie. Z rywalizacji odpadł w 1 rundzie po porażce 5:7, 4:6 z Jacobo Diazem. Największy sukces w karierze odniósł w rozgrywkach rangi ATP World Tour w Delray Beach w roku 2007. Doszedł wtedy wraz z Xavierem Malissem do finału turnieju, a w meczu o tytuł pokonali parę James Auckland–Stephen Huss 6:3, 6:7(4), 10–5.
Najwyżej sklasyfikowany wśród singlistów był w sierpniu roku 2001, na 100. pozycji, a w klasyfikacji deblistów na początku lutego 2007 roku, kiedy to zajmował 85. miejsce.
W roku 2008 zakończył karierę tenisową. Na kortach zarobił łącznie 588 163 dolarów amerykańskich.

</doc>
<doc id="1846040" url="https://pl.wikipedia.org/wiki?curid=1846040" title="Herb gminy Andrzejewo">
Herb gminy Andrzejewo

Herb gminy Andrzejewo przedstawia w polu czerwonym z prawej krzyż legata papieskiego o trzech ramionach, srebrny, z lewej takież przeplecione litery tworzące monogram "AC".
Symbolika.
Krzyż nawiązuje do kardynała Stefana Wyszyńskiego, związanego z Ziemią Andrzejewską. Monogram oznacza Andreasa Criciusa, czyli Andrzeja Krzyckiego, który założył w 1534 roku Andrzejewo. Monogram w formie przyjętej w herbie widniał na najstarszych pieczęciach miejskich Andrzejewa, które miało prawa miejskie w latach 1528-1870 (początkowo jako Wronie).
Historia herbu.
Projekt herbu opracowali Wojciech Tutak i Paweł Dudziński w 2008 roku. Przyjęto go uchwałą nr. XXVI/88/09 z 14 sierpnia 2009.

</doc>
<doc id="1846043" url="https://pl.wikipedia.org/wiki?curid=1846043" title="Zgromadzenie Ustawodawcze Australijskiego Terytorium Stołecznego">
Zgromadzenie Ustawodawcze Australijskiego Terytorium Stołecznego

Zgromadzenie Ustawodawcze Australijskiego Terytorium Stołecznego ("Australian Capital Territory Legislative Assembly") – główny organ władzy ustawodawczej w Australijskim Terytorium Stołecznym (ACT). Liczy 17 członków, wybieranych na czteroletnią kadencję z zastosowaniem ordynacji wyborczej opartej na zasadzie pojedynczego głosu przechodniego. Deputowani wyłaniani są w trzech wielomandatowych okręgach wyborczych, z których jeden wystawia 7 członków Zgromadzenia, a pozostałe dwa po dwóch.
Zgromadzenie powstało w roku 1988, gdy ACT uzyskało stopień samorządności zbliżony do tego, jakim cieszy się Terytorium Północne. Wcześniej ACT było zarządzane bezpośrednio przez rząd federalny, zaś wybierana przez mieszkańców stolicy Izba Zgromadzenia ("House of Assembly") miała tylko głos doradczy.
Zgromadzenie wybiera spośród siebie szefa ministrów ACT, sprawującego faktyczne kierownictwo nad egzekutywą terytorium. Formalnie rola ta przypisana jest gubernatorowi generalnemu Australii, który z urzędu jest administratorem ACT, jednak nie ma przypisanych żadnych konkretnych kompetencji w systemie politycznym Terytorium (choćby nawet symbolicznych, jak to się dzieje w przypadku gubernatorów australijskich stanów).
W przeciwieństwie do stanów, ACT (podobnie jak Terytorium Północne) nie posiada konstytucyjnie zastrzeżonych sfer wyłącznej kompetencji, co sprawia, iż akty Zgromadzenia mogą być uchylane przez władze federalne. Decyzję taką może podjąć albo parlament federalny albo gubernator generalny działający na wniosek rządu federalnego. W praktyce tego rodzaju uchylenia są stosowane bardzo rzadko, jednak nie zaprzestano całkowicie ich stosowania. Właśnie przy pomocy tej procedury rząd federalny zablokował w 2006 zalegalizowanie w ACT "quasi-"małżeństw przeznaczonych przede wszystkim dla homoseksualistów, tzw. związków obywatelskich, których wprowadzenie byłoby precedensem w skali całej Australii.

</doc>
<doc id="1846046" url="https://pl.wikipedia.org/wiki?curid=1846046" title="Ready">
Ready

Ready – trzeci, studyjny album amerykańskiego wokalisty R&amp;B, Treya Songza, wydany 31 sierpnia 2009. Album uzyskał nominację do nagrody Grammy w kategorii Best Contemporary R&amp;B Album.

</doc>
<doc id="1846053" url="https://pl.wikipedia.org/wiki?curid=1846053" title="Allsvenskan (2009)">
Allsvenskan (2009)

W sezonie 2009 rozegrano 85. edycję Allsvenskan – najwyższej klasy rozgrywkowej piłki nożnej w Szwecji. Tytułu mistrzowskiego nie obroniła drużyna . Nowym mistrzem został zespół . Rozgrywki rozpoczęły się 4 kwietnia, a zakończyły 1 listopada 2009. Rozegrano 30 kolejek.
Zasady rozgrywek.
W rozgrywkach brało udział 16 drużyn, walczących o tytuł mistrza Szwecji w piłce nożnej. Każda z drużyn rozegrała po 2 mecze ze wszystkimi przeciwnikami (razem 30 spotkań). 15. i 16. drużyna tabeli spadły do Superettan ( oraz ), a 14. wzięła udział w barażach o utrzymanie się w Allsvenskan ().
Podział miejsc w rozgrywkach UEFA.
Według rankingu ligowego UEFA z 2009 Szwecji przysługiwały 4 miejsca w rozgrywkach europejskich – 1 w Lidze Mistrzów i 3 w Lidze Europy na sezon 2010/2011.
Drużyny.
Po poprzednim sezonie do Superettan spadły: (15) i (16) oraz – po barażach – (14).
Baraże o Allsvenskan.
Po zakończeniu rozgrywek odbył się dwumecz barażowy o miejsce w najwyższej klasie rozgrywkowej Szwecji między 14. drużyną Allsvenskan (), a 3. zespołem Superettan (, gospodarz pierwszego meczu). Dzięki zwycięstwu 3:2 (po dogrywce) utrzymał się zespół ze Sztokholmu.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1846060" url="https://pl.wikipedia.org/wiki?curid=1846060" title="Hammer Films">
Hammer Films



</doc>
<doc id="1846064" url="https://pl.wikipedia.org/wiki?curid=1846064" title="Herb gminy Zielona Góra">
Herb gminy Zielona Góra

Herb gminy Zielona Góra przedstawiał w polu zielonym kiść winogron złotych o takimż listku i łodyżce brunatnej.
Symbolika.
Winogrono nawiązuje do najpopularniejszego tradycyjnego zajęcia mieszkańców Zielonej Góry i okolic - uprawy winnej latorośli.
Historia herbu.
W latach 1990-2009 gmina Zielona Góra miała jedynie stylizowane na herb logo, które nie spełniało żadnych norm heraldyki. Obowiązujący od 2009 do 2014 herb zaprojektowali prof. dr hab. Wojciech Strzyżewski oraz dr Krzysztof Benyskiewicz z Uniwersytetu Zielonogórskiego. Herb przyjęto w sierpniu 2009. Herb przestał obowiązywać wraz z włączeniem gminy Zielona Góra do miasta Zielona Góra.

</doc>
<doc id="1846066" url="https://pl.wikipedia.org/wiki?curid=1846066" title="16. ceremonia wręczenia Złotych Globów">
16. ceremonia wręczenia Złotych Globów

16. ceremonia wręczenia Złotych Globów odbyła się 5 marca 1959 roku.

</doc>
<doc id="1846069" url="https://pl.wikipedia.org/wiki?curid=1846069" title="DJ Kayslay">
DJ Kayslay

DJ Kayslay, właśc. Keith Grayson (ur. 14 sierpnia 1966 w Nowym Jorku, zm. 17 kwietnia 2022 tamże) – amerykański didżej.

</doc>
<doc id="1846070" url="https://pl.wikipedia.org/wiki?curid=1846070" title="Kay Slay">
Kay Slay



</doc>
<doc id="1846073" url="https://pl.wikipedia.org/wiki?curid=1846073" title="Lista skoczków narciarskich z podium w Pucharze Świata">
Lista skoczków narciarskich z podium w Pucharze Świata

Lista przedstawia wszystkich skoczków narciarskich, którzy co najmniej jeden raz stanęli na podium w zawodach Pucharu Świata w skokach narciarskich, począwszy od sezonu 1979/1980. Sezon ten był pierwszym zorganizowanym w formie Pucharu Świata.
Lista skoczków według liczby podium.
Stan na 1 kwietnia 2023, po zawodach indywidualnych Pucharu Świata w Planica.
Lista krajów według miejsc na podium ich zawodników.
Stan na 19 marca 2023, po zawodach indywidualnych Pucharu Świata w Vikersund.

</doc>
<doc id="1846074" url="https://pl.wikipedia.org/wiki?curid=1846074" title="DJ Kay Slay">
DJ Kay Slay



</doc>
<doc id="1846079" url="https://pl.wikipedia.org/wiki?curid=1846079" title="Bracki Koźlak Dubeltowy">
Bracki Koźlak Dubeltowy

Bracki Koźlak Dubeltowy – piwo uwarzone w stylu podwójnego koźlaka przez Bracki Browar Zamkowy w Cieszynie. Piwo powstało jednorazowo, w limitowanej serii 70000 butelek 330 ml, z czego ok. 50000 butelek trafiło do sprzedaży. Premiera odbyła się 6 grudnia 2009 r. Bracki Koźlak Dubeltowy uwarzony został według receptury Jana Krysiaka, którego piwo "Koźlak Dubeltowy" jako najlepsze spośród 134 piw zdobyło główną nagrodę Grand Champion na VII Konkursie Piw Domowych Birofilia 2009 organizowanym w Żywcu. Bracki Koźlak Dubeltowy zawiera 20% ekstraktu i 8,9% alkoholu, jego skład został skomponowany z jasnego słodu pilzneńskiego, monachijskiego, wiedeńskiego, słodu Caraamber i dodatku mchu irlandzkiego.
Skład Koźlaka Dubeltowego.
Zwycięskie piwo VII Konkursu Piw Domowych Birofilia 2009 uwarzone zostało przez Jana Krysiaka metodą dekokcyjną. W swoim składzie zawierało:

</doc>
<doc id="1846080" url="https://pl.wikipedia.org/wiki?curid=1846080" title="Przełączka nad Kotłem">
Przełączka nad Kotłem

Przełączka nad Kotłem (słow. "Sedielko nad Kotlom", niem. "Kesselscharte", węg. "Katlan-rés") – przełęcz położona na wysokości ok. 2440 m n.p.m. znajdująca się w południowo-wschodnim ramieniu Małego Gerlacha w słowackich Tatrach Wysokich. Przełączka nad Kotłem oddziela Ponad Kocioł Turnię na północnym zachodzie od Zadniej Ponad Próbę Turni w grani Ponad Próbę Turni na południowym wschodzie. Na Przełączkę nad Kotłem nie biegną żadne znakowane szlaki turystyczne, przebiega przez nią nieznakowana ścieżka prowadząca przez Wielicką Próbę na główny wierzchołek Gerlacha.
Południowe stoki przełączki opadają do Gerlachowskiego Kotła. Na północną stronę, do Doliny Wielickiej z Przełączki nad Kotłem zbiega Wielicki Żleb, stanowiący jeden z głównych żlebów masywu Gerlacha.
Nazwa Przełączki nad Kotłem pochodzi bezpośrednio od położonego niżej Gerlachowskiego Kotła.
Historia.
Pierwsze wejścia turystyczne:

</doc>
<doc id="1846083" url="https://pl.wikipedia.org/wiki?curid=1846083" title="Puchar Kontynentalny kobiet w skokach narciarskich 2009/2010">
Puchar Kontynentalny kobiet w skokach narciarskich 2009/2010

Puchar Kontynentalny kobiet w skokach narciarskich 2009/2010 – rozpoczął się 8 grudnia 2009 roku w Rovaniemi, a zakończył 7 marca w Zakopanem.
Zwycięstwa w klasyfikacji generalnej nie obroniła Anette Sagen.
Klasyfikację generalną wygrała Daniela Iraschko.
Klasyfikacja Generalna Pucharu Kontynentalnego.
"Klasyfikacja po 18 / 18 konkursów"
Klasyfikacja drużynowa Pucharu Kontynentalnego.
"Klasyfikacja po 18 / 18 konkursów"

</doc>
<doc id="1846089" url="https://pl.wikipedia.org/wiki?curid=1846089" title="Rösti">
Rösti

Rösti ("roesti") – szwajcarskie placki ziemniaczane; potrawa narodowa. Przygotowywane z podgotowanych, grubo startych ziemniaków, bardzo często ze stopionym
serem na wierzchu, kiełbasą lub jajkiem. Placek zazwyczaj jest wielkości całej patelni. Rösti mogą być też dodatkiem do dania zasadniczego.

</doc>
<doc id="1846090" url="https://pl.wikipedia.org/wiki?curid=1846090" title="Ding Ling">
Ding Ling

Ding Ling (; ur. 12 października 1904, zm. 4 marca 1986), właśc. Jiang Bingzhi () – chińska pisarka.
Urodziła się w prowincji Hunan, w rodzinie właściciela ziemskiego. Po śmierci ojca w 1908 roku została porzucona przez matkę.
W młodości anarchistka, jako pisarka feministyczna debiutowała w okresie Ruchu 4 Maja. Zasłynęła wydaną w 1927 roku powieścią "Dziennik panny Zofii" (莎菲女士的日記, "Shafei nüshi de riji"). W 1930 roku wstąpiła do Ligi Pisarzy Lewicowych. Od 1932 roku działaczka Komunistycznej Partii Chin. W latach 1933-1936 więziona przez rząd kuomintangowski, po wyjściu z więzienia przedostała się do kontrolowanej przez komunistów północnej części kraju. W 1942 roku zmuszona do samokrytyki za głoszenie, że w komunistycznej bazie w Yan’anie równość kobiet i mężczyzn jest tylko formalna.
W 1951 roku uhonorowana Nagrodą Stalinowską za powieść o reformie rolnej "Nad rzeką Sanggan". W czasie kampanii stu kwiatów domagała się niezależności literatury, za co w 1957 roku podczas kampanii przeciwko prawicowcom została poddana represjom i następnie aresztowana. Więziona w różnych miejscach została zwolniona i zrehabilitowana dopiero w 1978 roku.

</doc>
<doc id="1846093" url="https://pl.wikipedia.org/wiki?curid=1846093" title="Kōki Kameda">
Kōki Kameda

 – japoński bokser, aktualny zawodowy mistrz świata w kategorii koguciej (do 118 funtów) i były w kategorii junior muszej (do 108 funtów) organizacji WBA oraz były mistrz świata w kategorii muszej (do 112 funtów) organizacji WBC. Brat boksera Daiki Kamedy.
Zawodową karierę rozpoczął w grudniu 2003. 20 czerwca 2005, w swojej siódmej zawodowej walce, znokautował już w pierwszej rundzie byłego mistrza WBC i IBF w kategorii junior muszej, Samana Sorjaturonga. W listopadzie tego samego roku pokonał w siódmej rundzie dwukrotnego byłego mistrza WBA w kategorii słomkowej, Noela Arambuleta. Po stoczeniu dwóch kolejnych zwycięskich walk dostał szansę walki o pas mistrzowski WBA w kategorii junior muszej. 2 sierpnia 2006, w pojedynku o wakujący tytuł mistrza świata pokonał niejednogłośną decyzją na punkty Juana Jose Landaetę. W grudniu doszło do walki rewanżowej obu pięściarzy. Ponownie wygrał Kameda, tym razem jednogłośnie na punkty.
Kameda zrezygnował z tytułu i zmienił kategorię wagową na wyższą. W tej kategorii stoczył kolejnych osiem zwycięskich pojedynków, a następnie dostał szansę walki o tytuł mistrza świata federacji WBC z ówczesnym jej mistrzem, Daisuke Naitō. Do walki doszło 29 listopada 2009. Kameda zwyciężył jednogłośnie na punkty i zdobył pas mistrzowski. Tytuł mistrza świata stracił już w pierwszej obronie – 27 marca 2010 przegrał decyzją większości na punkty z Pongsaklekiem Wonjongkamem. W piątej rundzie Taj został ukarany odjęciem jednego punktu za uderzenie głową rywala. W wyniku tego zderzenia Kameda doznał rozcięcia łuku brwiowego nad prawym okiem. Dwóch sędziów punktowało w stosunku 116–112 i 115–112 na korzyść Taja, trzeci sędzia punktował w stosunku 114–114.
26 grudnia 2010 w Saitamie stanął do pojedynku o wakujący tytuł mistrza WBA w kategorii koguciej z Alexandrem Munozem, dwukrotnym mistrzem organizacji WBA w junior koguciej. Wygrał jednogłośnie na punkty i został pierwszym japońskim mistrzem świata w trzech kategoriach wagowych. W pierwszej obronie tytułu 7 maja 2011 pokonał Daniela Diaza z Nikaragui.

</doc>
<doc id="1846094" url="https://pl.wikipedia.org/wiki?curid=1846094" title="Quest">
Quest



</doc>
<doc id="1846098" url="https://pl.wikipedia.org/wiki?curid=1846098" title="Przebudzenie wiosny">
Przebudzenie wiosny

Przebudzenie wiosny (ang. "Spring Awakening") – musical rockowy będący adaptacją kontrowersyjnego dramatu "Przebudzenie wiosny: tragedia dziecięca" Franka Wedekinda z 1891 roku. Muzykę skomponował Duncan Sheik; a libretto napisał Steven Sater.
Akcja rozgrywa się w końcu XIX wieku w Niemczech. Porusza problemy nastolatków, odkrywających własną seksualność. Oryginalna sztuka wzbudziła wiele kontrowersji ze względu na przedstawiony w niej wizerunek masturbacji, aborcji, gwałtu, przemocy wobec dzieci i samobójstwa, i do roku 1906 była zakazana w Niemczech.
Światowa prapremiera musicalu na off-Broadwayu miała miejsce w Atlantic Theater Company 19 maja 2006 roku. Spektakl był tam grany do 17 sierpnia 2006. Następnie przeniesiony został na Broadway do Eugene O'Neill Theatre 10 grudnia 2006. W 2007 roku musical został nominowany do nagrody Tony w jedenastu kategoriach, wygrywając osiem statuetek, m.in. za najlepszy musical, choreografię, reżyserię, libretto i muzykę.
12 grudnia 2006 roku nakładem Decca Broadway została wydana płyta z muzyką ze spektaklu, która otrzymała nagrodę Grammy.
Pomimo pochlebnych recenzji, "Przebudzenie wiosny" zostało zdjęte z Broadwayu 18 stycznia 2009 roku.
Utwory.
Akt I
Akt II
Nagrody.
Tony Awards
Outer Critics Circle Awards
New York Drama Critics Circle Award
2008 Grammy Awards
Drama Desk Awards
Inne produkcje.
W sierpniu 2008 roku rozpoczęła się amerykańska trasa musicalu która potrwać ma do lata 2010 roku. Oficjalna strona "Spring Awakening" 
Prapremiera europejska miała miejsce 30 sierpnia 2008, w Karlstad w Szwecji. Ostatni spektakl odbył się w marcu 2009.
Premiera londyńskiej produkcji odbyła się 23 stycznia 2009 w Lyric Hammersmith, następnie została ona przeniesiona do Novello Theatre 21 marca 2009 i zdjęta z afisza 30 maja 2009.
Węgierska produkcja non-replica miała premierę 7 lutego 2009 w Budapeszcie. Strona produkcji 
W lutym 2009 odbyła się premiera w Helsinkach w Finlandii. Strona produkcji 
Druga szwedzka produkcja miała premierę 20 marca 2009 w Helsingborgu.
Na Malcie powstała wersja w angielskiej wersji językowej, jej premiera odbyła się 17 kwietnia 2009. Strona produkcji 
Premiera w Korei Południowej miała miejsce w 2009 roku w Doosan Art Center w Seulu, ostatni spektakl odbędzie się 10 stycznia 2010.Strona produkcji 
Wiedeńska premiera miała miejsce 21 marca 2009, przedstawienie zeszło z afisza 30 maja 2009. Została wydana płyta z nagraniem oficjalnej obsady austriackiej.
Japońska produkcja ruszyła 2 maja 2009 w Shiki Theatre w Tokio. Strona produkcji 
Brazylijska wersja non-replica miała premierę 21 sierpnia 2009 w Rio de Janeiro. Płyta z nagraniem oryginalnej brazylijskiej obsady ma być wydana w styczniu 2010. Strona produkcji 
W Manili na Filipinach przez krótki czas (25 września – 17 października 2009) grano anglojęzyczną wersję musicalu. strona teatru 
Prapremiera norweska miała miejsce w Oslo 29 stycznia 2010
Prapremiera australijska odbyła się 9 lutego 2010 Strona produkcji 
W Polsce prapremiera odbyła się 29 kwietnia 2011 w Teatrze Rozrywki w Chorzowie.

</doc>
<doc id="1846102" url="https://pl.wikipedia.org/wiki?curid=1846102" title="Casimir Lefaucheux">
Casimir Lefaucheux

Casimir Lefaucheux (ur. 26 stycznia 1802 w Bonnétable, zm. 9 sierpnia 1852 w Paryżu) – francuski rusznikarz, wynalazca pierwszego przyjętego do regulaminowego wyposażenia wojska naboju zespolonego oraz strzelającego nim karabinu. Powstał również rewolwer Lefaucheux M1858 strzelający amunicją jego pomysłu i będący pierwszą bronią tego typu przyjętą przez wojsko.
Nabój igłowy (trzpieniowy).
Nabój systemu Lefaucheux opierał się na zastosowaniu wystającego z boku łuski trzpienia, który po uderzeniu kurkiem odpalał spłonkę ukrytą wewnątrz łuski. Nabój okazał się na tyle skuteczny, iż wiele innych firm zaczęło produkować strzelby i karabiny zasilane tą amunicją. Bardzo prędko zaczęto nazywać je „lefoszówkami”. System ten zaadaptowano do wielu rodzajów broni, oprócz strzelb i karabinów wytwarzano rewolwery i pistolety różnych kalibrów. 
Mimo swoich wad – igły łatwo było wykrzywić, uniemożliwiając odpalenie – lefoszówki były w szerokim użyciu, zarówno wśród cywilów, jak i wojska.

</doc>
<doc id="1846103" url="https://pl.wikipedia.org/wiki?curid=1846103" title="Pomnik Chwały i Męczeństwa w Algierze">
Pomnik Chwały i Męczeństwa w Algierze

Pomnik Chwały i Męczeństwa w Algierze (arab. مقام الشهيد) – monument upamiętniający algierską wojnę o niepodległość z lat 1954–1962. Odsłonięty w 20 rocznicę uzyskania niepodległości przez Algierię, 5 lipca 1982 w Algierze. 
Został zrealizowany według projektu polskiego rzeźbiarza Mariana Koniecznego. Formę pomnika budują trzy ogromne, żelbetowe liście palmy, chroniąc znajdujący się poniżej "Wieczny Płomień". Oparte o siebie podpory przytrzymują cylindryczne zwieńczenie będące jednocześnie punktem widokowym. U podnóża każdego liścia stoją rzeźby żołnierzy symbolizujących walkę Algierczyków za ojczyznę. Do zespołu realizacyjnego należeli: Bogusz Salwiński, Edward Krzak, Aleksander Śliwa - polscy rzeźbiarze z Akademii Sztuk Pięknych w Krakowie.

</doc>
<doc id="1846105" url="https://pl.wikipedia.org/wiki?curid=1846105" title="Ma Yinchu">
Ma Yinchu

Ma Yinchu (ur. 24 czerwca 1882 w Shaoxingu, zm. 10 maja 1980 w Pekinie) – chiński ekonomista, propagator kontroli urodzeń.
W latach 1907-1914 studiował w Stanach Zjednoczonych, następnie wykładał na chińskich uczelniach i współpracował z instytucjami rządowymi. W 1949 roku poparł komunistów. W latach 1951-1960 rektor Uniwersytetu Pekińskiego.
Przewidując dzięki analizie danych spisu powszechnego z 1954 roku, że w ciągu 30 lat ludność Chin podwoi się, zainicjował dwa lata później wraz z grupą naukowców program kontroli urodzeń. Potępiony za te działania przez Mao Zedonga, został w 1958 roku poddany zmasowanej krytyce w ponad 200 artykułach opublikowanych na łamach prasy i w 1960 utracił wszystkie stanowiska.
Zrehabilitowany po śmierci Mao. Jego przewidywania odnośnie do wzrostu ludności Chin sprawdziły się, a postulowana polityka kontroli urodzeń stała się podstawą do wprowadzonej w Chinach w 1979 roku polityki jednego dziecka.

</doc>
<doc id="1846107" url="https://pl.wikipedia.org/wiki?curid=1846107" title="Amy (demon)">
Amy (demon)

Amy – demon w tradycji okultystycznej, upadły anioł, przywódca (prezydent), a według "Dictionnaire Infernal" również książę piekła. Znany również pod imionami Awnas i Ami. Rozporządza 36 legionami duchów. Dowodzi upadłymi aniołami, które należały do Chóru Aniołów i Mocy, sam Amy przed upadkiem przynależał do tych Chórów. W "Sztuce Goecji" jest pięćdziesiątym ósmym, a w "Pseudomonarchii Daemonum" sześćdziesiątym pierwszym duchem.
Według jednej z legend miał powiedzieć królowi Salomonowi, że powróci na Siódmy Tron w Niebie za 1200 lat. Natomiast "Dictionnaire Infernal" podaje, że po 200 tysiącach lat. Według Johanna Weyera nigdy to nie nastąpi.
W demonologii.
By go przywołać i podporządkować, potrzebna jest jego pieczęć, która według "Sztuki Goecji" powinna być zrobiona z rtęci.
Uczy nauk wyzwolonych i astrologii. Potrafi wykraść pilnowane i zebrane przez inne demony skarby. Dostarcza duchów opiekuńczych i służących.
Przedstawiany jest pod postacią ognia, po czym przybiera postać człowieka.

</doc>
<doc id="1846108" url="https://pl.wikipedia.org/wiki?curid=1846108" title="Awnas">
Awnas



</doc>
<doc id="1846114" url="https://pl.wikipedia.org/wiki?curid=1846114" title="Silnik nadkwadratowy">
Silnik nadkwadratowy

Silnik nadkwadratowy – silnik, w którym skok tłoka ma większa wartość niż jego średnica, w przeciwieństwie do silnika podkwadratowego.
Zastosowanie.
Silniki nadkwadratowe stosuje się obecnie w większości samochodów osobowych, motocyklach i mniejszych samochodach ciężarowych, cechuje je lekki układ korbowy co w dużej mierze wpływa na dynamikę silnika, a także na jego zużycie paliwa i żywotność.
Podsumowanie.
Porównując silnik nadkwadratowy i podkwadratowy (o tej samej pojemności skokowej, stopniu sprężania i dawce paliwa), silnik nadkwadratowy będzie posiadał wyższy moment obrotowy, lepsza dynamikę i możliwość pracy na wyższych obrotach, jest tak dlatego, że silnik nadkwadratowy posiada dłuższe ramię wykorbione, tj. większą „dźwignię”, teoretyczne przyjmując, że pewien silnik o pojemności P z ramieniem wykorbionym o dł. 2,5 cm będzie posiadał x Nm, a silnik o pojemności P, lecz tym razem z długością ramienia wykorbionego równym 5 cm będzie wynosił 2x Nm (dochodzą jeszcze do tego bezwładności mas wirujących i posuwisto zwrotnych wpływające na dynamikę i zakres obrotów minimalnych i maksymalnych silnika).

</doc>
<doc id="1846117" url="https://pl.wikipedia.org/wiki?curid=1846117" title="Najmądrzejsze Modelki Ameryki?">
Najmądrzejsze Modelki Ameryki?

Najmądrzejsze Modelki Ameryki? "(ang.America’s Most Smartest Model)" – amerykański program reality show, prowadzony przez polityka oraz komentatora ekonomicznego Bena Steina i Mary Alice Stephenson, ekspert w dziedzinie mody i dobrego smaku.
W każdym odcinku szesnastu modeli i modelek zostanie poddana dwóm wyzwaniom, które mają ocenić ich poziom inteligencji oraz zdemaskować wszystkie słabości. Zwycięzca programu oprócz tytułu najbystrzejszego amerykańskiego modela, otrzyma sto tysięcy dolarów.

</doc>
<doc id="1846119" url="https://pl.wikipedia.org/wiki?curid=1846119" title="Mieczysław Okęcki">
Mieczysław Okęcki

Mieczysław Szczęsny Okęcki (ur. 20 listopada 1882 w Warszawie, zm. 21 marca 1952 w Sopocie) – polski inżynier i wykładowca, działacz społeczny, wojewoda gdański (1945–1946).
Życiorys.
Po ukończeniu III Gimnazjum Klasycznego w Warszawie kształcił się na Wydziale Matematyki Cesarskiego Uniwersytetu Warszawskiego, Politechnice w Darmstadt (dyplom inżyniera w 1909) oraz Wydziale Inżynierii Lądowej i Wodnej Politechniki w Sankt Petersburgu, który ukończył w 1913, podejmując pracę w rosyjskim ministerstwie komunikacji w Piotrogrodzie (1914–1916). W 1920 wrócił do Polski, przez cały okres dwudziestolecia pozostając zatrudniony w ministerstwie robót publicznych, a następnie komunikacji. Uczestniczył w Międzynarodowym Kongresie Transportu Samochodowego w Londynie (1927) oraz Kongresie Transportu Samochodowego w Genewie (1929) jako reprezentant RP. W latach 30. pełnił obowiązki wicedyrektora Wydziału Techniki Zarządu m.st. Warszawy.
W latach 1938–1944 przebywał w Afganistanie jako naczelny inżynier rządu w Kabulu. W 1944 powrócił do Polski, gdzie uzyskał nominację na wiceszefa resortu komunikacji PKWN. Przystąpił do pracy w Stronnictwie Demokratycznym, będąc członkiem jego Tymczasowej Rady Naczelnej oraz Komisji Rewizyjnej Centralnego Komitetu. 30 marca 1945 objął obowiązki wojewody gdańskiego, które pełnił do końca stycznia 1946. Po odejściu z urzędu związał się z Politechniką Gdańską, gdzie pracował jako wykładowca oraz kierownik katedry na Wydziale Inżynierii Lądowej i Wodnej. Zmarł w Sopocie i został tam pochowany.
Był odznaczony Krzyżem Komandorskim i Kawalerskim Orderu Odrodzenia Polski.
Pochowany na cmentarzu katolickim w Sopocie (kwatera B6-12-14).

</doc>
<doc id="1846122" url="https://pl.wikipedia.org/wiki?curid=1846122" title="Andrzej Pikul">
Andrzej Pikul

Andrzej Pikul (ur. 7 czerwca 1954 w Krośnie) – pianista, pedagog i profesor.
Ukończył studia pianistyczne w klasie Tadeusza Żmudzińskiego w Akademii Muzycznej w Krakowie (1980). Studia kontynuował w mistrzowskiej klasie prof. Paula Badury-Skody w Hochschule für Musik und Darstellende Kunst w Wiedniu. Uczestniczył w kursach mistrzowskich pod kierunkiem m.in. Reginy Smendzianki w Weimarze, Tamása Vásárego w Asyżu, Guido Agostiego w Sienie, Germain Mounier oraz Vlado Perlemutera w Paryżu.
Jest laureatem Festiwalu Pianistyki Polskiej w Słupsku (1981), Międzynarodowego Konkursu „Fondation Cziffra” Senlis (1983), Konkursu Radiofonii Europejskiej Bratysława '85 (w duecie z barytonem Andrzejem Dobberem). Posiada w dorobku nagrania płytowe, m.in. IV Symfonii Koncertującej Karola Szymanowskiego oraz wszystkich dzieł fortepianowych Alberto Ginastery dla wytwórni DUX.
Prowadził kursy mistrzowskie w Brazylii (Universidade de Brasilia), Chile (Universitat de La Serena), Hiszpanii (Conservatorio de La Coruna), Japonii (Osaka College of Music, Kobe College), Niemczech (Hochschule fur Musik Leipzig, Hochschule fur Musik Karsruhe, Hochschule fur Musik Stuttgart), Portugalii (Universidade de Aveiro) i Wielkiej Brytanii (Londyn). Był jurorem konkursów pianistycznych w Agripoli, Andorze, Barcelonie, Osace i Hongkongu.
Inicjator i dyrektor artystyczny Letnich Akademii Muzycznych w Krakowie (od 1999 roku) oraz Festiwalu im. Księcia Michała Kleofasa Ogińskiego w Iwoniczu Zdroju (od 2008 roku).
Jest Honorowym Obywatelem miasta La Serena w Chile (1994). 
Tytuł profesorski otrzymał w 2002 r. Prowadzi klasę fortepianu na Akademii Muzycznej w Krakowie. Pełnił także funkcję dziekana wydziału instrumentalnego oraz prorektora ds. współpracy z zagranicą. W latach 2010–2020 był kierownikiem Katedry Fortepianu.
Został odznaczony Srebrnym Krzyżem Zasługi (2005) oraz Brązowym Medalem 'Zasłużony Kulturze' Gloria Artis (2008). Otrzymał również nagrodę Raya E. i Ruth A. Robinsonów 'Excellence in Teaching' (2007).

</doc>
<doc id="1846125" url="https://pl.wikipedia.org/wiki?curid=1846125" title="Ogólnopolski Festiwal Filmów Krótkometrażowych">
Ogólnopolski Festiwal Filmów Krótkometrażowych



</doc>
<doc id="1846126" url="https://pl.wikipedia.org/wiki?curid=1846126" title="Stanisław Opaliński">
Stanisław Opaliński

Stanisław Łukasz Opaliński (ur. 1647, zm. 2 czerwca 1704) – starosta niegrodowy guzowski i starosta grodowy nowokorczyński.
Syn Łukasza Opalińskiego, marszałka nadwornego koronnego i Izabeli Tęczyńskiej, brat Jana i Zofii.
Ożenił się z Marianną Dziulanką, córką dziedzica ze Szczeki. Po jej śmierci wstąpił w związek małżeński z wdową po Wacławie Leszczyńskim, córką Krzysztofa Opalińskiego, Zofią. Po jej śmierci wstąpił do marynarki. Nie pozostawił po sobie potomstwa.
Właściciel Rytwian, Rudników, a po śmierci bezpotomnie zmarłego brata Jana – Staszowa, Kłody, Rudy, Tuklęczy, Oględowa, Koniemłót i Łubnic.
Podpisał "pacta conventa" Michała Korybuta Wiśniowieckiego w 1669 roku. Poseł sejmiku opatowskiego województwa sandomierskiego na sejm koronacyjny 1676 roku.
Brał udział w bitwie pod Wiedniem w 1683, osobiście prowadząc 1200 pieszych, zaciągniętych swoim kosztem. W 1697 roku był elektorem Augusta II Mocnego z województwa sandomierskiego.
Umarł na morzu. W 1712 siostrzenica Elżbieta Sieniawska sprowadziła ciało do Rytwian, poświęcając mu w kościele pokamedulskim marmurowy pomnik i oddzielną kryptę z sarkofagiem.

</doc>
<doc id="1846129" url="https://pl.wikipedia.org/wiki?curid=1846129" title="Prawo Chladniego">
Prawo Chladniego

Prawo Chladniego – prawo charakteryzujące zależność między częstotliwością drgań ciała o symetrii osiowej a ilością węzłów powstających na jego powierzchni, jeżeli ciało to umocowane jest centralnie. Wyraża je wzór:
gdzie:
Dla płaskiej okrągłej płytki najlepszą zgodność otrzymuje się, gdy parametry te przyjmują wartości jak we wzorze:

</doc>
<doc id="1846130" url="https://pl.wikipedia.org/wiki?curid=1846130" title="Lista skoczków narciarskich z co najmniej jednym podium w Pucharze Świata">
Lista skoczków narciarskich z co najmniej jednym podium w Pucharze Świata



</doc>
<doc id="1846131" url="https://pl.wikipedia.org/wiki?curid=1846131" title="Kari Keegan">
Kari Keegan

Kari Keegan (ur. 9 kwietnia 1969 roku w Pittsburghu) – amerykańska aktorka, prawdopodobnie najbardziej znana z roli Jessiki Kimble, siostrzenicy psychopatycznego Jasona Voorheesa, w horrorze "" ("Jason Goes to Hell: The Final Friday", 1993). Zagrała epizod w komediodramacie "Jerry Maguire" (1996), objęła też główną rolę w niezależnym filmie "Mind Games" (2003). Od 11 lipca 1998 roku jest żoną Craiga Smitha. W 2003 roku z zerwała z zawodem aktorki z powodu negatywnych doświadczeń na planie filmu "Jason idzie do piekła".

</doc>
<doc id="1846134" url="https://pl.wikipedia.org/wiki?curid=1846134" title="Lista skoczków narciarskich z co najmniej jednym zwycięstwem w Pucharze Świata">
Lista skoczków narciarskich z co najmniej jednym zwycięstwem w Pucharze Świata



</doc>
<doc id="1846138" url="https://pl.wikipedia.org/wiki?curid=1846138" title="Joey Karl Guðjónsson">
Joey Karl Guðjónsson



</doc>
<doc id="1846141" url="https://pl.wikipedia.org/wiki?curid=1846141" title="Michelle Clunie">
Michelle Clunie

Michelle Renee Clunie (ur. 7 listopada 1969 w Portlandzie) − amerykańska aktorka, najbardziej znana jako odtwórczyni roli homoseksualnej Melanie Rachel Marcus w serialu stacji Showtime "Queer as Folk".
Uczęszczała na Academy of Professional Ballet nim przeprowadziła się do Los Angeles, gdzie rozpoczęła karierę aktorską.
Wystąpiła w filmach "" ("Jason Goes to Hell: The Final Friday", 1993) i "Podejrzani" ("The Usual Suspects", 1995). Gościnnie pojawiła się w licznych serialach telewizyjnych, m.in. "JAG − Wojskowe Biuro Śledcze", "Ostry dyżur" czy "Bez śladu". Odebrała nagrodę podczas Breckenridge Festival of Film za drugoplanową rolę w dramacie "Leaving Barstow" (2008) w reżyserii Petera Paige'a (z którym zresztą występowała w "Queer as Folk").
Stale grała w sztuce "Monologi waginy".

</doc>
<doc id="1846143" url="https://pl.wikipedia.org/wiki?curid=1846143" title="Akademia Górnicza w Schemnitz">
Akademia Górnicza w Schemnitz

Akademia Górnicza (Bergakademie) w Schemnitz – pierwsza na świecie uczelnia techniczna, utworzona w 1735 w Schemnitz w Królestwie Węgier, jako szkoła górnicza (Bergschule), przekształcona w uniwersytet techniczny w latach 1762–1770.
Miasto od średniowiecza było jednym z europejskich centrów rozwoju techniki górniczej. W 1627 właśnie tutaj użyto po raz pierwszy prochu czarnego do prac górniczych. Również tutaj opracowano rozbudowany system gromadzenia wody, niezbędnej do poruszania kół wodnych urządzeń górniczych, w specjalnie budowanych zbiornikach wodnych znanych jako tajchy. Dokonali tego miejscowi wynalazcy: Jozef Karol Hell, Matej Kornel Hell i Samuel Mikovíni w pierwszej połowie XVIII wieku.
W 1735 Samuel Mikovíni otworzył tutaj szkołę górniczą, był też jej pierwszym kierownikiem i profesorem. W latach 1762–1770, dzięki wsparciu cesarzowej Marii Teresy, utworzono Akademię Górniczą. Szkoła przed 1770 nosiła nazwę "Praktische Lehrschule", następnie w latach 1770–1824 "Bergakademie" ("Akademia Górnicza"), 1824–1904 "Berg- und Forstakademie" ("Akademia Górnicza i Leśna"), 1904–1919 "Berg- und Forsthochschule" ("Wyższa Szkoła Górnicza i Leśna"). Wykładali w niej m.in. Nikolaus Joseph von Jacquin, Nikolaus Poda von Neuhaus, Christoph Traugott Delius, Albert Miller von Hauenfels, Giovanni Antonio Scopoli.
Absolwentami Akademii byli m.in. Franz von Hauer, Maximilian Hantken, Maximilian Joseph Gritzner, Karl Kořistka, Franz Ferdinand Schiller, József Szlávy, Jan Cžižek, Markus Lipold, Anton Steiger.
W 1918, po utworzeniu Czechosłowacji, Akademię przeniesiono do Sopron na Węgrzech. W 1949 roku wydziały górnictwa i metalurgii przeniesiono do Miszkolca, gdzie zapoczątkowały Uniwersytet Przemysłu Ciężkiego, a na bazie wydziału rolnictwa powstał Uniwersytet w Sopronie. 

</doc>
<doc id="1846147" url="https://pl.wikipedia.org/wiki?curid=1846147" title="Reakcja Ullmanna">
Reakcja Ullmanna

Reakcja Ullmanna lub sprzęganie Ullmanna – reakcja sprzęgania pomiędzy dwoma halogenkami arylowymi w obecności miedzi. Nazwa reakcji pochodzi od nazwiska niemieckiego chemika, Fritza Ullmanna.
Typowym przykładem reakcji jest sprzęganie dwóch cząsteczek "o"-chloronitrobenzenu w celu otrzymania cząsteczki 2,2'-dinitrobifenylu w obecności brązu – stopu miedzi.
Tradycyjna wersja reakcji Ullmanna wymaga ostrych warunków reakcyjnych i znana jest z niekonsekwencji otrzymywania produktów, a od jej odkrycia wprowadzono pewne udoskonalenia.
Mechanizm reakcji.
Mechanizm reakcji Ullmanna jest wnikliwie analizowany. Spektroskopia EPR wykazała wydzielanie się pośrednich produktów rodnikowych. Obserwowany ciąg addycji oksydatywnych/eliminacji redukcyjnych na katalizatorze palladowym jest nietypowy dla miedzi, ponieważ miedź(III) jest rzadko spotykana. Reakcja prawdopodobnie wiąże się z powstawaniem związków miedzioorganicznych (RCuX), które reagują z drugim substratem arylowym w reakcji aromatycznej substytucji nukleofilowej. Istnieją również alternatywne mechanizmy reakcji, takie jak metateza wiązań σ
W zmodyfikowanej reakcji Ullmanna 2-bromowinylostyren reaguje z imidazolem w cieczy jonowej tworząc "n"-winyloimidazol. Reakcja ta prowadzona była w obecności "(L)"-proliny jako katalizatora.

</doc>
<doc id="1846150" url="https://pl.wikipedia.org/wiki?curid=1846150" title="Stadion Kołos w Boryspolu">
Stadion Kołos w Boryspolu

Stadion "Kołos" (ukr. Cтадіон «Колос» Бориспільської міськрайонної ради ФСТ «Колос», "Stadion "Kołos" Boryspilskoji Miśkrajonnoji Rady FST "Kołos"") – stadion w Boryspolu.
Stadion "Kołos" w Boryspolu został zbudowany po II wojnie światowej. Wtedy stadion mieścił 7 500 widzów i był jednym z największych stadionów obwodu. Po rekonstrukcji w 1997 roku stadion dostosowano do wymóg standardów UEFA i FIFA, wymieniono stare siedzenia na siedzenia z tworzywa sztucznego. Rekonstruowany stadion będzie mógł pomieścić 5 654 widzów, w tym około 2 tys. pod nakryciem. Stadion ma formę owalu, a zamiast północnej trybuny położone sztuczne pole dla gry w hokej na trawie z 1 500 miejsc siedzących.
Wcześniej do 2007 na stadionie występował klub Borysfen Boryspol, potem do 2009 klub Kniaża Szczasływe, a od sezonu 2009/10 klub Arsenał Kijów. Oprócz tego, stadion był domową areną klubów CSKA-Borysfen Boryspol, CSKA Kijów, CSKA-2 Kijów, Dynamo-2 Kijów, Dynamo-3 Kijów, Boreks-Borysfen Borodzianka.
Również na stadionie odbywały się mecze (jako pole neutralne) o awans do Pierwszej lihi w 1998 roku oraz międzynarodowe mecze młodzieżowej i juniorskiej reprezentacji Ukrainy. 
Obok na polu dla gry w hokej na trawie rozgrywa swoje mecze kobiecy klub hokejowy Kołos Boryspol.

</doc>
<doc id="1846157" url="https://pl.wikipedia.org/wiki?curid=1846157" title="Referendum na Ukrainie w 2000 roku">
Referendum na Ukrainie w 2000 roku

Referendum ogólnokrajowe na Ukrainie w 2000 zostało przeprowadzone 16 kwietnia 2000. Jego przedmiotem była reforma systemu politycznego na Ukrainie. Inicjatorem referendum był prezydent Łeonid Kuczma, a za zorganizowanie odpowiedzialna była Centralna Komisja Wyborcza.
Referendum było powszechnie postrzegane jako zorganizowane przez oligarchów z kręgu Kuczmy w celu zachowania wpływu i zapobiegnięciu wzrostowi popularności opozycyjnego Wiktora Juszczenki, który miał realne szanse wygrania następnych wyborów prezydenckich. Podstawa prawna do przeprowadzenia referendum budziła wątpliwości ukraińskiej opozycji.
W referendum zadane zostały cztery pytania:
Wyniki.
Większość obywateli odpowiedziała „tak” na wszystkie cztery pytania.

</doc>
<doc id="1846158" url="https://pl.wikipedia.org/wiki?curid=1846158" title="Maleszewski">
Maleszewski



</doc>
<doc id="1846160" url="https://pl.wikipedia.org/wiki?curid=1846160" title="Separatyzm kornwalijski">
Separatyzm kornwalijski

Separatyzm kornwalijski – termin odnoszący się do ruchów o charakterze politycznym, społecznym i kulturalnym w Kornwalii. Zwykle dotyczy jednego z czterech tematów: odrębności Kornwalii od Anglii oraz odrębności Kornwalijczyków od Anglików, decentralizacji Anglii (rozumianej jako jedna z czterech części - obok Walii, Szkocji i Irlandii Północnej - Zjednoczonego Królestwa) i uzyskania autonomii przez Kornwalię oraz powstania odrębnego parlamentu kornijskiego z uprawnieniami ustawodawczymi, a nawet powstania suwerennego i niepodległego państwa kornijskiego. Podkreślany jest również fakt, że Kornwalia, w przeciwieństwie np. do Szkocji, nigdy nie została przyłączona do Anglii na drodze formalnej unii.
Odrębność narodowa, etniczna i kulturowa.
Kornwalijczycy popierający separatystyczne dążenia Kornwalii podkreślają, że są odrębną grupą etniczną, w przeciwieństwie do Anglików wywodzącą się z plemion celtyckich, w przeszłości używającą języka kornijskiego i mającą częściowo odrębną historię. Jednym z argumentów jest używanie przez Kornwalijczyków pojęcia Anglia na określenie obszaru znajdującego się na wschód od mostu Tamar Bridge. Podczas spisu powszechnego można było podawać opcję narodowościową "Kornwalijczyk", choć formularz nie zawierał odrębnego pola dla tej narodowości; niemniej jednak 37 000 osób podało narodowość kornijską, mimo iż możliwość ta – zdaniem krytyków – nie została odpowiednio rozpropagowana. Od r. 2004 na mocy "Children's Act" (ustawy o wychowaniu dzieci i młodzieży) można zaznaczać narodowość kornwalijską na świadectwach szkolnych. Kornwalia ma też odrębną reprezentację sportową, występującą od r. 2006 na Igrzyskach Wspólnoty Narodów (Commonwealth Games).
Często używa się argumentu o odrębności etnicznej Kornwalii, podając, że w odróżnieniu od reszty Anglików Kornwalijczycy są pochodzenia celtyckiego. Krytycy, wywodzący się zwłaszcza z kręgów genetyków (Brian Sykes), uważają, że nie istnieje coś takiego jak celtycka grupa etniczna. Jedyna łączność z Celtami, która jest niekwestionowana, to łączność językowa; język kornijski (wymarły na przełomie XVII i XVIII w, od XX wieku trwa odradzanie tego języka) jest językiem celtyckim.
Walka o autonomię Kornwalii.
Pierwsze starania o niepodległą Kornwalię miały miejsce podczas angielskiej wojny domowej w XVII wieku, a prowadził je sir Richard Grenville, przekonany, że może wykorzystać kornijskie marzenia o niepodległości do zyskania poparcia dla rojalistów. Obecnie starania Kornwalii o autonomię prowadzą takie organizacje polityczne jak m.in. Mebyon Kernow i Cornish Nationalist Party. Domagają się powołania zgromadzenia "Cornish Assembly" na takiej samej zasadzie i o takich samych prawach jak Walijskie Zgromadzenie Narodowe. Według badań z 2003 r., starania te popierało 55% Kornwalijczyków.

</doc>
<doc id="1846162" url="https://pl.wikipedia.org/wiki?curid=1846162" title="Heinrich Müller (anatom)">
Heinrich Müller (anatom)

Heinrich Müller (ur. 17 grudnia 1820 w Castell, zm. 10 maja 1864) – niemiecki anatom. Od 1847 privatdozent na Uniwersytecie w Würzburgu.
Przypisuje mu się odkrycie rodopsyny w 1851 roku. Honorują go eponimy komórek Müllera, mięśnia Müllera i trójkąta Müllera.

</doc>
<doc id="1846163" url="https://pl.wikipedia.org/wiki?curid=1846163" title="Symeon z Zamościa">
Symeon z Zamościa

Symeon z Zamościa, znany też jako Szymon, Simon, Simeon z przydomkiem Lehaci, Lehacy, tj. Polak lub z Polski i patronimikiem Mardyrosowicz, Martisosowicz, Mardirosoghlu lub t.p. (ur. ok. 1584, zm. po roku 1639) – podróżnik i pisarz pochodzenia ormiańskiego.
Urodzony w Zamościu w ubogiej rodzinie przybyłej do Polski z Kaffy na Krymie. Rodzice Symeona, Mardyros i Dowlat-chatun, zmarli kiedy był jeszcze dzieckiem; wychowaniem chłopca zajęła się jego starsza siostra, Dżuhar. Uczęszczał do ormiańskiej szkoły, po której wyświęcony został na dypira.
Znając dobrze język ormiański (w tym także jego dialekt klasyczny, grabar), tatarski i polski (niewykluczone, że także inne języki, w tym osmański) zajmował się m.in. kopiowaniem rękopisów. Pierwszy ormiański rękopis przepisał w 1605, a kopiowanie kazań wardapeta Wartana ukończył w listopadzie 1607, we Lwowie.
W lutym 1608 wyruszył wraz z ormiańskimi kupcami na wyprawę do Mołdawii; w Suczawie spotkał się z przyszłym patriarchą kościoła ormiańskiego we Lwowie, Mesrobem. W Suczawie poczekał na karawanę kupiecką i udał się z nią w dalszą drogę do Jassy, a potem do Stambułu, do którego dotarł we wrześniu. Zamierzał stamtąd pojechać dalej do Palestyny, ale drogi lądowej nie mógł wybrać, natomiast drogą morską nie znalazł miejsca na statku. Pozostawszy w Stambule przepisywał księgi biblijne, dopiero w sierpniu 1609 jako sekretarz wardapeta Mygyrdicza udał się wraz z nim w podróż po skupiskach Ormian w tym regionie (Efez, Nikomedia, Smyrna i in.); wrócił do Stambułu w maju 1611, a w lipcu przyłączył się do karawany ormiańskich kupców zmierzających do Rzymu. Zatrzymany został w lazarecie w Splicie na przymusowej kwarantannie i dotarł w październiku do Wenecji; tam przerwał podróż na kolejnych kilka tygodni, by w grudniu dotrzeć do Rzymu. Tam został wraz z wardapetem Zakarią przyjęty na audiencji przez papieża Pawła V i był gościem specjalnym podczas Bożego Narodzenia. W Rzymie został do Wielkanocy w II połowie kwietnia 1612, potem wypłynął statkiem do Wenecji, gdzie dotarł na koniec maja.
Z zakupionymi w Wenecji towarami, przeznaczonymi na handel na Bliskim Wschodzie wypłynął do Smyrny i Tire; tam je sprzedał. Po dłuższym tam pobycie, podczas których między innymi pięć miesięcy chorował, udał się do Bursy, a potem do ważnych punktów wiernych kościoła ormiańskiego, m.in. do Merzifonu, Tokatu, Sivasu, Harputu. W Harpucie przebywał u znanego sobie z poprzednich lat wardapeta Mygyrdicza, odwiedził też kilka innych miejsc w tym regionie, m.in. Palu, Muş, Diyarbakır, Ergani; w czasie swych podróży przekroczył też Eufrat, dotarł do Hazar. Wrócił do Stambułu w 1615 i tam pozostał przez kolejny rok, zajmując się pracą przy kopiowaniu ksiąg i zbierając w ten sposób pieniądze na swoją podróż do Palestyny.
Wyruszył do Jerozolimy w sierpniu 1616, docierając do celu w listopadzie. W ormiański Nowy Rok przybył do Betlejem, odwiedził też inne miejsca święte Palestyny. W maju 1617 ruszył w drogę powrotną do Polski. Trasa jego podróży wiodła przez Damaszek, Aleppo, Cezareę, Smyrnę; stamtąd statkiem do Stambułu, a później z karawaną przez Mołdawię do Lwowa; do celu dotarł na początku 1618.
Przebywając we Lwowie przez rok zajmował się kopiowaniem rękopisów, a w 1619 przybył do rodzinnego Zamościa. W 1623 lwowscy Ormianie uciekając przed dżumą przybyli do Symeona i zatrzymali się w jego domu. Po wyjeździe swych gości dostał od nich zaproszenie, by przeniósł się na stałe do Lwowa; we wrześniu 1624 Symeon sprzedał swój majątek w Zamościu i wyjechał do Lwowa, gdzie podpisał z tamtejszą gminą ormiańską umowę na prowadzenie szkoły w zamian za mieszkanie w kamienicy przy szpitalu i wynagrodzenie 300 złotych polskich rocznie. Przebywając we Lwowie (a także przez pewien czas – podczas epidemii – w Rohatynie) kopiował również dalsze księgi, zajmował się też – ze zmiennym szczęściem – handlem.
Kolejną daleką podróż odbył około roku 1635: w czerwcu kopiował w Bursie podręcznik medyczny (o ziołach oraz o anatomii człowieka). Na Boże Narodzenie tego roku był już z powrotem we Lwowie. W 1636 dokończył swoje "Notatki podróżne", w której zawarł również swoją autobiografię, jak również zestawienie najważniejszych współczesnych mu wydarzeń z historii Polski (z uwzględnieniem losów ormiańskiej diaspory) i historii Turcji.

</doc>
<doc id="1846164" url="https://pl.wikipedia.org/wiki?curid=1846164" title="Symeon Lehaci">
Symeon Lehaci



</doc>
<doc id="1846165" url="https://pl.wikipedia.org/wiki?curid=1846165" title="Rajdy Terenowe">
Rajdy Terenowe



</doc>
<doc id="1846168" url="https://pl.wikipedia.org/wiki?curid=1846168" title="Rajmund Ohly">
Rajmund Ohly

Rajmund Ohly (30 listopada 1928 w Bielsku-Białej – 25 listopada 2003 w Wiedniu) – polski afrykanista, literaturoznawca, kulturoznawca, tłumacz i leksykograf, specjalista od języków suahili oraz herero, profesor tytularny. 
Studiował arabistykę i afrykanistykę w Krakowie na UJ, pod kierunkiem Tadeusza Lewickiego i Romana Stopy. Pracę magisterską dot. twórczości egipskiego pisarza Mahmuda Taimura złożył u prof. Lewickiego. Pracę doktorską "The development of abstract nouns in Swahili" obronił w roku 1967 na Uniwersytecie Warszawskim. Pracę habilitacyjną pt. "The development of common political terminology in Kiswahili (1885-1974)" złożył na uniwersytecie w Marburgu w roku 1978 (polska nostryfikacja na UW: 1982).
Uczył na Uniwersytecie Warszawskim na początku kariery naukowej i pod koniec życia. Spędził wiele lat ucząc na uniwersytetach w Tanzanii (do roku 1982), Namibii (do roku 1993) oraz w Wiedniu. Był autorem wielu podręczników suahili, opisu gramatycznego herero oraz opracowań literatury suahilijskiej i herero. Był także współredaktorem największych słowników suahili wydanych drukiem przez tanzański Instytut Studiów nad Suahili ("Taasisi ya Uchunguzi wa Kiswahili", stąd skrót TUKI), a także suahilijsko-angielskiego słownika slangu oraz terminologii technicznej. Łącznie opublikował ponad 300 książek i monografii oraz paręset artykułów naukowych i popularnonaukowych.

</doc>
<doc id="1846169" url="https://pl.wikipedia.org/wiki?curid=1846169" title="Rajd Terenowy Baja">
Rajd Terenowy Baja



</doc>
<doc id="1846173" url="https://pl.wikipedia.org/wiki?curid=1846173" title="Cornish Stannary Parliament">
Cornish Stannary Parliament

Cornish Stannary Parliament i Stannary Courts (Kornwalijski Parlament Cynowy i Sądy Cynowe) – instytucje legislacyjne i sądownicze w Kornwalii i hrabstwie Devon, odrębne dla każdego hrabstwa i działające na nieco innych zasadach. Instytucje te stały na straży interesów kopalni cyny i przemysłu wydobywczego na tych ziemiach. Prawo do zwoływania parlamentu cynowego miał książę Kornwalii. Nazwa wywodzi się od łacińskiego słowa "stannum", oznaczającego cynę i "stannaria" – kopalnia cyny.
Od czasów średniowiecza wydobycie cyny było kluczowym czynnikiem ekonomicznym Kornwalii, stąd też istniało oddzielne prawo dla górników cyny i całej gałęzi gospodarki. Wyłączenie spod prawa cynowego następowało tylko w wyjątkowych okolicznościach.
Historia.
Pierwsze przywileje dla kopalni cyny zostały przyznane przez króla Jana bez Ziemi w 1201, a następne przez króla Edwarda I. Na ich mocy utworzono Stannaries, regiony zbliżone do gwarectw w górnictwie węglowym, a każde z nich miało zapewniony własny sąd. Istniały cztery "stannaries" w Kornwalii i cztery w Devonie. "Stannaries" płaciły podatek, zwany "coinage", który został zniesiony za czasów Cromwella.
Parlament Kornwalii.
Przywileje cynowe dla Kornwalii zostały potwierdzone w roku 1337 przy założeniu Księstwa Kornwalii. Znaczyło to, że górnicy cynowi (a także inne osoby związane z przemysłem, termin "tiners" był bardzo pojemny) podlegają jurysdykcji cynowej we wszystkich sprawach poza sprawami ziemi, zdrowia i życia. Prawa zostały zawieszone w wyniku rebelii modlitewników, wkrótce przywrócone przez Henryka VII w zamian za zwiększenie podatku do 1000 funtów. Ostatnie posiedzenie Parlamentu Kornwalii miało miejsce w Truro w 1752.
Parlament Devonu.
Akt z 1305 roku ustanawiał trzy tzw. miasta cynowe: Tavistock, Ashburton i Chagford, które miały monopol na górnictwo cynowe na terenie Devonu, prawo do reprezentacji w Parlamencie Cynowym i prawo do jurysdykcji w sądach cynowych. Czwartym miastem cynowym został Plympton w roku 1307. Parlament składał się z 96 deputowanych, 24 z każdego miasta. Ostatnie zgromadzenie parlamentu miało miejsce w 1786.
Współczesność.
Od 1974 działa "Revived Cornish Stannary Parliament" (Odrodzony Parlament Cynowy) walczący o autonomię Kornwalii, ale nie jest ciałem uznawanym oficjalnie.

</doc>
<doc id="1846174" url="https://pl.wikipedia.org/wiki?curid=1846174" title="Stannary Courts">
Stannary Courts



</doc>
<doc id="1846175" url="https://pl.wikipedia.org/wiki?curid=1846175" title="Penryn">
Penryn

Penryn – słowo w języku kornwalijskim oznaczające przylądek. 

</doc>
<doc id="1846176" url="https://pl.wikipedia.org/wiki?curid=1846176" title="Hollywood Whore">
Hollywood Whore

"Hollywood Whore" − rockowa kompozycja autorstwa Jacoby'ego Shaddiksa, Tobina Esperance'a i Jerry'ego Hortona, zrealizowana na szósty album zespołu Papa Roach zatytułowany "Metamorphosis". Jest to pierwszy singel promujący ową płytę, a trzynasty w całej dotychczasowej karierze Papa Roach.

</doc>
<doc id="1846177" url="https://pl.wikipedia.org/wiki?curid=1846177" title="Penryn (Anglia)">
Penryn (Anglia)

Penryn - (korn. "Penrynn") miasto w Wielkiej Brytanii, w Anglii w Kornwalii, położone na przedmieściu Falmouth. W r. 2001 zamieszkiwało je 6 227 osób.
Historia.
Penryn jest jednym z najstarszych miast Kornwalii. W Domesday Book wymieniony był jako "Trelivel". Miasto zostało założone w r. 1216 przez księcia Exeteru. Istniał tu uniwersytet Glasney College, zlikwidowany przez Henryka VIII jako odwet za rebelię modlitewników. W średniowieczu i czasach nowożytnych miasto było portem, z którego wywożono cynę i miedź. W r. 1312 miasto otrzymało przywilej corocznego targu. Miasto wkrótce stało się bogate - 22 kupców z miasta płaciło subsydia, w porównaniu z 42 z Truro i 33 z Helston.

</doc>
<doc id="1846178" url="https://pl.wikipedia.org/wiki?curid=1846178" title="Time Is Running Out">
Time Is Running Out



</doc>
<doc id="1846179" url="https://pl.wikipedia.org/wiki?curid=1846179" title="Time Is Running Out (singel Papa Roach)">
Time Is Running Out (singel Papa Roach)

"Time Is Running Out" − trzeci singel promujący piąty album zespołu Papa Roach zatytułowany "The Paramour Sessions".

</doc>
<doc id="1846180" url="https://pl.wikipedia.org/wiki?curid=1846180" title="Fal (rzeka)">
Fal (rzeka)

Fal (korn. "Dowr Fala") – rzeka w Anglii, w Kornwalii. Swe źródła ma w okolicach St Columb Major, a uchodzi do kanału La Manche w Falmouth przez estuarium riasowe Carrick Roads. Jej długość wynosi 29 km. rzeka tworzy trzeci na świecie pod względem długości port naturalny
Historia.
Rzeka używana była do łączności między Truro i Falmouth już od r. 1170. W XVII w. po rzece kursowała łódź pocztowa, dowożąc do Truro korespondencję wpływającą do portu w Falmouth.

</doc>
<doc id="1846183" url="https://pl.wikipedia.org/wiki?curid=1846183" title="Baochi Jizong">
Baochi Jizong

Baochi Jizong (; kor. "Poji Kyejong", jap. "Hōji Keisō"; wiet. "Bảo Trì Kề Tổng"; ur. 1606 w Kunshan) – chińska mistrzyni chan szkoły linji.
Życiorys.
Lata świeckie.
Jizong pochodziła z Haiyanu położonego w prefekturze Jiaxing. Jej świeckie nazwisko to Jin Shuxiu. Była wnuczką znanego literata Jina Jiuchenga (znanego jako Boshao). Jej ojciec – Jin Shouming – był wysokiej rangi urzędnikiem, który najwyraźniej zginął w okresie politycznego chaosu okresu przejściowego. Jej matka, znana jako Yao Ruren, piastowała siódmy z dziewięciu najwyższych honorowych tytułów, którymi nagradzano matki i żony zarówno urzędników, jak i wojskowych.
Jizong wykazywała od najmłodszych lat głęboką miłość do rodziców. Po śmierci matki kupiła kawałek ziemi, gdzie jej rodzice mogli być prawidłowo pochowani. Z całej rodziny pozostała właściwie sama, gdyż jej artystycznie uzdolniony brat, także prawdopodobnie zginął w zamieszkach. Pozostawił żonę (panią Zhong) i 2 córki, którymi jak swoimi opiekowała się Jizong.
Jej mężem został Xu Zhaosen, syn bardzo dobrze znanej rodziny z pobliskiego Xiushui. Jego dziadkiem był słynny urzędnik Xu Bida. Jego ojciec – Xu Shichun (1585–1618) – poniósł śmierć jako lojalny poddany Mingów, razem z 2 konkubinami, drugim synem Xu Zhaoliangiem i 18 innymi członkami rodziny, podczas obrony miasta Suizhou w prow. Hubei przed atakiem rebelianta Zhanga Xianzhonga (1605–1647).
W 1631 r. Jizong urodziła syna Xu Jiayana.
Z wszelkich przekazów i informatorów lokalnych wynika, że miała talent malarski, do kaligrafii i literacki. Jednak jej zbiór tekstów, które skomponowała później razem z mistrzynią chan Zukui Jifu zaginął. Krótka nota biograficzna o niej pojawiła się w "Guochao huazheng xulu" (Kolejne teksty o malarstwie dynastii Qing) autorstwa Zhanga Genga (1685–1860) z Xiushui. Wynika z niej, że była ona szczególnie ceniona za jej pejzaże ze stylu dynastii Yuan, które były wykonane w „umiejętny i wzniosły sposób”. Dalej Zhang pisze, „iż nie traktowała swojego malarstwa lekko, dlatego jest tak mało [jej obrazów] w obiegu”.
Gdy osiągnęła średni wiek, została wdową. Porzuciła wtedy malarstwo, kaligrafię i zapewne także poezję, i zajęła się rodziną. Organizowała także wegetariańskie festiwale i oddawała się także innym buddyjskim praktykom. Jej syn znalazł się w grupie młodych intelektualistów w Jiangnanie. W 1679 r. przeszedł przez specjalne egzaminy na Wyróżniających się Uczonych i Rozległej Wiedzy. W rezultacie udał się do Pekinu jako jeden z komisji ustanowionej do napisania oficjalnej historii dynastii Ming.
Praktyka chan.
We wstępie do jej zbioru poetyckiego napisała, iż zainteresowała się praktyką chanu jeszcze przed śmiercią jej męża i poświęcała jej każdą wolną chwilę. Chodziła do klasztoru Miaozhan (Wspaniałej Czystości), gdzie „rankami i nocami studiowała u opatki Zukui Jifu z wielką determinacją i zdecydowaniem”.
Pewnego dnia wpadł w jej ręce tekst "Zapiski Lingyana" ("Lingyan yulu"), które były zbiorem mistrza chan Jiqiego Hongchu. Po przeczytaniu ich, natychmiast udała się na górę Lingyan, aby spotkać mistrza osobiście. Wywarła na mistrzu pozytywne wrażenie.
W połowie lat 50. XVII w., po śmierci swojego męża, udała się ponownie do tego mistrza, jednak tym razem przyjęła pełną mnisią ordynację i imię Baochi Jizong. Przebywała tuż obok klasztoru (był to klasztor męski), tak że brała udział w praktykach religijnych i grupowych odosobnieniach medytacyjnych.
Dokładnie nie wiadomo, jak długo praktykowała u mistrza Jiqiego. Przez część jej praktyki z nim, mistrz już częściowo zwolnił się z obowiązków opata, przygotowując się do emerytury. Jednak ostatecznie została spadkobierczynią mistrza.
Odeszła od niego i została opatką klasztoru, w którym praktykowała w młodości – Miaozhan. Uprzednia opatka – Jifu Zukui – była już wtedy opatką klasztoru Lingrui, który znajdował się z prow. Hunan na brzegu jeziora Dongting Hu.
W przeciwieństwie do takich opatek jak Qiyuan Xinggang czy Jizong Xingche, nie prowadziła tak aktywnego życia jak one. Nie była zbyt zainteresowana w utworzeniu z klasztoru mocnej instytucji, i mniej angażowała się w spotkania z lokalnymi intelektualistami, w zbieranie funduszy itp. Również mniej zajmowało ją wypromowanie jej własnej linii przekazu, dzięki udzielaniu przekazu Dharmy spadkobierczyniom. Jej zaangażowanie w praktykę chan miało charakter osobisty i literacki. W tym przypominała wielu intelektualistów mężczyzn, którzy postrzegali buddyzm bardziej jako możliwość „alternatywnej przestrzeni” w tych niespokojnych czasach, niż w kategoriach ostatecznego oświecenia.
Jizong, tak jak i Zukui Jifu, były wnuczkami w Dharmie mistrza Hanyuego Fazanga, bardzo niezależnego mistrza chan, ucznia Miyuna Yuanwu. Hanyue krytycznie podchodził do swojego nauczyciela i to doprowadziło do najbardziej ognistej polemiki buddyjskiej w XVII w. Obie opatki, chociaż wyrażały szacunek Miyunowi, to jednak związane były z naukami Hanyuego. Chociaż używały okrzyków i uderzeń kijem, to robiły do bardziej wyważenie i oszczędnie, czym się różniły np. od Qiyuan Xinggang.
Pod koniec życia Jizong przekazała klasztor w ręce Zukui Jifu, która chociaż była mniszką dużo dłużej, to była młodsza od Jizong, co najmniej o 10 lat.
Baochi Jizong udała się do klasztoru Nanxun w Haiyanie, gdzie przebywała jako zwykła mniszka i tam zapewne zmarła.
Jej syn po śmierci swojej żony zwrócił się w stronę buddyzmu. Odszedł ze swojego stanowiska w Pekinie i został świeckim uczniem mistrza chan Hongxu Huiyuego, od którego otrzymał certyfikat oświecenia (chiń. "yinke").
Dzieła literackie.
W 1836 r. Wanyan Yunzhu umieścił dwa z jej wierszy w antologii "Guochao guixiu zhengshi xuji". Jeden z tych wierszy był napisany na pejzażu, najpewniej jej autorstwa.
Jej nauki zostały zebrane po jej śmierci. W 1672 r. mniszka Shizao poprosiła o napisanie wstępu mistrza chan Sengjiana Xiaoqiana.
Drugi zbiór "Songgu hexiang ji", głównie literacki, został stworzony przy współpracy z Zukui Jifu.

</doc>
<doc id="1846184" url="https://pl.wikipedia.org/wiki?curid=1846184" title="Glasney College">
Glasney College

Glasney College - wyższa uczelnia w średniowiecznej Kornwalii, w Penryn, założona w r. 1265 przez Bronescombe, biskupa Exeteru. Była jedną z najistotniejszych instytucji religijnych średniowiecznej Kornwalii.
Historia.
Szkoła działała w budynku wzorowanym w dużej mierze na katedrze w Exeterze, podobnie jak szkoły w Crediton i Ottery St Mary w hrabstwie Devon. Glasney mieścił się nad niewielką zatoką, toteż wybudowano trzy wieże obronne. Uczelnia była na utrzymaniu kościołów, które poświęcały na ten cel część dziesięciny od rolników i rybaków. W Glasney College odbywały się msze, jak również misteria, odgrywane w języku kornijskim. Koledż popadał również w kłopoty. Kontrola przeprowadzona w r. 1530 wykazała, że jej przeor spędza czas na rozrywkach, zwłaszcza na polowaniach. Uczelnia została rozwiązana po przejęciu kościoła przez Henryka VIII.

</doc>
<doc id="1846186" url="https://pl.wikipedia.org/wiki?curid=1846186" title="Buchholz (Meklemburgia-Pomorze Przednie)">
Buchholz (Meklemburgia-Pomorze Przednie)

Buchholz – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846188" url="https://pl.wikipedia.org/wiki?curid=1846188" title="Bütow (Niemcy)">
Bütow (Niemcy)

Bütow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846189" url="https://pl.wikipedia.org/wiki?curid=1846189" title="Bütow">
Bütow

Geografia.
Polska.
Dawna nazwa miejscowości:

</doc>
<doc id="1846190" url="https://pl.wikipedia.org/wiki?curid=1846190" title="Buetow">
Buetow



</doc>
<doc id="1846192" url="https://pl.wikipedia.org/wiki?curid=1846192" title="Fincken">
Fincken

Fincken – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.
1 stycznia 2010 do gminy przyłączono gminę Jaebetz, która stała się jej dzielnicą.

</doc>
<doc id="1846193" url="https://pl.wikipedia.org/wiki?curid=1846193" title="Gotthun">
Gotthun

Gotthun – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846194" url="https://pl.wikipedia.org/wiki?curid=1846194" title="Wardapet">
Wardapet



</doc>
<doc id="1846195" url="https://pl.wikipedia.org/wiki?curid=1846195" title="Grabow (ujednoznacznienie)">
Grabow (ujednoznacznienie)

Polska.
Dawne nazwy miejscowości:
Dawna nazwa rzeki:

</doc>
<doc id="1846196" url="https://pl.wikipedia.org/wiki?curid=1846196" title="Łyżwiarstwo figurowe na Zimowych Igrzyskach Olimpijskich 1980">
Łyżwiarstwo figurowe na Zimowych Igrzyskach Olimpijskich 1980

Łyżwiarstwo figurowe na Zimowych Igrzyskach Olimpijskich 1980 – jedna z dyscyplin rozgrywanych podczas igrzysk w dniach 16–23 lutego 1980 w Lake Placid, w Stanach Zjednoczonych. Zawody odbyły się w czterech konkurencjach: solistów, solistek, par sportowych, par tanecznych.

</doc>
<doc id="1846199" url="https://pl.wikipedia.org/wiki?curid=1846199" title="Wiktor Szałkiewicz">
Wiktor Szałkiewicz

Wiktor Szałkiewicz (biał. Віктар Антонавіч Шалкевіч, "Wiktar Antonawicz Szałkiewicz", ros. Виктор Антонович Шалкевич, "Wiktor Antonowicz Szałkiewicz"; ur. 9 lutego 1959 w Porozowie) − mieszkający na Białorusi aktor, poeta i bard, wyrosły na pograniczu kultur białoruskiej, polskiej i żydowskiej.
Życiorys.
Urodził się 9 lutego 1959 roku w osiedlu typu miejskiego Porozów, w rejonie świsłockim obwodu grodzieńskiego Białoruskiej SRR. Jego tożsamość ukształtowała się na pograniczu trzech kultur: białoruskiej, polskiej i żydowskiej. W 1980 roku ukończył Białoruski Państwowy Instytut Teatralno-Artystyczny, oddział autorski w klasie A. Butakoua, Ju. Sidaraua, B. Utoraua. W latach 1980−1987 (według innego źródła − w latach 1980−1991) pracował w Grodzieńskim Obwodowym Teatrze Dramatycznym. W latach 1987−1990 był wykładowcą reżyserii i sztuki aktorskiej w szkole kulturalno-oświatowej. Od 1990 roku (według innego źródła − od 1991 roku) pracował jako aktor w Grodzieńskim Obwodowym Teatrze Lalek.
Twórczość.
Wiktor Szałkiewicz jest aktorem, poetą i bardem. Pisze i wykonuje piosenki od czasów szkolnych. Koncertował na Białorusi, Czechach, Francji, Litwie, Niemczech, Polsce, Rosji. Zagrał główne role w filmach "Slozy błudnogo syna" (pol. "Łzy syna marnotrawnego") i "Sładkij jad lubwi" ("Słodki jad miłości"; oba wytwórni „Spadar D.”, Białoruś). Piosenki jego autorstwa uważane są za bardzo osobiste, łączy się w nich liryka i publicystyka. Pełne są sarkazmu, ironii i żalu po niespełnionych nadziejach. Często poruszają wzniosłe tematy, ale jednocześnie nie ma w nich patosu. Wychowanie na pograniczu kultur sprawiło, że Szałkiewicz często porusza tematykę życia codziennego ludzi, którzy czują więź z ojczystą ziemią, ale uważają życie − miłość, śpiew, taniec, wychowanie dzieci − za ważniejsze od niekończących się wojen, zmieniających się okupacji i następujących po sobie kolejno władz. Wiktor Szałkiewicz podczas występów jest paradoksalny i nieprzewidywalny. W pracy w teatrze lalek jego ulubionym spektaklem są "Tutejsi" według sztuki Janki Kupały.
Wiktor Szałkiewicz jest kawalerem Orderu Uśmiechu, zdobywcą Grand Prix festiwalu „Basowiszcza 1992”, Grand Prix festiwalu „Jesień Bardów 1992”, laureatem Festiwalu Pieśni Autorskiej ORRA i zdobywcą nagrody w nominacji „Wydarzenie festiwalu”, zdobywcą Grand Prix Ogólnopolskiego Konkursu „Przybycie Bardów 2005”.

</doc>
<doc id="1846201" url="https://pl.wikipedia.org/wiki?curid=1846201" title="Śnięty Mikołaj">
Śnięty Mikołaj

Śnięty Mikołaj – amerykańska komedia familijna z 1994 r. w której główną rolę gra, debiutujący na dużym ekranie, Tim Allen.
Fabuła.
Wiecznie zajęty i zapracowany Scott Calvin ma spędzić Boże Narodzenie ze swoim 6-letnim synem, Charliem. Bezskutecznie próbuje znaleźć wspólny język z synem, który uważa go za nudziarza. Na dodatek chłopiec jest przygnębiony, bo była żona Scotta, Laura i jej nowy mąż, psychiatra Neal, właśnie poinformowali go, że Święty Mikołaj nie istnieje. W wigilijną noc Charlie słyszy hałas dobiegający z dachu. Kiedy Scott wychodzi sprawdzić co to takiego, dostrzega kogoś na dachu. Zdenerwowany zaczyna na niego wrzeszczeć, przez co traci on równowagę i spada. Okazuje się, że to Święty Mikołaj, a Scott przypadkowo go zabił.
Scott wyciąga wizytówkę, na której pisze by w razie wypadku Świętego Mikołaja ktoś założył jego strój i podążał za reniferami, które są na dachu. Ciało Mikołaja zaś znika. W tej sytuacji Scott musi on przejąć jego obowiązki i w towarzystwie syna rozwieźć prezenty. Wkrótce obaj docierają na Biegun Północny, gdzie znajduje się warsztat Świętego Mikołaja prowadzony przez elfy o wyglądzie dzieci. Główny elf, Bernard oznajmia, że wizytówka była wiążącym kontraktem i Scott od momentu założenia stroju Świętego Mikołaja staje się nim na wieczność. Bernard mówi mu, że ma jedenaście miesięcy na przygotowanie się i przed Świętem Dziękczynienia musi być gotowy.
Scott i Charlie wracają do domu i zasypiają. Następnego dnia Scottowi wydaje się, że mu to wszystko śniło. Charlie dumnie ogłasza przed szkołą, a także Laurą i Nealem, że Scott jest Mikołajem, który każe mu zachować to w sekrecie. W ciągu Scott nagle przybywa na wadze, ma apetyt na słodycze, a także rośnie mu broda mimo prób golenia się i siwieją włosy. Laura i Neal zakładają, że Scott celowo wprowadza Charliego w błąd i za ich wnioskiem sędzia zawiesza na rok Scottowi prawo do odwiedzin. Mimo tego, Scott decyduje odwiedzić Charliego, który pokazuje Scottowi magiczną śnieżną kulę, którą dał mu Bernard rok temu. To przekonuje Scotta do bycia Mikołaja. Kiedy Laura i Neal pozwalają Scottowi na samotną rozmowę z Charliem, pojawia się Bernard i przenosi go i Charliego na biegun północny. Myśląc, że Scott porwał Charliego, Laura i Neal dzwonią na policję.
W czasie Wigilii Bożego Narodzenia Scott wraz z Charliem rozdaje na całym świecie prezenty. Gdy dociera do domu Lary i Neala zostaje aresztowany przez policję. Wobec tego elfy wysyłają brygadę lotniczą, która odbija go z aresztu. Scott przekonuje Laurę i Neala, że faktycznie został Mikołajem i daje im prezenty, których nie dostali w dzieciństwie, przez co stracili wiarę w Mikołaja. Scott prosi Charliego, by spędził święta z matką i ojczymem, mówiąc że też są jego rodziną. Na oczach sąsiedztwa Scott odlatuje, by kontynuować dostarczanie prezentów. Charlie wzywa Scotta z powrotem ze śnieżną kulą i za zgodą Laury jedzie ze Scottem, by dokończyć dostarczanie prezentów.
Wersja polska.
Opracowanie: Studio Sonica
Reżyseria: Ewa Złotowska
Dialogi: Maria Etienne
Dźwięk: Jerzy Januszewski
Montaż: Jacek Osławski
Kierownik produkcji: Marzena Wiśniewska
Wystąpili:
i inni
Lektor: Maciej Gudowski
Ścieżka dźwiękowa.
Ścieżka dźwiękowa ukazała w dniu premiery filmu w USA, znalazło się na niej osiemnaście utworów.
Odbiór filmu.
Film został ogólnie dobrze przyjęty i oceniony przez krytyków, którzy wystawili mu średnią ocenę 6.1 / 10. W Stanach Zjednoczonych zarobił ponad 144 miliony dolarów, a na świecie ponad 189 milionów. Popularność pierwszej części sprawiła, że powstały jeszcze dwie jej kontynuacje.

</doc>
<doc id="1846203" url="https://pl.wikipedia.org/wiki?curid=1846203" title="Nahajka">
Nahajka



</doc>
<doc id="1846205" url="https://pl.wikipedia.org/wiki?curid=1846205" title="Kazimierz Wojtowicz">
Kazimierz Wojtowicz

Kazimierz Wojtowicz ps. „Głóg”, „Zbyszek” (ur. 7 marca 1913 w Hanaczowie, zm. 19 stycznia 1996 we Wrocławiu) – podporucznik Armii Krajowej, dowódca obrony Hanaczowa przed UPA, Sprawiedliwy wśród Narodów Świata.
Dzieciństwo i młodość.
Urodził się 07.03.1913 roku w Hanaczowie (powiat Przemyślany). Syn Szczepana i Katarzyny (z domu Prochera). W młodości Kazimierz Wojtowicz zdobył niepełne wyższe wykształcenie ekonomiczne. W 1934 ukończył podoficerską szkołę 14 pułku ułanów jazłowieckich we Lwowie.
Od 1937 roku żonaty z Kazimierą Bałaj (łączniczką SZP, ZWZ, AK, NIE i WiN). Miał Dwie córki: Danutę (ur. 15.10.1940- zmarła 16.12.2019) i Marię (ur. 07.02.1948).
Po wybuchu drugiej wojny światowej.
Podczas kampanii wrześniowej awansowany do stopnia wachmistrza walczył koło Zbąszyna, pod Kutnem. Wziął udział w obronie Warszawy. Za zasługi w tych walkach otrzymał Krzyż Walecznych.
Po kapitulacji przedostał się do Lwowa, gdzie udzielał się w konspiracji w organizacji Służba Zwycięstwu Polski. Odkomenderowany do Hanaczowa w listopadzie utworzył okręg SZP Hanaczów i był jego komendantem. Jego oddział starał się ochraniać polską ludność przed wywózkami na Syberię. W czerwcu 1941 r. przeprowadził udaną akcję odbicia polskich jeńców wojennych z rąk NKWD, przed wywozem do łagrów i niechybną śmiercią.
Od 1942 z inicjatywy Kazimierza Wojtowicza mieszkańcy Hanaczowa udzielali we wsi schronienia kilkudziesięciu Żydom oraz pomagali kilkuset ukrywającym się w okolicznych lasach. Żydzi tworzyli własny oddział partyzancki pod dowództwem Abrama Bauma „Bunia”, który brał udział w walkach obronnych Hanaczowa. Służył w nim m.in. Leopold Kleinmann (Kozłowski) – „Poldek”, późniejszy kompozytor.
Na przełomie 1943/1944 zorganizował obronę polskiej ludności Hanaczowa przed UPA i wziął aktywny udział w walkach. 10 kwietnia 1944 roku osobiście poprowadził kontratak w decydującej fazie bitwy, który rozstrzygnął o niepowodzeniu ataku UPA i dzięki temu ocalił zgromadzoną w Hanaczowie ludność cywilną. Przypłacił to ciężką raną ręki.
W uznaniu zasług awansowany do stopnia podporucznika. Pod koniec 1944 r. na wniosek mjr. A. Sawickiego i komendanta AK Obszaru Lwów płk/gen. Władysława Filipkowskiego został czterokrotnie odznaczony Krzyżem Walecznych.
Brał udział w akcji "Burza", walczył o wyzwolenie Lwowa.
Po wojnie.
Po wojnie poszukiwany przez NKWD i UB kilkakrotnie zmieniał miejsce zamieszkania wraz z rodziną. Był dowódcą sekcji specjalnej okręgu NIE Lwów, a po repatriacji organizował eksterytorialny okrąg WiN Lwów. W 1947 roku rozpoczął pracę jako księgowy w Nowej Soli. Dnia 11.05.1956 roku ujawnił się generalnej prokuraturze w Warszawie po uprzednich gwarancjach redaktora Trybuny Ludu Jerzego Rawicza, że nie zostanie aresztowany. Po ujawnieniu się pracował jako dyrektor majątku Bykowo, jednak z powodu przesłuchań przeprowadzanych przez SB zrezygnował z pracy i został rolnikiem. W ostatnich latach życia mieszkał w Radzimowie. 
W 1993 roku za ratowanie Żydów Kazimierz Wojtowicz wraz z braćmi – Alojzym (pośmiertnie) i Antonim został odznaczony medalem Sprawiedliwy wśród Narodów Świata. W tym roku został także odznaczony przez Prezydenta RP Lecha Wałęsę Krzyżem Komandorskim Oderu Polona Restituta za całokształt działalności bojowej w latach 1939-1956.
Zmarł 19.01.1996 roku i został pochowany z honorami wojskowymi na cmentarzu osobowickim we Wrocławiu.
Odznaczenia.
Kazimierz Wojtowicz został uhonorowany następującymi odznaczeniami:

</doc>
<doc id="1846207" url="https://pl.wikipedia.org/wiki?curid=1846207" title="Pościel wełniana">
Pościel wełniana

Pościel wełniana – pościel wykonana z naturalnych włókien – wełny strzyżonej z żywych zwierząt. Jej trzy najczęstsze odmiany, od najpopularniejszej po najbardziej ekskluzywną, to:
O jakości wełny decydują następujące czynniki: średnica włókna, długość i siła pasma, kolor, wydajność oraz zawartość substancji roślinnych. 
Najważniejsze właściwości pościeli wykonanej z wełny:
Pościel wełniana uznawana jest za korzystną dla zdrowia, przydatną w schorzeniach reumatycznych, astmie i alergiach.

</doc>
<doc id="1846208" url="https://pl.wikipedia.org/wiki?curid=1846208" title="Grabar">
Grabar

Grabar (), ormiański klasyczny lub liturgiczny – starożytna forma języka ormiańskiego, używana w liturgii Kościoła ormiańskiego. Pierwsze zapiski w tym języku datowane są na około V wiek naszej ery. Niektóre z nich są tłumaczeniami jeszcze starszych dokumentów sporządzonych pierwotnie po grecku, hebrajsku, persku, syriacku lub po łacinie, których oryginalne wersje nie zachowały się do naszych czasów.
Grabar przekształcił się w średniowieczu (około XII wieku) w język środkowoormiański.

</doc>
<doc id="1846209" url="https://pl.wikipedia.org/wiki?curid=1846209" title="50,000,000 Elvis Fans Can’t Be Wrong">
50,000,000 Elvis Fans Can’t Be Wrong

50,000,000 Elvis Fans Can't Be Wrong: Elvis' Gold Records Volume 2 – dziewiąty album Elvisa Presleya. Wytwórnia RCA Victor Records wydała go 13 listopada 1959 r. Z dwóch sesji nagraniowych w RCA Studios w Nashville i trzech w Radio Recorders w Hollywood, powstał kompilacyjny album złożony z singli wydanych w 1958 i 1959 r. Na liście najlepszych albumów magazynu Billboard, znalazł się na trzydziestym pierwszym miejscu i stał się jednym z najbardziej udanych i ciekawych kompilacji wszech czasów.
Zawartość.
Na płycie znalazło się dziesięć utworów, z pięciu najlepszych singli Elvisa z lat 50. Niektóre utwory, takie jak: "A Big Hunk O' Love", "One Night", czy "A Fool Such As I" ukazały się też później na innych płytach. W latach 50. singiel stawał się złotym, jeśli jego sprzedaż osiągnęła milion egzemplarzy, ale już pod koniec lat 70. było to tylko 500 000. Dokładną liczbę sprzedanych singli, z których składa się album trudno ustalić, ale zdecydowana większość z nich zapewne osiągnęła milion.
W 1997 r. pojawiło się nowe wydanie płyty z podwójną liczbą utworów. Dodano m.in. "Playing for Keeps" oraz piosenkę Elvisa z późnych lat 50., "Mean Woman Blues". Pozostałe bonusowe utwory pochodzą z minialbumów wydanych w tej samej dekadzie.
Inspiracje.
Sławne zdjęcie znajdujące się na okładce płyty, przedstawiające zwielokrotniony obraz Elvisa w złotym garniturze, nieraz było kopiowane przez innych artystów, podobnie jak tytuł płyty. Albumy nimi inspirowane:

</doc>
<doc id="1846211" url="https://pl.wikipedia.org/wiki?curid=1846211" title="Santalaceae">
Santalaceae



</doc>
<doc id="1846212" url="https://pl.wikipedia.org/wiki?curid=1846212" title="Magyar Labdarúgó Szövetség">
Magyar Labdarúgó Szövetség

Magyar Labdarúgó Szövetség (MLSZ) – ogólnokrajowy związek sportowy działający na terenie Węgier, będący jedynym prawnym reprezentantem węgierskiej piłki nożnej, zarówno mężczyzn, jak i kobiet, we wszystkich kategoriach wiekowych w kraju i za granicą. Siedziba związku mieści się w Budapeszcie. Związek powstał w 1901, a od 1907 jest członkiem FIFA. Członkiem UEFA stał się w 1957. Prezydentem związku jest Sándor Csányi.

</doc>
<doc id="1846215" url="https://pl.wikipedia.org/wiki?curid=1846215" title="Nogometna zveza Slovenije">
Nogometna zveza Slovenije

Nogometna zveza Slovenije (NZS) – ogólnopaństwowy związek sportowy, który zarządza słoweńską piłką nożną (męską i żeńską) we wszystkich kategoriach wiekowych. Siedziba związku mieści się w Lublanie. Związek powstał 14 kwietnia 1920 jako Lublański Podzwiązek Piłki Nożnej, a od 1994 jest członkiem FIFA i UEFA.
Podział administracyjny Związku.
Związek Piłki Nożnej Słowenii dzieli się 9 międzygminnych związków piłki nożnej (słoweń. "medobčinske nogometne zveze", MNZ):

</doc>
<doc id="1846216" url="https://pl.wikipedia.org/wiki?curid=1846216" title="Żleb Brezowczyk">
Żleb Brezowczyk



</doc>
<doc id="1846217" url="https://pl.wikipedia.org/wiki?curid=1846217" title="Kazakstannyng Futboł Federacijasy">
Kazakstannyng Futboł Federacijasy

Kazakstannyng Futboł Federacijasy (kaz. Қазақстанның Футбол Федерациясы, ros. "Федерация Футбола Казахстана"/"Fiedieracija futboła Kazachstana") – ogólnokrajowy związek sportowy działający na terenie Kazachstanu, będący jedynym prawnym reprezentantem kazachskiej piłki nożnej, zarówno mężczyzn, jak i kobiet, we wszystkich kategoriach wiekowych w kraju i za granicą. Siedziba związku mieści się w Ałmaty. Związek powstał w 1914 roku. W 1991 poprzez głosowanie zdecydowano o przystąpieniu Kazachstanu do Piłkarskiej Federacji Azji (AFC). Jednak w 2002 ze względów ekonomicznych i sportowych przystąpił do Europejskiej Federacji Piłkarskiej (UEFA). Prezydentem związku jest Ädylbek Żaksybekow.

</doc>
<doc id="1846218" url="https://pl.wikipedia.org/wiki?curid=1846218" title="Tadeusz Gillert">
Tadeusz Gillert

Tadeusz Gillert (ur. 1932, zm. 23 maja 2021) – polski inżynier górnik, szopkarz krakowski.
Życiorys.
W Konkursie szopek krakowskich uczestniczył od 1948 roku. Laureat pierwszej nagrody w latach: 1967, 1969, 1972, 1973, 1974, 1977, 1983, 1984, 1985, 1988, 1992, 1995, 1999, 2003, 2016. Specjalizował się w wykonywaniu szopek średnich. Charakterystyczną cechą jego warsztatu jest komponowanie wieży z kościoła Mariackiego jako środkowej wieży szopki. Wykonał ponad 100 szopek – jego dzieła znajdują się w kolekcji Muzeum Historycznego Miasta Krakowa, były prezentowane na wielu wystawach w Polsce i za granicą. W 2017 r. otrzymał Odznakę honorową „Zasłużony dla Kultury Polskiej”. Był członkiem Stowarzyszenia Nieprofesjonalnych Plastyków Ziemi Krakowskiej i Stowarzyszenia Twórców Ludowych.

</doc>
<doc id="1846220" url="https://pl.wikipedia.org/wiki?curid=1846220" title="Pułapka maltuzjańska">
Pułapka maltuzjańska

Pułapka maltuzjańska – sytuacja gospodarczo-ekonomiczna kraju, w której wzrost produktywności i wzrost dochodów skutkuje zwiększeniem populacji, nie prowadzi jednak do wzrostu standardów życiowych. 
Zgodnie z teorią Thomasa Malthusa istnieje tylko jeden stały poziom dochodu per capita, który odpowiada zerowemu przyrostowi ludności. Dochód ten jest, według dzisiejszych standardów, niezwykle niski, pozwala jedynie na przeżycie i spłodzenie dwójki potomstwa (subsistence level).
Zwiększenie produktywności w rolnictwie (postęp technologiczny) bądź zwiększenie powierzchni dostępnych gruntów ornych skutkują zwiększeniem populacji, przy zachowaniu niezmienionego poziomu dochodu per capita. 
Stan „pułapki maltuzjańskiej“ występował we wszystkich krajach świata do czasu rewolucji przemysłowej.

</doc>
<doc id="1846225" url="https://pl.wikipedia.org/wiki?curid=1846225" title="Zjawisko PAS">
Zjawisko PAS



</doc>
<doc id="1846227" url="https://pl.wikipedia.org/wiki?curid=1846227" title="Maltuzjanizm">
Maltuzjanizm



</doc>
<doc id="1846230" url="https://pl.wikipedia.org/wiki?curid=1846230" title="Teoria przeludnienia">
Teoria przeludnienia



</doc>
<doc id="1846231" url="https://pl.wikipedia.org/wiki?curid=1846231" title="Concertino (radioodbiornik)">
Concertino (radioodbiornik)

Concertino – polski radioodbiornik z gramofonem produkowany w Zakładach Radiowych Diora w latach sześćdziesiątych XX wieku. Umożliwiał odbiór stacji na falach długich, średnich krótkich i UKF. Montowany był w obudowie szafkowej. Układ elektryczny pokrewny z odbiornikiem Sarabanda.

</doc>
<doc id="1846232" url="https://pl.wikipedia.org/wiki?curid=1846232" title="Postęp arytmetyczny">
Postęp arytmetyczny



</doc>
<doc id="1846239" url="https://pl.wikipedia.org/wiki?curid=1846239" title="Rusnaczka">
Rusnaczka

Rusnaczka (słow. "Rusnačka") – grzbiet górski, boczne odgałęzienie Czerwonego Wierchu w słowackich Tatrach Zachodnich. Rusnaczka opada w południowo-zachodnim kierunku do Bobrowieckiej Polany, oddzielając Żleb pod Wałowiec od żlebu Brzezowczyk. Jest to kopulasty grzbiet, w górnej części trawiasty, dołem zalesiony. Dawniej był wypasany, od czasu włączenia tego obszaru do TANAP-u i zaprzestania wypasu trawiaste dawniej obszary zarastają stopniowo kosodrzewiną.
Nazwa pochodzi zapewne od dość popularnego w rejonie Karpat nazwiska Rusnak, Rusnakami nazywano dawniej wędrownych garncarzy zajmujących się naprawą garnków.

</doc>
<doc id="1846241" url="https://pl.wikipedia.org/wiki?curid=1846241" title="Powstanie husyckie">
Powstanie husyckie

Powstanie husyckie – walki w latach 1419–1420 na terenie Czech pomiędzy wyznawcami nauki Jana Husa, a katolikami, zwolennikami króla niemieckiego Zygmunta Luksemburskiego.
Geneza.
Wbrew życzeniom władz Kościoła katolickiego, po śmierci Jana Husa w 1415 i jego najbliższego współpracownika Hieronima z Pragi w 1416 ruch husycki w Czechach nie wygasł. Pod wpływem nauki Husa, rozpropagowywanej przez jego licznych uczniów, naród czeski zaczął się organizować w wielki ruch domagający się zmian w trzech sferach:
Ruch husycki, choć niejednolity i podzielony co do celów oraz sposobów działania, silnie rozwijał się na terenie Królestwa Czech i z coraz większym zacięciem walczył o swoje prawa. Z upływem czasu na terenie kraju zaczęły funkcjonować dwa kościoły: katolicki i husycki. Coraz częściej też dochodziło do wystąpień religijnych, antyniemieckich i antyfeudalnych. Husytyzm zdobywał grono zwolenników poza granicami kraju. W lipcu 1418 we Wrocławiu na Dolnym Śląsku doszło do rozruchów określanych przez historyków defenestracją wrocławską. Podczas rozruchów głoszono hasła husyckie dotyczące problemów społecznych i narodowościowych. Dokładnie rok później, 30 lipca 1419, w Pradze doszło do zamieszek określanych mianem defenestracji praskiej. Zamieszki stały się sygnałem do rozpoczęcia ogólnoczeskiego powstania i w konsekwencji wojen husyckich.
Przebieg.
Po zajściach z 19 lipca rozruchy ogarnęły całą Pragę. Śmierć króla czeskiego Wacława IV Luksemburskiego (16 sierpnia 1419) zaogniła i tak trudną sytuację w stolicy. Dzień po śmierci króla spalono wiele praskich kościołów i klasztorów, a na czele husytów stanęli Jan Žižka oraz Mikuláš z Husi. Miasto zostało praktycznie opanowane przez husytów, poza pojedynczymi punktami oporu z Hradczanami i Wyszehradem na czele. Wdowa po Wacławie IV Luksemburskim, królowa Zofia przy pomocy Čenka z Vartemberka próbowała przejąć władzę w mieście. 25 października powstańcom husyckim udało się opanować Wyszehrad. Walki w Pradze trwały do 13 listopada 1419, kiedy to z inicjatywy królowej Zofii ogłoszono zawieszenie broni.
Jesienią 1419 walki pomiędzy husytami a katolikami rozlały się po całym kraju. Głównymi ośrodkami husytyzmu poza Pragą stały się Pilzno na zachodzie kraju, Louny i Žatec, a na południu Klatovy i Písek. Na pomoc w całkowitym opanowaniu lub dla ewentualnej obrony stolicy ciągnęli z najodleglejszych krańców państwa czeskiego chłopi wzywani do walki przez kaznodziejów. Do większych starć między siłami husyckimi, składającymi się głównie z ciągnących na Pragę chłopów, a katolikami pod wodzą Petra Konopišťský’ego ze Šternberka doszło na początku listopada pod Nowym Kninem oraz pod Živohoštem.
W końcu listopada cześć taborytów pod wodzą Jana Žižki udała się do Pilzna. Wyprawa miała na celu wspomóc powstanie w zachodniej części Czech. Pod Nekmierzem husyci zostali otoczeni przez przeważające siły katolickie. Nowa taktyka taborytów, polegająca na zastosowania wozów jako osłony dla ostrzeliwującej się piechoty, przyniosła im sukces militarny.
Kiedy Jan Žižka zwyciężał katolików pod Nekmierzem, utrakwiści, czyli umiarkowane skrzydło ruchu husyckiego, podjęli próbę układów z Zygmuntem Luksemburskim, bratem zmarłego króla Wacława, dążącym do przejęcia Królestwa Czech. W grudniu 1419 w Brnie na Morawach, obawiający się radykalizmu taborytów i orebitów, utrakwiści (zwani też kalikstynami), zaproponowali Zygmuntowi objęcie czeskiego tronu. Utrakwiści oddanie korony czeskiej uzależnili od ustępstw Zygmunta wobec ruchu husyckiego. Żądali swobodnego głoszenia nauk Jana Husa, wyjednania u papieża prawa do przyjmowania komunii świętej pod dwiema postaciami, ustanowienia języka czeskiego jako obowiązującego w kościele i urzędach, a także popierania przez Zygmunta polityki antyniemieckiej w Czechach. Zygmunt Luksemburski na warunki się nie zgodził, tak więc podjęta przez umiarkowane skrzydło ruchu husyckiego próba mająca na celu zakończenie walk pomiędzy husytami i katolikami nie powiodła się.
W marcu 1420 na południu Czech nieopodal miasta Tabor husyci założyli zbrojny obóz tworząc w ten sposób coś na kształt republiki teokratycznej. Podobny obóz husyci założyli w północno-wschodniej części państwa czeskiego na górze Oreb nieopodal Třebechovic. Na czele taborytów stanęli hetmani Mikulaš z Husi, Zbyněk z Buchova i Chval Řepický z Machovic. Później, po powrocie z Pilzna, do trójki hetmanów dołączył Jan Žižka. Na czele orebitów stanął hetman Hynek Krušina z Lichtenburga. Przywódcą duchowym został natomiast ksiądz Ambrož Hradecký.
Ostatnim ważnym wydarzeniem powstania husyckiego z lat 1419/1420 była bitwa pod Sudomierzem. Próba przejęcia władzy w Pilznie przez husytów nie powiodła się. Pomimo początkowych sukcesów stracili oni ważny ośrodek w zachodnich Czechach jakim było Pilzno. 23 marca 1420 Jan Žižka zarządził wymarsz oddziałów husyckich z Pilzna w kierunku Taboru. Dwa dni później wojska katolickie pod dowództwem Bohuslava ze Schwanberga zaatakowały szczupłe siły taborytów. Tak jak pod Nekmierzem znowu dała o sobie znać skuteczność taktyki opracowanej przez Jana Žižkę. Wojska katolickie poniosły dotkliwą porażkę, a husyci Žižki oddalili się w kierunku Taboru.
Skutki.
W wyniku działań husytów walkami zostały objęte praktycznie całe Czechy, wskutek czego blisko jedną trzecią kraju kontrolowali husyci. Pozostałe krainy królestwa, Morawy i Śląsk, pozostały przy katolicyzmie. Trudna sytuacja i zagrożenie zewnętrzne skonsolidowało ruch husycki, który wewnętrznie był silnie podzielony. Nad Czechami utopionymi w krwawych braterskich walkach zbierały się ciemne chmury. Katolicka Europa pod przewodnictwem papieża Marcina V i króla Zygmunta Luksemburskiego szykowała się do I krucjaty antyhusyckiej.

</doc>
<doc id="1846242" url="https://pl.wikipedia.org/wiki?curid=1846242" title="Jałowiecka Góra">
Jałowiecka Góra



</doc>
<doc id="1846244" url="https://pl.wikipedia.org/wiki?curid=1846244" title="Waleryj Lewanieuski">
Waleryj Lewanieuski

Waleryj Lewanieuski (błr. Вале́рый Станісла́вавіч Леване́ўскі, ros. Вале́рий Станисла́вович Левоне́вский – Walerij Stanisławowicz Lewoniewski, ur. 15 sierpnia 1963 w Grodnie) - białoruski działacz polityczny i społeczny, lider Narodowego Komitetu Strajkowego, były więzień polityczny. Amnesty International uważa go za więźnia sumienia.
Życiorys.
Ur. 15 sierpnia 1963 w Grodnie w rodzinie wielodzietnej.
W 1979 – kandydat na mistrza sportu w boksie.
1980 – zaczął pracę jako ślusarz mechaniczny
1980-1982 – służba w radzieckiej armii.
W latach 1985-1991 był kierującym aparatur radiowych, ślusarzem kontrolno-pomiarowych przyrządów i automatyki, i inżynierem w przedsiębiorstwach w Grodnie.
1991 – zarejestrowany jako przedsiębiorca.
Od 1996 roku był pod ścisłą obserwacją władz: organizowano u niego rewizje, konfiskaty mienia, a także przesłuchiwano go w sprawie różnych zarzutów.
W 2002 roku kierowany przezeń komitet strajkowy zorganizował strajk, w którym brało udział 120 tys. małych przedsiębiorców, wzywający do usunięcia prezydenta Łukaszenki, oskarżając go osobiście o utrudnianie działalności małego biznesu.
W kwietniu 2003 aresztowano go podczas dostarczania do parlamentu petycji od handlowców. Następnie skazano na 15 dni pozbawienia wolności za udział w "Marszu dla lepszego życia", 12 marca.
Lewanieuski organizował sprzeciw białoruskich przedsiębiorców wobec pogarszających się warunków prowadzenia działalności gospodarczej na Białorusi. Prowadząc swoją działalność stał się nieformalnym liderem przedsiębiorców białoruskich. Potrafił organizować strajki przedsiębiorców w wielu miastach Białorusi. To sprowadziło na niego poważne represje ze strony władz.
2010 - wyszedł film dokumentalny "Na celowniku władzy" . Film opowiada o przedsiębiorcy Waleryju Lewanieuskim, który kilka lat spędził w więzieniu przez to, że wszedł w konflikt z białoruskimi władzami, gdy organizował sprzeciw białoruskich przedsiębiorców wobec pogarszających się warunków prowadzenia działalności gospodarczej na Białorusi. Film został laureatem XV Ogólnopolskiego Przeglądu Form Dokumentalnych BAZAR w Poznaniu i otrzymał nagrodę w kategorii Film-Reportaż, „za ukazanie jak ważne, choć niebezpieczne jest prowadzenie prywatnego biznesu na Białorusi.”
Sprawa karna.
W przeddzień 1 maja 2004 roku w Grodnie rozdawano ulotki, w których W. Lewanieuski zapraszał obywateli do uczestnictwa w wiecu 1 maja. Ulotka wzywała ludzi, aby przyszli na demonstrację 1 maja i:
Wiadomo, że wakacje w Austrii spędza prezydent Aleksander Łukaszenka. Później sędzia stwierdził, że ta ulotka znieważała publicznie prezydenta Białorusi.
29 kwietnia 2004 trójka jego dzieci - Dmitrij, Władimir i Jekaterina - została zatrzymana na rynku w Grodnie za rozdawanie ulotek wzywających do udziału w wiecu pierwszomajowym.
1 maja 2004 Waleryj Lewanieuski został aresztowany w Grodnie, a 3 maja skazano do na 15 dni aresztu za dystrybucję ulotek wzywających do udziału w wiecu pierwszomajowym. Za to samo został skazany na 13 dni jego syn Uładzimir.
18 maja 2004 wydłużono Lewanieuskiemu areszt, a dzień później formalnie oskarżono go o publiczne znieważenie prezydenta Białorusi Alaksandra Łukaszenki.
7 września 2004 sąd dzielnicy Lenińskiej w Grodnie skazał na dwa lata więzienia za publiczne znieważenie prezydenta przez Waleryja Lewanieuskiego.
16 września 2004 Parlament Europejski wzywa władze Białorusi do natychmiastowego zwolnienia Waleryja Lewanieuskiego, a także wszystkich innych więzionych przeciwników politycznych .
2004 - 2006 - odbywał karę pozbawienia wolności w kolonii karnej z konfiskacją mienia na podstawie art. 368, część 2 Kodeksu Karnego Białorusi (znieważanie Prezydenta Białorusi). Nie wolno było stosować zwolnienia warunkowego i amnestię. Wiele razy w koloniach Walery był ukarany przez umieszczenie w karcerze, pozbawienie prawa do widzeń z rodziną, a także tortury i upokorzenia, groźby śmierci od administracji więzienia, mające za sobą główny cel: podpis pod dokumentem o rezygnacji z działalności politycznej. Przez cały czas trwania kary odmówiono mu wykwalifikowanej opieki i badań lekarskich. Zabroniono mu odwoływania się od kar nałożonych przez administrację więzienną w sądach.
Waleryj Lewanieuski w pełni odbył dwuletnią karę pozbawienia wolności w różnych więzieniach i zakładach karnych, w tym:
Rodzina.
Żonaty, czworo dzieci.

</doc>
<doc id="1846245" url="https://pl.wikipedia.org/wiki?curid=1846245" title="Stasia Napierkowska">
Stasia Napierkowska

Stasia Napierkowska, Stacia Napierkowska, Stacia de Napierkowska, właśc. Renée Claire Angèle Élisabeth Napierkowski (ur. 16 września 1891 w Paryżu, zm. 11 maja 1945 tamże) – francuska tancerka i aktorka filmu niemego pochodzenia polskiego.
Życiorys.
Jej ojcem był Stanisław Artur Napierkowski, grawer z Krakowa, który ożenił się z Francuzką. Naukę tańca klasycznego rozpoczęła pod kierunkiem ojca, który prowadził szkołę sztuk pięknych w Czarnogórze. Naukę tańca kontynuowała w Paryżu, gdzie została zaangażowana do Opéra-Comique, a następnie do Théâtre Lyrique de la Gaité. Występowała też w rewii Folies Bergère. Najczęściej występowała w tańcach egzotycznych. W latach 1908–1926 wystąpiła w 86 niemych filmach francuskich i włoskich, m.in. "Cléopâtre" (1910) Ferdinanda Zekki, "Notre Dame de Paris" (1911) Alberta Capellaniego, "Les Vampires" (1915) Louisa Feuillade'a. W filmie Jacques'a Feydera "L'Atlantide" (1921) wystąpiła w roli królowej Antinei.
W 1913 odbyła tourneé po Stanach Zjednoczonych, gdzie jej występy spotkały się z utrudnieniami ze strony policji obyczajowej. Podczas podróży statkiem poznała malarza francuskiego Francisa Picabię, który poświęcił jej dwa obrazy: "Danseuse étoile sur un transatlantique" oraz "Mechanical expression seen through our own mechanical expression".

</doc>
<doc id="1846247" url="https://pl.wikipedia.org/wiki?curid=1846247" title="Grupa trifenylometylowa">
Grupa trifenylometylowa

Grupa trifenylometylowa (grupa trytylowa, trytyl, Tr) – aromatyczna grupa funkcyjna pochodząca od trifenylometanu (Ph3CH, TrH).
Grupa trytylowa stanowi dużą zawadę przestrzenną, ponieważ do jednego atomu węgla przyłączone są trzy również sporych rozmiarów grupy fenylowe. Jest to zatem trzeciorzędowa grupa alkilowa z trzema podstawnikami arylowymi. W strukturze grupy trytylowej atom węgla łączący trzy grupy fenylowe jest połączony z czwartą dowolną grupą funkcyjną (alkilową, halogenkiem, aminową itd.) czyli jest czterowiązalny co nadaje mu hybrydyzację sp3.
Rodnik trytylowy oraz karbokation trytylowy to jedne z najtrwalszych znanych rodników i karbokationów. Ich trwałość wynika z mezomerycznej delokalizacji ładunku na trzy grupy fenylowe w związku z czym środkowy atom węgla przyjmuje hybrydyzację zbliżoną do sp2. W przypadku rodnika niesparowany elektron znajduje się na niezhybrydyzowanymi orbitalu p, w przypadku karbokationu orbital ten pozostaje nieobsadzony elektronami.
Grupa trytylowa oraz jej "p"-metoksylowe pochodne (monometoksytrytyl MMTr, dimetoksytrytyl DMTr, rzadziej trimetoksytrytyl TMTr) są powszechnie stosowane jako kwasolabilne grupy blokujące reszty hydroksylowe, tiolowe i aminowe w syntezie organicznej, m.in. podczas otrzymywania modyfikowanych nukleozydów oraz w chemicznej syntezie oligonukleotydów. Grupy te wprowadza się zazwyczaj w reakcji alkilowania za pomocą chlorku trytylu lub odpowiedniej pochodnej, a usuwa działaniem kwasu protonowego lub Lewisa. Każda grupa "p"-metoksylowa (CH3O-) zwiększa labilność danej grupy trytylowej ok. 10×. Wytworzone pod wpływem kwasu kationy trytyliowe mają intensywne zabarwienie, od żółtego dla Tr+, poprzez pomarańczowe dla MMTr+ i DMTr+, do czerwonego dla TMTr+. Wprowadzenie innych podstawników pozwala na uzyskiwanie kationów trytylowych koloru zielonego, niebieskiego, fioletowego, czarnego i in., umożliwiając kolorymetryczne kodowanie związków.

</doc>
<doc id="1846256" url="https://pl.wikipedia.org/wiki?curid=1846256" title="Wang Guangmei">
Wang Guangmei

Wang Guangmei (ur. 26 września 1921, zm. 13 października 2006) – żona Liu Shaoqi.
Życiorys.
Urodziła się jako córka urzędnika i nauczycielki. Ukończyła żeński uniwersytet katolicki w Pekinie, z wykształcenia była anglistką. W 1948 roku wstąpiła do Komunistycznej Partii Chin i poślubiła Liu Shaoqi, dla którego pracowała wcześniej jako sekretarka. Urodziła mu czwórkę dzieci.
Jako żona Liu w latach 1959–1968 była "de facto" pierwszą damą ChRL. Świetnie wykształcona, zawsze dobrze ubrana, towarzyszyła mężowi w podróżach zagranicznych, odsuwając na bok pretendującą do roli pierwszej damy żonę Mao Jiang Qing. Znienawidzona przez nią, w czasie rewolucji kulturalnej oskarżona o szpiegostwo na rzecz USA, więziona i poniżana (kazano jej chodzić w worku i naszyjniku z piłeczek pingpongowych). 
Zrehabilitowana w 1979 roku, podjęła pracę w Chińskiej Akademii Nauk Społecznych, do 2003 roku zasiadała także w Ludowej Politycznej Konferencji Konsultatywnej Chin. Zajmowała się działalnością dobroczynną, oddając na cele społeczne antyki należące do jej rodziny.

</doc>
<doc id="1846257" url="https://pl.wikipedia.org/wiki?curid=1846257" title="Roba">
Roba

Roba () – suknia, noszona we Francji już w XV wieku. Jej krój charakteryzował się podwyższonym stanem, trójkątnym dekoltem, długimi, obcisłymi rękawami i trenem. W języku polskim terminu zaczęto używać w drugiej połowie XVIII wieku na określenie strojnej sukni. Nazwę roba stosowano też w odniesieniu do ubioru męskiego, noszonego we Francji w XV wieku. Roba męska miała bufiaste długie rękawy, a całość układała się w wypukłe fałdy.

</doc>
<doc id="1846258" url="https://pl.wikipedia.org/wiki?curid=1846258" title="Aleksiej Chomiakow">
Aleksiej Chomiakow

Aleksiej Stiepanowicz Chomiakow (ros. Алексей Степанович Хомяков, ur. w Moskwie – zm. w Iwanowskoje w guberni riazańskiej) – rosyjski poeta i dramaturg, publicysta, malarz, myśliciel prawosławny, jeden z twórców ideologii słowianofilstwa.
Od 1822 roku służył w wojsku rosyjskim. W 1828 wziął udział w wojnie rosyjsko-tureckiej.

</doc>
<doc id="1846259" url="https://pl.wikipedia.org/wiki?curid=1846259" title="Aleksiej Stiepanowicz Chomiakow">
Aleksiej Stiepanowicz Chomiakow



</doc>
<doc id="1846261" url="https://pl.wikipedia.org/wiki?curid=1846261" title="Trytyl">
Trytyl



</doc>
<doc id="1846262" url="https://pl.wikipedia.org/wiki?curid=1846262" title="Aleksandr Łakijer">
Aleksandr Łakijer

Aleksandr Borisowicz Łakijer (ros. Александр Борисович Лакиер) (1825-1870) – rosyjski historyk pochodzenia niemieckiego, interesujący się heraldyką.
Życiorys.
Aleksandr Łakijer urodził się w Taganrogu w 1825. Jego ojciec, Boris Łakijer, był doktorem, który wystawił akt zgonu cesarza Aleksandra I zmarłego w Taganrogu w 1825.
Łakijer ukończył studia na Wydziale Prawa na Uniwersytecie w Moskwie i obronił swoją pracę "O Domenach i Posiadłościach" (O wotczinach i pomiestiach) opublikowaną w Petersburgu w 1848. W latach 1856-1858, Łakijer podróżował po Europie, Palestynie i Stanach Zjednoczonych. Prowadził dziennik podróży, którego fragmenty opublikowały pisma "Sowriemiennik" (1858), "Russkij Wiestnik" (1858) i zamieszczono je w książce "Podróż przez Stany Ameryki Północnej, Kanadę i Kubę", opublikowaną w Petersburgu w 1859. W roku 1858, Aleksandr Łakijer rozpoczął pracę w Ministerstwie Spraw Wewnętrznych, gdzie pracował jako statystyk i edytor w komisji do sprawy uwłaszczenia chłopów. W roku 1860 wrócił do Taganrogu, gdzie pracował jako prawnik.
Aleksandr Łakijer published "Historię tytułów rosyjskich władców" (1847), "O służbie w Rosji przed czasami Piotra Wielkiego" (Sankt Petersburg, 1850), "Przegląd stosunków rosyjsko-angielskich w XVI i XVII wieku" (1854) i inne. Jego najsłynniejszą pracą była "Heraldyka rosyjska" (Sankt Petersburg, 1855). Praca ta jest nadal cennym źródłem, w którym Łakijer spróbował zanalizować i objaśnić herby rosyjskich książąt i szlachty. Książka traktowała też o historii rosyjskich znaczków pocztowych – tematyka unikalna aż do XX wieku.

</doc>
<doc id="1846264" url="https://pl.wikipedia.org/wiki?curid=1846264" title="Aleksander Łakier">
Aleksander Łakier



</doc>
<doc id="1846267" url="https://pl.wikipedia.org/wiki?curid=1846267" title="Suplika Daniela Więźnia">
Suplika Daniela Więźnia

Suplika Daniela Więźnia lub Prośba Daniela Więźnia (oryg. "Моление Даниила Заточника") – zabytek literatury staroruskiej, powstały najprawdopodobniej w XII lub XIII stuleciu w bliżej nieokreślonych okolicznościach. Autor i adresat tekstu pozostaje nieustalony. 
"Suplika..." utrzymana jest w konwencji prywatnego listu z prośbą o wsparcie, kierowanego przez znanego tylko z imienia Daniela nazywającego siebie więźniem do bliżej nieustalonego księcia ruskiego. Daniel przedstawia siebie jako człowieka, który popadł w niełaskę i został uwięziony z powodu czynnego przeciwdziałania samowoli bojarskiej, demaskowania szkodliwej działalności mnichów i krytyki obyczajów kobiet. W związku z brakiem wyraźnych dowodów na to, by Daniel był postacią historyczną (lub by był wzorowany na takiej postaci), istnieje hipoteza, że jest to narrator całkowicie wymyślony przez anonimowego twórcę, pragnącego w wygodnej dla siebie formie przedstawić własne obserwacje i postulaty społeczne. 
Ujęty w ramy listu dyskurs Daniela jest niejednolity wewnętrznie. Wielość poruszanych tematów i związanych z nimi spostrzeżeń (władza książęca, nadużycia popełniane przez mnichów, nieudane małżeństwo) zmienia list w zbiór oderwanych od siebie refleksji i obrazków obyczajowych, niekiedy stylizowanych na głos w dyskusji, przemowę publiczną i częściowo uporządkowanych wokół systematycznych zwrotów "książę mój i panie!". Szczególnie dużo miejsca Daniel poświęca atakom werbalnym na sposób prowadzenia się mnichów, łamiących jego zdaniem składane śluby, oraz złośliwość kobiet. Głosi również apologię silnej centralnej władzy książęcej, podkreślając swoją nadzieję w uzyskanie od księcia pomocy. 
Dymitr Lichaczow jest zdania, że autor "Supliki..." nie pochodził z wyższych warstw społecznych. Mimo tego jego język jest bogaty i żywy, wskazuje ponadto na szerokie oczytanie autora tekstu. Narrator zna zarówno Pismo Święte, jak i literaturę bizantyjską i niektóre latopisy oraz popularny zbiór aforyzmów "Pszczoła", które przytacza szczególnie chętnie. W zależności od poruszanej tematyki w danym ustępie posługuje się językiem potocznym, czasem wulgarnym i nawiązującym do stylistyki ludowego humoru, lub też podniosłym stylem naśladującym kroniki. 
"Suplika..." znana jest w dwóch redakcjach, opracowanych najprawdopodobniej przez tę samą osobę. Wprowadzają one pewne zmiany do treści i kolejności ustępów, zachowując ich stylistykę i leksykę. Zdaniem Tadeusza Kołakowskiego pierwsza redakcja (określana dla porządku jako "Słowo Daniela Więźnia") powstała w okresie 1192–1199, zaś druga między 1213 i 1236. Dymitr Lichaczow twierdzi natomiast, że możliwe jest jedynie datowanie tekstu na XII lub XIII wiek.

</doc>
<doc id="1846274" url="https://pl.wikipedia.org/wiki?curid=1846274" title="Parafia Wszystkich Świętych w Lizbonie">
Parafia Wszystkich Świętych w Lizbonie

Parafia Wszystkich Świętych – etnicznie rosyjska parafia w Lizbonie, jedna z czterech placówek duszpasterskich eparchii hiszpańsko-portugalskiej Patriarchatu Moskiewskiego w Portugalii. W parafii prowadzone są spotkania biblijne i nauka religii dla dzieci. 

</doc>
