<doc id="1846276" url="https://pl.wikipedia.org/wiki?curid=1846276" title="Kościół św. Jakuba Apostoła w Gieble">
Kościół św. Jakuba Apostoła w Gieble

Kościół parafialny pod wezwaniem świętego Jakuba Apostoła w Gieble – XII-wieczny kościół romański, znajdujący się w Gieble, jeden z najstarszych kościołów wiejskich w Małopolsce.
Historia.
Dokładna data budowy kościoła jest nieznana, na podstawie analizy architektoniczno-budowlanej ustalono, że został wzniesiony w połowie XII wieku.
W stanie praktycznie niezmienionym przetrwał aż do początku XX wieku. W latach 1900-1912 została przeprowadzona gruntowna przebudowa kościoła. Pierwotna konstrukcja (prezbiterium i wschodnia część nawy) zostały nadbudowane o ok. 1 metr. Sama nawa została przedłużona w kierunku zachodnim, a oryginalna wieża została zastąpiona nową. Dobudowano także ceglaną zakrystię.
Kościół jest otoczony murem kamiennym, zbudowanym w 1787 roku.
W 1934 roku zostało odnowione wnętrze kościoła.
Architektura.
Kościół znajduje się na wzniesieniu, w centrum wsi Giebło. Zbudowany jest z kamienia ciosanego. Jak większość kościołów romańskich, jest budowlą orientowaną.
Pierwotna konstrukcja była jednonawowa, w trakcie przebudowy przedłużono nawę i wydzielono boczne kruchty. Od strony wschodniej znajduje się kwadratowe prezbiterium. Za prezbiterium znajduje się ceglana zakrystia.
Na zachodnią fasadę składa się jednopolowa wieża zwieńczona spiczastym dachem oraz dwie lekko cofnięte kruchty. Na osi wieży znajduje się prostokątny, półkoliście zamknięty otwór wejściowy, do którego prowadzą betonowe schody. Powyżej kolejno: okrągłe okno oraz dwa okna prostokątne, półkoliście zamknięte. W bocznych kruchtach również znajdowały się okna, obecnie są one zamurowane.
Wnętrze.
Jedyna nawa posiada płaskie ściany oraz 8 dużych, prostokątnych i półkoliście zamkniętych okien, po 4 na ścianie północnej i południowej. Sufit w nawie jest płaski, zbudowany z desek. Pokryty jest tynkiem i ozdobiony malowidłami. W tylnej części nawy znajduje się również chór z organami.
W południowej części nawy znajdował się dawniej półkolisty romański portal, który został zamurowany. Jest on jednak nadal dobrze widoczny z zewnątrz. Ponadto w terakotowej posadzce można łatwo zauważyć granicę pomiędzy starą i nowszą częścią kościoła.
Nawa otwiera się do prezbiterium szeroką półkolistą arkadą wspartą na dwóch pilastrach. Prezbiterium przykryte jest ceglanym sklepieniem krzyżowym. Od południowej strony jest doświetlone dodatkowym oknem.
Wyposażenie.
Wewnątrz kościoła znajdują się obecnie trzy drewniane ołtarze.
Ołtarz główny wykonany jest z polichromowanego drewna. W centralnej części znajduje się obraz Pana Jezusa Miłosiernego. Z prawej strony ołtarza znajduje się figura patrona parafii, św. Jakuba Apostoła. Ołtarz zdobią dwie kolumny w porządku korynckim i pilastry podtrzymujące belkowanie. Szczyt ołtarza ozdobiony wolutami.
Po lewej stronie nawy znajduje się ołtarz Matki Boskiej Łaskawej (Śnieżnej) z centralnie umieszczonym obrazem Matki Boskiej. Po bokach umieszczone są figury św. Joachima i św. Anny.
Po prawej stronie nawy znajduje się ołtarz św. Antoniego. Niegdyś znajdował się tam obraz przedstawiający klęczącego św. Antoniego, któremu ukazuje się Matka Boska z Dzieciątkiem. Obecnie jest on zastąpiony obrazem przedstawiającym prawdopodobnie młodego świętego. Po bokach znajdują się figury św. Jana Chrzciciela oraz św. Barbary.
Oba ołtarze boczne symetryczne, ozdobione parami kolumn wspierającymi belkowanie i dekorowany szczyt.
W wieży znajduje się dzwon z napisem: "„Kosztem par gebelskich, staraniem X Franciszka Mostowicza 1825 r.”".

</doc>
<doc id="1846278" url="https://pl.wikipedia.org/wiki?curid=1846278" title="Parafia Nowomęczenników Rosyjskich w Porto">
Parafia Nowomęczenników Rosyjskich w Porto

Parafia Nowomęczenników Rosyjskich – etnicznie rosyjska parafia w Porto, jedna z czterech placówek duszpasterskich eparchii hiszpańsko-portugalskiej Patriarchatu Moskiewskiego w Portugalii. 

</doc>
<doc id="1846280" url="https://pl.wikipedia.org/wiki?curid=1846280" title="Trifenylometyl">
Trifenylometyl



</doc>
<doc id="1846281" url="https://pl.wikipedia.org/wiki?curid=1846281" title="Parafia św. Kseni w Faro">
Parafia św. Kseni w Faro

Parafia św. Kseni – etnicznie rosyjska parafia w Faro, jedna z czterech placówek duszpasterskich eparchii hiszpańsko-portugalskiej Patriarchatu Moskiewskiego w Portugalii.

</doc>
<doc id="1846282" url="https://pl.wikipedia.org/wiki?curid=1846282" title="Parafia św. Andrzeja w Setubal">
Parafia św. Andrzeja w Setubal

Parafia św. Andrzeja – etnicznie rosyjska parafia w Setúbal, jedna z czterech placówek duszpasterskich eparchii hiszpańsko-portugalskiej Patriarchatu Moskiewskiego w Portugalii.
Parafia korzysta z budynku katolickiego kościoła Nossa Senhora da Conceição.

</doc>
<doc id="1846283" url="https://pl.wikipedia.org/wiki?curid=1846283" title="Łyżwiarstwo figurowe na Zimowych Igrzyskach Olimpijskich 1984">
Łyżwiarstwo figurowe na Zimowych Igrzyskach Olimpijskich 1984

Łyżwiarstwo figurowe na Zimowych Igrzyskach Olimpijskich 1984 – jedna z dyscyplin rozgrywanych podczas igrzysk w dniach 10–18 lutego 1984 w Skenderija II Hall i Zetra Hall w Sarajewie, w Jugosławii. Zawody odbyły się w czterech konkurencjach: solistów, solistek, par sportowych, par tanecznych.

</doc>
<doc id="1846286" url="https://pl.wikipedia.org/wiki?curid=1846286" title="Streaking">
Streaking

Streaking (ang. od "streak" 'iść szybko, spieszyć się, biec') – zdarzenie polegające na wbiegnięciu nago na imprezę masową, najczęściej sportową, by zwrócić na siebie uwagę widzów, i jak najdłuższym uciekaniu przed ochroną i policją. Niekiedy "streakerzy" wypisują na swoim ciele różne hasła. Streaking jest nielegalny i osoby uprawiające ten rodzaj aktywności są pociągane do odpowiedzialności karnej.

</doc>
<doc id="1846287" url="https://pl.wikipedia.org/wiki?curid=1846287" title="Kardynałowie z nominacji Piusa VI">
Kardynałowie z nominacji Piusa VI

Papież Pius VI (1775–1799) mianował 73 kardynałów na 23 konsystorzach:
24 kwietnia 1775.
Kościoły tytularne zostały nadane 29 maja 1775
17 lipca 1775.
Nominacje "in pectore", opublikowane 13 listopada 1775.
Kościoły tytularne zostały nadane 18 grudnia 1775
23 czerwca 1777.
Nominacje jawne.
Kościoły tytularne zostały nadane 28 lipca 1777:
Nominacje "in pectore", opublikowane 11 grudnia 1780.
Papież mianował na tym konsystorzu jeszcze dwóch innych kardynałów "in pectore", ale ich imion nigdy nie opublikował, wobec czego nie doszły one do skutku.
20 września 1784.
Na tym konsystorzu papież mianował jednego kardynała "in pectore", ale jego imienia nigdy nie opublikował, wobec czego nominacja ta ostatecznie nie doszła do skutku.

</doc>
<doc id="1846290" url="https://pl.wikipedia.org/wiki?curid=1846290" title="Kenjiro Shoda">
Kenjiro Shoda



</doc>
<doc id="1846291" url="https://pl.wikipedia.org/wiki?curid=1846291" title="Zbigniew Gillert">
Zbigniew Gillert

Zbigniew Gillert (ur. 1958 w Krakowie) – szopkarz krakowski, z zawodu budowlaniec. W Konkursie szopek krakowskich uczestniczy od 1968 roku. Specjalizuje się w szopkach małych - jest autorem ponad 40 dzieł konkursowych i kilkuset szopek na zamówienie. Zdobywca pierwszych nagród w latach 1979, 1985 i 1996. Jego dzieła znajdują się w kolekcji Muzeum Historycznego Miasta Krakowa i wielokrotnie były prezentowane na wystawach w Polsce i za granicą. Jego szopki nabywali kolekcjonerzy oraz instytucje m.in. z Niemiec, Włoch, Australii i Stanów Zjednoczonych W 2018 r. otrzymał Odznakę Honorową "Zasłużony dla Kultury Polskiej". Jest synem Tadeusza Gillerta. Członek Stowarzyszenia Twórców Ludowych.

</doc>
<doc id="1846292" url="https://pl.wikipedia.org/wiki?curid=1846292" title="Reckless">
Reckless

"Reckless" − czwarty singel promujący piąty album zespołu Papa Roach zatytułowany "The Paramour Sessions".

</doc>
<doc id="1846293" url="https://pl.wikipedia.org/wiki?curid=1846293" title="Goro Shimura">
Goro Shimura



</doc>
<doc id="1846297" url="https://pl.wikipedia.org/wiki?curid=1846297" title="Silvio Fauner">
Silvio Fauner

Silvio Fauner (ur. 1 listopada 1968 w San Pietro di Cadore) – włoski biegacz narciarski, pięciokrotny medalista olimpijski i siedmiokrotny medalista mistrzostw świata.
Kariera.
Jego olimpijskim debiutem były igrzyska w Albertville. Zdobył tam swój pierwszy medal zajmując wraz z Giuseppe Pulie, Marco Albarello i Giorgio Vanzettą drugie miejsce w sztafecie 4x10 km. Indywidualnie jego najlepszym wynikiem było 7. miejsce w biegu pościgowym 10+15 km. Igrzyska olimpijskie w Lillehammer były jednymi z najlepszych w jego karierze. Maurilio De Zolt, Marco Albarello, Giorgio Vanzetta i Fauner zdobyli złoty medal w sztafecie. Ponadto Silvio zdobył indywidualnie brązowy medal w biegu pościgowym 10+15 km. Podobne wyniki osiągnął podczas igrzysk olimpijskich w Nagano, gdzie w sztafecie zdobył srebrny medal, a na dystansie 30 km technika klasyczną wywalczył brązowy medal. Startował ponadto na igrzyskach w Salt Lake City, ale nie zdobył żadnego medalu. W swoim najlepszym starcie był zaledwie czternasty w sprincie techniką dowolną
W 1993 r. zadebiutował na mistrzostwach świata biorąc udział w mistrzostwach w Falun. Zdobył tam srebrny medal w sztafecie oraz brązowy w biegu pościgowym 10+15 km. Największe sukcesy osiągnął jednak na mistrzostwach świata w Thunder Bay, gdzie wywalczył złoty medal w biegu na 50 km techniką dowolną, srebrny w biegu pościgowym oraz brązowy w sztafecie wspólnie z Fulvio Valbusą, Marco Albarello i Fabio Majem. Dwa lata później, na mistrzostwach w Trondheim nie osiągał już tak dobrych wyników. Zdobył co prawda brązowy medal w sztafecie, ale indywidualnie jego największym osiągnięciem było 10. miejsce w biegu pościgowym 10+15 km. Podczas mistrzostw w Ramsau włoska sztafeta w składzie Giorgio Di Centa, Fabio Maj, Fulvio Valbusa i Silvio Fauner powtórzyła wynik z Trondheim zajmując trzecie miejsce. Jednak w indywidualnych startach ani razu nie uplasował się w pierwszej dziesiątce. Startował także w sprincie techniką dowolną na mistrzostwach w Lahti w 2001 r. zajmując 7. miejsce oraz w tej samej konkurencji na mistrzostwach w Val di Fiemme jednak zajął odległe 37. miejsce.
Najlepsze wyniki w Pucharze Świata osiągnął w sezonie 1994/1995, kiedy to zajął trzecie miejsce w klasyfikacji generalnej. Ponadto w sezonie 1996/1997 był trzeci w klasyfikacji sprintu. Łącznie 19 razy stawał na podium zawodów Pucharu Świata, w tym 3 razy zwyciężał.
W 1986 roku wystąpił na mistrzostwach świata juniorów w Lake Placid, gdzie zajął piętnaste miejsce w biegu na 30 km stylem dowolnym. Na rozgrywanych rok później mistrzostwach świata juniorów w Asiago zdobył srebrny medal w tej konkurencji, a w sztafecie był trzeci. Ponadto podczas mistrzostw świata juniorów w Saalfelden w 1988 roku był drugi w sztafecie, czwarty na 30 km oraz dziesiąty w biegu na 10 km.

</doc>
<doc id="1846299" url="https://pl.wikipedia.org/wiki?curid=1846299" title="Dżyngis Chan">
Dżyngis Chan



</doc>
<doc id="1846300" url="https://pl.wikipedia.org/wiki?curid=1846300" title="Ahn Young-hak">
Ahn Young-hak

Ahn Young-hak (kor. 안영학, ur. 25 października 1978 w Kurashiki) – piłkarz północnokoreański grający na pozycji defensywnego pomocnika.
Kariera klubowa.
Ahn urodził się w Japonii w rodzinie pochodzenia północnokoreańskiego. Karierę piłkarską rozpoczął w klubie Albirex Niigata. W 2002 roku był w kadrze pierwszej drużyny, a 3 marca 2002 zadebiutował w J-League (na szczeblu drugiej ligi) w wygranym 1:0 wyjazdowym spotkaniu z Mito HollyHock. Swoją pierwszą bramkę w profesjonalnej karierze strzelił 21 marca 2002 w meczu z Shonan Bellmare (2:2). W 2003 roku awansował z Albirexem do pierwszej ligi Japonii i z klubem z Niigaty grał w niej do końca 2004 roku.
W 2005 roku Ahn odszedł z Albirexu do Nagoyi Grampus. Swoje pierwsze spotkanie w tym klubie rozegrał 5 marca 2005 przeciwko JEF United. W Nagoyi grał przez rok.
W 2006 roku Ahn został zawodnikiem południowokoreańskiego Busan I'Park. W Busan był podstawowym graczem, a po dwóch latach gry w tym klubie przeszedł do Suwon Samsung Bluewings. W 2008 roku wywalczył z nim mistrzostwo Korei Południowej, a w 2009 roku zdobył Puchar Korei Południowej.
Kariera reprezentacyjna.
W reprezentacji Korei Północnej Ahn zadebiutował w 2002 roku. W 2009 roku wywalczył z Koreą awans do Mistrzostw Świata w RPA.

</doc>
<doc id="1846302" url="https://pl.wikipedia.org/wiki?curid=1846302" title="Rue de Lisbonne w Paryżu">
Rue de Lisbonne w Paryżu

Rue de Lisbonne (ul. Lizbońska) w Paryżu - ulica w 8. dzielnicy. Prowadzi od Rue du Général-Foy do Rue de Courcelles. Utworzona w 1826 w Quartier de l'Europe (Dzielnicy Europejskiej), gdzie ulice noszą nazwy miast, prawie wyłącznie europejskich. Mieści się przy niej m.in. Hôtel Cail, siedziba władz dzielnicy i ambasada Algierii. Długość ulicy - 810 m.

</doc>
<doc id="1846304" url="https://pl.wikipedia.org/wiki?curid=1846304" title="Uniwersytet Salfordzki">
Uniwersytet Salfordzki

Uniwersytet Salfordzki (, oficjalna nazwa: ) – brytyjski uniwersytet publiczny znajdujący się w mieście Salford, w północno-zachodniej Anglii, utworzony w 1967 roku. Główny kampus uczelni, ulokowany wzdłuż brzegów rzeki Irwell, znajduje się około 2,4 km od centrum Manchesteru, w okolicy domu zamieszkiwanego niegdyś przez fizyka angielskiego Jamesa Joule’a.
Historia.
Uniwersytet istniał początkowo jako Królewski Instytut Techniczny ("Royal Technical Institute, Salford"), powstały w 1896 z połączenia "Salford Working Men’s College" (istniejącego od 1858) oraz "Pendleton Mechanics Institute" (założonego w 1850). Instytut uzyskał królewski patronat ("royal charter"), a w ceremonii jego otwarcia uczestniczył książę Yorku, Jerzy Fryderyk Koburg, zasiadający później na tronie brytyjskim jako Jerzy V. W 1921 zmieniono jego nazwę na "Royal Technical College, Salford". W wyniku reformy szkolnictwa wyższego, zapoczątkowanej przez rząd brytyjski w 1963, uczelnia uzyskała status uniwersytetu. Formalnie nastąpiło to 10 lutego 1967 i od tej chwili istnieje ona pod obecną nazwą. Pierwszym kanclerzem uniwersytetu został Filip Mountbatten, książę Edynburga, mąż królowej Elżbiety II.
Jednostki organizacyjne.
Uczelnia podzielona jest na cztery wydziały, które kolei dzielą się na szkoły:

</doc>
<doc id="1846305" url="https://pl.wikipedia.org/wiki?curid=1846305" title="Uniwersytet Salford">
Uniwersytet Salford



</doc>
<doc id="1846312" url="https://pl.wikipedia.org/wiki?curid=1846312" title="Hands">
Hands



</doc>
<doc id="1846319" url="https://pl.wikipedia.org/wiki?curid=1846319" title="Julian Barratt">
Julian Barratt

Julian Barratt (ur. 4 maja 1968 roku w Leeds jako Julian Barratt Pettifer) – brytyjski komik, muzyk, producent muzyczny i aktor. Barratt jest znany głównie za sprawą roli Howarda Moona w kultowej brytyjskiej komedii "The Mighty Boosh".
Kariera.
"The Mighty Boosh".
Barratt jest odtwórcą roli Howarda Moona, którą gra obok Noela Fieldinga wcielającego się w postać Vince’a Noire, w serialu komediowym "The Mighty Boosh". Howard twierdzi, że jest „jazzowym outsiderem” oraz intelektualistą obdarzonym licznymi talentami i nazywa siebie „człowiekiem czynu”, jednak w rzeczywistości jego próby literackie i podboje miłosne są zazwyczaj niepomyślne. Wiele postaci go nie lubi, w tym Mr. Gideon, który zawsze zapomina jego imienia, Bob Fossil, który wykorzystuje go jako marionetkę w swoich dziwacznych spiskach, czy goryl Bollo, który często źle wymawia jego imię bądź w ogóle go ignoruje. Ponadto w jednym z odcinków radiowego serialu ochroniarz zoo, Graham, który nigdy nie rozpoznaje Howarda i nieustannie go prześladuje, w jednej scenie atakuje go paralizatorem, ale w dalszej części programu Howardowi udaje się na nim zemścić. Howard jest po prostu zupełnym przeciwieństwem Vince’a Noire.
Inne programy telewizyjne.
Oprócz pracy w serialu "The Mighty Boosh", Barratt występował w innych programach, często obok Noela Fieldinga. Był jednym z aktorów wcielających się w rolę Dana Ashcrofta, sfrustrowanego dziennikarza, w komedii stacji Channel 4 wyśmiewającej świat współczesnych mediów, "Nathan Barley". Pojawił się również w surrealistycznym serialu o cechach czarnej komedii, "Asylum", gdzie towarzyszyli mu Simon Pegg i Jessica Stevenson (znani jako twórcy i aktorzy komedii "Spaced"). Postać Briana Toppa w serialu "Spaced" została stworzona z myślą o Barracie, ale ostatecznie rolę otrzymał Mark Heap. W serialu "How not to live your life" Barratt grał rolę Jacksona, muzyka, który skutecznie odbierał pewność siebie Donowi ("Danowi Clarkowi"). Barratt wystąpił w reklamie alkopopu Metz pt. "Freelance Scientist". Wcielił się w rolę Padre w pastiszu serialu grozy "Garth Marenghi’s Darkplace". Współtworzył również i występował w show komediowym z 1998 roku "Unnatural Acts". Wcześniej Barratt, wraz ze swoim przyjacielem Timem Hope, zaangażowany był w pracę nad serialem "The Pod" opowiadającym o losach fikcyjnego zespołu techno The Pod. Wyjątkowość tej produkcji polegała na tym, że serial był animowany, z wyjątkiem sfilmowanych głów Barratta i Hope’a. Ponadto, Barratt pojawił się w filmie z 2001 roku Lucky Break, w którym grał obok Jamesa Nesbitta.
Niedawno Barratt zakończył pracę nad swoim debiutem reżyserskim dla wytwórni Warp Films, nad którym pracował razem z reżyserem teatralnym Danem Jemmetem. Akcja filmu "Curtains" rozgrywa się w miasteczku nad morzem w Norfolk; jest to czarna komedia o nieszczęśliwym lalkarzu.
Ostatnio Barratt udzielił swojego głosu wielu reklamom, takim jak reklama towarzystwa ubezpieczeniowego RSA Insurance Group, czy strona internetowa Directgov. Razem z Noelem Fieldingiem, Nickiem Frostem i Michaelem Smileyem pojawił się w teledysku grupy Mint Royale do piosenki 'Blue Song'.
Życie osobiste.
Barratt jest muzykiem spełniającym się w wielu różnych gatunkach. Grał na gitarze w zespole Little Chief podczas europejskiej trasy koncertowej oraz uważa się za fana jazz-rocka. We wczesnych latach. wraz z Dave'em Westlakiem był członkiem zespołu Groove Solution. Grał również z Chrisem Cornerem w projekcie muzycznym IAMX. Skomponował wszystkie utwory do The Mighty Boosh. W serialu pojawia się wiele różnych gatunków muzyki, w skład których wchodzą: rap, heavy metal oraz rock psychodeliczny.
Barratt uznawany jest za skromnego, cichego człowieka o niskiej samoocenie. W przeciwieństwie do swojego partnera komediowego, Noela Fieldinga, Julian Barratt stara się nie występować w komediowych teleturniejach telewizyjnych, twierdząc, że woli „spędzić wieczór w domu nad książką.” Jest w związku z aktorką komediową Julią Davis. Para ma synów bliźniaków urodzonych w 2007 roku oraz obecnie mieszka w północnej części Londynu. Barratt przyjął swoje drugie imię jako pseudonim artystyczny, aby nie mylono go ze znanym reporterem Julianem Pettiferem.

</doc>
<doc id="1846320" url="https://pl.wikipedia.org/wiki?curid=1846320" title="Wiesław Barczewski">
Wiesław Barczewski

Wiesław Barczewski (ur. 1957 w Krakowie) – szopkarz krakowski, z zawodu inżynier mechanik. W Konkursie szopek krakowskich uczestniczy od 1980 roku. Specjalizuje się w szopkach małych i miniaturowych. Wielokrotny laureat pierwszej nagrody w kategoriach szopek miniaturowych i małych. Jest autorem ponad 100 szopek, w tym egzemplarza znajdującego się w posiadaniu królowej brytyjskiej. Jego dzieła znajdują się w kolekcji Muzeum Historycznego Miasta Krakowa.
Jest autorem książki "Szczypta iluzji, trochę kleju, czyli jak się robi szopkę krakowską" (Kraków 2005, ).

</doc>
<doc id="1846321" url="https://pl.wikipedia.org/wiki?curid=1846321" title="Grabow-Below">
Grabow-Below

Grabow-Below – część gminy "(Ortsteil)" Eldetal w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846323" url="https://pl.wikipedia.org/wiki?curid=1846323" title="Groß Kelle">
Groß Kelle

Groß Kelle – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846324" url="https://pl.wikipedia.org/wiki?curid=1846324" title="Gross Kelle">
Gross Kelle



</doc>
<doc id="1846325" url="https://pl.wikipedia.org/wiki?curid=1846325" title="Kursy wymiany">
Kursy wymiany

Kursy wymiany (ang. "Rates of Exchange") – powieść brytyjskiego pisarza Malcolma Bradbury'ego z 1983 (polskie wydanie - 1994, tłumaczenie Ewa Kraskowska). Jest to satyryczna powieść uniwersytecka (kampusowa), rozgrywająca się w środowisku naukowym.
Treść.
Powieść opisuje losy brytyjskiego naukowca (lingwisty) - doktora Petwortha, który zostaje zaproszony do miasta Slaka - stolicy totalitarnego państwa o tej samej nazwie. Fikcyjny kraj znajduje się gdzieś w Europie południowo-wschodniej (Bałkany) i posiada zmieszane cechy różnych państw pozostających pod panowaniem komunizmu - m.in. licznie reprezentowane są polonica. Celem wizyty jest wygłoszenie wykładów na temat praktyki stosowania języka angielskiego w świecie współczesnym. Podczas wizyty bohater zostaje wciągnięty w biurokratyczne tryby państwa totalitarnego, mimo że unika jakichkolwiek kłopotów. Poznaje osoby z lokalnego świata naukowego, artystycznego i politycznego, takie jak: "Marisja Lubijowa" (poprawna politycznie przewodniczka), "Katia Princip" (zbuntowana pisarka), tajemniczy naukowiec "Plitplow", aparatczyk "Tankic", "Steadimanowie" - małżeństwo pracowników ambasady brytyjskiej i wielu innych. Ich losy nieustannie się splatają, pojawiają się wątki miłosne i seksualne.
Kontekst.
Powieść skupia się na zawiłościach transformacji języka angielskiego, który oderwany od korzeni, zaczyna żyć własnym życiem, stając się lingua franca, coraz bardziej oddalając się od własnych kodów początkowych. Bohaterowie książki posługują się językiem angielskim w większości na dobrym poziomie, jednak każdy z nich mówi inaczej, co innego i co innego rozumie. Wynikają z tego często zdarzenia zabawne i sytuacyjne pomyłki. 
Z drugiej strony powieść traktuje o życiu pod totalitarnym reżimem z punktu widzenia człowieka z wolnego świata, który nie do końca rozumie "kursy wymiany" rządzące lokalnym rynkiem towarów, usług, idei, przyjaźni, moralności i miłości. 
Język slakański.
Na potrzeby książki autor stworzył język slakański, opierający się na podstawach bałkańskich, rumuńskich, niemieckich i rosyjskich. Podczas pobytu Petwortha w Slace język ulega jednak reformie i częściowo się zmienia, co powoduje pewne dodatkowe trudności. Niektóre przykłady języka slakańskiego (końcówki "ii" - przed reformą, "uu" - po reformie, również w środkach wyrazów reforma zastępowała "i" na "u"):
Język slakański zapisywany był zarówno alfabetem łacińskim, jak i cyrylicą. 

</doc>
<doc id="1846326" url="https://pl.wikipedia.org/wiki?curid=1846326" title="Jaebetz">
Jaebetz

Jaebetz – dzielnica gminy Fincken w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 31 grudnia 2010 samodzielna gmina.

</doc>
<doc id="1846327" url="https://pl.wikipedia.org/wiki?curid=1846327" title="Kieve">
Kieve

Kieve – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846329" url="https://pl.wikipedia.org/wiki?curid=1846329" title="Lärz">
Lärz

Lärz – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846330" url="https://pl.wikipedia.org/wiki?curid=1846330" title="Laerz">
Laerz



</doc>
<doc id="1846332" url="https://pl.wikipedia.org/wiki?curid=1846332" title="Leizen">
Leizen

Leizen – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846334" url="https://pl.wikipedia.org/wiki?curid=1846334" title="Ludorf">
Ludorf

Ludorf – część gminy "(Ortsteil)" Südmüritz w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846337" url="https://pl.wikipedia.org/wiki?curid=1846337" title="PKP Przewozy Regionalne">
PKP Przewozy Regionalne



</doc>
<doc id="1846338" url="https://pl.wikipedia.org/wiki?curid=1846338" title="Trybunał Sprawiedliwości Wspólnot Europejskich">
Trybunał Sprawiedliwości Wspólnot Europejskich



</doc>
<doc id="1846340" url="https://pl.wikipedia.org/wiki?curid=1846340" title="Śluza Mieszczańska">
Śluza Mieszczańska

Śluza Mieszczańska – śluza wodna komorowa, zlokalizowana na rzece Odrze, położona w przekopie wykonanym przy jej odnodze nazywanej "Odrą Południową". Śluza położona jest we Wrocławiu, pomiędzy Starym Miastem i Nadodrzem.
Historia.
Śluza została wybudowana w latach 1792–1794 jako śluza drewniana, następnie została przebudowana, w latach 1874 - 1879, w nieco innymi miejscu jako murowana. Stanowi ona jeden z elementów stopnia wodnego, w odniesieniu do którego stosuje się nazwę: Mieszczańskim Stopniem Wodnym, położonego w obrębie Śródmiejskiego Węzła Wodnego – Dolnego. W okresie powojennym zaprzestano użytkowania tego szlaku wodnego, a tym samym nie przeprowadzano niezbędnych napraw eksploatacyjnych i remontów. Dopiero w 2000 roku przeprowadzono gruntowny remont śluzy, umożliwiający oddanie jej do eksploatacji. Ze względu na niewielkie wymiary tej śluzy i poprzedniej na szlaku ("Śluzy Piaskowej"), ta droga wodna nie ma większego znaczenia transportowego, towarowego. Obecnie jednak następuje aktywizacja turystyki i rekreacji wodnej także w obszarze otwartego dla żeglugi "Śródmiejskiego Węzła Wodnego", szczególnie po oddaniu do użytkowania przystani śródmiejskich – Mariny Topacz, kilku przystani pasażerskich białej floty, Zatoki Gondoli.
Charakterystyka.
Śluza ma wymiary: długość – 42,8; szerokość – 5,3; piętrzenie wynosi 5,65 m. Do 1959 roku, poziom piętrzenia na stopniu był mniejszy i wynosił 3,74 m. Śluza położona jest w 252,3 km Odry, na odnodze południowej, powyżej Mostów Pomorskich, a konkretnie "Mostu Pomorskiego Środkowego". Odległość na drodze wodnej do następnego stopnia – Śluz Rędzin, wynosi 8,3 km, do poprzedniej na szlaku Śluzy Piaskowej wynosi 0,6 km. Prawy brzeg stanowi Kępa Mieszczańska, natomiast lewy brzeg to niewielka Wyspa Pomorska, powstała w wyniku wykonania przekopu na potrzeby budowy śluzy i szlaku wodnego. Poziom wody górnej kształtują dwa jazy stopnia wodnego: położony na "Odrze Południowej" i drugi na "Odrze Północnej". Natomiast poziom wody dolnej kształtowany jest przez "Stopień Wodny Rędzin". Zamknięcia to wrota wsporne.

</doc>
<doc id="1846341" url="https://pl.wikipedia.org/wiki?curid=1846341" title="Wedel">
Wedel

Wedel – miasto w Niemczech, w kraju związkowym Szlezwik-Holsztyn, w powiecie Pinneberg. 

</doc>
<doc id="1846342" url="https://pl.wikipedia.org/wiki?curid=1846342" title="Incognegro">
Incognegro

Incognero – album Ludacrisa, który został wydany niezależnie 30 listopada 1999 roku. Ogólnie jest pierwszym albumem rapera, lecz jako debiut uznawany jest album "Back for the First Time" wydany rok później przez wytwórnie Def Jam Recordings. Został on sprzedany tylko w 50.000 kopiach.

</doc>
<doc id="1846348" url="https://pl.wikipedia.org/wiki?curid=1846348" title="Marco Albarello">
Marco Albarello

Marco Albarello (ur. 31 maja 1960 w Aoście) – włoski biegacz narciarski, pięciokrotny medalista olimpijski i czterokrotny medalista mistrzostw świata.
Kariera.
Jego olimpijskim debiutem były igrzyska w Calgary, gdzie jego najlepszym wynikiem było 8. miejsce w biegu na 30 km techniką klasyczną. Na igrzyskach olimpijskich w Albertville odniósł swe pierwsze olimpijskie sukcesy. W biegu na 10 km techniką klasyczną zdobył srebrny medal ustępując jedynie Vegardowi Ulvangowi z Norwegii. Ponadto wraz z Giuseppe Puliè, Giorgio Vanzettą i Silvio Faunerem zdobył drugi srebrny medal w sztafecie 4x10 km. Bardzo dobrze wypadł także na igrzyskach olimpijskich w Lillehammer, gdzie zdobył brązowy medal na dystansie 10 km stylem klasycznym, a sztafeta włoska z Albarello w składzie na finiszu wyprzedziła faworyzowanych gospodarzy i zdobyła złoty medal. Marco wystąpił także na igrzyskach w Nagano, gdzie wspólnie z Fulvio Valbusą, Fabio Majem i Silvio Faunerem zdobył srebrny medal w sztafecie. Jego najlepszym indywidualnym wynikiem było 7. miejsce w biegu na 30 km techniką klasyczną.
W 1985 r. zadebiutował na mistrzostwach świata biorąc udział w mistrzostwach w Seefeld. Zajął tam 17. miejsce w biegu na 15 km techniką klasyczną, a wraz z Vanzettą, Maurilio De Zoltem i Giuseppe Plonerem zdobył srebrny medal w sztafecie. Mistrzostwa świata w Oberstdorfie były najbardziej udanymi w jego karierze, zdobył tam bowiem złoty medal na dystansie 15 km. Na mistrzostwach świata w Lahti w 1989 r. spisał się trochę słabiej zajmując w swoim najlepszy występie 7. miejsce w biegu na 30 km. Mistrzostwa świata w Val di Fiemme były kolejną imprezą, z której nie przywiózł medalu. W sztafecie Włosi zajęli czwarte miejsce, a Albarello indywidualnie nie uplasował się w czołowej dziesiątce. Podczas mistrzostw świata w Falun zdobył kolejny medal w sztafecie, tym razem srebrny. Indywidualnie był blisko kolejnego medalu, ale ostatecznie zajął 4. miejsce w biegu na 30 km. Swój ostatni medal zdobył na mistrzostwach świata w Thunder Bay, gdzie razem z Valbusą, Majem i Faunerem wywalczył brązowy medal w sztafecie. Wystartował także w biegu na 10 km techniką klasyczną podczas mistrzostw świata w Trondheim, ale zajął dopiero 25. miejsce.
Najlepsze wyniki w Pucharze Świata osiągnął w sezonach sezonie 1992/1993, kiedy to zajął 5. miejsce w klasyfikacji generalnej. Łącznie 6 razy stawał na podium zawodów Pucharu Świata, w tym dwa razy zwyciężał.
23 października 2000 r. został odznaczony Orderem Zasługi Republiki Włoskiej.

</doc>
<doc id="1846349" url="https://pl.wikipedia.org/wiki?curid=1846349" title="EuroRAP">
EuroRAP

EuroRAP ("Europejski Program Oceny Ryzyka na Drogach", ang. "European Road Assessment Programme") - powstała w 2001 roku organizacja międzynarodowa, która ma na celu poprawę bezpieczeństwa na europejskich drogach. Jej członkami są organizacje motoryzacyjne oraz eksperci z 29 krajów.

</doc>
<doc id="1846350" url="https://pl.wikipedia.org/wiki?curid=1846350" title="Rzecznik Generalny Trybunału Sprawiedliwości Wspólnot Europejskich">
Rzecznik Generalny Trybunału Sprawiedliwości Wspólnot Europejskich



</doc>
<doc id="1846352" url="https://pl.wikipedia.org/wiki?curid=1846352" title="Javaris Crittenton">
Javaris Crittenton

Javaris Cortez Crittenton (ur. 31 grudnia 1987 W Atlancie) – amerykański koszykarz, występujący na pozycjach rozgrywającego lub rzucającego obrońcy. Został wybrany z numerem 19 draftu NBA w 2007 przez Los Angeles Lakers. Skazany za zabójstwo na 23 lata pozbawienia wolności.
Kariera.
W 2006 wystąpił w meczu gwiazd amerykańskich szkół średnich – McDonald’s All-American. Został też wybrany najlepszym zawodnikiem szkół średnich stanu Georgia (Georgia Gatorade Player of the Year, Georgia Mr. Basketball) oraz zaliczony do III składu Parade All-American. 
Crittenton został wybrany w Drafcie w 2007 roku jako 19 zawodnik. W lidze letniej NBA zagrał w meczu z Golden State Warriors i zdobył 18 punktów.
Przez kilka lat występował w letniej lidze NBA. Reprezentował Los Angeles Lakers (2007), Memphis Grizzlies (2008), Washington Wizards (2009). W 2010 rozegrał kilka spotkań przedsezonowych z barwach New Orleans Hornets.
2 kwietnia 2008 roku już jako zawodnik Memphis Grizzlies pobił swój własny rekord, zdobywając 23 punktów w wygranym 130-114 meczu z New York Knicks.
1 lutego 2008 Crittenton przeszedł do drużyny z Memphis razem z Kwame Brownem, Aaronem McKie i Marc Gasolem jako część transferu Pau Gasola do Los Angeles Lakers.
10 grudnia 2008, Crittenton był częścią transferu pomiędzy 3 drużynami. Javaris znalazł się w Washington Wizards razem z Antonio Danielsem z New Orleans Hornets. W zamian Wizards oddali prawa do wyboru w drafcie.
W 2011 oskarżono go o zabójstwo kobiety w Atlancie, jednak na jego korzyść zeznawało wiele osób i ostatecznie został zwolniony za kaucją. W 2015 przyznał się do winy i został skazany na 23 lata więzienia.
Statystyki w NBA.
Na podstawie Basketball-Reference.com 

</doc>
<doc id="1846354" url="https://pl.wikipedia.org/wiki?curid=1846354" title="Giorgio Vanzetta">
Giorgio Vanzetta

Giorgio Vanzetta (ur. 9 października 1959 r. w Cavalese) – włoski biegacz narciarski, czterokrotny medalista olimpijski i dwukrotny medalista mistrzostw świata.
Kariera.
Jego olimpijskim debiutem były igrzyska w Lake Placid rozgrywane w 1980 r., gdzie jego najlepszym indywidualnym wynikiem było 34. miejsce w biegu na 15 km techniką klasyczną. Na tym samym dystansie osiągnął swój najlepszy wynik podczas igrzysk olimpijskich w Sarajewie, gdzie zajął 14. miejsce. Lepiej zaprezentował się igrzyskach olimpijskich w Calgary, gdzie był piąty w biegu na 30 km i dziesiąty w biegu na 15 km techniką klasyczną. Największe sukcesy osiągał jednak na igrzyskach olimpijskich w Albertville. Wywalczył brązowe medale w biegu pościgowym oraz na dystansie 50 km techniką dowolną. Ponadto wraz z Giuseppe Puliè, Marco Albarello i Silvio Faunerem zdobył srebrny medal w sztafecie 4x10 km. Startował także na igrzyskach olimpijskich w Lillehammer, gdzie wspólnie z Maurilio De Zoltem, Marco Albarello i Silvio Faunerem triumfował w biegu sztafetowym - Włosi na finiszu wyprzedzili faworyzowanych gospodarzy. W swoim najlepszym indywidualnym starcie na tych igrzyskach, w biegu na 50 km techniką klasyczną, Giorgio zajął 8. miejsce.
W 1982 r. zadebiutował na mistrzostwach świata biorąc udział w mistrzostwach w Oslo, zajmując 14. miejsce w biegu na 15 km. Na mistrzostwach świata w Seefeld in Tirol zdobył swój pierwszy mistrzowski medal zajmując wspólnie z kolegami drugie miejsce w sztafecie. Indywidualnie był blisko kolejnego medalu, przegrał jednak walkę o trzecie miejsce ze swoim rodakiem Maurilio de Zoltem w biegu na 15 km techniką klasyczną. Na mistrzostwach świata w Oberstdorfie jego najlepszym wynikiem było 7. miejsce w biegu na 15 km stylem klasycznym. Podczas mistrzostw świata w Lahti w 1989 r. na tym samym dystansie zajął 14. miejsce. Dwa lata później, na mistrzostwach świata w Val di Fiemme, podobnie jak w Seefeld in Tirol, zajął czwarte miejsce w biegu na 15 km tym razem rozgrywanego techniką dowolną. Na mistrzostwach w Falun zdobył swój ostatni medal mistrzostw świata zdobywając razem z Maurilio de Zoltem, Marco Albarello i Silvio Faunerem srebrny medal w sztafecie. Na mistrzostwach świata w Thunder Bay w biegu na 50 km techniką dowolną ponownie był bliski szczęścia, jednak znowu zajął 4. miejsce. Startował także na mistrzostwach w Ramsau zajmując 11. miejsce w biegu na 50 km techniką klasyczną.
Najlepsze wyniki w Pucharze Świata osiągnął w sezonie 1981/1982, kiedy to zajął 9. miejsce w klasyfikacji generalnej. Łącznie 3 razy stawał na podium zawodów Pucharu Świata, ani razu nie zwyciężył. W 2002 r. zakończył karierę.
Jego siostra Bice Vanzetta także była biegaczką narciarską, dwukrotną medalistką olimpijską.

</doc>
<doc id="1846357" url="https://pl.wikipedia.org/wiki?curid=1846357" title="Miara produktowa">
Miara produktowa

Miara produktowa – dla danych dwóch miar, miara określona na "produktowej przestrzeni mierzalnej", która iloczynowi kartezjańskiemu zbiorów mierzalnych (należących do odpowiednich formula_1-algebr) przyporządkowuje iloczyn ich miar.
Twierdzenie.
Niech formula_2 oraz formula_3 będą dwiema przestrzeniami mierzalnymi oraz niech formula_4 oznacza formula_1-algebrę w zbiorze formula_6 generowaną przez zbiory postaci formula_7 gdzie formula_8 oraz formula_9 Jeżeli miary formula_10 są formula_1-skończone, to istnieje dokładnie jedna miara na formula_12 nazywana "miarą produktową" i oznaczana dalej symbolem formula_13 o tej własności, że
dla dowolnych formula_15 gdzie formula_16 Pojęcie miary produktowej można w naturalny sposób indukcyjnie rozszerzyć na dowolną skończoną liczbę miar.
Niech formula_17 Odpowiednio, "dolnym" i "górnym cięciem" zbioru formula_18 "wzdłuż" formula_19 bądź formula_20 nazywa się zbiory:
Funkcje:
są mierzalne (względem odpowiednio formula_25 i formula_26) oraz spełniona jest tzw. zasada Cavalieriego, która pozwala opisać miarę produktową wzorami:
Istnienie miary produktowej, nawet gdy któraś z miar formula_10 nie jest formula_1-skończona, wynika z twierdzenia Hahna-Kołmogorowa.
Produkt dowolnej rodziny miar probabilistycznych.
Pojęcie miary produktowej można w naturalny sposób rozszerzyć na dowolną rodzinę miar probabilistycznych formula_30 określonych odpowiednio na przestrzeniach mierzalnych formula_31 Można udowodnić, że istnieje dokładnie jedna miara formula_32 określona na formula_1-ciele produktowym
o tej własności, że
dla dowolnej rodziny formula_36 o własności, że tylko skończona liczba zbiorów formula_37 jest różna od formula_38 Iloczyn po prawej stronie rozumie się więc tu jako iloczyn tylko skończenie wielu liczb nieujemnych.
Miara w kostce Cantora.
Niech formula_32 będzie miarą w zbiorze formula_40 która zbiorom formula_41 i formula_42 przyporządkowuje wartość formula_43 Jeżeli formula_44 jest liczbą kardynalną, to miara Haara w kostce Cantora formula_45 może być uzyskana jako miara produktowa formula_44 kopii miary formula_47

</doc>
<doc id="1846358" url="https://pl.wikipedia.org/wiki?curid=1846358" title="Współczynnik pochłaniania (akustyka)">
Współczynnik pochłaniania (akustyka)

Współczynnik pochłaniania – parametr służący do opisu właściwości dźwiękochłonnych ciał fizycznych, wykorzystywany przy obliczeniach związanych z adaptacją akustyczną pomieszczeń.
Współczynnik pochłaniania jest określony wzorem:
gdzie: "Epoch", "Epad" – energia fali odpowiednio pochłoniętej i padającej w jednostce czasu.
Może przyjmować wartości z zakresu 0...1, w szczególności "α" = 0 przy całkowitym odbiciu i "α" = 1 przy całkowitym pochłonięciu. Ilość energii, która zostanie pochłonięta zależy od właściwości dźwiękochłonnych ciała, na który pada fala (m.in. od struktury wierzchniej warstwy, faktury i grubości) oraz od częstotliwości padającego dźwięku.

</doc>
<doc id="1846364" url="https://pl.wikipedia.org/wiki?curid=1846364" title="Hong Yong-jo">
Hong Yong-jo

Hong Yong-jo (kor. 홍영조, ur. 22 maja 1982 w Pjongjang) – piłkarz północnokoreański grający na pozycji napastnika.
Kariera klubowa.
Karierę piłkarską Hong rozpoczął w klubie April 25 z miasta Nampo. W April 25 grał do 2007 roku i strzelił łącznie 47 goli w pierwszej lidze Korei Północnej. Jeszcze w 2007 roku trafił do Europy i został zawodnikiem serbskiego zespołu FK Bežanija. Przez rok rozegrał 7 meczów i strzelił jednego gola w serbskiej SuperLidze.
W 2008 roku Hong przeszedł do rosyjskiego FK Rostów. Na koniec roku awansował z nim z Pierwszej Dywizji do Priemjer-Ligi. W niej zadebiutował 14 marca 2009 w zremisowanym 0:0 wyjazdowym meczu z Amkarem Perm.
Kariera reprezentacyjna.
W reprezentacji Korei Północnej Hong zadebiutował w 2002 roku. W 2009 roku wywalczył z Koreą awans do Mistrzostw Świata w RPA. W kwalifikacjach do tego mundialu strzelił 3 gole: dwa w meczach z Jordanią (1:0, 2:0) oraz jednego w meczu z Koreą Południową (1:1).

</doc>
<doc id="1846367" url="https://pl.wikipedia.org/wiki?curid=1846367" title="Sąd Pierwszej Instancji">
Sąd Pierwszej Instancji



</doc>
<doc id="1846369" url="https://pl.wikipedia.org/wiki?curid=1846369" title="Massow (Eldetal)">
Massow (Eldetal)

Massow – część gminy "(Ortsteil)" Eldetal w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846372" url="https://pl.wikipedia.org/wiki?curid=1846372" title="Grand Prix Stanów Zjednoczonych – Zachód 1981">
Grand Prix Stanów Zjednoczonych – Zachód 1981

Grand Prix Stanów Zjednoczonych - Zachód 1981 – pierwsza runda Mistrzostw Świata Formuły 1 w sezonie 1981, która odbyła się 15 marca 1981, po raz szósty na torze Long Beach Street Circuit.
Szóste Grand Prix Stanów Zjednoczonych - Zachód zaliczane do Mistrzostw Świata Formuły 1.

</doc>
<doc id="1846373" url="https://pl.wikipedia.org/wiki?curid=1846373" title="Massow">
Massow

Polska.
Dawna nazwy miejscowości:

</doc>
<doc id="1846377" url="https://pl.wikipedia.org/wiki?curid=1846377" title="Melz">
Melz

Melz – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846378" url="https://pl.wikipedia.org/wiki?curid=1846378" title="Andreas Bauer">
Andreas Bauer

Andreas Bauer (ur. 21 stycznia 1964 w Oberstdorfie) – niemiecki skoczek narciarski, który występował w latach 1980–1991. Najlepsze wyniki w Pucharze Świata osiągnął w sezonie 1981/1982 kiedy zajął 10. miejsce w klasyfikacji generalnej. W całej swojej karierze sześć razy stał na podium konkursów Pucharu Świata, w tym raz na najwyższym, raz był drugi oraz 4 razy trzeci.
Zajął 18. miejsce na mistrzostwa świata w Lahti oraz 21. miejsce na mistrzostwa świata w lotach narciarskich w Vikersund w 1990. Najwyższą pozycją w klasyfikacji końcowej Turnieju Czterech Skoczni było 6. miejsce w 35. Turnieju Czterech Skoczni. Na zimowych igrzyskach olimpijskich w Sarajewie zajął 11. miejsce na skoczni dużej oraz 7. na normalnej.
Od 2005 pracował jako trener skoków niemieckich kombinatorów norweskich. Wcześniej był asystentem Reinharda Hessa. Do marca 2021 roku był głównym trenerem reprezentacji Niemiec kobiet w skokach po sezonie 2020/2021 zrezygnował tej funkcji.

</doc>
<doc id="1846379" url="https://pl.wikipedia.org/wiki?curid=1846379" title="Back for the First Time">
Back for the First Time

Back for the First Time – drugi album amerykańskiego rapera Ludacrisa, wydany 17 października 2000 roku przez wytwórnię Def Jam Recordings. Album osiągnął status potrójnej platyny i zajął 4. miejsce na liście Billboard 200. Większość utworów znajdujących się na albumie pochodzi z pierwszej płyty rapera, Incognegro, która została wydana niezależnie w 1999 roku.

</doc>
<doc id="1846380" url="https://pl.wikipedia.org/wiki?curid=1846380" title="Priborn">
Priborn

Priborn – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846381" url="https://pl.wikipedia.org/wiki?curid=1846381" title="Pedro Morales (piłkarz)">
Pedro Morales (piłkarz)

Pedro Morales (ur. 25 maja 1985 w Hualpén) – chilijski piłkarz występujący na pozycji ofensywnego pomocnika. Obecnie gra w Vancouver Whitecaps FC.
Kariera klubowa.
Pedro Morales jest wychowankiem chilijskiego CD Huachipato. Zawodową karierę rozpoczął w 2004 i przez 4 sezony rozegrał 101 ligowych meczów. Ze swoją drużyną Morales nie odnosił żadnych sukcesów, a w 2006 roku zadebiutował w rozgrywkach Copa Sudamericana. W 2007 roku piłkarz przeniósł się do zespołu Universidad de Chile, dla którego w turnieju zamknięcia zdobył 13 goli i zajął 2. miejsce w klasyfikacji najlepszych strzelców. Zanotował więcej trafień niż jego bardziej doświadczeni napastnicy – Marcelo Salas i Patricio Galaz.
11 czerwca 2008 roku Morales podpisał kontrakt z chorwackim Dinamo Zagrzeb, działacze którego zapłacili za transfer 1,6 miliona euro. Miał zastąpić Lukę Modrica, który odszedł do angielskiego Tottenhamu Hotspur. W debiutanckim sezonie Chilijczyk zdobył z Dinamo 11. w historii klubu mistrzostwo kraju. Oprócz tego zanotował zwycięstwo w Pucharze Chorwacji, dotarł do 3. rundy eliminacyjnej Ligi Mistrzów, a następnie rozpoczął rywalizację w Pucharze UEFA, z którego razem z Dinamo odpadł w rundzie grupowej. Morales w sezonie 2008/2009 strzelił 7 goli w 21 ligowych występach. Zdobył zwycięską bramkę w meczu z zespołem NK Croatia Sesvete (1:0), oba gole w spotkaniu przeciwko Varteksowi Varaždin (2:1), jedno trafienie w pojedynku z Interem Zaprešić (3:1) oraz hat-tricka w rewanżowym meczu z drużyną NK Croatia Sesvete (6:1).
19 czerwca 2009 roku włodarze Dinamo poinformowali, że Morales podczas pobytu w Chile zaraził się świńską grypą. Piłkarz musiał pozostać w swoim rodzimym kraju, dopóki nie wyzdrowiał. Rozgrywki 2009/2010 chorwacki klub rozpoczął od wyeliminowania ormiańskiego Pjunika Erywań z rozgrywek Ligi Mistrzów. Ligowe zmagania rozpoczął natomiast od pokonania 6:1 Istry Pula. Morales zdobył w tym spotkaniu 2 bramki. Od początku sezonu wychowanek CD Huachipato stał się najlepszym strzelcem drużyny z Zagrzebia.
Kariera reprezentacyjna.
Morales ma za sobą występy w młodzieżowej reprezentacji Chile do lat 20, z którą w 2005 roku wziął udział w mistrzostwach świata juniorów. Na turnieju strzelił jednego gola w spotkaniu rundy grupowej z Hondurasem.
W 2007 roku Morales został powołany przez Marcelo Bielsę do seniorskiej reprezentacji Chile na towarzyskie spotkania z Koreą Południową i Japonią. Zadebiutował w zwycięskim 1:0 meczu z Koreą, który został rozegrany 27 marca. W 2008 roku wystąpił na Młodzieżowym Festiwalu Talentów w Tulonie, na którym Chile przegrało w finale 0:1 z Włochami. Na turnieju zdobył 2 bramki, a rywalizację o nagrodę dla najlepszego gracza turnieju przegrał z Sebastianem Giovinco. Następnie razem z seniorską reprezentacją Chile Morales wywalczył awans do Mistrzostw Świata w RPA.

</doc>
<doc id="1846384" url="https://pl.wikipedia.org/wiki?curid=1846384" title="Rechlin">
Rechlin

Rechlin – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846387" url="https://pl.wikipedia.org/wiki?curid=1846387" title="Rzecznik generalny Trybunału Sprawiedliwości Unii Europejskiej">
Rzecznik generalny Trybunału Sprawiedliwości Unii Europejskiej



</doc>
<doc id="1846388" url="https://pl.wikipedia.org/wiki?curid=1846388" title="Alise Dimante">
Alise Dimante

Alise Dimante (ur. 2 października 1988 w Rydze) – łotewska lekkoatletka specjalizująca się w skoku o tyczce. Posiada także obywatelstwo szwedzkie.

</doc>
<doc id="1846392" url="https://pl.wikipedia.org/wiki?curid=1846392" title="Hands (album)">
Hands (album)

Hands − debiutancki studyjny album angielskiej wokalistki electropopowej Little Boots. Wydany w Wielkiej Brytanii 8 czerwca 2009 roku, zaskarbił sobie pozytywne opinie krytyków i szybko trafił na półki zagranicznych sklepów muzycznych. Album uplasował się w czołowych piątkach brytyjskich i australijskich notowań sprzedaży multimediów, a dwa pochodzące z niego single − "New in Town" i "Remedy" − w pierwszym z tych krajów stały się przebojami.
Piosenki zawarte na płycie traktują o miłości, relacjach interpersonalnych i bolesnych rozstaniach.
Informacje o albumie.
Little Boots rozpoczęła nagrywanie swojego debiutanckiego albumu na początku 2008 roku w Los Angeles. Nad przebiegiem procederu czuwali producent/autor Greg Kurstin i wokalista Joe Goddard (członek electropopowej grupy Hot Chip). Podczas pobytu w Kalifornii, artystka spędziła dwa dni na współpracy z producentem Nadirem Khayatem, znanym pod pseudonimem "RedOne". Początkowo onieśmielała ją perspektywa pracy z RedOne'm, ponieważ ten był nastawiony na wyprodukowanie muzycznego hitu. Dzięki wygranej w głosowaniu BBC "Sound of...", Little Boots i jej manager planowali sesje nagraniowe z Łukaszem Gottwaldem; konkretnych kroków w tym kierunku wszak nigdy nie podjęto. Album nagrano w roku 2009 i nadano mu tytuł "Hands" (pl. "dłonie"). Utwory na płycie inspirowane są różnorakimi stylami − m.in. muzyką disco, popem z lat osiemdziesiątych i eurodance'm.
Trzy kompozycje wytypowano na single promujące album; były to − kolejno: "New in Town" (wyd. 25 maja 2009), "Remedy" (17 sierpnia 2009) oraz "Earthquake" (16 listopada 2009).
Twórcy.
Do powstania albumu przyczyniły się następujące osoby:

</doc>
<doc id="1846394" url="https://pl.wikipedia.org/wiki?curid=1846394" title="Jong Tae-se">
Jong Tae-se

Jong Tae-se (kor. 정대세, ur. 2 marca 1984 w Nagoi) – północnokoreański piłkarz grający na pozycji napastnika.
Kariera klubowa.
Jong urodził się w Japonii, w mieście Nagoja, w rodzinie pochodzenia północnokoreańskiego. W 2006 roku otrzymał paszport Korei Północnej i mógł zagrać w tamtejszej reprezentacji.
Jong uczęszczał do Chongryon, czyli północnokoreańskiej szkoły na terenie Japonii. Swoją przygodę z piłką nożną rozpoczął na Korea University, mieszczącej się w mieście Kodaira w Japonii. W 2006 roku został piłkarzem klubu japońskiej J-League, Kawasaki Frontale. 18 marca 2006 roku zadebiutował w lidze Japonii w przegranym 0:1 wyjazdowym spotkaniu z Júbilo Iwata. Swojego pierwszego gola w J-League strzelił 19 lipca 2006 w meczu z Kashimą Antlers (4:2). W 2007 roku stał się podstawowym zawodnikiem Kawasaki i w kolejnych trzech sezonach należał do najlepszych strzelców zespołu Frontale. W 2009 roku wraz z Kawasaki wywalczył wicemistrzostwo Japonii. 9 lipca 2010 roku podpisał dwuletni kontrakt z niemieckim drugoligowym klubem, VfL Bochum.
Kariera reprezentacyjna.
W reprezentacji Korei Północnej Jong zadebiutował 19 czerwca 2007 roku w wygranym 7:0 meczu z Mongolią. W 2008 roku w Pucharze Azji Wschodniej został królem strzelców. W 2009 roku wywalczył z Koreą awans do Mistrzostw Świata w RPA. W kwalifikacjach do turnieju strzelił jednego gola, w meczu z Iranem (1:2). W trakcie mistrzostw rozegrał trzy mecze w fazie grupowej, zbierając pozytywne recenzje. Na Mistrzostwach Świata 2010 asystował przy bramce Ji Yun Nama podczas spotkania z Brazylią.

</doc>
<doc id="1846396" url="https://pl.wikipedia.org/wiki?curid=1846396" title="Książęta łęczyccy">
Książęta łęczyccy



</doc>
<doc id="1846397" url="https://pl.wikipedia.org/wiki?curid=1846397" title="Jarbas Baptista">
Jarbas Baptista

Jarbas Baptista, znany jako "Jarbas" (ur. 5 września 1913 w Campos) – piłkarz brazylijski grający na pozycji napastnika.
Kariera klubowa.
Jarbas piłkarską karierę rozpoczął w klubie Carioca EC w 1932 roku. W 1933 roku przeszedł do CR Flamengo, w którym grał do końca kariery, którą zakończył w 1946 roku. Z Flamengo czterokrotnie zdobył mistrzostwo stanu Rio de Janeiro - Campeonato Carioca w: 1939, 1942, 1943, 1944 oraz wygrał Turniej Rio-São Paulo w 1940 roku. W barwach "rubro-negro" rozegrał 381 spotkań, w których strzelił 154 bramki.
Kariera reprezentacyjna.
Jarbas zadebiutował w reprezentacji Brazylii 27 listopada 1932 w wygranym 7-2 meczu z klubem Andarahy Atletico Clube. Jarbas w debiucie zdobył dwie bramki. Tydzień później zadebiutował w wygranym 2-1 meczu międzypaństwowym z reprezentacją Urugwaju, którego stawką było Copa Rio Branco 1932. Ostatni raz w reprezentacji wystąpił 12 grudnia 1932 w meczu z Nacionalen Montevideo. W reprezentacji wystąpił w jednym oficjalnym spotkaniu (4 mecze, 3 bramki, jeśli doliczy się mecze z drużynami klubowymi).

</doc>
<doc id="1846399" url="https://pl.wikipedia.org/wiki?curid=1846399" title="Aldmir">
Aldmir

Aldmir, Oldmir, Aldmar – męskie imię germańskie, notowane w Polsce od XII wieku w formie "Aldmirus", "Oldmirus", a obecnie np. jako Aldemar, Aldomierz, Aldomir i Oldomierz. Pierwszy człon imienia, "Ald–" (stwniem. "alt", stsas. "ald", śrwniem. "alt", średnio-dolno-niemiecki "olt", "alt") oznacza „stary”, drugi człon, "-mar", pochodzi od stwniem. "māri //-meraz" – „sławny”. Staropolskie zdrobnienia od imion z pierwszym członem "Ald-" to: Olt, Olto, Holt, (Holto), Jolda (masc.), Jelda (masc.), Olda (masc.). 

</doc>
<doc id="1846400" url="https://pl.wikipedia.org/wiki?curid=1846400" title="Oldmir">
Oldmir



</doc>
<doc id="1846401" url="https://pl.wikipedia.org/wiki?curid=1846401" title="Jerzy Lileyko">
Jerzy Lileyko

Jerzy Lileyko (ur. 22 maja 1932 w Brześciu nad Bugiem, zm. 2 grudnia 2009) – historyk sztuki, emerytowany profesor zwyczajny KUL, profesor Instytutu Sztuki Polskiej Akademii Nauk w Warszawie, długoletni kierownik Katedry Historii Sztuki Nowożytnej Instytutu Historii Sztuki KUL, współtwórca koncepcji urządzenia wnętrz Zamku Królewskiego w Warszawie oraz Muzeum Sejmu Polskiego, badacz dziejów mecenatu polskich królów Sejmu Polskiego i sztuki dawnej Warszawy.
Życiorys.
W latach powojennych odbył studia na Uniwersytecie Warszawskim. Pracę naukową rozpoczął pod opieką profesorów Władysława Tomkiewicza i Stanisława Lorenza. W latach 1960–1963 pracował w Muzeum w Łazienkach, w latach 1963–1974 w Muzeum Warszawy, od 1974 do 1979 roku w Zamku Królewskim w Warszawie. Od roku 1980 pracował w Instytucie Sztuki PAN w Warszawie, gdzie pracował aż do przejścia na emeryturę. Od roku 1988 związany z Katolickim Uniwersytetem Lubelskim, gdzie w roku 1989 został mianowany kierownikiem Katedry Historii Sztuki Nowożytnej. W 1990 habilitacja w Instytucie Sztuki PAN. W roku 1992 otrzymał stanowisko profesora KUL, w roku 1995 tytuł naukowy profesora w Instytucie Sztuki PAN, a w roku 1999 etat profesora zwyczajnego KUL.
Ostatnim osiągnięciem Jerzego Lileyki był udział w rekonstrukcji polskich insygniów koronacyjnych, które Rzeczpospolita odzyskała dzięki ofiarności garstki ludzi z Adamem Orzechowskim na czele.
Jerzy Lileyko zmarł w wyniku choroby 2 grudnia 2009 roku, msza pogrzebowa została odprawiona 8 grudnia w kościele pw. św. Marii Magdaleny przy ul. Wólczyńskiej (Wawrzyszew). Ciało prof. Jerzego Lileyko zostało złożone go grobu na cmentarzu Wawrzyszewskim.

</doc>
<doc id="1846403" url="https://pl.wikipedia.org/wiki?curid=1846403" title="Wereszczaka">
Wereszczaka

Wereszczaka – nazwa kilku potraw kuchni staropolskiej i litewskiej, dawniej bardzo popularnych. Były to schab duszony w wywarze buraczanym, zupa na kwasie chlebowym ze słoniną, zupa z kiełbasami, półgęskiem i kaszą, biała kiełbasa bądź młoda słonina w sosie cebulowym. Według Wincentego Pola nazwa dania miała pochodzić od nazwiska kucharza Wereszczaki pracującego na dworze króla Augusta III.
Schab w wywarze buraczanym.
Pierwszą z potraw znanych jako wereszczaka był siekany schab duszony w esencjonalnym i okraszonym słoniną wywarze z czerwonych buraków.
Według przepisu podanego w "Kucharce litewskiej" Wincenty Zawadzkiej (pierwsze wydanie 1854) słoninę krojono drobno i topiono na rozgrzanej patelni, dodawano posiekany schab i razem smażono. Całość zalewano kwasem buraczanym lub esencjonalnym barszczem, dodawano przyprawy (ziele angielskie, liść laurowy) i tarty suchy razowy chleb, po czym duszono na małym ogniu do czasu, aż sos buraczany stawał się zawiesisty. Zamiast schabu można było użyć wołowiny. Doświadczone kucharki często modyfikowały potrawę poprzez dodawanie bulionu i śmietany. Pod koniec duszenia wereszczakę doprawiano solą i pieprzem. Zwyczajowo podawano ją z kaszą gryczaną.
Zupy.
Na wschód od Bugu, na terenie Białorusi, wereszczaką nazywana jest pożywna zupa gotowana na kwasie chlebowym z jarzynami i suto okraszona słoniną.
Inny rodzaj zupy pod tą nazwą odnotował Leon Potocki w "Pamiętnikach Pana Kamertona", jako „rodzaj zupy z kiełbasami, z półgąskiem, i krupami jęczmiennemi”.
Kiełbasa w sosie cebulowym.
W jeszcze innej wersji poprzez wereszczakę rozumiano gotowaną białą kiełbasę z gęstym sosem z tartej cebuli. Według Piotra Bikonta ta wersja była kojarzona z Warszawą.
Maciej E. Halbański w "Leksykonie sztuki kulinarnej" opisuje potrawę kuchni staropolskiej "kiełbasa po polsku", znaną też pod nazwą wereszczaka. Jest nią biała kiełbasa gotowana w piwie zmieszanym pół na pół z wodą, krojona w plastry, a potem krótko duszona w gęstym sosie cebulowym.
Ta wersja tego dania została opisana w literaturze. Wincenty Pol w swoich "Pamiętnikach J. M. Pana B. Winnickiego" do fragmentu:
daje na końcu przypis wyjaśniający znaczenie ówczesnego przysłowia "Z wereszczakiem kiełbasa, a z szafranem flaki" i wskazujący na jeszcze jedno przysłowie "Za Króla Sasa łyżką kiełbasa" jako odnoszące się do wereszczaki, oraz podający wytłumaczenie pochodzenia nazwy tej wersji dania:
Ten sam tekst został powtórzony w "Encyklopedii Powszechnej" Samuela Orgelbranda.
Zbliżoną do tego przepisu wersję wereszczaki odnotował Ludwik z Pokiewia w książce pt. "Litwa pod względem starożytnych zabytków, obyczajów i zwyczajów": „Wereszczaka, czyli młoda słonina smażona, z przyrządzonym sosem, pospolicie z cebuli”.
Przepisy na wereszczakę.
Schab w wywarze buraczanym.
Składniki:
1 kg schabu, 50 g słoniny, 1 szklanka zakwasu buraczanego, 2 kromki suchego razowego chleba, 2 ząbki czosnku, 1 liść laurowy, kilka kulek ziela angielskiego, pieprz i sól
Sposób przyrządzenia:
Słoninę posiekać i roztopić na patelni. Mięso pokroić w kostkę i podsmażyć na słoninie, często mieszając. Zalać kwasem buraczanym, wrzucić ziele angielskie i liść laurowy, wcisnąć czosnek. Dosypać starty chleb i dusić, aż sos osiągnie odpowiednią gęstość (można rozcieńczać bulionem). Doprawić do smaku solą i świeżo zmielonym pieprzem. Podawać z kaszą gryczaną.
Kiełbasa w sosie cebulowym.
Składniki:
1 kg białej kiełbasy, 0,25 litra jasnego piwa, 2 cebule, po 1 łyżce łyżka smalcu, masła, mąki, octu z białego wina, cukier, sól i pieprz
Sposób przyrządzenia:
Kiełbasę zalać piwem wymieszanym pół na pół z wodą, gotować 10 minut od momentu zawrzenia na bardzo małym ogniu, wyjąć i przestudzić; wywar zachować. Cebulę drobno posiekaną zeszklić na smalcu, dolać 3/4 wywaru z kiełbasy, dusić na małym ogniu 15-20 minut, zmiksować. Z mąki i masła zrobić zasmażkę, dodać pozostały wywar z kiełbasy, rozprowadzić, dodać do cebuli, doprawić octem, solą, pieprzem i cukrem, zagotować. Pokrojoną w plasterki kiełbasę zagrzać w gorącym sosie. Podawać z pieczywem i ogórkami małosolnymi, kiszonymi lub konserwowymi.

</doc>
<doc id="1846404" url="https://pl.wikipedia.org/wiki?curid=1846404" title="Trybunał Sprawiedliwości (Unia Europejska)">
Trybunał Sprawiedliwości (Unia Europejska)

Trybunał Sprawiedliwości (TS) (, ) – jeden z dwóch organów sądowych Trybunału Sprawiedliwości Unii Europejskiej, powołany na mocy Traktatu o funkcjonowaniu Unii Europejskiej w wersji nadanej przez Traktat lizboński 1 grudnia 2009. Siedzibą Trybunału jest Luksemburg.
Podstawy prawne.
Trybunał Sprawiedliwości funkcjonuje na podstawie:
oraz 
Struktura Trybunału Sprawiedliwości.
W strukturze Trybunału Sprawiedliwości (sensu stricto) wyróżnia się następujące pozycje:
Skład.
Kierownictwo Trybunału.
Członkowie Trybunału wybierają spośród siebie prezesa i wiceprezesa na trzyletnie kadencje, które mogą być odnawiane. Co trzy lata dokonuje się częściowej wymiany składu sędziowskiego (1/2 składu) i adwokackiego (rotacja). Wówczas dokonywany jest wybór Prezesa. Trybunał sprawuje nadzór orzeczniczy nad Sądem.
Zgromadzenie plenarne Trybunału dokonuje wyboru Kanclerza (Sekretarz, Registrar, Greffier), którego zadaniem jest kierowanie pracą Sekretariatu Trybunału. Kadencja trwa 6 lat, możliwa jest reelekcja. Trybunał może wybrać jednego lub kilku zastępców Kanclerza. Kanclerz prowadzi rejestr wpływającej dokumentacji i pism procesowych, nadzoruje sprawy administracyjne i finansowe, funkcjonowania archiwum a także wydawnictwa Trybunału. Kanclerz uczestniczy we wszystkich ważnych rozprawach i posiedzeniach.
Funkcję prezesa pełni Koen Lenaerts. Polskimi sędziami Trybunału Sprawiedliwości byli dotychczas: Jerzy Makarczyk (2004–2009) i Marek Safjan (od 2009). Polskim rzecznikiem generalnym jest Maciej Szpunar (od 2013). 
Izby Trybunału.
Trybunał Sprawiedliwości powołuje izby składające się z trzech lub pięciu sędziów. Na żądanie Państwa Członkowskiego lub instytucji Unii, które są stroną w postępowaniu trybunał obraduje w składzie Wielkiej Izby. W jej skład wchodzi 15 sędziów, w tym prezes i wiceprezes TS oraz trzej prezesi izb. „W sprawach wniesionych na mocy artykułu 228 ustęp 2, artykułu 245 ustęp 2, artykułu 247 lub 286 ustęp 6 Traktatu o funkcjonowaniu Unii Europejskiej” lub (po wysłuchaniu rzecznika generalnego) w sprawach które mają wyjątkowe znaczenie trybunał obraduje w pełnym składzie. Na czele każdej izb stoi przewodniczący. 
Kworum dla izb (zarówno 3-, jak i 5-osobowych) wynosi trzech sędziów, dla postępowań Wielkiej Izby 9 sędziów, zaś dla plenum (pełnego składu) 15 sędziów. Zgodnie z art.17 Statutu TS decyzje Trybunału Sprawiedliwości mogą zapadać jedynie przy nieparzystej liczbie sędziów.
Plenum – pełny skład TS.
Do wachlarza spraw rozpatrywanych w pełnym składzie należą postępowania dotyczące zdymisjonowania Europejskiego Rzecznika Praw Obywatelskich, kwestie pozbawienia prawa do emerytury – albo zdymisjonowanie – członka Komisji Europejskiej lub członka Europejskiego Trybunału Obrachunkowego. Zgromadzenie plenarne winno być zwołane także w celu dokonania wyboru Prezesa (i wiceprezesów).
Sędziowie i rzecznicy generalni.
W skład trybunału wchodzi 27 sędziów mianowanych przez każde państwo członkowskie, oraz 11 rzeczników generalnych, których zadaniem jest przedstawianie opinii i wniosków obejmujących prawnych i faktycznych analizę okoliczności danej sprawy. Opinie uwzględniają wskazania dotychczasowego orzecznictwa sądów unijnych. Powołane osoby – zarówno sędziowie jak i rzecznicy generalni – muszą spełniać w swym kraju przesłanki powoływania na najwyższe stanowiska sędziowskie lub są najwybitniejszymi autorytetami w dziedzinie prawa. Mianowani są na 6-letnie kadencje na podstawie porozumienia państw członkowskich, po uprzedniej konsultacji z komitetem powoływanym przez Radę Unii Europejskiej na wniosek prezesa Trybunału. Członkowie 7-osobowego komitetu rekrutują się z grona byłych członków Trybunału i Sądu, a także członków najwyższych instancji sądów krajowych. Do komitetu mogą wejść także inne osoby o wybitnych kwalifikacjach prawnych. Jednego kandydata wskazuje Parlament Europejski.
Kompetencje.
Trybunał Sprawiedliwości Unii Europejskiej ("sensu largo" – jako ogół organów sądowych Unii) zapewnia jednolitą wykładnię prawa unijnego we wszystkich krajach członkowskich, a także czuwa i orzeka o jego przestrzeganiu przez poszczególne kraje i instytucje UE, zaś funkcjonujący w jego obrębie Trybunał Sprawiedliwości ("sensu stricto") zajmuje się „przekazywanymi przez sądy krajowe wnioskami o wydanie orzeczenia w trybie prejudycjalnym, niektórymi skargami o stwierdzenie nieważności i odwołaniami”.
Ograniczenia kompetencji.
Trybunał Sprawiedliwości nie ma umocowania do rozstrzygania w sprawach postanowień z zakresu wspólnotowej polityki zagranicznej i bezpieczeństwa, a także jurysdykcji w odniesieniu do spraw regulowanych aktami przyjętymi na ich podstawie. W okresie pierwszych 5 lat od wejścia w życie Traktatu lizbońskiego jurysdykcja Trybunału w dziedzinie współpracy policyjnej i sądowej w sprawach karnych była znacznie ograniczona.
Orzeczenia Trybunału są ostateczne. W przypadku gdy zawierają one wykładnię prawa unijnego lub stwierdzają nieważność bądź ważność aktu unijnego prawa pochodnego, ich moc jest powszechnie obowiązująca dla sądów krajowych, tj. stanowią tzw. precedensy "de iure". Orzeczenia TS nie są wiążące dla Sądu wchodzącego w skład TSUE. Jeśli Sąd nie chcę się do nich stosować – może się zwrócić z pytaniem prejudycjalnym w celu zmiany zawartego w nich stanowiska. Odpowiedź na takie pytanie będzie jednak dla niego wiążąca.
Językiem roboczym Trybunału jest język francuski.

</doc>
<doc id="1846405" url="https://pl.wikipedia.org/wiki?curid=1846405" title="Lista członków Trybunału Sprawiedliwości Wspólnot Europejskich">
Lista członków Trybunału Sprawiedliwości Wspólnot Europejskich



</doc>
<doc id="1846407" url="https://pl.wikipedia.org/wiki?curid=1846407" title="Księstwo dobrzyńskie">
Księstwo dobrzyńskie

Księstwo dobrzyńskie – księstwo istniejące w latach 1227–1392 na ziemi dobrzyńskiej, wokół miasta Dobrzyń.
Historia.
 Po śmierci Bolesława I płockiego Ziemię Dobrzyńską odebrał jego synowi Siemowitowi I, brat Bolesława, książę łęczycki Kazimierz Kujawski.
W 1323 roku książę litewski Giedymin na prośbę swojego zięcia księcia Wacława (Wańki) płockiego najechał na Księstwo Dobrzyńskie w celu rozstrzygnięcia siłą sporu granicznego z księżną Anastazją.
W początkach XIV wieku księstwo przeszło w ręce Wacława II, króla Czech, który podporządkował sobie niemal całą Polskę. Po jego śmierci władzę nad księstwem odzyskał Władysław I Łokietek. Po podpisaniu 12 marca 1329 roku wymierzonego we Władysława Łokietka aktu przymierza między Janem Luksemburskim i wielkim mistrzem krzyżackim Wernerem von Orseln, wojska krzyżackie zaatakowały księstwo dobrzyńskie i opanowało je w drugiej połowie marca wraz z jego głównym grodem Dobrzyniem. Jan Luksemburski w dniu 3 kwietnia 1329 roku w Toruniu nadał ziemię dobrzyńską w połowie Zakonowi, a w 1330 roku sprzedał mu drugą połowę. Księstwo dobrzyńskie znajdowało się pod okupacją Zakonu krzyżackiego do czasu podpisania pokoju w Kaliszu w 1343 roku. Kazimierz III Wielki nadał po swojej śmierci księstwo Kazimierzowi IV słupskiemu. Po krótkim panowaniu wdowy po Kazimierzu IV – Małgorzaty, Ludwik Węgierski nadał księstwo Władysławowi Opolczykowi. W maju 1392 roku Władysław Opolczyk zastawił całą ziemię dobrzyńską Krzyżakom za 50 tysięcy florenów węgierskich. W 1405 roku na mocy pokoju w Raciążku ziemia dobrzyńska została odzyskana przez Polskę, jednak w 1409 została ponownie opanowana przez Krzyżaków. W 1411 roku na mocy I pokoju toruńskiego ziemia dobrzyńska wróciła do Polski. Do Korony ziemie księstwa włączono w 1466 roku.

</doc>
<doc id="1846409" url="https://pl.wikipedia.org/wiki?curid=1846409" title="Walter Rodrigues Fortes">
Walter Rodrigues Fortes

Walter, właśc. Walter Rodrigues Fortes (ur. 23 kwietnia 1914 w Rio de Janeiro) – piłkarz brazylijski grający na pozycji defensywnego pomocnika.
Kariera klubowa.
Walter w latach trzydziestych występował w klubie Sport Club Brasil.
Kariera reprezentacyjna.
Walter zadebiutował w reprezentacji Brazylii 6 września 1931 w wygranym 2-0 meczu z reprezentacją Urugwaju, którego stawką było Copa Rio Branco 1931. Rok później ponownie zdobył to trofeum. Ostatni raz w reprezentacji wystąpił 12 grudnia 1932 w meczu z Nacionalen Montevideo, w którym zdobył jedyną bramkę w reprezentacji. W reprezentacji wystąpił w dwóch oficjalnych spotkaniach (4 mecze, 1 bramka, jeśli doliczy się mecze z drużynami klubowymi).

</doc>
<doc id="1846410" url="https://pl.wikipedia.org/wiki?curid=1846410" title="Bobrowiecka Polana">
Bobrowiecka Polana

Bobrowiecka Polana lub po prostu Polana (słow. "Poľana") – położona na dnie Doliny Bobrowieckiej Liptowskiej (górna część Doliny Jałowieckiej) polana w słowackich Tatrach Zachodnich. Położona jest u podnóży Siwego Wierchu, na wysokości ok. 1350 m, na orograficznie prawej (zachodniej) stronie płynącego dnem doliny Potoku z Polany. Nieco poniżej polany znajdują się wyloty żlebu Rokitowiec ze stoków Siwego Wierchu i wspólny wylot Żlebu Brzezowczyk i Żlebu pod Wałowiec po przeciwnej (wschodniej) stronie.
Dawniej polana ta stanowiła centrum gospodarcze dużej Hali Bobrowieckiej. Użytkowana była przez mieszkańców odległej stąd o 10 km miejscowości Bobrowiec. Wypasano głównie bydło, a pasterze w sezonie wypasowym mieszkali w solidnej kolebie nad potokiem. Przez polanę prowadziła kiepska droga wozowa od wylotu Doliny Jałowieckiej.

</doc>
<doc id="1846411" url="https://pl.wikipedia.org/wiki?curid=1846411" title="Schwarz">
Schwarz



</doc>
<doc id="1846414" url="https://pl.wikipedia.org/wiki?curid=1846414" title="Schwarz (Meklemburgia-Pomorze Przednie)">
Schwarz (Meklemburgia-Pomorze Przednie)

Schwarz – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846415" url="https://pl.wikipedia.org/wiki?curid=1846415" title="Rokitowiec">
Rokitowiec



</doc>
<doc id="1846416" url="https://pl.wikipedia.org/wiki?curid=1846416" title="Ashbury (Australia)">
Ashbury (Australia)

Ashbury – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1846418" url="https://pl.wikipedia.org/wiki?curid=1846418" title="Word of Mouf">
Word of Mouf

Word Of Mouf – drugi album rapera Ludacrisa którego premiera odbyła się 27 listopada 2001 r. Album ten tak jak jego poprzednik zdobył status potrójnej platyny i sprzedał się w 3,616,000 kopii – stan na lipiec 2009 r.

</doc>
<doc id="1846419" url="https://pl.wikipedia.org/wiki?curid=1846419" title="Praktyczna Szkoła Wiercenia Kanadyjskiego">
Praktyczna Szkoła Wiercenia Kanadyjskiego

Praktyczna Szkoła Wiercenia Kanadyjskiego – jedna z pierwszych na świecie zawodowych szkół wiertniczych, założona w 1885 w Ropiance. Kształciła specjalistów w zakresie wierceń udarowych.
Utworzenie szkoły.
Starania o utworzenie szkoły górniczej, pierwotnie w Bóbrce, rozpoczął w 1875 Ignacy Łukasiewicz. W 1878 inż. Henryk Walter wniósł w tej sprawie dwa memoriały do władz we Lwowie. Jednak z powodu sprzeciwu miejscowej gminy, w Bóbrce nie doszło do założenia szkoły. W 1885 dzięki staraniom Krajowego Towarzystwa Naftowego utworzono szkołę kształcąca górników naftowych w Ropiance. Była to szkoła samorządowa utrzymywana i kontrolowana przez Wydział Krajowy we Lwowie i Krajowe Towarzystwo Naftowe. Władysław Fibich, właściciel kopalni nafty w Ropiance, otrzymał od Wydziału Krajowego dotację w wysokości 16 000 koron na zakup kanadyjskiego urządzenia wiertniczego. Kandydaci na uczniów musieli mieć co najmniej dwuletnią praktykę w kopalnictwie naftowym i musieli umieć czytać, pisać i rysować. Nauka miała trwać trzy miesiące. Uczniowie zapoznawali się z urządzeniami wiertniczymi, maszynami i ich obsługą, konserwacją, musieli umieć je opisywać i rysować. Każdy uczeń otrzymywał od Wydziału Krajowego stypendium w wysokości 300 koron. 100 koron przeznaczano na wynagrodzenie dla nauczyciela, pozostałe 200 na pokrycie kosztów utrzymania i podróży ucznia. Organizatorami i nauczycielami szkoły byli dyrektor kopalni w Ropiance inż. Zenon Suszycki i radca górniczy Henryk Walter. Szkołę w Ropiance ukończyło 50 wiertaczy.
W 1888 szkoła została przeniesiona do Wietrzna, bo tam podjął pracę w kopalni jej nauczyciel, inż. Suszycki. Szkoła do 1890 nosiła nazwę Szkoły Wiertniczej w Wietrznie, w 1890 zmieniła nazwę na Regularną Szkołę Wiertniczą. Miała ona przygotowywać kadry dla niższego dozoru, jednak uczniami jej byli ludzie także z wyższym wykształceniem, np. Jerzy Strzetelski. Szkołę w Wietrznie ukończyło 160 absolwentów.
Dalszy rozwój.
Wskutek trudności finansowych spowodowanych spadkiem wydobycia ropy w kopalniach w Bóbrce i w Wietrznie szkoła została przeniesiona w 1896 do Borysławia, gdzie nastąpił bardzo szybki rozwój przemysłu naftowego. W Borysławiu szkoła działała jako Niższa Szkoła Górnicza i Wiertnicza do 1908. Wówczas została przeorganizowana i dostosowana do kształcenia kierowników kopalń nafty oraz zmieniła nazwę na Krajową Szkołę Górniczą i Wiertniczą. Nauka w tej szkole trwała 3 lata, rocznie kończyło ją zaledwie 15 osób. W okresie I wojny światowej szkoła była nieczynna.
W 1928 w związku z dalszym rozwojem przemysłu naftowego szkoła zaczęła kształcić również dozór ruchu kopalń nafty. Otrzymała wówczas nazwę Państwowa Szkoła Wiertnicza. Nauka w tej szkole trwała 2 lata. Zajęcia w niej odbywały się 2 razy dziennie – rano i wieczorem, co umożliwiało równoczesną pracę w kopalni i uczęszczanie na zajęcia. Dyrektorami szkoły byli kolejno: Kazimierz Gąsiorowski, Kazimierz Szumski, Kazimierz Miński, Józef Wojnar, Franciszek Blończyk.
Od końca 1939 do czerwca 1941 szkoła działała jako radziecka Szkoła Burilszczykow. Od lipca 1941 roku do stycznia 1942 roku szkoła była nieczynna, później została ponownie uruchomiona. Jej tradycje kontynuuje ukraińska szkoła wiertnicza, działająca współcześnie.

</doc>
<doc id="1846420" url="https://pl.wikipedia.org/wiki?curid=1846420" title="Teoria wodnej małpy">
Teoria wodnej małpy



</doc>
<doc id="1846421" url="https://pl.wikipedia.org/wiki?curid=1846421" title="Sąd do spraw Służby Publicznej Unii Europejskiej">
Sąd do spraw Służby Publicznej Unii Europejskiej



</doc>
<doc id="1846427" url="https://pl.wikipedia.org/wiki?curid=1846427" title="Królik po berlińsku">
Królik po berlińsku

Królik po berlińsku (ang. "Rabbit à la Berlin", niem. "Mauerhase") – polsko-niemiecki film dokumentalny z 2009 w reżyserii Bartosza Konopki, alegoryczna opowieść o królikach żyjących w strefie śmierci Muru Berlińskiego w latach 1961–1989. "Królik po berlińsku" był wielokrotnie nagradzany, między innymi Złotym Lajkonikiem na Krakowskim Festiwalu Filmowym oraz Gwarancją Kultury; został również nominowany do Oscara dla najlepszego krótkometrażowego filmu dokumentalnego.
Treść.
Film opowiada o losach pokoleń tysięcy dzikich królików, zamkniętych przez 28 lat w strefie śmierci Muru Berlińskiego. Pas zieleni odgrodzony z obu stron pozwolił królikom zamieszkiwać teren bez obawy o zagrożenie ze strony drapieżników oraz ludzi. Początkowo przystosowane do życia w zamknięciu, prowadziły beztroską egzystencję aż do upadku muru, po którym uwolnione zwierzęta zostały poddane częściowej eksterminacji, by w końcu dostosować się do nowej rzeczywistości.
Produkcja.
Pomysł na realizację "Królika po berlińsku" pojawił się trakcie nauki Bartosza Konopki w Szkole Wajdy. Podczas jednego ze spotkań z Marcelem Łozińskim reżyser opowiadał, że jednym z jego niezrealizowanych projektów był film poświęcony zasłyszanej historii o dwóch murach, pomiędzy którymi „rosła zielona trawa, a po niej biegały tysiące białych królików”. Pomysł wnet przechwycił Konopka, dodając po latach od siebie, że „w 1989 jak padał mur, to wszyscy interesowali się ludźmi, kamery skierowane były na górę, a na dole przecież odbywał się ten inny, szczególny exodus”. W polskiej wersji językowej wystąpiła Krystyna Czubówna, powszechnie znana jako lektor filmów przyrodniczych. Łączny budżet filmu wyniósł 863 507 zł.
Odbiór.
Dominika Gwit podkreślała, że uwięzienie królików w strefie śmierci Muru Berlińskiego można było odczytywać jako sytuację podobną do zniewolenia mieszkających w Berlinie Wschodnim obywateli Niemieckiej Republiki Demokratycznej. Albowiem w latach 1961–1989 śmierć poniosło 200 osób próbujących przedostać się przez mur z Berlina Wschodniego do Berlina Zachodniego. „Ludzką tragedię i absurd życia w państwie totalitarnym Konopka doskonale pokazał oczami tych małych zwierząt, które tak jak wówczas Niemcy, znalazły się w nienaturalnych warunkach”. Justyna Czaja dostrzegła w filmie Konopki nawiązania do bajek ezopowych, a sam pomysł użycia zwierząt do przypowieści politycznej jej zdaniem przywodził na myśl "Szczurołapa" (1986) Andrzeja Czarneckiego. Agata Janikowska uznała "Królika po berlińsku" za film reprezentujący zwrot posthumanistyczny, tzn. skoncentrowany na życiu organizmów nieludzkich.

</doc>
<doc id="1846428" url="https://pl.wikipedia.org/wiki?curid=1846428" title="New in Town">
New in Town

"New in Town" − electropopowa kompozycja autorstwa Victorii Hesketh i Grega Kurstina zrealizowana na pierwszy studyjny album angielskiej piosenkarki Little Boots zatytułowany "Hands". Utwór został wydany jako inauguracyjny, główny singel promujący ową płytę. Do napisania tekstu piosenki wokalistkę zainspirował pobyt w Los Angeles.
Informacje o utworze.
"New in Town" to pierwszy z utworów, które w Los Angeles skomponowali Greg Kurstin i Little Boots, tworząc materiał na debiutancki album wokalistki. Według Little Boots, piosenka jest o "byciu obcym w obcym mieście". "To zdaje się być zabawne, lecz są również mroczne strony tej sytuacji" − dodaje artystka, puentując swoje liryczne zamiary. Podczas pobytu w Kalifornii, autorka czuła się samotna i wyalienowana. Inspiracje do stworzenia tekstu utworu podsunęły jej nietypowe indywidua, które miała okazję poznać, a także "brzydsza strona życia w Mieście Aniołów". Little Boots wytypowała "New in Town" na główny singel promujący płytę "Hands", ponieważ jest to według niej kompozycja "śmiała i barwna".
23 kwietnia 2009 roku utwór wysłano do londyńskiej, ogólnokrajowej rozgłośni BBC Radio 1. Następnego dnia piosenkę wydano w Internecie, skąd można było ją pobrać, a jeszcze kolejnego − odbyła się premiera singla CD.
Teledysk.
Wideoklip do utworu "New in Town" kwietniem 2009 r. wyreżyserował Jake Nava. Powstał on w Los Angeles i ukazuje Little Boots tańczącą i wędrującą pod wiaduktem wraz z innymi tancerkami.
Listy utworów i formaty singla.
UK CD single&lt;br&gt;
UK 7" single&lt;br&gt;
UK 12" single&lt;br&gt;
UK digital download&lt;br&gt;
Oficjalne remiksy

</doc>
<doc id="1846429" url="https://pl.wikipedia.org/wiki?curid=1846429" title="Jeff Hastings">
Jeff Hastings

Jeff Hastings, właśc. Jeffrey Paul Hastings (ur. 25 czerwca 1959 w Mountain Home) – amerykański skoczek narciarski. Najlepsze wyniki w Pucharze Świata osiągnął w sezonie 1983/1984, kiedy zajął 4. miejsce w klasyfikacji generalnej. W całej swojej karierze sześć razy stał na podium konkursów Pucharu Świata (jedno zwycięstwo, dwa razy 2. miejsce oraz trzy razy 3. miejsce).
Jego brat, Chris Hastings, również był skoczkiem narciarskim.
Przebieg kariery.
Hastings zajął 15. miejsce na dużej i 35. na normalnej skoczni w Mistrzostwach Świata w Oslo. Na tych samych mistrzostwach zajął w drużynie 6. miejsce wraz z Nilsem Stolzlechnerem, Reedem Zuehlke'm i Johnem Bromanem. Najwyższą pozycją w klasyfikacji końcowej Turnieju Czterech Skoczni było 9. miejsce w 32. Turnieju Czterech Skoczni. Na Zimowych Igrzyskach Olimpijskich w Sarajewie zajął 4. miejsce na skoczni dużej oraz 9. na normalnej.
Był przewodniczącym organizacji USA Ski Jumping. Od 1988 zajmuje się komentowaniem konkursów skoków narciarskich na zimowych igrzyskach olimpijskich.

</doc>
<doc id="1846431" url="https://pl.wikipedia.org/wiki?curid=1846431" title="To prawdziwa wolność człowieka">
To prawdziwa wolność człowieka

To prawdziwa wolność człowieka - trzeci album studyjny polskiej grupy muzycznej TPWC, sygnowany jako Pono feat. Sokół. Wydawnictwo ukazało 7 grudnia 2009 roku nakładem oficyny 3Label. Gościnnie w nagraniach wzięli udział m.in. O.S.T.R., Fu, Koras i Jędker. Materiał wyprodukował Piotr Skotnicki znany z występów w punkowym zespole Włochaty. W ramach promocji do utworów "Nic na siłę" i "Złudzenie" zostały zrealizowane teledyski, odpowiednio w reżyserii Kobas Laksy i Sebastiana Perchla Krzysztofa Gajewskiego i Macieja Szala.
Nagrania dotarły do 29. miejsca listy OLiS. W lipcu 2010 roku album został nominowany do nagrody Superjedynki w kategorii "Płyta hip hop". 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1846433" url="https://pl.wikipedia.org/wiki?curid=1846433" title="Sietow">
Sietow

Sietow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846434" url="https://pl.wikipedia.org/wiki?curid=1846434" title="Richard Quine">
Richard Quine

Richard Quine (ur. 12 listopada 1920 w Detroit w stanie Michigan, zm. 10 czerwca 1989 w Los Angeles w stanie Kalifornia) – amerykański reżyser, aktor, scenarzysta i producent filmowy; występował także w radiu.
Był synem aktorów wodewilowych. Na dużym ekranie zadebiutował już jako 12-letni chłopak w filmie Mervyna LeRoya. Później zagrał jeszcze w około 20 filmach. Pod koniec lat 40 wycofał się z aktorstwa i w 1948 zadebiutował jako reżyser realizując wspólnie z Williamem Asherem film "Leather Gloves".
Życie prywatne.
W latach 1943-48 jego żoną była aktorka Susan Peters. Małżeństwo zakończyło się rozwodem. Później miał jeszcze trzy żony, były to: Barbara Bushman, Fran Jeffreis i Diana Balfour. Ze związku z Barbarą Bushman miał dwie córki. Związany był także z Kim Novak.
Popełnił samobójstwo strzelając sobie w głowę w swoim domu w Los Angeles.
Filmografia.
Reżyser:
Aktor:

</doc>
<doc id="1846435" url="https://pl.wikipedia.org/wiki?curid=1846435" title="Jacob i Samuel Hawkenowie">
Jacob i Samuel Hawkenowie

Jacob i Samuel Hawken - amerykańscy rusznikarze i inżynierowie, właściciele sklepu w St. Louis; twórcy słynnej "plains rifle".
Życiorys.
Bracia Hawken urodzili się w prawdopodobnie w Harpers Ferry - Jacob w 1786, a Samuel w 1792 - gdzie przyuczani byli do zawodu rusznikarza. Mimo lokalnych opowieści, datujących założenie ich owianego legendą sklepu na roku 1807, dowody wskazują, że Jacob pracował dla zbrojowni w Harpers Ferry od 1808 do 1818, kiedy to przeniósł się do Missouri i zakupił 160 akrów ziemi. Tamże rozpoczął współpracę z rusznikarzem Jamesem Lakenanem, trwającą do śmierci tego drugiego latem 1825 roku. W tym czasie Samuel był głową drobnego zakładu w Xenia, jednakże po śmierci żony oraz ojca przeniósł się do St. Louis, gdzie prowadził działalność konkurencyjną do tej brata i Lakenana. Bracia skonsolidowali przedsięwzięcia po śmierci Lakenana.
Ich sklep, chociaż specjalizował się w broni palnej, był bastionem tradycyjnego rzemieślnictwa - aż do 1848 roku Hawkenowie naprawiali i przerabiali muszkiety, produkowali mosiężne toporki, tomahawki, wyciory, a nawet kabłąki do pałaszy.
Jacob zmarł w 1849. Samuel kontynuował pracę do roku 1855, kiedy przeszedł na emeryturę, a firmę odziedziczył jego syn William. Młodszy z braci Hawkenów zmarł 9 maja 1884 roku.

</doc>
<doc id="1846436" url="https://pl.wikipedia.org/wiki?curid=1846436" title="Stadion Metałurh w Dniepropetrowsku">
Stadion Metałurh w Dniepropetrowsku



</doc>
<doc id="1846438" url="https://pl.wikipedia.org/wiki?curid=1846438" title="Stuer">
Stuer

Stuer – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Röbel-Müritz.

</doc>
<doc id="1846439" url="https://pl.wikipedia.org/wiki?curid=1846439" title="Eparchia brukselsko-belgijska">
Eparchia brukselsko-belgijska

Eparchia brukselsko-belgijska – eparchia Rosyjskiego Kościoła Prawosławnego obejmująca terytoria Belgii i Luksemburga. Wchodzi w skład Egzarchatu Zachodnioeuropejskiego. Jej obecnym zwierzchnikiem jest arcybiskup Szymon (Iszunin), który nosi tytuł arcybiskupa Brukseli i całej Belgii. 
Początki obecności prawosławnych narodowości rosyjskiej w Belgii wiążą się z organizacją w 1862 cerkwi św. Mikołaja przy ambasadzie rosyjskiej w Brukseli. Rozwój sieci etnicznie rosyjskich parafii prawosławnych nastąpił po 1917, wraz z pojawieniem się w Belgii białej emigracji rosyjskiej. Eparchia została powołana w 1929, a jej pierwszym zwierzchnikiem był arcybiskup Aleksander (Niemołowski). Według danych Patriarchatu Moskiewskiego oficjalnie struktura powstała w 1936 jako część Zachodnioeuropejskiego Egzarchatu Parafii Rosyjskich, zaś w jurysdykcję Cerkwi Rosyjskiej przeszła po II wojnie światowej. 
W 1937 państwo belgijskie uznało istnienie struktury. W 1960, po śmierci arcybiskupa Aleksandra, zastąpił go arcybiskup Bazyli (Krywoszejn). Obecny zwierzchnik, arcybiskup Szymon (Iszunin), pełni swoją funkcję od 11 kwietnia 1987. 
Obecnie eparchia liczy 13 parafii: 
Parafie posługują się językami cerkiewnosłowiańskim, francuskim oraz niderlandzkim. Eparchia posiada również dwa monastery: monaster Iwerskiej Ikony Matki Bożej w Trazegnies (żeński) oraz monaster Ikony Matki Bożej „Pocieszycielka Strapionych” w Pervijze (męski).

</doc>
<doc id="1846440" url="https://pl.wikipedia.org/wiki?curid=1846440" title="My Only Heart of Lion">
My Only Heart of Lion

My Only Heart of Lion – album akustyczny zespołu NoNe. Jest to zapis koncertu akustycznego, który zespół NoNe zagrał ku pamięci Aleksandra „Olassa” Mendyka, byłego członka NoNe i gitarzysty Acid Drinkers oraz Flapjacka. Koncert odbył się 7 lutego 2009 roku, w bydgoskim klubie Mózg, w dniu w którym Olass skończyłby 30 lat. Zespół zaprosił wielu przyjaciół do wspólnego występu i zaprezentował w większości utwory pochodzące z pierwszych trzech płyt, nagranych wspólnie z Mendykiem. Oprócz koncertu na krążku DVD znajduje się galeria ze zdjęciami, pochodzącymi z tego wydarzenia. Dołączona jest też płyta audio z zapisem koncertu.

</doc>
<doc id="1846442" url="https://pl.wikipedia.org/wiki?curid=1846442" title="Belfield (Sydney)">
Belfield (Sydney)

Belfield – geograficzna nazwa dzielnicy (przedmieścia), położona na terenie samorządów lokalnych City of Canterbury i Strathfield, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1846445" url="https://pl.wikipedia.org/wiki?curid=1846445" title="Vipperow">
Vipperow

Vipperow – część gminy "(Ortsteil)" Südmüritz w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846448" url="https://pl.wikipedia.org/wiki?curid=1846448" title="Wredenhagen">
Wredenhagen

Wredenhagen – część gminy "(Ortsteil)" Eldetal w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846451" url="https://pl.wikipedia.org/wiki?curid=1846451" title="Zepkow">
Zepkow

Zepkow – część gminy "(Ortsteil)" Eldetal w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Röbel-Müritz. Do 25 maja 2019 samodzielna gmina. 

</doc>
<doc id="1846453" url="https://pl.wikipedia.org/wiki?curid=1846453" title="Spartak Dniepropetrowsk">
Spartak Dniepropetrowsk

Spartak Dniepropetrowsk (ukr. Футбольний клуб «Спартак» Дніпропетровськ, "Futbolnyj Kłub "Spartak" Dnipropetrowśk") – ukraiński klub piłkarski z siedzibą w Dniepropetrowsku.
Historia.
Chronologia nazw:
Piłkarska drużyna Spartak Dniepropetrowsk została założona w mieście Dniepropetrowsk w latach 30. XX wieku. W 1937 zespół startował w rozgrywkach Pucharu ZSRR. W następnym roku również występował w tym turnieju. W 1946 debiutował w Trzeciej Grupie, centralnej strefie ukraińskiej Mistrzostw ZSRR, w której zajął 3 miejsce. Potem występował w rozgrywkach mistrzostw i Pucharu obwodu dniepropetrowskiego, dopóki nie został rozformowany.

</doc>
<doc id="1846456" url="https://pl.wikipedia.org/wiki?curid=1846456" title="Belmore (Sydney)">
Belmore (Sydney)

Belmore – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1846459" url="https://pl.wikipedia.org/wiki?curid=1846459" title="Little Boots">
Little Boots

Victoria Christina Hesketh (ur. 4 maja 1984 w Blackpool w Anglii) − angielska piosenkarka electropopowa, znana pod pseudonimem artystycznym Little Boots. Także multiinstrumentalistka − gra na instrumentach klawiszowych, pianinie, stylofonie oraz japońskim urządzeniu elektronicznym o nazwie tenori-on.
Początkowo była członkinią indie popowego zespołu Dead Disco. Po wydaniu dwóch singli, Hesketh odeszła z grupy i z powodu własnych wizji artystycznych rozpoczęła karierę solową. W czerwcu 2009 r. światło dzienne ujrzał debiutancki studyjny album artystki zatytułowany "Hands", który przykuł uwagę mediów i zebrał pozytywne recenzje krytyków muzycznych. Pochodzące z niego single − „New in Town” i „Remedy” − w Wielkiej Brytanii stały się przebojami. Drugi album Little Boots, "Nocturnes", miał premierę w maju 2013. 10 lipca 2015 światową premierę miał trzeci krążek Angielki, "Working Girl".

</doc>
<doc id="1846464" url="https://pl.wikipedia.org/wiki?curid=1846464" title="Stadia rozwoju gwiazdy">
Stadia rozwoju gwiazdy



</doc>
<doc id="1846471" url="https://pl.wikipedia.org/wiki?curid=1846471" title="Beverly Hills (Sydney)">
Beverly Hills (Sydney)

Beverly Hills – geograficzna nazwa dzielnicy (przedmieścia), położona na terenie samorządów lokalnych City of Canterbury i City of Hurstville, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1846472" url="https://pl.wikipedia.org/wiki?curid=1846472" title="Parafia Chrystusa Króla w Pabianicach">
Parafia Chrystusa Króla w Pabianicach

Parafia pw. Chrystusa Króla Wszechświata w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Erygowana w 1989. Mieści się przy ulicy Karniszewickiej.

</doc>
<doc id="1846473" url="https://pl.wikipedia.org/wiki?curid=1846473" title="Grabowhöfe">
Grabowhöfe

Grabowhöfe – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846474" url="https://pl.wikipedia.org/wiki?curid=1846474" title="Grabowhoefe">
Grabowhoefe



</doc>
<doc id="1846475" url="https://pl.wikipedia.org/wiki?curid=1846475" title="Koki Kameda">
Koki Kameda



</doc>
<doc id="1846476" url="https://pl.wikipedia.org/wiki?curid=1846476" title="Groß Dratow">
Groß Dratow

Groß Dratow – część gminy "(Ortsteil)" Schloen-Dratow w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 25 maja 2019 samodzielna gmina.

</doc>
<doc id="1846477" url="https://pl.wikipedia.org/wiki?curid=1846477" title="Gross Dratow">
Gross Dratow



</doc>
<doc id="1846480" url="https://pl.wikipedia.org/wiki?curid=1846480" title="Groß Gievitz">
Groß Gievitz

Groß Gievitz – dzielnica gminy Peenehagen w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren. Do 31 grudnia 2011 samodzielna gmina.
Na terenie Groß Gievitz rośnie potężny dąb szypułkowy, zwany "Fuchseiche". To okaz o wielkim odziomku, o obwodzie pnia 770 cm (w 2000).

</doc>
<doc id="1846481" url="https://pl.wikipedia.org/wiki?curid=1846481" title="Gross Gievitz">
Gross Gievitz



</doc>
<doc id="1846483" url="https://pl.wikipedia.org/wiki?curid=1846483" title="Groß Plasten">
Groß Plasten

Groß Plasten – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.
26 maja 2019 do gminy przyłączono gminę Varchentin, która stała się jej częścią "(Ortsteil)". 

</doc>
<doc id="1846484" url="https://pl.wikipedia.org/wiki?curid=1846484" title="Parafia Trójcy Przenajświętszej w Pabianicach">
Parafia Trójcy Przenajświętszej w Pabianicach

Parafia pod wezwaniem Trójcy Przenajświętszej w Pabianicach – parafia rzymskokatolicka znajdująca się w archidiecezji łódzkiej na terenie dekanatu pabianickiego.
Rys historyczny.
Parafia erygowana została 1 września 1998 przez metropolitę łódzkiego abpa Władysława Ziółka w perspektywie obchodów Wielkiego Jubileuszu Roku 2000. Położona jest na pabianickim osiedlu Bugaj, przy ul. Popławskiej 22.
Pierwszą mszę świętą na placu kościelnym przeznaczonym pod budowę przyszłej świątyni parafialnej odprawiono 25 grudnia 1999. Dokładnie rok później, 25 grudnia 2000, powstała kaplica tymczasowa. Wznoszenie murów kościoła rozpoczęto 29 kwietnia 2002. 31 maja 2005 abp Władysław Ziółek poświęcił dom parafialny. Budowę świątyni zakończono i wmurowano akt erekcyjny 21 października 2007. 

</doc>
<doc id="1846485" url="https://pl.wikipedia.org/wiki?curid=1846485" title="Eva-Riitta Siitonen">
Eva-Riitta Siitonen

Eva-Riitta Siitonen (ur. 31 maja 1940 w Helsikach) – fińska polityk i ekonomistka, była burmistrz Helsinek, posłanka krajowa i europejska.
Życiorys.
Ukończyła w 1979 ekonomię w Helsińskiej Wyższej Szkole Handlu.
Od 1960 pracowała w administracji miejskiej, prowadziła też własną działalność gospodarczą, współpracowała z mediami. W latach 1983–1989 z listy Partii Koalicji Narodowej sprawowała mandat posłanki do Eduskunty. Od 1990 do 1996 zajmowała stanowisko gubernatora prowincji Uusimaa.
1 czerwca 1996 objęła urząd burmistrza (menedżera miejskiego) Helsinek, który sprawowała do 31 maja 2005, kiedy to zastąpił ją Jussi Pajunen.
Na początku 2009 objęła wakujący mandat w Parlamencie Europejskim po rezygnacji Piia-Noory Kauppi. Zasiadała w grupie chadeckiej, Komisji Prawnej oraz Komisji Praw Kobiet i Równouprawnienia. W tym samym roku bez powodzenia ubiegała się o reelekcję.
Odznaczona m.in. belgijskim Krzyżem Wielkiego Oficera Orderu Leopolda II.

</doc>
<doc id="1846486" url="https://pl.wikipedia.org/wiki?curid=1846486" title="Gross Plasten">
Gross Plasten



</doc>
<doc id="1846490" url="https://pl.wikipedia.org/wiki?curid=1846490" title="Produktywność pracy">
Produktywność pracy



</doc>
<doc id="1846491" url="https://pl.wikipedia.org/wiki?curid=1846491" title="Hansjörg Sumi">
Hansjörg Sumi

Hansjörg Sumi (ur. 19 stycznia 1959 w Saanen) – szwajcarski skoczek narciarski, który występował w latach 1976–1984. Najlepsze wyniki w Pucharze Świata osiągnął w sezonie 1979/1980, kiedy zajął 8. miejsce w klasyfikacji generalnej. W całej swojej karierze pięć razy stał na podium konkursów Pucharu Świata, w tym raz na najwyższym, dwa razy był drugi oraz dwa razy trzeci.
Dwukrotnie brał udział w igrzyskach olimpijskich. Na Zimowych Igrzyskach Olimpijskich w Lake Placid zajął 7. miejsce na skoczni dużej oraz 9. na normalnej. Cztery lata później na igrzyskach w Sarajewie zajął 32. miejsce na skoczni dużej oraz 22. na normalnej. Startował też na mistrzostwach świata w Oslo, jednak bez sukcesów. Na dużej skoczni był 49., a na normalnej 30. Najwyższą pozycją w klasyfikacji końcowej Turnieju Czterech Skoczni było 2. miejsce w 27. Turnieju Czterech Skoczni, co jest największym sukcesem tego skoczka.

</doc>
<doc id="1846492" url="https://pl.wikipedia.org/wiki?curid=1846492" title="Feitiço">
Feitiço

Feitiço, właśc. Luís Macedo Matoso (ur. 29 grudnia 1901 w São Paulo, zm. 23 sierpnia 1985 tamże) – piłkarz brazylijski grający na pozycji napastnika.
Kariera klubowa.
Feitiço karierę piłkarską rozpoczął w klubie Corinthians Paulista w 1921 roku, z którego przeszedł do São Bento São Paulo. W São Bento trzykrotnie zdobył tytuł króla strzelców ligi stanu São Paulo – Campeonato Paulista w 1923, 1924 i 1925 roku. W latach 1926–1932 występował w Santosie FC. Potem grał w Corinthians São Paulo, z którego przeniósł się do urugwajskiego CA Peñarol. Z Peñarolem zdobył mistrzostwo Urugwaju 1936. Po powrocie do Brazylii grał w CR Vasco da Gama (1936–1937), z którego przeszedł do Palestra Itália. Z Palestra Itália zdobył mistrzostwo stanu São Paulo – Campeonato Paulista w 1940 roku. Ostatnim klubem w karierze Feitiço było São Cristóvão FR, w którym skończył karierę w 1941 roku.
Kariera reprezentacyjna.
Feitiço zadebiutował w reprezentacji Brazylii 24 czerwca 1928 w meczu ze szkockim klubem Motherwell F.C. W meczu tym zdobył cztery bramki. Rok później wystąpił i zdobył bramkę w meczu z węgierskim Ferencvarosem Budapeszt. Ostatni raz w reprezentacji zagrał 6 września 1931 w wygranym 2-0 meczu z reprezentacją Urugwaju, którego stawką było Copa Rio Branco 1931. Był to jego jedyny mecz międzypaństwowy. W meczach nieoficjalnych reprezentacji wystąpił 3 razy i strzelił 6 bramek.

</doc>
<doc id="1846494" url="https://pl.wikipedia.org/wiki?curid=1846494" title="Parafia Miłosierdzia Bożego w Pabianicach">
Parafia Miłosierdzia Bożego w Pabianicach

Parafia Miłosierdzia Bożego w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Erygowana w 1984.
Pierwszym proboszczem w latach 1984-2002 był śp. ks. kan. Jan Witczak (1934-2006).
Przy parafii swoją działalność prowadzą: Żywa Róża, Stowarzyszenie Matki Boskiej Bolesnej Dobrej Śmierci, chór, schola, duszpasterstwo akademickie, Apostolstwo Bożego Miłosierdzia.

</doc>
<doc id="1846497" url="https://pl.wikipedia.org/wiki?curid=1846497" title="Renate Groenewold">
Renate Groenewold

Renate Titzia Groenewold (ur. 8 października 1976 w Veendam) – holenderska łyżwiarka szybka, dwukrotna wicemistrzyni olimpijska i wielokrotna medalistka mistrzostw świata.
Kariera.
Pierwszy sukces w karierze Renate Groenewold osiągnęła w 1996 roku, kiedy zdobyła srebrny medal w wieloboju podczas mistrzostw świata juniorów w Calgary. Wśród seniorek pierwsze podium wywalczyła podczas mistrzostw Europy w Hamar w 2000 roku, przegrywając tylko z dwoma Niemkami: Anni Friesinger i Gundą Niemann-Stirnemann. Trzecia była także na rozgrywanych rok później wielobojowych mistrzostwach świata w Budapeszcie, ulegając Anni Friesinger i kolejnej Niemce, Claudii Pechstein. W 2002 roku wystartowała na igrzyskach olimpijskich w Salt Lake City, zdobywając srebrny medal na dystansie 3000 m. Rozdzieliła wtedy na podium Claudię Pechstein oraz Cindy Klassen z Kanady. Na tych samych igrzyskach wystąpiła także w biegu na 100 m, ale nie ukończyła rywalizacji. Na mistrzostwach Europy w Heerenveen ponownie zdobyła brązowy medal, wynik ten powtarzając też rok później, podczas kolejnych mistrzostw Europy w Heerenveen. W 2004 roku zdobyła też swój pierwszy tytuł mistrzowski, zwyciężając na wielobojowych mistrzostwach świata w Hamar. Igrzyska olimpijskie w Turynie w 2006 roku przyniosły jej kolejny srebrny medal w biegu na 3000 m. Tym razem wyprzedziła ją jedynie jej rodaczka Ireen Wüst, a trzecie miejsce ponownie przypadło Cindy Klassen. Była też szósta w biegu drużynowym oraz dziewiąta na dystansach 1500 i 5000 m. W tym samym roku wywalczyła również srebro na mistrzostwach Europy w Hamar. Kolejne dwa medale zdobyła na dystansowych mistrzostwach świata w Salt Lake City w 2007 roku. Wspólnie z Ireen Wüst i Paulien van Deutekom była tam druga w biegu drużynowym, a indywidualnie drugie miejsce zajęła w biegu na 3000 m, ustępując tylko Czeszce Martinie Sáblíkovej. W tym samym roku zdobyła swój ostatni medal mistrzostw kontynentu, zajmując trzecie miejsce mistrzostwach Europy w Collalbo. Z dystansowych mistrzostw świata w Nagano w 2008 roku nie przywiozła medalu indywidualnego, jednak razem z Wüst i van Deutekom zwyciężyła w drużynie. Ostatnie medale zdobyła podczas dystansowych mistrzostw świata w Vancouver w 2009 roku, gdzie zwyciężyła w biegu na 3000 m i była druga w biegu drużynowym. Startowała także na igrzyskach olimpijskich w Vancouver w 2010 roku, jednak nie stanęła na podium. W biegu na 3000 m była dziesiąta, a wspólnie z koleżankami zajęła szóste miejsce w drużynie. Wielokrotnie stawała na podium zawodów Pucharu Świata, odnosząc przy tym sześć zwycięstw indywidualnych i pięć drużynowych. Najlepsze wyniki osiągnęła w sezonach 2003/2004 i 2004/2005, kiedy zajmowała drugie miejsce w klasyfikacji 3000 m/5000 m. W tej samej klasyfikacji była też trzecia w sezonie 2007/2008, a w sezonie 2003/2004 trzecie miejsce zajęła w klasyfikacji 1500 m. Wielokrotnie zdobywała medale mistrzostw Holandii, w tym trzynaście złotych (10 na dystansach i 3 w wieloboju).

</doc>
<doc id="1846501" url="https://pl.wikipedia.org/wiki?curid=1846501" title="Wielickie Oka">
Wielickie Oka

Wielickie Oka (słow. "Vyšné Velické plieska") – dwa niewielkie stawki znajdujące się w górnych partiach Doliny Wielickiej w słowackiej części Tatr Wysokich. Wielickie Oka leżą na dnie Wielickiego Kotła, u podnóża południowej ściany Wielickiego Szczytu. Wschodni z tych dwóch stawków nosi nazwę Niżnie Wielickie Oko i położony jest na wysokości ok. 2120 m n.p.m. Wyżej położony jest zachodni stawek nazywany Wyżnim Wielickim Okiem, jest on położony na wysokości 2140 m. Do stawków tych nie prowadzą żadne znakowane szlaki turystyczne.
Nazwa stawków wywodzi się bezpośrednio od nazewnictwa Doliny Wielickiej.

</doc>
<doc id="1846502" url="https://pl.wikipedia.org/wiki?curid=1846502" title="Hinrichshagen">
Hinrichshagen

Niemcy:

</doc>
<doc id="1846505" url="https://pl.wikipedia.org/wiki?curid=1846505" title="Parafia Najświętszej Maryi Panny Różańcowej w Pabianicach">
Parafia Najświętszej Maryi Panny Różańcowej w Pabianicach

Parafia pw. Najświętszej Maryi Panny Różańcowej w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Erygowana 1 stycznia 1906 roku przez bpa Stanisława Zdzitowieckiego. Kościół parafialny mieści się przy ulicy Zamkowej 39. Jest prowadzona przez Zgromadzenie Księży Misjonarzy.

</doc>
<doc id="1846508" url="https://pl.wikipedia.org/wiki?curid=1846508" title="Hinrichshagen (Peenehagen)">
Hinrichshagen (Peenehagen)

Hinrichshagen – dzielnica gminy Peenehagen w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren. Do 31 grudnia 2011 była to samodzielna gmina.

</doc>
<doc id="1846510" url="https://pl.wikipedia.org/wiki?curid=1846510" title="Bitwa morska na Morzu Jońskim">
Bitwa morska na Morzu Jońskim

Bitwa na Morzu Jońskim – starcie zbrojne, które miało miejsce w roku 42 p.n.e.
Równocześnie z toczonymi walkami pod Filippi, flota sił senackich pod wodzą Domicjusza Kalwinusa wyruszyła z portu w Brundyzjum, kierując się na Dyrrachium. Flota Kalwinusa liczyła ponad 20 okrętów, 100 jednostek transportowych z dwoma legionami wojska i 2000 żołnierzy gwardii przybocznej oraz jazdy. Na wodach Morza Jońskiego drogę flocie senackiej zastąpiło 130 okrętów republikanów pod wodzą Domicjusza Ahenobarbusa oraz Murkusa. Po okrążeniu części okrętów transportowych flota Ahenobarbusa i Murkusa po kolei niszczyła jednostki nieprzyjacielskie, obrzucając je płonącymi pociskami. W walkach na okrętach zginęło wielu żołnierzy sił senackich (wśród nich weterani z Pola Marsowego), wielu zaś skacząc do wody uratowało życie, płynąc na szczątkach okrętów do lądu. Republikanie zdobyli 17 trójrzędowców wraz z załogami. Wśród jeńców nie było jednak Kalwinusa, który odpłynął do Brundyzjum.

</doc>
<doc id="1846513" url="https://pl.wikipedia.org/wiki?curid=1846513" title="Geografia Wysp Świętego Tomasza i Książęcej">
Geografia Wysp Świętego Tomasza i Książęcej

Geografia Wysp Świętego Tomasza i Książęcej – dziedzina nauki zajmująca się badaniem Wysp Świętego Tomasza i Książęcej pod względem geograficznym.
Demokratyczna Republika Wysp Świętego Tomasza i Książęcej to niewielkie państwo wyspiarskie obejmujące dwie główne wyspy i małe skaliste wyspy przybrzeżne położonych na obszarze wód Zatoki Gwinejskiej, należącej do Oceanu Atlantyckiego. Jest to drugie po Seszelach najmniejsze państwo Afryki.
Położenie i powierzchnia.
Demokratyczna Republika Wysp Świętego Tomasza i Książęcej jest państwem wyspiarskim leżącym na obszarze wód Zatoki Gwinejskiej, należącej do Oceanu Atlantyckiego, na północ od równika i na zachód od Gabonu.
Powierzchnia kraju wynosi 964 km² – jest to drugie po Seszelach najmniejsze państwo Afryki. Długość linii brzegowej to 209 km.
Obejmuje dwie większe wyspy – Wyspę Świętego Tomasza (845 km²) i Wyspę Książęcą (134 km²) oraz małe skaliste wyspy przybrzeżne (wyspy podane za Komisją Standaryzacji Nazw Geograficznych):
Wyspy Świętego Tomasza i Książęca poprzez wody terytorialne graniczą z Gabonem i Gwineą Równikową.
Budowa geologiczna i rzeźba.
Wyspy są pochodzenia wulkanicznego, brak jednak na nich czynnych wulkanów. Wyspy powstały w okresie od połowy do późnego trzeciorzędu, wzdłuż liniowej strefy ryftowej ciągnącej się z Kamerunu w głąb Atlantyku w kierunku południowo-zachodnim.
Wnętrza wysp zajmują masywy wulkaniczne – ich krajobraz jest górzysty; wokół nich są położone obszary nizinne. Najwyższym wzniesieniem jest leżący na Wyspie Świętego Tomasza szczyt Pico de São Tomé (2024 m n.p.m.). Najwyższym szczytem Wyspy Książęcej jest Pico de Príncipe (948 m n.p.m.). 
Klimat.
Kraj leży w strefie klimatu równikowego wilgotnego, a z uwagi na warunki topograficzne wykształciły się tu mikroklimaty. 
Średnie opady w ciągu roku to ok. 1100 mm. W południowo-zachodniej, górzystej części Wyspy Świętego Tomasza średnie roczne opady wynoszą 7000 mm, a w części północno-wschodniej dochodzą do 760 mm. Pora deszczowa trwa od października do maja, a pora sucha w okresie lipca i sierpnia. Cechą charakterystyczną klimatu wysp jest duża wilgotność – 80%. 
Średnie temperatury miesięczne wahają się od 25°C w lipcu do 27°C w marcu i kwietniu. Średnie roczne temperatury spadają wraz z wysokością – na terenach powyżej 700 m n.p.m. poniżej 10°C w nocy. Powyżej 1000 m n.p.m. utrzymują się mgliste mżawki; mróz i śnieg nie występuje. 
Wody.
Górzyste obszary wysp poprzecinane są licznymi, wartko płynącymi potokami, spływającymi promieniście z gór do Oceanu Atlantyckiego.
Gleby.
Gleby na wyspach są pochodzenia wulkanicznego, przeważnie są to andosole posiadające duży zapas niezwietrzałych minerałów. Pokrywa glebowa Wysp Świętego Tomasza i Książęcej w połączeniu z ciepłym wilgotnym klimatem sprzyja wegetacji, a co za tym idzie rolnictwu, które jest poza turystyką główną gałęzią gospodarki.
Flora i fauna.
Pierwotnie wyspy porośnięte były lasem tropikalnym, który ostał się na zachodzie i na południu wysp. Z uwagi na izolację wysp występuje tu wiele gatunków endemicznych. 
Flora.
W wilgotnych lasach równikowych odnotowano największą w Afryce różnorodność paproci. Występuje tu wiele gatunków endemicznych, m.in. storczykowatych, wilczomleczy i kawowców.
Fauna.
Fauna charakteryzuje się bogactwem gatunków endemicznych – endemity to 80% wszystkich gatunków ślimaków, 29 gatunków ptaków, 4 gatunki żab na Wyspie Świętego Tomasza i 4 na Wyspie Książęcej. Jedynymi rodzimymi ssakami na wyspach są nietoperze. Osadnicy przywieźli m.in. szczury, koty, psy, świnie i małpy.
Demografia.
Liczba ludności Demokratycznej Republiki Wysp Świętego Tomasza i Książęcej szacowana jest na 213 948 (stan na 2021). Większość to Forro – potomkowie osadników europejskich i afrykańskich niewolników, oraz Angolares – potomkowie niewolników z Angoli. Jedna trzecia mieszkańców kraju żyje w stolicy São Tomé. Populacja wysp jest relatywnie młoda – ponad 60% ludności ma mniej niż 25 lat.
98,4% populacji posługuje się językiem portugalskim, który jest językiem urzędowym, przy czym 36,2% – (także) językiem forro (dane szacunkowe na 2012).
Prawie 56% mieszkańców deklaruje wiarę katolicką, 4,1% adwentyzm, 3,4% pentekostalizm, 2,9% przynależność do Kościoła Nowoapostolskiego, 2,3% mana, 2% należy do Uniwersalnego Kościoła Królestwa Bożego, 1,2% to Świadkowie Jehowy, 6,2% jest innego wyznania, a 21,2% nie deklaruje żadnej religii (dane szacunkowe na 2012).
Gospodarka.
Podstawą gospodarki jest rolnictwo i eksport ziarna kakaowego. Większość terenów rolniczych należy do państwa – do 1993 roku funkcjonowało 15 wielkich plantacji państwowych, które zostały podzielone między mniejsze przedsiębiorstwa na zasadzie użytkowania.
Wyspy uzależnione są od importu żywności, paliw i wszelakich dóbr konsumpcyjnych. Dalszy rozwój gospodarczy upatrywany jest w rozwoju usług turystycznych. 

</doc>
<doc id="1846515" url="https://pl.wikipedia.org/wiki?curid=1846515" title="Hohen Wangelin">
Hohen Wangelin

Hohen Wangelin – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846516" url="https://pl.wikipedia.org/wiki?curid=1846516" title="Parafia Świętego Floriana w Pabianicach">
Parafia Świętego Floriana w Pabianicach

Parafia pw. Świętego Floriana Męczennika w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Erygowana w 1969. Mieści się przy ulicy Warszawskiej.
Kościół został zbudowany w 1900 r. w stylu neoromańskim według projektu Tadeusza Markiewicza. Rozbudowany w latach 1971–1972 przez dobudowanie kaplicy. Poświęcony w 1900 r. przez bpa Henryka Kossowskiego, sufragana diecezji kujawsko-kaliskiej. W 1903 r. wykonano główny ołtarz z obrazem św. Floriana i płaską figurą Niepokalanego Poczęcia NMP. W 1912 r. (po lewej stronie) wykonano boczny ołtarz z obrazem Najświętszego Serca Pana Jezusa. W 1929 r. (po prawej stronie) boczny ołtarz, z obrazem św. Cecylii i św. Antoniego; w tym samym roku zakupiono 3 dzwony i organy. Rozbudowany w latach 1971–1972 przez dobudowanie kaplicy. W 2004 r. wybudowano ołtarz marmurowy i położono posadzkę marmurową w prezbiterium. W 2005 r. odrestaurowano częściowo wnętrze kościoła, zakupiono 7 obrazów i przeprowadzono renowację organów piszczałkowych. W 2005 r. rozpoczęto budowę nowego parkanu wokół kościoła.
Erygowany w 1969.
Przy parafii swoją działalność prowadzą: Żywa Róża, III Zakon św. Franciszka, Grupa Modlitewno-Refleksyjna, Grupa Młodzieżowa, Zespół Misyjny, Żywa Róża, III Zakon św. Franciszka, Grupa Modlitewno-Refleksyjna, Grupa Młodzieżowa, Zespół Misyjny, schola.

</doc>
<doc id="1846517" url="https://pl.wikipedia.org/wiki?curid=1846517" title="Jabel (Meklemburgia-Pomorze Przednie)">
Jabel (Meklemburgia-Pomorze Przednie)

Jabel – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Hmin Seenlandschaft Waren.
1 stycznia 2015 do gminy przyłączono gminę Neu Gaarz, która stała się automatycznie jej dzielnicą.
Na terenie Jabel rośnie jeden z największych w Niemczech cisów – okaz o obwodzie 440 cm (w 1996).
Toponimia.
Nazwa "Jabel" ma pochodzenie połabskie, od prasłow. "jablŭ" – „jabłoń”.

</doc>
<doc id="1846519" url="https://pl.wikipedia.org/wiki?curid=1846519" title="Parafia Świętego Maksymiliana Marii Kolbego w Pabianicach">
Parafia Świętego Maksymiliana Marii Kolbego w Pabianicach

Parafia pw. Świętego Maksymiliana Marii Kolbego w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Erygowana 6 lipca 1981 r. przez biskupa Józefa Rozwadowskiego. Liczy około 17 700 mieszkańców. Kościół parafialny św. Maksymiliana mieści się przy ulicy Jana Pawła II 46.
Historia.
Kamień węgielny pod budowę kościoła poświęcił papież Jan Paweł II 13 maja 1981 r. tuż przed zamachem na jego życie. Świątynia stała się wotum dziękczynnym za ocalenie życia papieża.
Dwupoziomowy kościół w stylu modernistycznym zaprojektowali architekci Mirosław Rybak, Andrzej Pietkiewicz, Janusz Frey i Wacław Sawicki. Budynek ma konstrukcję szkieletową, murowo-żelbetową. Prace budowlane trwały od września 1982 r. do września 1994 r. Akt erekcyjny został wmurowany 31 maja 1992 r. Poświęcenia świątyni dokonał abp Władysław Ziółek 2 maja 1993 r. 14 sierpnia 1993 r. z Niepokalanowa uroczyście sprowadzono relikwie św. Maksymiliana.
Konsekracja kościoła miała miejsce 25 września 1994 r. (w roku 100-lecia urodzin św. Maksymiliana). Uroczystość odbyła się pod przewodnictwem prymasa Polski kard. Józefa Glempa, z udziałem prezydenta RP Lecha Wałęsy, Episkopatu, duchowieństwa, premiera, marszałków Sejmu i Senatu RP, rektorów wyższych uczelni i licznych dostojnych gości z zagranicy i kraju, ocalonego przez o. Maksymiliana Franciszka Gajowniczka oraz tysięcy wiernych.
30 grudnia 2001 r. Metropolita łódzki abp Władysław Ziółek podniósł świątynię do rangi Sanktuarium świętego Maksymiliana Marii Kolbego, a tym samym jej proboszcza mianował kustoszem.
Życie parafialne i działalność duszpasterska.
Do sanktuarium w każdą drugą niedzielę października przybywają wierni z całej Archidiecezji Łódzkiej w ramach Archidiecezjalnej Pielgrzymki Rodzin. Przy parafii swoją działalność prowadzą: Rodzina Różańcowa, Bractwo Trzeźwości (RTMK), Katolickie Stowarzyszenie Młodzieży (KSM), Ruch Oazowy „Światło i Życie”, oaza młodzieży, Społeczny Komitet Budowy Kościoła, Rycerstwo Niepokalanej, Apostolstwo Miłosierdzia Bożego, Duszpasterstwo Akademickie „Arka”. Duszpasterstwa: Ludzi Pracy, Służby Zdrowia, Nauczycieli, Zespół Charytatywny, Duszpasterstwo Chorych – parafia pełni posługę duszpasterską w Szpitalu Miejskim oraz opiekę duszpasterską w Domach Opieki Społecznej przy ul. Łaskiej 86 i Wiejskiej 59/61, chór „Maksymilian”.

</doc>
<doc id="1846520" url="https://pl.wikipedia.org/wiki?curid=1846520" title="Stal Dniepropetrowsk (ujednoznacznienie)">
Stal Dniepropetrowsk (ujednoznacznienie)



</doc>
<doc id="1846523" url="https://pl.wikipedia.org/wiki?curid=1846523" title="Jabel">
Jabel

Niemcy:

</doc>
<doc id="1846524" url="https://pl.wikipedia.org/wiki?curid=1846524" title="Kim Han-Yoon">
Kim Han-Yoon



</doc>
<doc id="1846525" url="https://pl.wikipedia.org/wiki?curid=1846525" title="Cho Won-Hee">
Cho Won-Hee



</doc>
<doc id="1846529" url="https://pl.wikipedia.org/wiki?curid=1846529" title="Lee Keun-Ho">
Lee Keun-Ho



</doc>
<doc id="1846532" url="https://pl.wikipedia.org/wiki?curid=1846532" title="Hunaland">
Hunaland

Hunaland – kraj Hunów; nazwa spotykana w powieściach i sagach germańskich z w. XII-XIII m.in. "Saga o Herwarach", "Saga o Dytryku". 
Położenie tego kraju nie było dla autorów sag jasne. Początkowo lokalizowano go ogólnie w Europie Wschodniej, następnie w dolinie Dunaju (Węgry), wreszcie w Dolnej Saksonii, na pograniczu Danii i kraju Wiltów (Wieletów – "Vilcinaland"). Stolicą jego miało być miasto Soest, gdzie swą siedzibę miał Attyla 

</doc>
<doc id="1846533" url="https://pl.wikipedia.org/wiki?curid=1846533" title="Parafia św. Mateusza Apostoła i Ewangelisty i św. Wawrzyńca Męczennika w Pabianicach">
Parafia św. Mateusza Apostoła i Ewangelisty i św. Wawrzyńca Męczennika w Pabianicach

Parafia św. Mateusza Apostoła i Ewangelisty i św. Wawrzyńca Męczennika w Pabianicach – parafia rzymskokatolicka znajdująca się w archidiecezji łódzkiej w dekanacie pabianickim. Liczy około 8100 mieszkańców.
Erygowana w 1398. Mieści się przy ulicy ks. Piotra Skargi. Kościół parafialny znajduje się przy ul Grobelnej 1, obok Starego Rynku.
Historia.
Ziemia, na której znajduje się obecny kościół parafialny św. Mateusza, należała do kanoników Kapituły Krakowskiej, dzięki fundacji Judyty, żona Władysława Hermana, w roku 1082. Te opisywane przez Jana Długosza Chropy, zwane „państwem pabianickim” czyli Pabianicami, były wówczas puszczą, gdzie "łatwiej na zwierza dzikiego natrafić, aniżeli na łan ziemi uprawnej'. Teren ten najprawdopodobniej należał wówczas do parafii w Górce. Dopiero w połowie XIV wieku obszar ten stał się gęsto zasiedlony i zagospodarowany. Dlatego w połowie XIV wieku zostało założone miasto Pabianice, a w 1398 r. erygowano parafię pabianicką pod wezwaniem św. Mateusza i św. Wawrzyńca. W akcie erekcyjnym, wydanym w formie przywileju, na pergaminie, z pieczęcią Kapituły Gnieźnieńskiej zapisano, że w "miasteczku Pabianice" "za arcybiskupa Dobrogosta w roku 1398 parafia erygowana" została, a "kościół parafialny pod tytułem św. Mateusza i św. Wawrzyńca przez Jarosława Bogorię Skotnickiego fundowany".
Pierwsza świątynia (drewniana), która gościła dwukrotnie króla Władysława Jagiełłę (1432 r. i 1491 r.) oraz Kazimierza Jagiellończyka (1463 r.) spłonęła doszczętnie w wielkim pożarze miasta w 1532 r. Na polecenie Kapituły Krakowskiej w jego miejsce wzniesiono nowy kościół – także z drewna, lecz bardziej okazały, „większy od poprzedniego i pięknej roboty, lecz bez wieży”.
Dopiero 5 kwietnia 1583 r. położono kamień węgielny, pod budowę nowej, murowanej świątyni pod wezwaniem św. Mateusza. Została ona zbudowana w latach 1583-1588 na wzór katedry w Płocku, według planu Ambrożego Włocha. W tej formie późnorenesansowy kościół przetrwał do czasów współczesnych. Jedynie znajdująca się na skrzyżowaniu naw kopuła (najbardziej przypominająca płocką katedrę) spłonęła w 1823 r. i nie została już zrekonstruowana.
W parafii tej wzrastał i dojrzewał do powołania kapłańskiego Rajmund Kolbe, późniejszy św. Maksymilian. Tu przyjął pierwszą komunię świętą oraz – według jego relacji – w 1906 r. otrzymał widzenie Matki Bożej wręczającej mu dwie korony: białą symbolizującą czystość i czerwoną oznaczającą męczeństwo.
Grupy parafialne.
Pabianicka Szkoła Wiary, chór parafialny "Lira", koło misyjne, Żywa Róża, Czciciele Matki Bożej Pocieszenia, Czciciele św. Franciszka, Rycerstwo Niepokalanej, ministranci, schola dziecięca, oaza dziecięca, asysta parafialna.

</doc>
<doc id="1846534" url="https://pl.wikipedia.org/wiki?curid=1846534" title="Dmitrij Dorofiejew">
Dmitrij Dorofiejew

Dmitrij Anatoljewicz Dorofiejew (ros. Дмитрий Анатольевич Дорофеевur; ur. 13 listopada 1976 w Kołomnie) – rosyjski łyżwiarz szybki, wicemistrz olimpijski, wicemistrz świata.
Specjalizuje się w biegach na krótkich dystansach. Na igrzyskach startował dwukrotnie (2002, 2006), zdobywając w 2006 roku srebrny medal na dystansie 500 m. W zawodach tych wyprzedził go jedynie Amerykanin Joey Cheek. Kilka tygodni wcześniej zdobył srebrny medal mistrzostw świata w wieloboju sprinterskim w Heerenveen.

</doc>
<doc id="1846535" url="https://pl.wikipedia.org/wiki?curid=1846535" title="Dmitri Dorofeyev">
Dmitri Dorofeyev



</doc>
<doc id="1846536" url="https://pl.wikipedia.org/wiki?curid=1846536" title="Kargow">
Kargow

Kargow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846540" url="https://pl.wikipedia.org/wiki?curid=1846540" title="Klink">
Klink

Klink – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846544" url="https://pl.wikipedia.org/wiki?curid=1846544" title="Słowo o ruinie ziemi ruskiej">
Słowo o ruinie ziemi ruskiej

Słowo o ruinie ziemi ruskiej (oryg. "Слово о погыбели Рускыя земли"), Słowo o upadku ziemi ruskiej – zabytek literatury staroruskiej, zachowany do naszych czasów w dwóch fragmentach. Powstał w Kijowie na początku 1238 r. Zachowane fragmenty stanowiły jedynie fragment wstępu do większej całości, którą mogła być pierwsza, zaginiona wersja "Żywota Aleksandra Newskiego". 
Zdaniem Dymitra Lichaczowa tekst ten stanowił jedynie wstęp dla dłuższego dzieła poświęconego zniszczeniom powstałych na Rusi po napaści mongolskiej w latach 1237-1238. Badacz ten odrzuca jednak tezę o związku "Słowa..." z "Żywotem Aleksandra Newskiego". Dokładny czas powstania utworu ustalony został na podstawie wzmianek o Jarosławie Wsiewołodowiczu oraz o jego bracie Juriju. Cechy języka tekstu oraz pojawiające się w nim motywy typowe dla kultury ludowej południowej Rusi wskazują, iż jego autor najprawdopodobniej pochodził z tego właśnie obszaru, jednak pisząc tekst przebywał na terenach bardziej wysuniętych na północ i był naocznym świadkiem opisywanych wydarzeń, w tym zniszczenia miasta Włodzimierza i innych ośrodków miejskich regionu. 
Zachowany tekst dzieli się na dwie wyraźne części: opis dawnej potęgi, bogactwa i piękna ziemi ruskiej oraz porównanie siły Rusi z sąsiadami. Częste wykorzystanie paralelizmów składniowych zmienia pierwszą część w poetyckie wyliczenie zalet Rusi na wszelkich polach: świata roślin i zwierząt, społeczeństwa i jego organizacji, postaci książąt, spośród których szczególnej idealizacji poddaje Włodzimierza Monomacha. W podobnej formie enumeracji utrzymany jest ustęp poświęcony sąsiadom kraju, w którym również poprzez kontrast autor podkreśla wspaniałość swojego kraju, przesadnie ukazując siłę Rusi i jej władców (wywyższając silną władzę centralną). Cały tekst utrzymany jest w niezwykle emocjonalnym tonie, jest bogaty w epitety, autor wykazuje silnie przywiązanie do swojego kraju i jego przywódców. Ryszard Łużny jest zdania, że zachowany do naszych czasów fragment był jedynie wstępem dla stanowiącego zasadniczy temat utworu opisu zniszczeń, jakie przyniósł na Rusi napad mongolski. 
Wysoki poziom poezji "Słowa..." oraz silny przekaz patriotyczny sprawiają, że tekst ten jest często zestawiany ze "Słowem o wyprawie Igora" jako jedno z największych osiągnięć literatury staroruskiej.
Bibliografia.
 

</doc>
<doc id="1846546" url="https://pl.wikipedia.org/wiki?curid=1846546" title="Witold Rybarczyk">
Witold Rybarczyk

Witold Andrzej Rybarczyk (ur. 24 lipca 1946 w Poznaniu, zm. 1 lutego 2007 w Zielonej Górze) – profesor doktor habilitowany, współtwórca ergonomii polskiej, wieloletni członek Zarządu Głównego Polskiego Towarzystwa Ergonomicznego, członek Komitetu Ergonomii przy Prezydium PAN, członek Komisji Ergonomii Poznańskiego Oddziału PAN oraz dyrektor Centrum Zastosowań Ergonomii w Zielonej Górze. Był także wydawcą kwartalnika "Zastosowania Ergonomii".
Życiorys.
Studiował na Wydziale Matematyki, Fizyki i Chemii UAM oraz na Wydziale Technologii Drewna Akademii Rolniczej w Poznaniu. Tytuł profesora w zakresie drzewnictwa uzyskał w 2005. W swojej karierze naukowej zatrudniany był w różnych jednostkach uczelnianych w Poznaniu i Zielonej Górze. W 2006 przeszedł na emeryturę, ale jednocześnie wrócił na Wydział Mechaniczny Uniwersytetu Zielonogórskiego.
Prowadził intensywną działalność badawczo-wdrożeniową w przedmiocie swoich zainteresowań, w ramach założonego w 1990 Centrum Zastosowań Ergonomii w Zielonej Górze. Był autorem i współautorem 178 publikacji naukowych i ponad 300 wdrożeń w gospodarce narodowej, za co otrzymywał liczne odznaczenia branżowe i państwowe.
Upamiętnienie.
12 listopada 2008 przy budynku Muzeum Ziemi Lubuskiej w Zielonej Górze (ul. Niepodległości 15) odsłonięto tablicę pamiątkową ku czci Witolda Rybarczyka.

</doc>
<doc id="1846547" url="https://pl.wikipedia.org/wiki?curid=1846547" title="Klocksin">
Klocksin

Klocksin – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.
Na terenie gminy znajduje się między innymi wiekowy wiąz szypułkowy, o obwodzie pnia 863 cm (w 2000 roku; na wys. 1,3 m). Wiek drzewa szacuje się na 300–400 lat.

</doc>
<doc id="1846549" url="https://pl.wikipedia.org/wiki?curid=1846549" title="Tryton z morza">
Tryton z morza

 – manga autorstwa Osamu Tezuki, wydawana w latach 1969–1971 w gazecie Sankei Shimbun. 
Na jej podstawie wyprodukowano serial anime wyemitowany w 1972 roku przez Animation Staff Room, oraz film pełnometrażowy. 
Fabuła.
Serial anime opisuje przygody Trytona, który jako jedyny został ocalony z rodziny syren po walce z władającym morzem klanem Posejdona.
Manga.
Autorem mangi jest Osamu Tezuka. Kolejne rozdziały ukazywały się w gazecie Sankei Shimbun od 1 września 1969 do 31 grudnia 1971 roku. 
Anime.
Seria została wyprodukowana przez Animation Staff Room i wyemitowana na kanale TV Asahi od 1 kwietnia do 30 września 1972 roku. Film pełnometrażowy, wyprodukowany przez Office Academy, miał swoją premierę 14 lipca 1979. 
Wersja polska.
W Polsce serial został wydany na dwóch kasetach VHS przez Film Polski Vision z japońskim dubbingiem i polskim lektorem.

</doc>
<doc id="1846554" url="https://pl.wikipedia.org/wiki?curid=1846554" title="Lansen-Schönau">
Lansen-Schönau

Lansen-Schönau – dzielnica gminy Peenehagen w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren. Do 31 grudnia 2011 była to samodzielna gmina.

</doc>
<doc id="1846556" url="https://pl.wikipedia.org/wiki?curid=1846556" title="Moltzow">
Moltzow

Moltzow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.
1 stycznia 2013 do gminy przyłączono gminę Schwinkendorf, która stała się jej dzielnicą.

</doc>
<doc id="1846558" url="https://pl.wikipedia.org/wiki?curid=1846558" title="Joseph Jurion">
Joseph Jurion

Joseph "Jef" Armand Jurion (ur. 24 lutego 1937) to były belgijski piłkarz i trener występujący na pozycji pomocnika. Między 1955, a 1967 rokiem występował w reprezentacji Belgii, w której rozegrał w sumie 64 spotkania i zdobył 9 bramek. Był piłkarzem takich klubów jak RSC Anderlecht, KAA Gent i Lokeren. Po zakończeniu kariery zajął się pracą trenerską i prowadził Lokeren, Beveren i Louviéroise.

</doc>
<doc id="1846559" url="https://pl.wikipedia.org/wiki?curid=1846559" title="Krokant">
Krokant

Krokant – posypka cukiernicza wykonana z masła, cukru i siekanych migdałów (lub orzechów). Ma postać drobnych, chrupiących kawałków migdałów lub orzechów w cukrowej glazurze, które otrzymuje się w procesie łagodnego prażenia. Wykorzystywana do dekoracji ciast (tortów), lodów i innych deserów. Dostępny także jako gotowy artykuł stosowany w branży cukierniczej.
Skład i wykonanie.
Wykonanie.
Masło (dwie łyżki ~ 29g) należy roztopić na patelni. Następnie dodać cukier (pół szklanki ~ 110g) i posiekane orzechy lub migdały (~100g). Całość przyrumienić. Otrzymaną masę wykłada się na natłuszczoną blachę i po wystygnięciu kruszy.

</doc>
<doc id="1846560" url="https://pl.wikipedia.org/wiki?curid=1846560" title="Droga wojewódzka nr 700">
Droga wojewódzka nr 700

Droga wojewódzka nr 700 (DW700) – droga wojewódzka w centralnej Polsce w województwie mazowieckim przebiegająca przez teren powiatu warszawskiego zachodniego. Droga ma długość 5 km. Łączy Święcice koło Błonia z miejscowością Rokitno.
Przebieg drogi.
Droga rozpoczyna się w Święcicach, gdzie odchodzi od drogi krajowej nr 92 (dawniej nr 2). Następnie kieruje się w stronę południową i po 5 km dociera do miejscowości Rokitno, gdzie dołącza się do drogi wojewódzkiej nr 720. 

</doc>
<doc id="1846561" url="https://pl.wikipedia.org/wiki?curid=1846561" title="Mistrzostwa Świata w Tenisie Stołowym Juniorów 2009">
Mistrzostwa Świata w Tenisie Stołowym Juniorów 2009

Mistrzostwa świata juniorów w tenisie stołowym 2009 odbyły się w dniach 9-16 grudnia w kolumbijskim mieście Cartagena de Indias. Była to siódma edycja mistrzostw i druga rozegrana w Ameryce Południowej. Rozegranych zostało siedem konkurencji. Areną zmagań była hala Barahona Hall.
Państwa.
Polacy.
Mężczyźni
Kobiety
Mieszane
Wyniki.
Gra zespołowa mężczyzn.
Faza wstępna
Faza finałowa
Gra zespołowa kobiet.
Faza wstępna
Faza finałowa

</doc>
<doc id="1846562" url="https://pl.wikipedia.org/wiki?curid=1846562" title="Religia Hunów">
Religia Hunów

Religia Hunów – system wierzeń i praktyk koczowniczego plemienia, które w IV–VI wieku obejmowało swoimi wpływami obszar od Azji Środkowej do Europy Wschodniej. Pierwotne wierzenia Hunów nie są znane. Lud nie pozostawił po sobie źródeł pisanych. Szczątkowe informacje pochodzą z relacji gockiego historyka Jordanesa oraz bardziej obszerne z "Historii Agwanów", zawierającej między innymi opis misji biskupa albańskiego Izraela, który w 682 roku odbył podróż na dwór App-Ilitwera w Waraczanie w charakterze posła władcy albańskiego Waraza-Trdata. 
Według Izraela Hunowie oddawali cześć boską Tengri-chanowi, któremu sąsiadujący z nimi Persowie nadali imię Aspandeat. Prawdopodobnie postać mityczna Tengri-chana była rezultatem ewolucji Tengriego, bóstwa plemion Xiongnu i ludów tureckich, do których według jednej z hipotez należeli Hunowie. Naczelne bóstwo Hunów było władne kierować siłami natury. Zaliczano do nich Kuara, boga piorunów, którego należało przebłagać, składając mu ofiary, bóstwa szlaków, słońca, księżyca, ognia, wody i in.
Kult religijny polegał na składaniu ofiar, rytualnych walkach na miecze, zapasach, wyścigach konnych, tańcach i orgiach. Obrzędom towarzyszyły uderzenia w bębny. Prawdopodobnie większa część tych rytuałów miała miejsce z okazji uroczystości pogrzebowych, z którym powiązana była tradycja samookaleczenia na znak żałoby. Szczególną wagę przywiązywano do składania bóstwom drzew ofiar z koni. Krew zabitych zwierząt rozlewano wokół świętych drzewa, a skórę wieszali na ich gałęziach. Kult religijny wpierali kapłani, czarodzieje, znachorzy oraz służący miejsc kultu. Przedmioty magiczne i amulety ze złota i srebra w kształcie smoków zapewniały Hunom ochronę przed złymi duchami. 

</doc>
<doc id="1846568" url="https://pl.wikipedia.org/wiki?curid=1846568" title="Neu Gaarz">
Neu Gaarz

Neu Gaarz – dzielnica gminy Jabel w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 31 grudnia 2014 samodzielna gmina.

</doc>
<doc id="1846570" url="https://pl.wikipedia.org/wiki?curid=1846570" title="Stal Dniepropetrowsk">
Stal Dniepropetrowsk

Stal Dniepropetrowsk (ukr. Футбольний клуб «Сталь» (Дніпропетровськ), "Futbolnyj Kłub "Stal" (Dnipropetrowśk)") – ukraiński klub piłkarski, mający siedzibę w mieście Dniepropetrowsk, w południowo-wschodniej części kraju, grający w 1936 w 2 strefie ukraińskiej Klasy B mistrzostw ZSRR.
Historia.
Chronologia nazw:
Piłkarska drużyna zakładu im. Lenina została założona w miejscowości Jekaterynosław w 1923 roku i reprezentowała miejscowy Zakład walcowania rur im. Lenina. Kiedy w 1936 roku rozpoczęto rozgrywki Mistrzostw ZSRR w piłce nożnej, klub przyjął nazwę Stal Dniepropetrowsk. W sezonie wiosna 1936 roku zajął przedostatnie 4.miejsce w Grupie G mistrzostw ZSRR. Jesienią 1936 roku awansował na drugą pozycję w Grupie G. Jednak w następnym sezonie "Stal" zakładu im.Lenina została wycofana z Mistrzostw ZSRR i zastąpiona "Stalą" zakładu im.Pietrowskiego - przyszłym klubem FK Dnipro. W 1936 i 1937 zespół zakładu im.Lenina startował w rozgrywkach Pucharu ZSRR, a potem kontynuował grę w rozgrywkach lokalnych.
Po zakończeniu II wojny światowej klub o nazwie Stal Dniepropetrowsk został odrodzony. W 1967 debiutował w Klasie B, 2 strefie ukraińskiej Mistrzostw ZSRR, zajmując końcową 14.lokatę. Potem występował w rozgrywkach mistrzostw i Pucharu obwodu dniepropetrowskiego, dopóki nie został rozwiązany.
Barwy klubowe, strój.
Klub ma barwy czerwono-biało-czarne. Zawodnicy swoje domowe spotkania zazwyczaj grają w pasiastych pionowo czerwono-białych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Metałurh w Dniepropetrowsku o pojemności 10000 widzów.

</doc>
<doc id="1846571" url="https://pl.wikipedia.org/wiki?curid=1846571" title="Schloen">
Schloen

Schloen – część gminy "(Ortsteil)" Schloen-Dratow w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 25 maja 2019 samodzielna gmina.

</doc>
<doc id="1846572" url="https://pl.wikipedia.org/wiki?curid=1846572" title="Glenda Aguilar">
Glenda Aguilar

Glenda Aguilar (ur. 18 kwietnia 1975) – honduraska lekkoatletka specjalizująca się w skoku o tyczce.

</doc>
<doc id="1846573" url="https://pl.wikipedia.org/wiki?curid=1846573" title="Zawod im. Petrowśkoho Dniepropetrowsk">
Zawod im. Petrowśkoho Dniepropetrowsk



</doc>
<doc id="1846577" url="https://pl.wikipedia.org/wiki?curid=1846577" title="Gerlachowska Kopka">
Gerlachowska Kopka

Gerlachowska Kopka, także Gierlachowska Kopka (słow. "Gerlachovská kôpka") – bula skalna o wysokości ok. 2257 m n.p.m. (według starszych pomiarów ok. 2293 m) znajdująca się w Dolinie Wielickiej w słowackiej części Tatr Wysokich. Gerlachowska Kopka stanowi południowe odgraniczenie Wielickiego Kotła i oddziela go od niższych partii Doliny Wielickiej. Na wierzchołek Gerlachowskiej Kopki nie prowadzą żadne znakowane szlaki turystyczne.
Gerlachowska Kopka znajduje się w grzbiecie odchodzącym na wschód od masywu Litworowego Szczytu. Jej nazewnictwo pochodzi od wznoszącego się ponad nią masywu Gerlacha.
Pierwsze wejścia na wierzchołek Gerlachowskiej Kopki nie są udokumentowane. Pierwszymi jej zdobywcami byli najprawdopodobniej anonimowi myśliwi lub pasterze.

</doc>
<doc id="1846578" url="https://pl.wikipedia.org/wiki?curid=1846578" title="Absorber energii słonecznej">
Absorber energii słonecznej

Zaczerniona powierzchnia kolektora słonecznego, która pochłania promieniowanie słoneczne i przetwarza je w energię cieplną. Absorbery różnią się skutecznością pochłaniania energii. Skuteczność tę określamy za pomocą współczynnika absorpcji.
Najprostszym i już rzadko spotykanym wariantem była metalowa płyta absorbera pomalowana czarną farbą. Rozwiązanie takie było najtańsze jednak generowało duże straty w cieple. Nowoczesne absorbery obecnie wykonane są z:
Płyn, który zawarty jest w rurkach, który ogrzewany jest przez ciepło absorbera to roztwór glikolu. Bardzo ważnym czynnikiem, który wpływa na skuteczność wymiany ciepła między absorberem a elementami transportującymi jest sposób łączenia. Stosowane metody to m.in.:

</doc>
<doc id="1846579" url="https://pl.wikipedia.org/wiki?curid=1846579" title="Schwinkendorf">
Schwinkendorf

Schwinkendorf – dzielnica gminy Moltzow w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 31 grudnia 2012 była samodzielną gminą.

</doc>
<doc id="1846580" url="https://pl.wikipedia.org/wiki?curid=1846580" title="III liga polska w piłce nożnej (grupa VII 2008–2016)">
III liga polska w piłce nożnej (grupa VII 2008–2016)

Grupa VII (nieoficjalna nazwa: małopolsko-świętokrzyska) III ligi – była jedną z ośmiu grup III ligi piłki nożnej w Polsce (w latach 2008–2016). Występowało w niej 18 zespołów z województw małopolskiego oraz świętokrzyskiego.
Historia.
Grupa ta powstała w 2008 roku na skutek reorganizacji rozgrywek. W sezonie 2008/2009 zwyciężyły w niej rezerwy Korony Kielce, które dołączono po degradacji pierwszego zespołu z rozgrywek Orange Ekstraklasy. Drugie miejsce zajął LKS Nieciecza i to on uzyskał awans, gdyż kielecki klub nie mógł otrzymać promocji na szczebel centralny. Korona II Kielce po zakończeniu rozgrywek wycofała się z rozgrywek ze względu na to, że pierwszy zespół awansował do Ekstraklasy i w miejsce rezerw utworzono zespół Młodej Ekstraklasy. W barażach wystąpił Hutnik Kraków, który nie sprostał w nich Jeziorakowi Iława. Sezon 2009/2010 zakończył się wygraną Puszczy Niepołomice, która promocję zapewniła sobie po wygranej w 33. kolejce z Naprzodem Jędrzejów. Degradacja dotknęła cztery ostatnie zespoły. W lipcu 2010 roku Komisja do Spraw Nagłych Polskiego Związku Piłki Nożnej przyjęła wniosek Świętokrzyskiego i Małopolskiego Związku Piłki Nożnej o pozostawienie w sezonie 2010/2011 osiemnastu zespołów. Spowodowało to, że spadku uniknęły Naprzód Jędrzejów i Górnik Wieliczka. W sezonach 2011/2012 i 2012/2013 w lidze występuje 16 zespołów jak to miało miejsce pierwotnie po reorganizacji. Od sezonu 2013/2014 do reorganizacji rozgrywek po sezonie 2015/2016 występowało 18 zespołów. 

</doc>
<doc id="1846581" url="https://pl.wikipedia.org/wiki?curid=1846581" title="Metałurh Dniepropetrowsk">
Metałurh Dniepropetrowsk



</doc>
<doc id="1846582" url="https://pl.wikipedia.org/wiki?curid=1846582" title="Dorotka – wesoły dinozaur">
Dorotka – wesoły dinozaur

Dorotka – wesoły dinozaur (ang. "Dorothy the Dinosaur", 2007) – australijski serial telewizyjny nadawany przez kanał JimJam i Polsat JimJam. Został wyprodukowany przez The Wiggles Production, twórców takich seriali jak "The Wiggles" i "The Kingdom of Paramithi".
Opis fabuły.
Serial opisuje przygody Dorotki – wesołego dinozaura, która wraz z przyjaciółmi – psem Wagsem, Heniem ośmiornicą, kapitanem Piórkomieczem, wróżkami Clare, Larissą, Lucią oraz Maleńką Marią przeżywa niesamowite przygody.
Wersja polska.
Opracowanie i udźwiękowienie: MediaVox
Wystąpili:
i inni

</doc>
<doc id="1846583" url="https://pl.wikipedia.org/wiki?curid=1846583" title="Yacine Bezzaz">
Yacine Bezzaz

Yacine Bezzaz (ur. 10 lipca 1981 w Grarem) – algierski piłkarz występujący na pozycji lewego lub ofensywnego pomocnika.
Kariera klubowa.
Yacine Bezzaz zawodową karierę rozpoczynał w 1999 w klubie CS Constantine. Po dwóch sezonach przeniósł się do JS Kabylie, z którym w 2002 wywalczył Afrykański Puchar Konfederacji. W finałowym dwumeczu algierska ekipa pokonała 4:1 kameruński Tonnerre Jaunde.
Latem 2002 Bezzaz przeprowadził się do Francji, gdzie podpisał kontrakt z pierwszoligowym AC Ajaccio. W Ligue 1 zadebiutował 27 września w przegranym 1:3 wyjazdowym meczu z Olympique Marsylia. W Ajaccio Bezzaz grał przez 3 lata, jednak nie potrafił wywalczyć sobie miejsca w pierwszym składzie i rozegrał tylko 25 ligowych meczów. W 2005 Algierczyk przeszedł do grającego w Ligue 2 Valenciennes FC. W sezonie 2005/2006 rozegrał 20 spotkań i razem z nową drużyną zdobył mistrzostwo drugiej ligi. Po awansie do Ligue 1 piłkarz regularnie dostawał szanse występów, jednak nie był podstawowym zawodnikiem Valenciennes. W trakcie sezonu 2008/2009 Bezzaz wypadł ze składu swojego zespołu i został przesunięty do rezerw, które grały w piątej lidze.
25 stycznia 2009 algierski pomocnik odszedł do drugoligowego Strasbourga. Do końca sezonu wystąpił w 9 ligowych pojedynkach i strzelił 1 bramkę w zwycięskim 3:1 meczu z AC Ajaccio. Latem 2010 Bezzaz trafił do Troyes AC. Następnie grał w USM Algier, CS Constantine i MC Oran. W 2015 ponownie trafił do Constantine.
Kariera reprezentacyjna.
W reprezentacji Algierii Bezzaz zadebiutował 21 lipca 2001 w zremisowanym 1:1 meczu z Egiptem, który był częścią eliminacji do Mundialu w Korei Południowej i Japonii. Zdobył wówczas swoją pierwszą bramkę dla drużyny narodowej. Do kadry reprezentacji Bezzaz regularnie zaczął być powoływany od 2007. W 2009 awansował z zespołem narodowym do Mistrzostw Świata w RPA. Ostatecznie na nich jednak nie wystąpił, natomiast w 2010 zagrał w Pucharze Narodów Afryki.

</doc>
<doc id="1846584" url="https://pl.wikipedia.org/wiki?curid=1846584" title="Yassine Bezzaz">
Yassine Bezzaz



</doc>
<doc id="1846588" url="https://pl.wikipedia.org/wiki?curid=1846588" title="Nietykalni (serial telewizyjny 1993)">
Nietykalni (serial telewizyjny 1993)

Nietykalni () – amerykański serial kryminalny opowiadający o oddziale policji dowodzonym przez Eliota Nessa, który w latach 20. XX wieku, w okresie prohibicji, walczył z przestępczością zorganizowaną na terenie Chicago. Jego głównym przeciwnikiem był słynny gangster Al Capone.

</doc>
<doc id="1846590" url="https://pl.wikipedia.org/wiki?curid=1846590" title="Ligacja">
Ligacja

Ligacja (z ang. "ligation") – proces łączenia dwóch fragmentów lub końców nici DNA za pomocą ligazy. Proces ligacji wymaga energii w postaci ATP lub NAD (w zależności od ligazy).

</doc>
<doc id="1846594" url="https://pl.wikipedia.org/wiki?curid=1846594" title="Jesse Moss">
Jesse Moss

Jesse Moss (ur. 4 kwietnia 1983 roku w Vancouver, Kanada) – kanadyjski aktor.
Kariera.
Moss najbardziej znany jest z takich filmów jak "Oszukać przeznaczenie 3" i "Whistler", dla których wygrał nagrodę Leo Award za najlepszą rolę męską. W roku 2009 zagrał w filmie "Nieproszeni goście", zaś w 2010 odegrał główną rolę w dramacie "Szanowny panie Gacy". Przy boku Katharine Isabelle, Brendana Fletchera i Michaela Shanksa pojawił się w horrorze "13 Eerie" (2013).
Życie prywatne.
Ma brata Rory’ego oraz siostrę Tegan.

</doc>
<doc id="1846596" url="https://pl.wikipedia.org/wiki?curid=1846596" title="Heleno de Freitas">
Heleno de Freitas

Heleno, właśc. Heleno de Freitas (ur. 12 grudnia 1920 w São João Neponucemo, zm. 8 listopada 1959 w Barbacenie) – brazylijski piłkarz grający na pozycji napastnika.
Kariera klubowa.
Heleno karierę piłkarską rozpoczął w 1939 roku w klubie Botafogo FR, w którym grał do 1948. Z klubem z Rio de Janeiro zdobył mistrzostwo Stanu Rio de Janeiro – Campeonato Carioca w 1948 roku. W 1948 krótko grał w argentyńskim Boca Juniors. Po powrocie do Brazylii występował w CR Vasco da Gama. Z Vasco dwukrotnie zdobył mistrzostwo Stanu Rio de Janeiro – Campeonato Carioca w 1949 i 1950 roku. W 1950 roku miał epizod w kolumbijskim Atlético Junior. Po powrocie do Brazylii był piłkarzem Santosu FC, skąd przeszedł do Amériki Rio de Janeiro, w której zakończył karierę w 1952 roku.
Kariera reprezentacyjna.
Heleno zadebiutował w reprezentacji Brazylii w meczu z reprezentacją Urugwaju 17 maja 1944. W 1945 roku uczestniczył w Copa América 1945. Z reprezentacją Brazylii zajął drugie miejsce podczas tego turnieju, a sam wraz z Argentyńczykiem Norberto Méndezem został z sześcioma bramkami królem strzelców tego turnieju. W tym samym roku zdobył Copa Julio Roca 1945. Rok później ponownie uczestniczył w Copa América. Podczas tego turnieju strzelił 3 bramki. W 1947 roku zdobył Copa Rio Branco 1947. Ostatni raz w reprezentacji wystąpił 4 kwietnia 1948 meczu przeciwko reprezentacji Urugwaju. Łącznie w barwach "Canarinhos" rozegrał 18 spotkań i strzelił 13 bramek.

</doc>
<doc id="1846599" url="https://pl.wikipedia.org/wiki?curid=1846599" title="Marian Szpakowski">
Marian Szpakowski

Marian Szpakowski (ur. 11 stycznia 1926 w Zaleszczykach, zm. 1 września 1983 w Zielonej Górze) – polski malarz, grafik, animator artystyczny związany z Zieloną Górą. Przez pewien okres uznawany za niekwestionowanego lidera plastyków zielonogórskich. Prezes Okręgu Związku Polskich Artystów Plastyków w latach 1961-1971, przez cztery kadencje brał udział w pracach Sekcji Grafiki Zarządu Głównego ZPAP. Dyrektor zielonogórskiego Biura Wystaw Artystycznych, dla którego siedziby zaprojektował relief. Inicjator Złotego Grona – zielonogórskiego biennale sztuki współczesnej (lata 1963–1981).
Studiował w krakowskiej ASP w pracowni prof. Zygmunta Radnickiego i Hanny Rudzkiej-Cybisowej. Wywarło to znamienny wpływ na jego dalsze losy twórcze. W 1954, zaraz po otrzymaniu dyplomu przyjechał do Zielonej Góry, gdzie po kilku latach zdobył wielki szacunek i uznanie, stając się kreatorem większości wydarzeń artystycznych.
Z jego inicjatywy powstała grupa "Krąg", skupiająca przedstawicieli środowisk twórczych Krakowa, Wrocławia, Zielonej Góry oraz polskich malarzy emigracyjnych z Londynu. Założył promującą poszukiwania twórcze "Galerię 70".
Twórczość malarska Mariana Szpakowskiego przechodziła długą drogę. Od poszukiwań postimpresjonistycznych, poprzez intensywną abstrakcję po spokojną geometrię. Tworzył płótna, reliefy i kolaże.
Prezentował swoje dzieła w różnych ośrodkach wystawienniczych, m.in. w poznańskiej galerii "od Nowa", w warszawskiej "Galerii Krzywego Koła" i "Zachęcie" a także za granicą – w "Drian Gallery" w Londynie, "Galerii La Fourmieré" w Zurichu, "Galerii 58" w Rapperswilu, "Galerii Atelier – Theater" w Bernie. Prace Mariana Szpakowskiego posiada w swoich zbiorach Muzeum Narodowe w Warszawie, Krakowie, Poznaniu, Wrocławiu i Gdańsku. Największa kolekcja znajduje się w Muzeum Ziemi Lubuskiej w Zielonej Górze.
Był wielokrotnie nagradzany i wyróżniany za osiągnięcia artystyczne i organizacyjne. Otrzymał m.in. Lubuską Nagrodę Kulturalną (1964, 1969, 1980), nagrodę na I Festiwalu Polskiego Malarstwa Współczesnego w Szczecinie (1962), nagrodę Złotego Grona w dziedzinie malarstwa (1963), nagrodę na II Biennale Grafiki w Krakowie (1964), nagrodę Ministra Kultury i Sztuki za upowszechnianie plastyki (1968).
W 20. rocznicę śmierci artysty odbyła się w zielonogórskim BWA wystawa monograficzna poświęcona twórczości Mariana Szpakowskiego.

</doc>
<doc id="1846602" url="https://pl.wikipedia.org/wiki?curid=1846602" title="Parafia Chrystusa Dobrego Pasterza w Tarnobrzegu">
Parafia Chrystusa Dobrego Pasterza w Tarnobrzegu

Parafia pod wezwaniem Chrystusa Dobrego Pasterza w Tarnobrzegu – parafiia rzymskokatolickan z siedzibą w Tarnobrzegu, założona w 1972. 
Nowy kościół wybudowano staraniem ks. Antoniego Saneckiego w latach 1985–1990 według projektu arch. Zbigniewa Żuchowicza. Uroczyście poświęcony 26 października 1991 roku przez biskupa Ignacego Tokarczuka. Parafia mieści się na osiedlu Mokrzyszów, przy ulicy H. Sienkiewicza.

</doc>
<doc id="1846604" url="https://pl.wikipedia.org/wiki?curid=1846604" title="Torgelow am See">
Torgelow am See

Torgelow am See – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846605" url="https://pl.wikipedia.org/wiki?curid=1846605" title="Lin Wan Nei">
Lin Wan Nei

Lin Wan Nei (; ur. 1982) – hongkońska lekkoatletka specjalizująca się w skoku o tyczce.

</doc>
<doc id="1846606" url="https://pl.wikipedia.org/wiki?curid=1846606" title="Varchentin">
Varchentin

Varchentin (pol. hist. "Wierzchocin") – część gminy "(Ortsteil)" Groß Plasten w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 25 maja 2019 samodzielna gmina.

</doc>
<doc id="1846607" url="https://pl.wikipedia.org/wiki?curid=1846607" title="Język bugijski">
Język bugijski

Język bugijski ( "Basa Ugi") – język austronezyjski rozpowszechniony wśród ludu Bugijczyków, zamieszkującego zwłaszcza w południowej części indonezyjskiej wyspy Sulawesi. Według danych Ethnologue posługuje się nim 4 mln ludzi. Ludność bugijska obecna jest w wielu regionach archipelagu indonezyjskiego. Pewni użytkownicy języka bugijskiego zamieszkują też malezyjski stan Sabah.
Do zapisu języka bugijskiego stosuje się alfabet łaciński. Tradycyjnie służyło do tego pismo lontara, sporządzano w nim manuskrypty na liściach palmowych. Obecnie jego użycie jest ograniczone do zastosowania ozdobno-rytualnego, np. podczas ceremonii ślubnych. Misjonarz B.F. Matthes przetłumaczył na język bugijski Biblię oraz opracował opis jego gramatyki i słownik.

</doc>
<doc id="1846610" url="https://pl.wikipedia.org/wiki?curid=1846610" title="Vielist">
Vielist

Vielist – dzielnica gminy Grabowhöfe w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w Związku Gmin Seenlandschaft Waren. Do 31 grudnia 2012 samodzielna gmina.

</doc>
<doc id="1846611" url="https://pl.wikipedia.org/wiki?curid=1846611" title="Parafia Matki Bożej Częstochowskiej w Tarnobrzegu">
Parafia Matki Bożej Częstochowskiej w Tarnobrzegu

Parafia pod wezwaniem Matki Bożej Częstochowskiej w Tarnobrzegu – parafia mieści się na osiedlu Sobów, przy ulicy Bema. 
Historia.
Dzielnica Sobów do 1976 roku była osobną miejscowością. Mieszkańcy należeli do parafii Wielowieś. Parafia w Sobkowie została erygowana 6 czerwca 1969 roku przez biskupa Ignacego Tokarczuka. Początkowo powstała mała kaplica na około 30 osób, która została rozbudowana w I poł. lat 70. XX wieku. Została ona poświęcona w 1975 roku. Kościół parafialny pw. Matki Bożej Częstochowskiej zbudowano w latach 1990–1991 według projektu inż. Stanisława Farbisza z Krakowa. Świątynia została oddana do użytku 1 listopada 1991 roku. W 2006 roku ks. Andrzej Maczuga przeprowadził remont kościoła. 18 grudnia 2016 roku świątynię poświęcił bp K. Nitkiewicz. 
Kościół jest jednonawowy. Na frontonie wznosi się niewielka, kwadratowa wieża, wyrastająca znad przyczółkowego dachu, okrywającego kruchtę. Wewnątrz widoczne jest betonowe belkowanie stropu oraz arkada, prowadząca do absydy prezbiterium, w której znajduje się krzyż i tabernakulum. 

</doc>
<doc id="1846615" url="https://pl.wikipedia.org/wiki?curid=1846615" title="Vollrathsruhe">
Vollrathsruhe

Vollrathsruhe – miejscowość i gmina w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, wchodzi w skład Związku Gmin Seenlandschaft Waren.

</doc>
<doc id="1846618" url="https://pl.wikipedia.org/wiki?curid=1846618" title="Nistru Cioburciu">
Nistru Cioburciu

Nistru Cioburciu (rum. Fotbal Club Nistru Cioburciu) – mołdawski klub piłkarski, mający siedzibę we wsi Cioburciu rejonu Ștefan Vodă w południowo-wschodniej części kraju.
Historia.
Chronologia nazw:
Klub piłkarski Nistru Cioburciu został założony w miejscowości Cioburciu w roku 1977. Wcześniej miejscowość reprezentowała drużyna kołchozu im. Lenina. W 1977 zespół startował w rozgrywkach mistrzostw Mołdawskiej SRR, gdzie zajął drugie miejsce. W 1979 klub zdobył swój pierwszy tytuł mistrzowski.
Po uzyskaniu niepodległości przez Mołdawię i organizowaniu własnych mistrzostw klub w 1992 startował w rozgrywkach Divizia A i zdobył awans do Divizia Naţională. W sezonach 1992/93 i 1993/94 zespół został sklasyfikowany na 12.pozycji. Po zakończeniu sezonu 1995/96, w którym zajął 14.miejsce, klub został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywał swoje mecze domowe na stadionie w Cioburciu, który może pomieścić 1000 widzów.

</doc>
<doc id="1846621" url="https://pl.wikipedia.org/wiki?curid=1846621" title="Vernon (Teksas)">
Vernon (Teksas)

Vernon – miasto w Stanach Zjednoczonych, w północnej części stanu Teksas, siedziba hrabstwa Wilbarger. Według danych z 2019 roku liczy 10,3 tys. mieszkańców.
Większość mieszkańców miasta jest członkami Południowej Konwencji Baptystów, co sprawia, że miasto jest najbardziej ewangelikalną aglomeracją w Stanach Zjednoczonych. 
W mieście urodził się piosenkarz Roy Orbison.

</doc>
<doc id="1846622" url="https://pl.wikipedia.org/wiki?curid=1846622" title="Parafia Nawiedzenia Najświętszej Maryi Panny w Tarnobrzegu">
Parafia Nawiedzenia Najświętszej Maryi Panny w Tarnobrzegu

Parafia pod wezwaniem Nawiedzenia Najświętszej Maryi Panny w Tarnobrzegu – parafię erygowano w 1985. Nowy kościół wybudowano w latach 1992-1997 według projektu architekta Romana Orlewskiego. Parafia mieści się na osiedlu Zakrzów, przy ulicy Przemysłowej.

</doc>
<doc id="1846623" url="https://pl.wikipedia.org/wiki?curid=1846623" title="Divizia Naţională (1995/1996)">
Divizia Naţională (1995/1996)

Sezon 1995/96 był 5. edycją rozgrywek o mistrzostwo Mołdawii. Tytuł mistrza kraju zdobył zespół Zimbru Kiszyniów. Tytuł króla strzelców przypadł Vladislavowi Gavriliucowi, który w barwach Zimbru Kiszyniów strzelił 34 gole.
Baraże o utrzymanie.
22 czerwca 1996, Bielce:
Torentul Kiszyniów 2-3 Victoria Cahul
Nistru Cioburciu 0-3 Attila Ungheni
Attila Ungheni i Victoria Cahul awansowały do 1. ligi

</doc>
<doc id="1846624" url="https://pl.wikipedia.org/wiki?curid=1846624" title="Przylądek Nao">
Przylądek Nao

Przylądek Nao (hiszp. "El cabo de la Nao", katal. "El cap de la Nau") - przylądek we wschodniej Hiszpanii w Prowincji Walencja (Comunidad Valenciana), stanowiący jednocześnie najdalej na wschód wysunięty fragment Prowincji Alicante. W dosłownym tłumaczeniu: "Przylądek Karaka". Największą miejscowością położoną w jego pobliżu jest miasto Jávea. Przylądek charakteryzuje się skalistymi klifami, zbudowanymi głównie z wapienia. Wyznacza południową granicę Zatoki Walenckiej.

</doc>
<doc id="1846627" url="https://pl.wikipedia.org/wiki?curid=1846627" title="Parafia św. Barbary w Tarnobrzegu">
Parafia św. Barbary w Tarnobrzegu

Parafia pod wezwaniem Świętej Barbary w Tarnobrzegu – rzymskokatolicka parafia erygowana w 1989 roku. Jej pierwszym proboszczem został Stanisław Bar. Nowy kościół wybudowano w latach 1990–1996 wg projektu inż. Daniela Żuchowicza. 4 grudnia 1991 biskup Ignacy Tokarczuk dokonał poświęcenia i wmurowania kamienia węgielnego.
Od 2022 roku proboszczem parafii jest ks. kan. dr Dariusz Sidor.

</doc>
<doc id="1846633" url="https://pl.wikipedia.org/wiki?curid=1846633" title="Droga wojewódzka nr 899">
Droga wojewódzka nr 899

Droga wojewódzka nr 899 (DW899) – droga wojewódzka w centralnej Polsce w województwie mazowieckim przebiegająca przez teren powiatu nowodworskiego. Droga ma długość 2 km. Łączy Cybulice Małe koło Nowego Dworu Mazowieckiego z miejscowością Stare Grochale. 
Przebieg drogi.
Droga rozpoczyna się w Cybulicach Małych, gdzie odchodzi od drogi wojewódzkiej nr 579. Następnie kieruje się w stronę północną i po 2 km dociera do miejscowości Stare Grochale, gdzie dołącza się do drogi wojewódzkiej nr 575. Droga przebiega przez teren Kampinoskiego Parku Narodowego.

</doc>
<doc id="1846638" url="https://pl.wikipedia.org/wiki?curid=1846638" title="Grand Prix Stanów Zjednoczonych – Zachód 1982">
Grand Prix Stanów Zjednoczonych – Zachód 1982

Grand Prix Stanów Zjednoczonych - Zachód 1982 – trzecia runda Mistrzostw Świata Formuły 1 w sezonie 1982, która odbyła się 4 kwietnia 1982, po raz siódmy na torze Long Beach Street Circuit.
Siódme Grand Prix Stanów Zjednoczonych - Zachód zaliczane do Mistrzostw Świata Formuły 1.

</doc>
<doc id="1846641" url="https://pl.wikipedia.org/wiki?curid=1846641" title="Parafia św. Gertrudy i św. Michała Archanioła w Tarnobrzegu">
Parafia św. Gertrudy i św. Michała Archanioła w Tarnobrzegu

Parafia pod wezwaniem Świętej Gertrudy i Świętego Michała Archanioła w Tarnobrzegu – parafię erygowano w 1215. Nowy kościół wybudowano w 1884 roku staraniem ks. Władysława Ciechanowicza, a poświęcono w 1902 roku. Rozbudowany został w 1934 roku. Parafia mieści się przy ulicy Piętaka, na osiedlu Wielowieś.

</doc>
<doc id="1846655" url="https://pl.wikipedia.org/wiki?curid=1846655" title="Gwc">
Gwc



</doc>
<doc id="1846657" url="https://pl.wikipedia.org/wiki?curid=1846657" title="Parafia Chrystusa Króla w Tarnobrzegu">
Parafia Chrystusa Króla w Tarnobrzegu

Parafia pod wezwaniem Chrystusa Króla w Tarnobrzegu – parafia rzymskokatolicka z siedzibą w Tarnobrzegu, należy do dekanatu tarnobrzeskiego diecezji sandomierskiej.
Historia.
Została erygowana przez biskupa Andrzeja Dzięgę 12 maja 2003 roku. Powstała w wyniku podzielenia parafii Wniebowzięcia Najświętszej Maryi Panny Dominikanów.
Na kościół i budynki parafialne zaadaptowano budynek dawnego Domu Kultury, który był mocno zdewastowany. Został on przekazany Dominikanom, a ci przekazali go diecezji sandomierskiej.
W dniu 26 listopada 2006 r. parafia przeżyła pierwszą w swej historii Wizytację Kanoniczną, której przewodniczył biskup Edward Frankowski. Suma odpustowa została odprawiona o godz. 12.00. Mszy św. przewodniczył i homilię wygłosił Ks. Biskup. Już w następnym miesiącu w parafii dokonano poświęcenia i intronizacji cudownej figurki Dzieciątka Jezus. Akt ten został poprzedzony rekolekcjami, przeprowadzonymi przez kapłana ze Zgromadzenia Świętej Rodziny.
Wigilię Uroczystości Chrystusa Króla w 2007 roku, podczas uroczystej Mszy św. bp Andrzej Dzięga dokonał poświęcenia drugiej dobudowanej nawy bocznej kościoła wraz z jej liturgicznym wyposażeniem: chrzcielnicą, obrazem Chrystusa Miłosiernego oraz podarowanym i przywiezionym z USA rzeźbionym krzyżem. W Uroczystość Chrystusa Króla Wszechświata w 2009 roku dokonano renowacji Intronizacji Dzieciątka Jezus i dokonano poświęcenia odnowionej nawy bocznej. W maju 2011 r. bp Krzysztof Nitkiewicz poświęcił zainstalowany w nawie bocznej obraz Matki Bożej Królowej Przenajdroższej Krwi. W roku 2014 zakończono budowę ogrodzenia kościoła wraz z plenerową Drogą Krzyżową oraz sfinalizowano rozbudowę budynku parafialnego. W roku 2016 zakończono prace związane z zagospodarowaniem terenu przykościelnego uwieńczone „zakątkiem św. Franciszka”. 
Parafia od 2003 roku prowadzi księgi metrykalne: chrztów, zaślubionych i zmarłych. Ponieważ parafia nie posiada cmentarza, korzysta z innych cmentarzy parafialnych w Tarnobrzegu.
Z parafii pochodzą następujący kapłani i siostry zakonne: C. Binkiewicz OP, P. Zamorski OP, A. Pastuła OP, A. Dudowska – służebniczka starowiejska i M. Wałek – urszulanka.
Zasięg parafii.
Do parafii należą wierni z Tarnobrzega mieszkający przy ulicach: Armii Krajowej, Kochanowskiego, Kosmonautów, Mickiewicza (32, 34, 38), Moniuszki (3, 5, 13, 15, 17) Narutowicza, Niepodległości, 1 Maja,  Placu Tysiąclecia, Skalna Góra, Wianek i Waryńskiego.
Szkolnictwo: Szkoła Podstawowa nr 3; Zespół Szkół Społecznych im. Małego Księcia; Ośrodek Rehabilitacyjno-Edukacyjno-Wychowawczy.
Grupy parafialne: Liturgiczna Służba Ołtarza, Eucharystyczny Ruch Młodych, Kółko Rycerzy Dzieciątka Jezus, Duchowa Adopcja, Schola Parafialna, Młodzieżowa Grupa Wolontariacka, Arcybractwo Straży Honorowej NSPJ, Stowarzyszenie Krwi Chrystusa, Wspólnota Krwi Chrystusa,  Akcja Katolicka, Parafialny Zespół Caritas, Koło Przyjaciół Radia Maryja, Wspólnota dla Intronizacji NSPJ, Wspólnota Neokatechumenalna, Koła Żywego  Różańca, Duszpasterstwo Nauczycieli i Pedagogów, Grupa AA, Rycerze Kolumba.

</doc>
<doc id="1846660" url="https://pl.wikipedia.org/wiki?curid=1846660" title="Kardynałowie z nominacji Klemensa XI">
Kardynałowie z nominacji Klemensa XI

Papież Klemens XI (1700–1721) mianował 69 kardynałów na 15 konsystorzach:
17 maja 1706.
Nominacje jawne.
Gabriele Filippucci odmówił przyjęcia godności kardynalskiej.
30 września 1720.
Kościoły tytularne zostały nadane nominatom 16 czerwca 1721:

</doc>
<doc id="1846663" url="https://pl.wikipedia.org/wiki?curid=1846663" title="Ramūnas Karbauskis">
Ramūnas Karbauskis

Ramūnas Karbauskis (ur. 5 grudnia 1969 w Naisiai w rejonie szawelskim) – litewski agronom, rolnik i polityk, przewodniczący Litewskiego Związku Zielonych i Rolników, poseł na Sejm Republiki Litewskiej (1996–2004, 2016–2020).
Życiorys.
Wykształcenie i działalność zawodowa.
W 1988 ukończył szkołę średnią im. Juliusa Janonisa w Szawlach. W latach 1987–1988 był członkiem reprezentacji młodzieżowej w szachach. W 1994 ukończył studia agronomiczne na Litewskim Uniwersytecie Rolniczym. W 1990 utworzył spółkę prawa handlowego „Agrokoncernas”, obejmując stanowisko prezesa jej zarządu. Został jednym z jej największych akcjonariuszy, a także jednym z największych właścicieli ziemskich na Litwie.
Działalność polityczna.
W 1996 uzyskał mandat poselski jako kandydat niezależny. W 1997 i 2000 był wybierany do rady rejonu szawelskiego. Przystąpił do Litewskiej Partii Chłopskiej, w latach 1997–2001 zajmował stanowisko jej przewodniczącego. W wyborach w 2000 ponownie wszedł w skład krajowego parlamentu na czteroletnią kadencję, przez rok był pierwszym wiceprzewodniczącym Sejmu. W 2001 nawiązał w imieniu swojej formacji współpracę z Partią Nowej Demokracji, doprowadzając do konfederacji obu ugrupowań, przekształconej następnie w jednolity Litewski Ludowy Związek Chłopski (LVLS).
Po 2004 czasowo wycofał się z działalności politycznej. Powrócił do niej w 2009, stając na czele partii. Zastąpił na tym stanowisku Kazimirę Prunskienė, która ustąpiła po porażkach wyborczych LVLS. W 2012 objął funkcję przewodniczącego w ramach zreorganizowanego ugrupowania pod nazwą Litewski Związek Rolników i Zielonych (LVŽS). W 2014 z ramienia tej partii został wybrany do Parlamentu Europejskiego VIII kadencji, jednak odmówił objęcia mandatu.
W wyborach w 2016 ponownie uzyskał mandat posła na Sejm Republiki Litewskiej. Kierowana przez niego formacja wygrała wówczas wybory, współtworząc następnie rząd Sauliusa Skvernelisa. Ramūnas Karbauskis nie objął żadnej funkcji w nowym gabinecie, został przewodniczącym frakcji poselskiej oraz przewodniczącym komisji ds. kultury.
W 2020 z powodzeniem ubiegał się o poselską reelekcję, parlamentarną większość uzyskała natomiast centroprawicowa opozycja. W listopadzie tegoż roku posłowie nie wybrali kandydatki LVŽS Aušrinė Norkienė do prezydium Sejmu nowej kadencji. 19 listopada Ramūnas Karbauskis uznał to za ograniczanie praw opozycji i ogłosił, że na znak protestu zrzeka się miejsca w parlamencie. Główna Komisja Wyborcza orzekła o wygaśnięciu jego mandatu poselskiego; lider LVŽS zasiadał w Sejmie do 24 listopada. W 2023 ponownie wybrany na radnego rejonu szawelskiego.
Działalność społeczna.
W latach 2006–2016 prezes Litewskiej Federacji Szachowej. Był pomysłodawcą i sponsorem emitowanego od 2010 serialu telewizyjnego "Naisių vasara". Zainicjował także powstanie amatorskiego teatru oraz rodzinnego festiwalu promującego trzeźwość pod tą samą nazwą. W 2013 wspólnie z muzykiem Andriusem Mamontovasem założył fundację charytatywną „Švieskime vaikus”, prowadzącą projekty w obszarze edukacji, kultury, wychowania dzieci i młodzieży, promocji zdrowego trybu życia oraz socjalne. W ramach jednego z ważniejszych projektów "Vaikų bibliotekėlė" zajęto się wydawaniem wartościowych książek dla dzieci.
Wyróżnienia.
W 2019 został honorowym obywatelem rejonu szawelskiego.
Życie prywatne.
Żonaty z Liną, ma dwóch synów. Jego brat Mindaugas Karbauskis został reżyserem teatralnym, w 2011 objął stanowisko dyrektora artystycznego Moskiewskiego Akademickiego Teatru im. Władimira Majakowskiego.

</doc>
<doc id="1846670" url="https://pl.wikipedia.org/wiki?curid=1846670" title="Newe Awiwim">
Newe Awiwim

Newe Awiwim (hebr. נוה אביבים; pol. "Wiosenny Dom") – osiedle mieszkaniowe w Tel Awiwie, znajdujące się na terenie Dzielnicy Pierwszej. Osiedle jest znane także pod nazwą Ramat Awiw Bet.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Północną granicę osiedla wyznacza ulica Keren Kayemet Le'Israel, za którą znajduje się osiedle Ramat Awiw Gimel. Wzdłuż wschodniej granicy przebiega ulica Haim Levanon, za którą znajduje się osiedle Afeka oraz Kampus Uniwersytetu Tel Awiwu. Na południu ulica Einsteina oddziela od osiedla Ramat Awiw. Natomiast granicę zachodnią wyznacza droga ekspresowa nr 2, za którą znajduje się osiedle Ramat Awiw HaHadasha.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu. Podczas rozbudowy teren został wyrównany i obecnie obszar osiedla jest płaski.
Historia.
Pierwsze domy osiedla wybudowano w połowie lat 60. XX wieku, przy ulicy Arieh Pasternak. Jednak większość zabudowy powstała w latach 70. Ostatnie domy wybudowano w połowie lat 90. przy ulicy Tagore.
Architektura.
Jest to nowoczesne osiedle mieszkaniowe, w którym znajdują się budynki zabudowy wielorodzinnej wzniesione z „wielkiej płyty”. W centralnej części osiedla znajdują się dwa 16-piętrowe wieżowce "Daniel Morits Towers" oraz trzy 15-piętrowe "Tagor Towers". W zachodniej części osiedla są dwa 15-piętrowe wieżowce "Yehuda HaNassi Towers". Ze względu na piękną brązową kolorystykę fasady zwracają na siebie uwagę trzy 15-piętrowe wieżowce "Offenheimer Towers".
Wieżowce przy ulicy Tagore posiadają podziemne parkingi - były to pierwsze podziemne parkingi w wieżowcach mieszkalnych w Tel Awiwie. W osiedlu są także miejsca, w których wybudowano luksusowe apartamenty (ulice Rav Ashi, Ravina, Yehuda HaNassi, Levitan i Arieh Pasternak). W obrębie osiedla znajdują się parki i ogrody: Josef Politi Garden, Tsipora Mika Garden, Sol&amp;Sissy Mark Garden oraz Glasberg Garden.
Osiedle zasłynęło z powodu swoich słynnych mieszkańców. Przy ulicy Oppenheimer mieszkał Szimon Peres, który po wyborze na prezydenta państwa Izraela przeprowadził się do Jerozolimy. Natomiast przy ulicy Rav Ashi mieszkał premier Icchak Rabin. Obecnie w tym mieszkaniu mieszka jego córka, Dalia Rabin.
Edukacja i nauka.
W osiedlu znajdują się dwie szkoły podstawowe Niccanim i Yakhdav, oraz szkoła specjalna.
Religia.
W osiedlu znajdują się dwie synagogi, położone przy parku Josef Politi.
Turystyka.
Przy osiedlu znajduje się plaża Tel Baruch z dużym terenem przygotowanym do wypoczynku rodzinnego. Jest to popularne miejsce do uprawiania sportów wodnych i wędkarstwa.
Sport i rekreacja.
W północno-zachodniej części osiedla znajduje się centrum kultury Newe Awiwim, na którego terenie jest basen pływacki, korty tenisowe oraz inne obiekty sportowe. Tuż obok mieści się klub młodzieżowy Bnei Akiva. Przy szkole Niccanim mieści się klub młodzieżowy Ha Tsofim. Jest tu także Izraelskie Stowarzyszenie Szachowe, w którym są organizowane liczne zawody szachowe oraz scrabble.
Gospodarka.
Na terenie osiedla znajduje się trzy duże centra handlowe.
Infrastruktura.
W północnej części osiedla jest ośrodek zdrowia, a w południowo-wschodniej ośrodek opiekuńczy dla osób starszych. Są tutaj także trzy apteki oraz urząd pocztowy.
Transport.
Wzdłuż osiedla przechodzi droga ekspresowa nr 2 (Tel Awiw-Netanja-Hajfa). Natomiast ulicą Sderot Keren Kayemet Le'Israel można dojechać do położonej na wschodzie autostrady nr 20 ("Ayalon Highway").

</doc>
<doc id="1846671" url="https://pl.wikipedia.org/wiki?curid=1846671" title="Parafia św. Marii Magdaleny w Tarnobrzegu">
Parafia św. Marii Magdaleny w Tarnobrzegu

Parafia pod wezwaniem Świętej Marii Magdaleny w Tarnobrzegu – parafię erygowano w XII wieku w okresie panowania księcia Henryka Sandomierskiego w latach 1132-1166. 
Kościół parafialny jest budowlą niejednolitą. Najstarszą jego częścią jest prezbiterium gotyckie z pięknym sklepieniem żebrowym, pochodzącym z XIV wieku. Nawa prostokątna pochodząca z I połowy w. XVIII (przeważnie dzięki hojności rodziny Tarnowskich), połączona jest z zabytkowym prezbiterium. Parafia mieści się przy ulicy Mickiewicza, na osiedlu Miechocin. Aż do 1922 roku do parafii w Miechocinie należał Tarnobrzeg.

</doc>
<doc id="1846672" url="https://pl.wikipedia.org/wiki?curid=1846672" title="Noble M12">
Noble M12

Noble M12 – samochód osobowy produkowany przez brytyjską firmę Noble Automotive. Dostępny jako 2-drzwiowe coupé. Następca konceptu M10. Do napędu użyto silnika V6 o pojemności trzech litrów. Moc przenoszona była na oś tylną poprzez 6-biegową manualną skrzynię biegów. Samochód został zastąpiony przez model M400.

</doc>
<doc id="1846675" url="https://pl.wikipedia.org/wiki?curid=1846675" title="Kardynałowie z nominacji Klemensa VII">
Kardynałowie z nominacji Klemensa VII

Papież Klemens VII (1523–1534) mianował 32 nowych kardynałów:
Konsystorz 21 listopada 1527.
Sigismondo Pappacoda, biskup Tropea, nie przyjął nominacji.
Konsystorz w styczniu 1529.
Dokładna data tego konsystorza nie jest znana, ale miał miejsce krótko przed 10 stycznia 1529.
Konsystorz 7 listopada 1533.
Kościoły tytularne zostały nadane 10 listopada 1533

</doc>
<doc id="1846676" url="https://pl.wikipedia.org/wiki?curid=1846676" title="Orlicz Suchedniów">
Orlicz Suchedniów

Miejski Klub Sportowy Orlicz Suchedniów – polski klub sportowy założony w 1924 roku w Suchedniowie po połączeniu Sarmacji i Strzelca, co czyni go najstarszym świętokrzyskim klubem. Prowadzi trzy sekcje: piłki nożnej, siatkówki, i badmintona. Obecna nazwa klubu została nadana przez działaczy po raz pierwszy w 1936 roku, aby uczcić pamięć poległego legionisty, generała Gustawa Dreszera ps. Orlicz.
Historia sekcji piłkarskiej.
Pierwsze mecze piłkarskie w Suchedniowie odbywały się jeszcze przed odzyskaniem przez Polskę niepodległości. Rywalizowały w nich zespoły, które nie były zrzeszone w żadnym związku. 1 listopada 1916 roku w strukturach ZHP powstał klub Świt. W 1924 roku po połączaniu Sarmacji i Strzelca suchedniowianie zgłosili swoją drużynę do rozgrywek, co czyni ją najstarszym klubem w obecnym województwie świętokrzyskim. Cztery lata po założeniu zespół występował w klasie A, plasując się w niej na trzecim miejscu, a w następnym sezonie zwyciężając. W spotkaniach o awans do ligi państwowej zmierzył się z Victorią Częstochowa i Wartą Zawiercie, ulegając tej drugiej po zaciętych bojach. W 1936 roku działacze klubu zmienili jego nazwę na Orlicz, aby uczcić pamięć poległego legionisty, generała Gustawa Dreszera ps. Orlicz. Następnie drużyna znalazła się w Krakowskim Okręgowym Związku Piłki Nożnej i rywalizowała w klasie B.
W czasie II wojny światowej suchedniowskie boisko zostało zniszczone, a wielu zawodników zginęło na frontach, w lasach Kielecczyzny i w obozach koncentracyjnych. Życie sportowe nie zanikło jednak całkowicie – piłkarze rozgrywali mecze w ustronnych miejscach. Po ustaniu działań wojennych odbudowano obiekty sportowe, natomiast ich uroczyste otwarcie odbyło się 6 maja 1945 roku. W tym samym roku Orlicz wziął udział w eliminacjach mistrzowskich, w których wywalczył prawo gry w klasie B. Kolejny sezon klub zakończył na pierwszym miejscu w tabeli i awansował do klasy A. W 1952 roku zespół prowadzony przez Jerzego Junga sięgnął po puchar Polski na szczeblu okręgu. Sukces ten spowodował, że klub następnie wystąpił w rozgrywkach centralnych, przegrywając z Lotnikiem Warszawa 1:3. W 1953 roku Orlicz zadebiutował w III lidze. Mecze drużyny oglądało na stadionie 10 tysięcy kibiców. Pobyt wśród trzecioligowców nie trwał jednak długo – klub z dorobkiem 12 punktów (trzy zwycięstwa, sześć remisów i 13 porażek) został zdegradowany. Jedną z przyczyn spadku była słaba postawa zawodników w spotkaniach wyjazdowych. Kolejne lata przyniosły kryzys, a Orlicz w 1959 roku znalazł się w klasie B. Dwa lata później wywalczył promocję do ligi okręgowej, w której suchedniowscy piłkarze radzili sobie dobrze. W sezonie 1963/1964 piłkarz Orlicza Waldemar Kołacz został wybrany najlepszym zawodnikiem województwa kieleckiego w klasyfikacji "Tempa".
W połowie lat 60. w klubie nastąpił kolejny kryzys – przez dwa lata Orlicz występował w klasie B. Po uzyskaniu promocji do klasy A zespół występował w niej do 1973 roku. Wtedy to drużyna prowadzona przez Zdzisława Włodarczyka uplasowała się na drugim miejscu i wywalczyła awans do klasy okręgowej. W sezonie 1975/1976 w barwach suchedniowskiego zespołu zadebiutował najmłodszy wychowanek w historii klubu, Mirosław Wnuk, który później reprezentował Polskę w kategoriach młodzieżowych. W 1981 roku Orlicz dotarł do finału pucharu Polski na szczeblu okręgu, a w kolejnym sezonie wystąpił na szczeblu centralnym. W pierwszej rundzie pokonał po rzutach karnych RKS Radomsko, a następnie w ten sam sposób przegrał w rezerwami Widzewa Łódź. W latach 80. drużyna zaliczana była do najlepszych w województwie kieleckim i występowała w lidze okręgowej. W 1990 roku Orlicz pod wodzą Konrada Jędryki awansował do IV ligi międzywojewódzkiej, w której rywalizował z innymi drużynami przez następne dwa sezony. Dwa lata później Orlicz uzyskał promocję, a po kolejnych trzech sezonach spadł do klasy okręgowej, by w 1996 roku ponownie awansować do IV ligi międzywojewódzkiej. 
W 1998 roku odbyły się jubileuszowe obchody klubu, a w ich ramach rozegrano mecz pomiędzy Orliczem a "Orłami Górskiego". Honorowym gościem był członek Klubu Wybitnego Reprezentanta Gerard Cieślik. Drużyna została odznaczona "Srebrną Odznaką Honorową PZPN". W 2000 roku zespół awansował do nowo utworzonej IV ligi świętokrzyskiej. Również wówczas drużyna pozyskała sponsora, firmę Jezierski, która wycofała się po dwóch latach. Mimo to Orlicz należał do czołowych zespołów w lidze. W sezonie 2006/2007 suchedniowscy piłkarze dobrze radzili sobie pod wodzą nowego trenera Janusza Cieślaka i przez trzy kolejki znajdowali się na pierwszym miejscu. Ostatecznie zakończyli rozgrywki na szóstej lokacie. Trzy lata wcześniej, latem 2004 roku, Orlicz został odznaczony "Złotą Odznaką Honorową PZPN". W sezonie 2008/2009 drużyna, w wyniku reformy, znalazła się w III lidze małopolsko-świętokrzyskiej. Występowała tam do 4 sezony. W sezonie 2012/2013 Orlicz występował w IV lidze świętokrzyskiej. W sezonie 2014/2015 drużyna zajęła przedostatnie miejsce w tabeli i spadła do świętokrzyskiej klasy okręgowej. Na VI szczeblu drużyna z Suchedniowa spędziła 4 sezony, po czym powróciła do IV ligi, w której występuje obecnie.
Inne sekcje.
Orlicz Suchedniów posiada również inne sekcje. Zespół siatkarski (który istniał także w latach 1950-1954) występuje obecnie w III lidze. Od 1979 roku w klubie działa także sekcja badmintona. Wcześniej istniały sekcje: bokserska, brydża, hokeju na lodzie, kolarstwa, koszykówki, lekkoatletyki (najdłużej – w latach 1928-1985), szachowa.

</doc>
<doc id="1846677" url="https://pl.wikipedia.org/wiki?curid=1846677" title="Parafia Wniebowzięcia Najświętszej Maryi Panny w Tarnobrzegu">
Parafia Wniebowzięcia Najświętszej Maryi Panny w Tarnobrzegu

Parafia pod wezwaniem Wniebowzięcia Najświętszej Maryi Panny w Tarnobrzegu – parafia erygowana w 1922 przez biskupa przemyskiego Anatola Nowaka przy klasztorze Dominikanów istniejącym od 1676. Parafia mieści się przy ulicy Kościuszki.
Zasięg parafii.
Do parafii należą wierni będący mieszkańcami ulic: Plac Bartosza Głowackiego, Dekutowskiego, Dominikańskiej, Dzików, Jachowicza, Jasińskiego, Kard. Wyszyńskiego, Kościuszki, Krótkiej, Nadole, Piłsudskiego, Przy Zalewie, Sandomierskiej, Sienkiewicza (1-67), Sikorskiego, Słowackiego, Sokola, Szerokiej, Targowej, Wyspiańskiego i Żeromskiego.
Nowe parafie.
Wraz z odkryciem w okolicach Tarnobrzega złóż siarki i rozwojem miasta zaczęto budować nowe kościoły oraz otwierać nowe parafie wydzielone z parafii dominikańskiej – do 1980 r. jedynej "miejskiej" parafii Tarnobrzega. W 1980 r. erygowano parafię Matki Bożej Nieustającej Pomocy, w 1989 r. św. Barbary, w 1997 r. kilka ulic będących wcześniej w parafii dominikańskiej znalazło się w parafii Miłosierdzia Bożego. Ostatni duży podział (a tym samym zmniejszenie parafii) nastąpił w 2003 r. i związany był z powstaniem parafii Chrystusa Króla.
Duszpasterstwo.
Przy parafii działają następujące duszpasterstwa:

</doc>
<doc id="1846679" url="https://pl.wikipedia.org/wiki?curid=1846679" title="Massimo Rigoni">
Massimo Rigoni

Massimo Rigoni (ur. 24 września 1961 w Asiago) – włoski skoczek narciarski. Najlepsze wyniki w Pucharze Świata osiągnął w sezonie 1981/1982, kiedy zajął 7. miejsce w klasyfikacji generalnej. W całej swojej karierze pięć razy stał na podium konkursów Pucharu Świata, w tym dwa razy był drugi oraz 3 razy trzeci.
Brał udział w Zimowych Igrzyskach Olimpijskich 1984 w Sarajewie. Zajął 34. miejsce na skoczni dużej oraz 16. na normalnej. W 1982 startował na mistrzostwach świata w Oslo, gdzie na dużej skoczni był 28., a na normalnej 12. W 1985 na mistrzostwach świata w Seefeld zajął 51. miejsce na normalnej skoczni.

</doc>
<doc id="1846681" url="https://pl.wikipedia.org/wiki?curid=1846681" title="Lista odcinków serialu anime Pokémon">
Lista odcinków serialu anime Pokémon

Artykuł zawiera listę wszystkich wyemitowanych odcinków telewizyjnego serialu anime Pokémon, emitowanego w Japonii od 1 kwietnia 1997, natomiast w Polsce – od 4 września 2000.
Przegląd sezonów.
&lt;onlyinclude&gt;
&lt;/onlyinclude&gt;
Pokémon: Seria: Słońce i Księżyc (ang. "Pokémon: Sun and Moon").
Sezon 20: Słońce i Księżyc (2016–2017).
Legenda: – W przypadku sezonu, którego premierową emisję prowadziły 2 stacje jednocześnie, pierwszą premierę w Polsce oznaczono pogrubieniem.
Sezon 21: Słońce i Księżyc – Ultra Przygody (2017–2018).
Premiera nastąpiła 1 kwietnia 2019 na platformie Netflix.
Odcinki jednak były dostępne na platformie do lipca, ale ponownie zostały udostępnione pod koniec września tego samego roku.
Sezon 22: Słońce i Księżyc – Ultra Legendy (2018–2019).
Premiera miała miejsce 23 marca 2019 w USA na Disney XD. W Polsce premiera pierwszych 27 odcinków sezonu nastąpiła 1 kwietnia 2020 roku na platformie Netflix Polska.
Pokémon: Seria: Podróże (ang. "Pokémon Journeys: The Series").
Sezon 23: Pokémon: Seria: Podróże (2019–2020).
Premiera miała miejsce w Japonii 17 listopada 2019 roku. Wersja Amerykańska (USA) 12 czerwca 2020 roku. Polska Wersja Nastąpiła 1 Lipca 2021 
Sezon 24: Pokémon: Podróże Mistrzów – Serial (2020–2021).
Amerykańska premiera sezonu miała miejsce 10 września 2021, zaś w Polsce nastąpiła ona 1 września 2022 na platformie Netflix Polska.

</doc>
<doc id="1846683" url="https://pl.wikipedia.org/wiki?curid=1846683" title="Księstwo Satsuma">
Księstwo Satsuma



</doc>
<doc id="1846686" url="https://pl.wikipedia.org/wiki?curid=1846686" title="Danutė Bekintienė">
Danutė Bekintienė

Danutė Bekintienė (ur. 27 lutego 1944 w Puvočiai w rejonie orańskim) – litewska urzędnik państwowy i polityk, od 2004 do 2012 posłanka na Sejm.
Życiorys.
W 1967 ukończyła studia na Uniwersytecie Wileńskim ze specjalnością nauczyciela chemii. Pracowała w tym zawodzie przez dwa lata w Kibartach. Później zatrudniona w ministerstwach Litewskiej SRR. Od 1978 do 1990 była starszym inżynierem w biurze projektowym. Następnie założyła własne przedsiębiorstwo, jednak w 1992, w związku z chorobą matki, zajęła się pomocą przy zarządzaniu rodzinnym gospodarstwem. W 1993 wstąpiła do Związku Ojczyzny.
W 1997 powróciła do pracy w administracji, przez siedem lat stała na czele zarządu wileńskiej dzielnicy Karolinki. W 2004 z ramienia konserwatystów uzyskała mandat poselski, W 2008 skutecznie ubiegała się o reelekcję, wygrywając wybory w okręgu większościowym Karolinki. W 2012 nie uzyskała reelekcji. W 2016 objęła natomiast mandat radnej rady miejskiej Wilna.

</doc>
<doc id="1846689" url="https://pl.wikipedia.org/wiki?curid=1846689" title="Gerlachowski Grzebień">
Gerlachowski Grzebień

Gerlachowski Grzebień, także Gierlachowski Grzebień (słow. "Gerlachovský hrebeň") – lesisty grzbiet stanowiący przedłużenie południowo-wschodniego ramienia Małego Gerlacha w słowackich Tatrach Wysokich.
Najbliższym wzniesieniem powyżej Gerlachowskiego Grzebienia jest Ponad Staw Turnia. Gerlachowski Grzebień rozdziela górne partie doliny Stos od dolnych partii Doliny Wielickiej. U jego podnóży przepływają dwa potoki: potok Stos (na południowy zachód od niego) i Wielicka Woda (na północny wschód od niego, w odległości ok. 350 m). Zachodnim zboczem Gerlachowskiego Grzebienia przebiega żółto znakowany szlak turystyczny, który odgałęzia się od szlaku zielonego prowadzącego przez Dolinę Wielicką na Polski Grzebień i biegnie w kierunku czerwono znakowanej Magistrali Tatrzańskiej. Magistrala Tatrzańska przebiega także północną częścią Gerlachowskiego Grzebienia. Grzbietem poprowadzona jest również droga dojazdowa do hotelu górskiego „Śląski Dom” w Dolinie Wielickiej.
Nazewnictwo Gerlachowskiego Grzebienia pochodzi od masywu Gerlacha.

</doc>
<doc id="1846690" url="https://pl.wikipedia.org/wiki?curid=1846690" title="Księżycówka">
Księżycówka

Księżycówka, lunarka, ateryna amerykańska ("Leuresthes tenuis") – gatunek małej morskiej ryby aterynokształtnej z rodziny Atherinopsidae, znanej głównie z powodu pory odbywania tarła oraz nietypowego dla ryb miejsca składania ikry. Księżycówka odbywa tarło nocą, kilka dni po nowiu lub pełni Księżyca. Zagrzebuje ikrę poza wodą – w piasku na kalifornijskich plażach. Lokalnie jest spożywana jako ryba konsumpcyjna. Wcześniej zaliczana była do rodziny aterynowatych. Jest gatunkiem typowym rodzaju "Leuresthes".
Występowanie.
Ta mała ryba występuje w płytkich, przybrzeżnych wodach wschodniego Pacyfiku, wzdłuż piaszczystych wybrzeży Kalifornii i Kalifornii Dolnej. Nie podejmuje wędrówek.
Wygląd.
Ciało wydłużone, o długości do 19 cm, ubarwienie błękitnozielone ze srebrzystymi bokami i brzuchem. Na obydwu bokach ciała biegnie błyszcząca, srebrna smuga. Księżycówki nie mają płetwy tłuszczowej, zębów i linii bocznej.
Tarło.
Dojrzałość płciową uzyskują po roku. Dojrzałe osobniki przystępują do tarła w okresie od stycznia do września i wielokrotnie je wówczas powtarzają. Najliczniejsze tarła odbywają się w południowej Kalifornii od kwietnia do czerwca. Tarło księżycówki odbywa się zawsze w nocy, przy najwyżej sięgającym przypływie, w czasie gdy przypływ zaczyna słabnąć. Ma to miejsce kilka dni po nowiu lub pełni Księżyca – stąd polska nazwa zwyczajowa ryby. Trwa od jednej do trzech godzin. W czasie przypływu niesiona wodą samica wwierca się ogonem, aż po płetwy piersiowe w piaszczyste podłoże plaży, na krańcu zasięgu fali morskiej. Tworzy tam kilkucentymetrowej głębokości gniazdo, gdzie – w obecności jednego lub kilku samców – składa jaja. Napływający z wodą piasek przykrywa zapłodnioną ikrę dając jej osłonę przed drapieżnikami oraz odpowiednią temperaturę. Duże samice składają do 3000 ziaren ikry w ciągu dwóch tygodni. Samice i samce kierują się w stronę wody, a kolejna fala zabiera je do morza.
Rozwój.
Przykryte piaskiem jaja pozostają na plaży całkowicie poza zasięgiem wody. Wilgotność piasku na głębokości kilku centymetrów zabezpiecza je przed nadmiernym wysuszeniem. Dopływ tlenu i wyższa temperatura oraz osłona przed drapieżnikami tworzą dla nich bardziej korzystne warunki niż panujące w wodzie. Po dziesięciu dniach wykluwające się larwy są spłukiwane do morza przez fale kolejnego wysokiego przypływu. Punktualność złożenia zapłodnionej ikry ma duże znaczenie dla przeżywalności larw. Mechanizm "wewnętrznego zegara" precyzyjnie wskazującego rybom właściwą porę tarła nie jest znany, ale przypuszcza się, że może to mieć związek z wykrywaniem zmian ciśnienia wody w apogeum przypływu.
Księżycówki żyją przeciętnie 3–4 lata, maksymalnie do 8 lat. Podobną biologię rozrodu stwierdzono u występującego w Zatoce Kalifornijskiej spokrewnionego gatunku "Leuresthes sardina", z tą różnicą, że jego tarło odbywa się w ciągu dnia.
Zagrożenia i ochrona.
Ponieważ terminy tarła księżycówek można przewidzieć (rytm przypływów jest zależny od faz księżyca), a księżycówki przystępują do niego tysiącami osobników, gęsto przykrywając przybrzeżne plaże, wydając przy tym słabe, piszczące dźwięki – zjawisko przyciąga tłumy gapiów i zbieraczy. Ryby są masowo zbierane w świetle latarek – dla celów hobbystycznych oraz konsumpcyjnych. Po oczyszczeniu z łusek są doprawiane i smażone. W celu ochrony gatunku władze Kalifornii wprowadziły zakaz używania jakichkolwiek narzędzi służących do zbierania księżycówki, a w kwietniu i maju obowiązuje okres ochronny.

</doc>
<doc id="1846691" url="https://pl.wikipedia.org/wiki?curid=1846691" title="Leuresthes tenuis">
Leuresthes tenuis



</doc>
<doc id="1846692" url="https://pl.wikipedia.org/wiki?curid=1846692" title="Billy James Pettis">
Billy James Pettis

Billy James Pettis (ur. 1913 - zm. 14 kwietnia 1979) – matematyk amerykański znany z dużego wkładu w rozwój analizy funkcjonalnej. Od nazwiska Pettisa pochodzą nazwy takich pojęć i twierdzeń jak:

</doc>
<doc id="1846694" url="https://pl.wikipedia.org/wiki?curid=1846694" title="Pochłanianie (akustyka)">
Pochłanianie (akustyka)

Pochłanianie – w akustyce procesem absorbowania energii fali dźwiękowej przez ciała fizyczne. Na skutek pochłaniania energia fali przechodzącej przez ciało ulega zmniejszeniu, powodując wzrost energii wewnętrznej tego ciała.
Jeśli ciało, na które pada fala ma strukturę porowatą, drgania powietrza są tłumione wskutek tarcia o ścianki kanalików tworzonych przez pory. W przypadku struktur tekstylnych, następuje tarcie o włókna tkaniny. Tłumienia rośnie wraz z częstotliwością drgań, co oznacza, że fale dźwiękowe o wyższych częstotliwościach są tłumione silniej. W przypadku ciał o charakterze rezonatora, maksimum tłumienia wypada dla częstotliwości rezonansowej. W tym wypadku tłumienie następuje wskutek tarcia powietrza o ścianki otworu rezonatora oraz wygaszającej interferencji fali padającej i wypromieniowanej przez rezonator, zachodzącej w obszarze otaczającym otwór.

</doc>
<doc id="1846697" url="https://pl.wikipedia.org/wiki?curid=1846697" title="Zgromadzenie Sióstr Służebniczek NMP">
Zgromadzenie Sióstr Służebniczek NMP



</doc>
<doc id="1846701" url="https://pl.wikipedia.org/wiki?curid=1846701" title="Objaw Kazem-Beka">
Objaw Kazem-Beka

Objaw Kazem-Beka, zespół Kazem-Beka – objaw w badaniu przedmiotowym opisany po raz pierwszy przez Aleksieja Kazem-Beka, charakterystyczny dla tętniaka przedniej ściany lewej komory serca. Polega on na obecności tętnienia widocznego na obszarze o średnicy 5–6 cm, w drugim oraz trzecim międzyżebrzu w linii przymostkowej lewej, a także przyśrodkowo od uderzenia koniuszkowego serca, przy jednoczesnym wyczuwalnym małym tętnie na obu tętnicach promieniowych. Objaw jest obserwowany kilka dni po rozległym zawale serca powikłanym tętniakiem przedniej ściany lewej komory serca. Widoczny jest najlepiej, gdy leżącego na plecach pacjenta obserwuje się stojąc po jego prawej stronie lub za jego głową.

</doc>
<doc id="1846704" url="https://pl.wikipedia.org/wiki?curid=1846704" title="Mistrzostwa Europy w Piłce Siatkowej Kobiet 1989">
Mistrzostwa Europy w Piłce Siatkowej Kobiet 1989

XVI Mistrzostwa Europy w piłce siatkowej kobiet 1989 odbyły się w Niemczech między 2 a 10 września 1989 roku. Mecze rozgrywane były w Karlsruhe, Sindelfingen, Hamburgu oraz w Stuttgarcie.
Tytuł sprzed dwóch lat broniła reprezentacja NRD. Mistrzostwo po raz dwunasty zdobyła reprezentacja Związku Radzieckiego pokonując w finale reprezentację NRD.
System rozgrywek.
W turnieju wzięło udział 12 drużyn, które zostały podzielone na dwie grupy. Pierwsze dwa zespoły z każdej z grup awansowały do półfinałów. Zespoły z obu grup z miejsc 3 i 4 walczyły ze sobą zajmując miejsca 5-8, zaś zespoły z miejsc 5 i 6 z obu grup miejsca 9-12. 
Faza kwalifikacyjna.
Grupa A.
Tabela
Wyniki
Grupa B.
Tabela
Wyniki

</doc>
<doc id="1846705" url="https://pl.wikipedia.org/wiki?curid=1846705" title="Luis Cardoso">
Luis Cardoso

Luis Raúl Cardoso, także Luis Néstor Cardoso (ur. 18 lipca 1930 w Mar del Plata, zm. 28 marca 2017) – argentyński piłkarz, obrońca.
Cardoso w piłkę zaczął grać w miejscowym klubie San Lorenzo Mar del Plata. W 1955 roku grał w Tigre Buenos Aires. W reprezentacji Argentyny zadebiutował 6 marca 1956 roku w wygranym 4:3 meczu z Kostaryką.
Cardoso 3 czerwca 1956 roku zadebiutował w barwach klubu Boca Juniors – jego zespół pokonał 2:1 San Lorenzo de Almagro.
Jako piłkarz klubu Boca Juniors był w kadrze reprezentacji podczas turnieju Copa América 1959, gdzie Argentyna zdobyła mistrzostwo Ameryki Południowej. Cardoso zagrał w trzech meczach – z Chile, Boliwią i Brazylią (w 50 minucie zmienił Jorge Griffę).
Ostatni mecz w barwach Boca Juniors Cardoso rozegrał 22 listopada 1959 roku przeciwko San Lorenzo (przegrany 1:2). Łącznie w barwach Boca Juniors Cardoso rozegrał 91 meczów (8175 minut) i nie zdobył w nich żadnej bramki.
Wziął udział w turnieju Copa del Atlántico 1960, gdzie Argentyna zajęła drugie miejsce. Cardoso zagrał tylko w przegranym aż 1:5 meczu z Brazylią.
W latach 1960-1962 grał w meksykańskim klubie Tampico. Potem wrócił do Argentyny, gdzie w 1963 roku grał w klubie Atlanta Buenos Aires. Cardoso grał także w klubie CA Independiente. W lidze argentyńskiej rozegrał 170 meczów i zdobył 4 bramki.

</doc>
<doc id="1846707" url="https://pl.wikipedia.org/wiki?curid=1846707" title="Wypędzenia Niemców">
Wypędzenia Niemców



</doc>
<doc id="1846708" url="https://pl.wikipedia.org/wiki?curid=1846708" title="Jonas Ramonas">
Jonas Ramonas

Jonas Ramonas (ur. 29 lutego 1960 w Milvydiškiai w rejonie telszańskim) – litewski polityk i agronom, od 2004 do 2012 poseł na Sejm.
Życiorys.
Kształcił się w technikum rolniczym w Retowie. W 1989 ukończył studia z zakresu agronomii w Litewskiej Akademii Rolniczej, a w 2004 architekturę na Uniwersytecie Technicznym w Kownie.
Od 1983 pracował jako mechanik w jednym z kołchozów, następnie jako agronom w kombinacie rolnym. W 1991 rozpoczął prowadzenie własnego gospodarstwa rolnego, w latach 1992–1994 kierował lokalną administracją rolną w Telszach. Od 1993 do 1995 przewodniczył regionalnym strukturom Litewskiego Związku Rolników. Od 1997 był pierwszym zastępcą prezesa, a w okresie 2000–2005 prezesem Litewskiej Izby Rolnej.
W 2004 uzyskał mandat posła na Sejm z listy federacyjnego Związku Partii Chłopskiej i Nowej Demokracji. Działał w powstałym na podstawie tej organizacji Litewskim Ludowym Związku Chłopskim. W 2006 na krótko przeszedł do Partii Demokracji Obywatelskiej, a następnie do partii Porządek i Sprawiedliwość. Z ramienia ugrupowania Rolandasa Paksasa w wyborach w 2008 po raz drugi dostał się do Sejmu. W trakcie kadencji przystąpił do frakcji Partii Chrześcijańskiej. W 2012 bez powodzenia kandydował do parlamentu z ramienia nowego ugrupowania Droga Odwagi.

</doc>
<doc id="1846709" url="https://pl.wikipedia.org/wiki?curid=1846709" title="Itamar Stein">
Itamar Stein

Itamar Stein (ur. 12 lutego 1983) – izraelski siatkarz grający na pozycji środkowego we francuskim klubie Montpellier UC; reprezentant Izraela.

</doc>
<doc id="1846710" url="https://pl.wikipedia.org/wiki?curid=1846710" title="Kardynałowie z nominacji Innocentego X">
Kardynałowie z nominacji Innocentego X

Papież Innocenty X (1644–1655) mianował 40 kardynałów na 8 konsystorzach:
7 października 1647.
Nominacje jawne.
Kościoły tytularne zostały nadane 16 grudnia 1647
2 marca 1654.
Kościoły tytularne zostały nadane 23 marca 1654.

</doc>
<doc id="1846711" url="https://pl.wikipedia.org/wiki?curid=1846711" title="Mistrzostwa Świata Juniorów w Hokeju na Lodzie 2010/I Dywizja">
Mistrzostwa Świata Juniorów w Hokeju na Lodzie 2010/I Dywizja

Mistrzostwa Świata w Hokeju na Lodzie Juniorów Pierwszej Dywizji 2010 odbyły się w dwóch państwach: Francji (Megève oraz Saint-Gervais) oraz w Polsce (Gdańsk). Zawody odbyły się w dniach 14–20 grudnia 2009 roku.
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Zwycięzcy turniejów awansowali do mistrzostw świata elity w 2011 roku, zaś najsłabsze drużyny spadły do drugiej dywizji.
Hale, w których odbyły się zawody to:
Grupa A.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt. = Liczba zdobytych punktów"
 
Grupa B.
Tabela.
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt. = Liczba zdobytych punktów"
 

</doc>
<doc id="1846713" url="https://pl.wikipedia.org/wiki?curid=1846713" title="Luis Raúl Cardoso">
Luis Raúl Cardoso



</doc>
<doc id="1846719" url="https://pl.wikipedia.org/wiki?curid=1846719" title="Theo Ratliff">
Theo Ratliff

Theo Ratliff (ur. 17 kwietnia 1973 w Demopolis, Alabama) – amerykański koszykarz grający na pozycji silnego skrzydłowego lub środkowego, kilkukrotny lider NBA w blokach.
Ukończył liceum Demopolis High, po czym wyjechał na studia do Wyoming. Spędził tam cztery lata. W 1993 został najlepszym blokującym zawodnikiem ligi akademickiej NCAA, ze średnią 4,43 bloku na mecz. Będąc na ostatnim roku studiów notował 14,4 punktu, 7,5 zbiórki oraz 5,14 bloku w każdym z 28 rozegranych spotkań. Pod względem średniej zablokowanych rzutów zajął drugie miejsce w całej NCAA. Zakończył karierę akademicką z łączną liczbą 425 bloków, co zapewniło mu pod tym względem 10 pozycję na liście najlepiej blokujących zawodników w historii ligi. Uzyskał również kilka nagród i wyróżnień.
Po ukończeniu college'u przystąpił do draftu NBA. Został w nim wybrany z numerem 18 przez zespół Detroit Pistons, który otrzymał prawa do wyboru zawodnika od Portland Trail Blazers. W swoim debiutanckim sezonie pojawił się na parkiecie 75 razy, z czego dwa razy jako starter. Uzyskiwał 4,5 punktu, 4,0 zbiórki oraz 1,55 bloku. W ostatniej z wymienionych kategorii został liderem zespołu, zajmując przy tym 19 miejsce w całej lidze. W play-off zaliczył czterominutowy epizod. Jako drugoroczniak po raz kolejny przewodził Pistons pod względem bloków (1,46), plasując się na tym samym, co w ubiegłym roku miejscu w NBA. Średnia zdobywanych punktów wzrosła do 5,8. Strzelecki rekord kariery ustanowił w rozegranym 16 kwietnia spotkaniu z Milwaukee Bucks, w którym to zanotował 25 "oczek". W rozgrywkach posezonowych pojawił się tym razem trzykrotnie.
Był znakomitym blokującym, jednym z najlepszych w NBA, co potwierdził zdobyciem trzech tytułów lidera bloków. Zaliczano go również do składów najlepszych obrońców ligi. W 2001 został nawet wybrany drogą głosowania do udziału w corocznym spotkaniu NBA All-Star Game. Miał się pojawić w składzie wyjściowym jako podstawowy środkowy, ale kontuzja uniemożliwiła mu udział w imprezie. Po wielu latach kariery ponownie pojawił się w składach swoich byłych drużyn Pistons czy 76ers. W lipcu 2009 podpisał umowę z aspirującym do walki o najwyższe trofeum zespołem San Antonio Spurs. Obecnie został zakontraktowany przez Los Angeles Lakers.

</doc>
<doc id="1846721" url="https://pl.wikipedia.org/wiki?curid=1846721" title="Naviplane N500">
Naviplane N500

Naviplane N500 – francuski poduszkowiec pasażerski, należący do największych tego typu pojazdów na świecie. Wyprodukowany przez firmę SEDAM ("Société d'Etude et de Développement des Aéroglisseurs Marins", pol. "Towarzystwo Badania i Rozwoju Poduszkowców Morskich") w Pauillac, Żyronda.
Dane techniczne.
Kadłub całkowicie spawany ze stopów lekkich. Poduszkę powietrzną wytwarzają dwa wentylatory 13-łopatowe o średnicy 4 m, napędzane turbinami amerykańskimi "Allison", każda o mocy 3200 KM. 
Próbna eksploatacja od 5 stycznia 1977. Jednostkę zbudowano dla obsługi ruchu na kanale La Manche z Boulogne-sur-Mer do Dover, obok poduszkowców brytyjskich serii SR.N4.
Stworzono dwa pojazdy:

</doc>
<doc id="1846723" url="https://pl.wikipedia.org/wiki?curid=1846723" title="Divizia Naţională (1996/1997)">
Divizia Naţională (1996/1997)

Sezon 1996/97 był 6. edycją rozgrywek o mistrzostwo Mołdawii. Tytułu mistrza kraju nie obronił Zimbru Kiszyniów. Został nim zespół Constructorul Kiszyniów. Tytuł króla strzelców przypadł Sergejowi Rogaciowowi, który w barwach Constructorulu Kiszyniów i Olimpii Bielce strzelił 35 goli.
Baraże o utrzymanie.
25 czerwca 1997: [Jun 25]Agro Kiszyniów – Raut Orhei 5-2Codru Calarasi – Stimold-MIF Kiszyniów 1-2, po dogrywce
Agro Kiszyniów utrzymał się w 1. lidze, natomiast Stimold-MIF Kiszyniów do niej awansował.

</doc>
<doc id="1846724" url="https://pl.wikipedia.org/wiki?curid=1846724" title="Szał ciał">
Szał ciał

Szał ciał (ang. "Battle of the Bods") – amerykański program rozrywkowy. Fabuła programu oparta jest na brytyjskim show "Hot Tub Ranking" prowadzonym przez Naoko Mori. 
W każdym odcinku pięć seksownych kobiet jest ocenianych przez trzech mężczyzn. Panie muszą odgadnąć, w jakiej kolejności pod względem atrakcyjności uszeregowali je panowie. Jeśli ustawią się dokładnie tak, jak zdecydowali sędziowie, wygrywają pieniądze. W ostatnim zadaniu następuje zamiana ról, to uczestniczki przewidują, w jaki sposób ocenią swoją atrakcyjność mężczyźni.

</doc>
<doc id="1846732" url="https://pl.wikipedia.org/wiki?curid=1846732" title="Zespół Kazem-Beka">
Zespół Kazem-Beka



</doc>
<doc id="1846734" url="https://pl.wikipedia.org/wiki?curid=1846734" title="Ripe">
Ripe



</doc>
<doc id="1846737" url="https://pl.wikipedia.org/wiki?curid=1846737" title="Zębiełek pustelniczy">
Zębiełek pustelniczy

Zębiełek pustelniczy ("Crocidura fischeri") – gatunek owadożernego ssaka z rodziny ryjówkowatych (Soricidae). Występuje jedynie w dwóch rejonach Afryki: Nguruman w Kenii oraz Himo w Tanzanii. Ssak o długości ciała 45-140 mm, ogona 45-90 mm i masie ciała 11-40 g. Zamieszkuje wszystkie typy roślinności i wzniesienia. Nie występuje w górach. Niewiele wiadomo na temat ekologii i wielkości populacji tego gatunku. Istnieje potrzeba zbadania relacji między "C. fischeri" a "C. voi". W Czerwonej księdze gatunków zagrożonych został zaliczony do kategorii DD (niedostateczne dane). Zagrożeniem w przyszłości dla tego ssaka może być utrata siedlisk wskutek ekspansji rolnictwa i budowy kanałów nawadniających.

</doc>
<doc id="1846740" url="https://pl.wikipedia.org/wiki?curid=1846740" title="Wysoki Przedstawiciel Unii Europejskiej ds. Wspólnej Polityki Zagranicznej i Bezpieczeństwa">
Wysoki Przedstawiciel Unii Europejskiej ds. Wspólnej Polityki Zagranicznej i Bezpieczeństwa



</doc>
<doc id="1846741" url="https://pl.wikipedia.org/wiki?curid=1846741" title="Manuel Machado (poeta)">
Manuel Machado (poeta)

Manuel Machado, Manuel Machado Ruiz (29 sierpnia 1874 w Sewilli - 19 stycznia 1947 w Madrycie) - poeta hiszpański, brat poety Antonia. Przedstawiciel grupy literackiej Generación 98.
Autor wielu zbiorów poezji "Alma" (1902), "Caprichos" (1905), "Sevilla y otros poemas" (1918), "Ars moriendi" (1921), "Hora de oro" (1938), w którym zdecydowanie poparł rewoltę generała Francisco Franco. Pisał też wspólnie z bratem utwory dramatyczne. Nie był tłumaczony na język polski.

</doc>
<doc id="1846743" url="https://pl.wikipedia.org/wiki?curid=1846743" title="Bertrand Baguette">
Bertrand Baguette

Bertrand Baguette (ur. 23 lutego 1986 roku) – belgijski kierowca wyścigowy.
Kariera.
Baguette karierę rozpoczął, jak większość kierowców, od kartingu, w wieku 14 lat. Po jej zakończeniu postanowił rozpocząć poważną karierę wyścigową, debiutując w 2004 roku w belgijskiej oraz francuskiej Formule Renault. Wygrał w nich łącznie trzy wyścigi. 
W latach 2005-2006 brał udział w bardziej prestiżowym Europejskim Pucharze Formuły Renault. W pierwszym podejściu zajął ósme miejsce, natomiast w drugim był czwarty. 
W latach 2007-2009 startował już w najwyższej serii tej kategorii - World Series by Renault. W ostatnim podejściu, w zespole International DracoRacing, wygrawszy pięć wyścigów, zdobył tytuł mistrzowski, na rundę przed końcem sezonu. W ramach nagrody, tak samo, jak poprzedni mistrzowie tego serialu, dostał szansę udziału w testach Formuły 1 od zespołu Renault, które odbyły się w pierwszych trzech dniach grudnia. Poza startami w tym cyklu, wziął również udział w kilku wyścigach Superleague Formula oraz FIA GT, jednakże bez sukcesu. 
W sezonie 2010 występował w serii IndyCar Series, w zespole Conquest Racing. Debiut w serii Baguette nie mógł jednak zaliczyć do udanych. W ciągu piętnastu wyścigów, najlepiej spisał się na torze w Kentucky, dojeżdżając na zaledwie 10. pozycji. Ostatecznie uzyskane punkty pozwoliły mu na zajęcie odległej 22. lokaty, w końcowej klasyfikacji.
W kolejnym sezonie nie znalazł stałego zatrudnienia w IndyCar, brał jednak udział w pracach rozwojowych pojazdu Dallary. Wystartował także w wyścigu Indianapolis 500 w barwach zespołu Rahal Letterman Lanigan Racing, zajmując w nim dobre siódme miejsce.
W 2011 zaczął też startować w wyścigach samochodów sportowych, a od 2012 startuje w serii FIA World Endurance Championship. W 2013 wygrał klasę LMP2 w wyścigu 24h Le Mans (w klasyfikacji generalnej był 7.).

</doc>
<doc id="1846744" url="https://pl.wikipedia.org/wiki?curid=1846744" title="Aglomeracja śląska">
Aglomeracja śląska



</doc>
<doc id="1846745" url="https://pl.wikipedia.org/wiki?curid=1846745" title="Teodozjusz Pieczerski">
Teodozjusz Pieczerski

Teodozjusz Pieczerski (ur. ok. 1008 w Wasylkowie, zm. 3 maja 1074 w Kijowie) – święty katolicki i prawosławny, jeden z założycieli Ławry Peczerskiej.
Życiorys.
Urodził się ok. 1008 we wsi Wasylków (ukr. Wasylkiw), na terenie obecnej Ukrainy, jednak dzieciństwo i młodość spędził w Kursku. W 1032 opuścił rodzinny dom i bezskutecznie usiłował wstąpić do jednego z monasterów Kijowa. Dopiero Antoni Pieczerski zgodził się bez nowicjatu przyjąć jego śluby zakonne.
W 1054 został hieromnichem, zaś w 1057 wybrany przez wspólnotę monastyczną na igumena monasteru kijowsko-pieczerskiego, w którym żył. Jako przełożony klasztoru zajmował się rozbudową zabudowań monasteru (w tym wzniesieniem głównej cerkwi Zaśnięcia Matki Bożej) i spisaniem ostatecznego brzmienia jego reguły na podstawie pism św. Teodora Studyty, nadesłanych na jego prośbę z Konstantynopola w 1068 roku.
Prowadził niezwykle ascetyczne życie, ograniczając ilość spożywanego chleba, zakuwając się w kajdany i zamykając się w pieczarze w Dalekich Pieczarach monasteru kijowskiego. Zmarł w 1074 po chorobie i został pochowany w pieczarze, w której zamykał się w czasie Wielkiego Postu. Jego ciało miało zachować się w nienaruszonym stanie; w 1090 zostało odnalezione przez mnichów i przeniesione do raki w głównej cerkwi monasteru.
Jest autorem pouczeń i literackich listów adresowanych do wielkiego księcia Izjasława.
Czczony jako święty zarówno przez Kościół katolicki jak i Cerkiew prawosławną. Martyrologium Rzymskie wspomina go 3 maja.

</doc>
<doc id="1846746" url="https://pl.wikipedia.org/wiki?curid=1846746" title="Aglomeracja Śląska">
Aglomeracja Śląska



</doc>
<doc id="1846750" url="https://pl.wikipedia.org/wiki?curid=1846750" title="Aleksander Szafranowicz">
Aleksander Szafranowicz

Aleksander Szafranowicz (ur. 2 kwietnia 1983 w Pryłukach) – izraelski siatkarz, reprezentant Izraela grający na pozycji przyjmującego. Od sezonu 2019/2020 występuje w czeskiej Extralidze, w drużynie Dukla Liberec.
Sukcesy klubowe.
Puchar Niemiec:
Mistrzostwo Niemiec:
Puchar Francji:
Puchar Czarnogóry:
Mistrzostwo Czarnogóry:
Puchar Grecji:
Mistrzostwo Grecji:
Puchar Czech:
Mistrzostwo Czech:

</doc>
<doc id="1846751" url="https://pl.wikipedia.org/wiki?curid=1846751" title="Alexander Shafranovich">
Alexander Shafranovich



</doc>
<doc id="1846753" url="https://pl.wikipedia.org/wiki?curid=1846753" title="Jakub Szwajcer">
Jakub Szwajcer

Jakub Szwajcer (ur. 1 grudnia 1851 w Rawie Mazowieckiej, zm. 25 czerwca 1941 w Warszawie) – polski lekarz żydowskiego pochodzenia. Zajmował się głównie organizacją służby zdrowia i chorobami zakaźnymi.
Syn Janusza. Uczył się w szkołach w Rawie Mazowieckiej, od 1865 do 1872, potem w Warszawie, gdzie studiował medycynę. 8 grudnia 1879 otrzymał dyplom lekarza na Cesarskim Uniwersytecie Warszawskim. Od 1880 asystent-wolontariusz Szpitala Starozakonnych przy ul. Pokornej. Pracował na oddziale zakaźnym i sam zachorował na dur plamisty, jego choroba miała ciężki przebieg. W latach 1885–1902, najpierw czasowo, od 1887 na stałe, pełnił obowiązki lekarza naczelnego Szpitala Zapasowego za rogatką wolską. Od 1902 lekarz naczelny Szpitala na Czystem, jako następca Zygmunta Kramsztyka. W Szpitalu na Czystem był kierownikiem naukowym kursów kształceniowych dla lekarzy. W czasie kiedy był dyrektorem powstał Kwartalnik Kliniczny Szpitala Starozakonnych w Warszawie. Z początkiem roku 1931 ustąpił ze stanowiska. 
Członek Towarzystwa Higienicznego Warszawskiego, działał w Sekcji Szpitalnej Wydziału Spraw Miejskich m. Warszawy. Należał do komitetu organizacyjnego budowy Sanatorium dla Piersiowo Chorych w Rudce koło Mińska Mazowieckiego. Odznaczony Orderem Odrodzenia Polski w 1925. W styczniu 1931 roku obchodzono 50-lecie jego pracy zawodowej.
Z małżeństwa z Heleną Baumberg urodzili się Józef (1883-?) i Jerzy (1892-1967).
Podczas II wojny światowej został przesiedlony do getta warszawskiego, gdzie zmarł. Pochowany jest na cmentarzu żydowskim przy ulicy Okopowej.

</doc>
<doc id="1846754" url="https://pl.wikipedia.org/wiki?curid=1846754" title="Luis Néstor Cardoso">
Luis Néstor Cardoso



</doc>
<doc id="1846755" url="https://pl.wikipedia.org/wiki?curid=1846755" title="UMP-pcPL">
UMP-pcPL



</doc>
<doc id="1846756" url="https://pl.wikipedia.org/wiki?curid=1846756" title="Ump.pl">
Ump.pl



</doc>
<doc id="1846757" url="https://pl.wikipedia.org/wiki?curid=1846757" title="Jakób Szwajcer">
Jakób Szwajcer



</doc>
<doc id="1846760" url="https://pl.wikipedia.org/wiki?curid=1846760" title="Manuel Machado">
Manuel Machado



</doc>
<doc id="1846763" url="https://pl.wikipedia.org/wiki?curid=1846763" title="Manuel Machado Ruiz">
Manuel Machado Ruiz



</doc>
<doc id="1846764" url="https://pl.wikipedia.org/wiki?curid=1846764" title="Virginio Lunardi">
Virginio Lunardi

Virginio Lunardi (ur. 22 marca 1968 w Gallio) – włoski skoczek narciarski. Najlepsze wyniki w Pucharze Świata osiągnął w sezonie 1989/1990 kiedy zajął 10. miejsce w klasyfikacji generalnej. W całej swojej karierze cztery razy stał na podium konkursów Pucharu Świata, w tym dwa razy był drugi oraz dwa razy trzeci. Jest starszym bratem Ivana Lunardiego.
Brał udział w trzech mistrzostwach świata, jednak bez sukcesów. Wziął też udział w igrzyskach olimpijskich w Calgary, gdzie zajął odległe lokaty. Największym sukcesem tego skoczka jest 9. miejsce w mistrzostwach świata w lotach w Vikersund w 1990. W 1986 roku zdobył złoty medal indywidualnie i srebrny drużynowo podczas mistrzostw świata juniorów w Lake Placid.

</doc>
<doc id="1846765" url="https://pl.wikipedia.org/wiki?curid=1846765" title="Sztuka wizualna">
Sztuka wizualna



</doc>
<doc id="1846766" url="https://pl.wikipedia.org/wiki?curid=1846766" title="Krajowe Towarzystwo Naftowe">
Krajowe Towarzystwo Naftowe

Krajowe Towarzystwo Naftowe (KTN, do 1881 "Towarzystwo dla Opieki i Rozwoju Przemysłu i Górnictwa Naftowego w Galicji") – organizacja zrzeszająca osoby zajmujące się zawodowo wydobywaniem ropy naftowej i ozokerytu w Galicji, powstała w 1877 w Gorlicach z inicjatywy Ignacego Łukasiewicza.
We Lwowie istniało wcześniej Towarzystwo Techniczne, ale nie zajmowało się ono problemami bardzo szybko rozwijającego się przemysłu naftowego. W związku z tym Ignacy Łukasiewicz, przy okazji odbywającej się we Lwowie w 1877 Wystawy Rolniczo-Przemysłowej, zaproponował zorganizowanie Zjazdu Naftowego. Zjazd ten podjął uchwałę o powołaniu pierwszej społecznej organizacji naftowej pod nazwą Towarzystwo dla Opieki i Rozwoju Przemysłu i Górnictwa Naftowego w Galicji z siedzibą w Gorlicach (1877–1890). Później siedzibę Towarzystwa przenoszono do Jasła (1890–1895) i Lwowa (1896–1939). 
Funkcję prezesa powierzono Ignacemu Łukasiewiczowi, kolejnymi prezesami byli August Gorayski (1880-1911), Władysław Długosz (1911-1937), Tadeusz Chłapowski (1937-1938), Stanisław Szeptycki (1938-1939).
Założycielami Towarzystwa byli: Ignacy Łukasiewicz, Kazimierz Badeni, Wojciech Biechoński, Dębowski, Wojciech Dzieduszycki, Falkenheyn, Albert Fauck, Władysław Fibich, Heinrich Gintl, Karol Klobassa-Zrencki, L. Landau, Lewicki, M. Longchamps, H. Niewiadomski, Andrzej Kazimierz Potocki, Oktaw Pietruski, Rosenkrantz, Władysław Sapieha, Zenon Suszycki, Leon Syroczyński, Tytus Trzecieski, Władysław Wereszczyński, Ludwik Wodzicki, Zaleski, Stanisław Znamirowski, Mikołaj Zyblikiewicz. 
KTN zajmowało się również kształceniem zawodowym. W 1885 w Ropiance utworzyło Szkołę Wiertniczą. Wydawało również specjalistyczne czasopisma "Górnik", "Nafta", "Przegląd Naftowy" i "Przemysł Naftowy". Ponadto w latach trzydziestych XX w. KTN wydało kilkutomowy "Podręcznik Naftowy". Towarzystwo przestało istnieć we wrześniu 1939, po wybuchu II wojny światowej.

</doc>
<doc id="1846767" url="https://pl.wikipedia.org/wiki?curid=1846767" title="Grevesmuehlen">
Grevesmuehlen



</doc>
<doc id="1846768" url="https://pl.wikipedia.org/wiki?curid=1846768" title="Thomas Shimada">
Thomas Shimada

 – japoński tenisista, reprezentant w Pucharze Davisa, olimpijczyk z Sydney (2000).
Kariera tenisowa.
Do zawodowego grona tenisistów przystąpił w roku 1993.
W całej karierze wygrywał turnieje w serii ATP Challenger Tour i ITF Men's Circuit. Do największych jego osiągnięć należą 3 tytuły deblowe turniejów ATP World Tour. Pierwszy wywalczył w Szanghaju w roku 2001, grając wspólnie z Byronem Blackiem. Kolejne turniejowe zwycięstwo odniósł w roku 2002, na ceglanych kortach w Kitzbühel. Partnerem deblowym Japończyka był Robbie Koenig. W brazylijskim Costa do Sauipe wygrał swoje trzecie zawodowe rozgrywki, grając w parze z Toddem Perrym.
W 2000 roku Shimada wziął udział w igrzyskach olimpijskich w Sydney, odpadając w 1 rundzie debla w parze z Satoshim Iwabuchim. Mecz o dalszą rundę Japończycy przegrali z Dominikiem Hrbatým i Karolem Kučerą.
Najwyższą pozycją Shimady w rankingu singlistów jest 477. miejsce z listopada 1997 roku, a wśród deblistów najwyżej był na 40. pozycji we wrześniu 2001 roku. Ponadto regularnie reprezentował swój kraj w Pucharze Davisa.
W roku 2005 zakończył karierę sportową. Łącznie na kortach zarobił 433 946 dolarów amerykańskich.

</doc>
<doc id="1846769" url="https://pl.wikipedia.org/wiki?curid=1846769" title="Josu Iñaki Erkoreka">
Josu Iñaki Erkoreka

Josu Iñaki Erkoreka Gervasio (ur. 3 lipca 1960 w Bermeo w prowincji Vizcaya) – baskijski polityk, od 2000 poseł do Kongresu Deputowanych, rzecznik (przewodniczący) Klubu Poselskiego PNV-EAJ w Kongresie (od 2004). 
Życiorys.
Uzyskał doktorat z dziedziny nauk prawnych na Uniwersytecie Deusto, gdzie wykładał także prawo administracyjne. W latach 1995–2000 pełnił obowiązki dyrektora Baskijskiego Instytutu Administracji Publicznej (hiszp. "Instituto Vasco de Administración Pública", IVAP). W 2000 został po raz pierwszy wybrany posłem do Kongresu Deputowanych z listy PNV-EAJ z prowincji Vizcaya. W marcu 2004 uzyskał reelekcję zostając rzecznikiem (przewodniczącym) Klubu Poselskiego PNV-EAJ. Od 2008 zasiada w Kongresie Deputowanych IX kadencji. 
Jest współautorem książki "Dos familias vascas: Areilza y Aznar", opisującej m.in. przeszłość Manuela Aznara – dziadka byłego premiera Hiszpanii. 
W 2008 uzyskał wyróżnienie dla najlepszego mówcy kongresowego przyznawane przez Stowarzyszenie Dziennikarzy Parlamentarnych (APP).

</doc>
<doc id="1846770" url="https://pl.wikipedia.org/wiki?curid=1846770" title="Dassow">
Dassow

Dassow – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Schönberger Land.
Toponimia.
Nazwa pochodzenia połabskiego, pierwotne "*Darčov" od słowa "*darč" „krzewy, zarośla”. Zanotowana po raz pierwszy w XII wieku w formie "Darrsowe", "Darsowe", "Darxowe", "Dartzowe".

</doc>
<doc id="1846771" url="https://pl.wikipedia.org/wiki?curid=1846771" title="Dehydrogenaza 15-hydroksyprostaglandynowa">
Dehydrogenaza 15-hydroksyprostaglandynowa

Dehydrogenaza 15-hydroksyprostaglandynowa (E.C. 1.1.1.141) – enzym katalizujący reakcję:
Należy on do grupy oksydoreduktaz, a dokładniej do utleniających grupę CH-OH, używając NAD+ lub jego fosforanu jako akceptora równoważników redukcyjnych.

</doc>
<doc id="1846772" url="https://pl.wikipedia.org/wiki?curid=1846772" title="Gadebusch">
Gadebusch

Gadebusch – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, siedziba Związku Gmin Gadebusch.
Toponimia.
Nazwa pochodzenia połabskiego, notowana po raz pierwszy w 1154 roku w formie "Godebuz", jest formą odosobową utworzoną od imienia *"Chotěbud" (por. Chociebuż).

</doc>
<doc id="1846773" url="https://pl.wikipedia.org/wiki?curid=1846773" title="Orias">
Orias

Orias – w tradycji okultystycznej, pięćdziesiąty dziewiąty duch "Goecji". Znany również pod imionami Oriaks i Oriax. By go przywołać i podporządkować, potrzebna jest jego pieczęć, która według "Goecji" powinna być zrobiona ze srebra.
Jest wielkim markizem piekła. Rozporządza 30 legionami duchów. Uważany jest za demona astrologów i wróżbitów.
Zdradza tajemnice gwiazd i domów planetarnych oraz ich znaczenie (naucza astronomii i astrologii). Może nadać człowiekowi dowolny kształt. Rozdaje zaszczyty i tytuły, godzi przyjaciół i wrogów.
Wezwany ukazuje się pod postacią wściekłego lwa lub człowieka z twarzą tego zwierzęcia. Ujeżdża potężnego i silnego konia z wężowym ogonem (być może taki ogon posiada sam demon). W swojej prawej dłoni dzierży dwa syczące węże, a według "Dictionnaire Infernal" w każdej ręce trzyma żmiję.

</doc>
<doc id="1846774" url="https://pl.wikipedia.org/wiki?curid=1846774" title="Rajdowe Mistrzostwa Świata 1973">
Rajdowe Mistrzostwa Świata 1973

Rezultaty Rajdowych Mistrzostw Świata w 1973 roku, 1. sezonu mistrzostw.
Klasyfikacje.
Klasyfikacja generalna kierowców.
Do końca 1976 roku nie prowadzono klasyfikacji kierowców. Gdyby zastosować taki sam system punktacji jak w przypadku klasyfikacji producentów, najlepszym kierowcą okazałby się Francuz Jean-Luc Thérier.
Klasyfikacja generalna producentów.
Punkty dla producenta zdobywał najwyżej sklasyfikowany samochód danej marki według klucza 20-15-12-10-8-6-4-3-2-1. Liczyło się rzeczywiste miejsce w klasyfikacji rajdu (przykładowo pierwsze trzy miejsca w rajdzie Monte Carlo zajęło Alpine Renault, więc następny w klasyfikacji Ford otrzymał punkty za czwarte miejsce). Do klasyfikacji wliczanych było 8 z 13 najlepszych wyników.

</doc>
<doc id="1846776" url="https://pl.wikipedia.org/wiki?curid=1846776" title="Joanna Shimkus">
Joanna Shimkus

Joanna Shimkus (ur. 30 października 1943 w Halifaksie, Nowa Szkocja, Kanada) – kanadyjsko-francuska aktorka pochodzenia żydowsko-irlandzkiego (jej ojciec był Żydem pochodzącym z Litwy, a matka miała pochodzenie irlandzkie); żona Sidneya Poitier.
Kariera zawodowa.
Joanna Shimkus mając niespełna 19 lat, w 1964 r., przyjechała do Paryża, aby w mekce artystów szukać szczęścia. Początkowo pracowała jako dziewczyna z okładki (ang. "cover girl"), ale zaledwie kilka jej zdjęć ukazało się na okładkach czasopism, gdyż francuski reżyser Jean Aurel zaproponował jej rolę w filmie "De l'amour" (1964). Historia o mężczyźnie, wcieleniu wiecznego Don Juana, któremu kolejne podboje nie przynoszą upragnionego szczęścia była jednocześnie jej ekranowym debiutem. Jednak prawdziwym odkrywcą Joanny Shimkus jest reżyser Robert Enrico, w którego filmach stworzyła najciekawsze kreacje. Ulubionym tematem filmów Enrico jest męska przyjaźń i solidarność, bohaterowie jego filmów żyją pełnią życia, choć nie zawsze zgodnie z prawem i porządkiem społecznym. W takim świecie jest miejsce tylko dla kobiet obdarzonych podobnymi cechami charakteru. "Letycja" z "Poszukiwaczy przygód", gdzie partnerował jej wielki amant francuskiego kina – Alain Delon, podobnie jak "Benedite" z filmu "Człowiek w pięknym krawacie", są więc wierne i lojalne wobec mężczyzn, których kochają i dla których porzucają swe dostatnie, spokojne życie, choć kończy się to dla nich tragicznie. W 1967 r. Joanna Shimkus dostała pierwszą dużą rolę w filmie "Ciotka Zita" (1968), znów reżyserowanym przez Roberta Enrico. Shimkus zagrała tu młodą dziewczynę żegnającą świat dzieciństwa w zderzeniu z brutalnym światem dorosłych. Aktorka zebrała za tę rolę mnóstwo pochwał, co otworzyło jej wrota do dalszej kariery.
Lata 1968–1970 uczyniły z Joanny gwiazdę międzynarodową. Zagrała w czterech głośnych filmach. W "Boom!" była partnerką takich sław jak Elizabeth Taylor i Richard Burton. Świetną rolę zagrała w głośnym filmie "Bądź w porcie nocą" (1969) – grała tam dziewczynę, która jest przyjaciółką bojówkarza organizacji Czarne Pantery i ginie razem z nim pod kulami policji. Jej partnerem był najsłynniejszy wówczas czarnoskóry aktor Sidney Poitier, którego poślubiła w 1976 roku.
Kolejnym sukcesem stał się angielski film "Dziewica i cygan", będący adaptacją powieści D.H. Lawrence’a. Córka purytańskiego pastora wyrywa się ze świata zakłamania i obłudy dzięki namiętnej miłości do wędrownego włóczęgi (w tej roli Franco Nero). W 1971 roku za rolę w tym filmie została nominowana do nagrody "Golden Laurel Star of Female".
W 1969 roku wystąpiła w filmie "Zaproszona", w którym partnerował jej gwiazdor kina francuskiego Michel Piccoli. We Francji Shimkus nazwano „Dzieckiem szczęścia”, a Michel Piccoli zauważył, że tajemnicą sukcesów Joanny jest umiejętność wyposażania bohaterek we wszystkie dobre cechy jej osobowości.
W 1971 roku wystąpiła jeszcze w dwóch filmach – "A Time for loving", gdzie partnerował jej Mel Ferrer oraz w obrazie "The Marriage of a Young Stockbroker" z Richardem Benjaminem. Tym filmem zakończyła swoją, trwającą zaledwie sześć lat, aktorską karierę.
Życie prywatne.
Od 1969 roku była związana z Sidneyem Poitier, z którym ma dwie córki: Anika Poitier – urodzoną w 1972 i Sydney Tamiia Poitier – urodzoną w 1973 roku. W 1976 Joanna i Sidney wzięli ślub. Joanna Shimkus zajmuje się projektowaniem i dekoracją wnętrz.

</doc>
<doc id="1846777" url="https://pl.wikipedia.org/wiki?curid=1846777" title="Oriaks">
Oriaks



</doc>
<doc id="1846778" url="https://pl.wikipedia.org/wiki?curid=1846778" title="Oriax">
Oriax



</doc>
<doc id="1846782" url="https://pl.wikipedia.org/wiki?curid=1846782" title="Bractwo różańcowe">
Bractwo różańcowe



</doc>
<doc id="1846787" url="https://pl.wikipedia.org/wiki?curid=1846787" title="Josep Antoni Duran i Lleida">
Josep Antoni Duran i Lleida

Josep Antoni Duran i Lleida (ur. 27 marca 1952 w Alcampell) – hiszpański i kataloński prawnik oraz polityk, długoletni przewodniczący Demokratycznej Unii Katalonii (UDC) i jeden z liderów Konwergencji i Unii (CiU), poseł do Kongresu Deputowanych, deputowany do Parlamentu Europejskiego II kadencji.
Życiorys.
Ukończył w 1974 studia prawnicze na katalońskim Universitat de Lleida. Był nauczycielem akademickim na tej uczelni, podjął także praktykę w zawodzie adwokata, specjalizując się w prawie pracy.
Od 1974 członek UDC, w 1977 stanął na czele jej organizacji młodzieżowej. Wchodził w skład zarządu swojego ugrupowania, w 1986 został wiceprzewodniczącym partii, a rok później powołany na jej przewodniczącego. Uzyskiwał reelekcję na to stanowisko, zajmując je nieprzerwanie do 2016. Od 1978 jego ugrupowanie funkcjonowało w koalicji z Demokratyczną Konwergencją Katalonii (CDC) jako Konwergencja i Unia. W 2001 sojusz ten został przekształcony w federację polityczną, którą kierował lider CDC. Josep Antoni Duran i Lleida objął w jej ramach funkcję sekretarza generalnego, którą pełnił do 2014.
W 1979 wybrany na radnego miejskiego w Lleidzie, był zastępcą alkada tej miejscowości. W latach 1982–1993 sprawował mandat posła do Kongresu Deputowanych II, III i IV kadencji. W latach 1986–1987 zasiadał w Europarlamencie II kadencji w ramach delegacji krajowej po akcesie Hiszpanii do Wspólnoty Europejskiej. Był wiceprzewodniczącym międzynarodówki chadeckiej (1982–1984 i 1987) oraz przewodniczącym katalońskiej delegacji do komisji wspólnej zajmującej się relacjami między Hiszpanią a Katalonią (1996–2001). Od 1999 do 2004 wchodził w skład regionalnego parlamentu. W latach 1999–2001 był ministrem w katalońskim rządzie, odpowiadając za kwestie instytucjonalne.
W 2004, 2008 i 2011 ponownie uzyskiwał mandat posła do Kongresu Deputowanych VIII, IX i X kadencji. Był rzecznikiem parlamentarnej grupy katalońskiej i przewodniczącym komisji spraw zagranicznych.
W 2015 Artur Mas z CDC ogłosił zakończenie współpracy z UDC, co skutkowało rozwiązaniem Konwergencji i Unii. Startująca samodzielnie Demokratyczna Unia Katalonii nie wprowadziła żadnych przedstawicieli do parlamentu regionalnego (we wrześniu 2015) ani federalnego (w grudniu 2015). W konsekwencji Josep Antoni Duran i Lleida w styczniu 2016 zrezygnował z funkcji przewodniczącego partii.
Odznaczony m.in. Orderem Zasługi Republiki Włoskiej II klasy i Krzyżem Komandorskim Orderu Zasługi Rzeczypospolitej Polskiej.

</doc>
<doc id="1846792" url="https://pl.wikipedia.org/wiki?curid=1846792" title="Fernando Chalana">
Fernando Chalana

Fernando Albino de Sousa Chalana (ur. 10 lutego 1959 w Barreiro, zm. 10 sierpnia 2022) – portugalski trener i piłkarz występujący na pozycji pomocnika. Reprezentował barwy takich klubów, jak SL Benfica, Girondins Bordeaux, CF Os Belenenses i Estrela Amadora. W reprezentacji Portugalii rozegrał 27 spotkań i zdobył 2 gole. Jako trener prowadził dotychczas tylko Benfikę.

</doc>
<doc id="1846795" url="https://pl.wikipedia.org/wiki?curid=1846795" title="Pinus devoniana">
Pinus devoniana

Pinus devoniana Lindl. – gatunek drzewa iglastego z rodziny sosnowatych ("Pinaceae"). Występuje w Gwatemali i Meksyku.
Biologia i ekologia.
"Pinus devoniana" to drzewo wieczniezielone. Igły pozostają na drzewie przez 2–3 lata. Szyszki nasienne dojrzewają w ciągu 2 lat, po czym otwierają się i opadają, pozostawiając na gałązkach po kilka łusek.
"Pinus devoniana" jest głównym gospodarzem rośliny pasożytniczej "Arceuthobium aureum" subsp. "petersonii" (Oaxaca, Chiapas), "A. durangense" (Durango, Sinaloa, Jalisco), "A. globosum" subsp. "grandicaule" (południowy Meksyk) i "A. oaxacanum".
Systematyka i zmienność.
Synonimy: "Pinus macrophylla" Lind. 1839, "P. montezumae" A. B. Lambert var. "macrophylla" (Lind.) Parl. in Candolle 1868, "P. filifolia" Lind. 1839, "P. grenvilleae" G. Gordon 1847, "P. wincesteriana" G. Gordon 1847, "P. michoacaensis" Roezl 1857, "P. magnifica" Roezl 1857, "P. ocampii" Roezl 1857, "P. zitacuarensis" Roezl 1857, "P. nee-plus-ultra" Roezl 1858, "P. zitacuarensis" Roezl var. "nitida" Roezl ex Carriere 1867, "P. verschaffeltii" Roezl ex Carriere 1867, "P. pawlowskiana" Roezl ex Carriere 1867, "P. michoacana" Martínez 1944, "P. michoacana" Martínez var. "cornuta" Martínez 1944, "P. michoacana" Martínez var. "quevedoi" Martínez 1944, "P. michoacana" Martínez var. "cornuta" Martínez f. "nayaritana" Martínez 1948, "P. michoacana" Martínez f. "procera" Martínez 1948, "P. michoacana" Martínez f. "tumida" Martínez 1948.
Pozycja gatunku w obrębie rodzaju "Pinus":
Tworzy mieszańce z "Pinus montezumae".
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, ale przyznała mu kategorię zagrożenia LC ("least concern"), uznając go za gatunek najmniejszej troski, o niskim ryzyku wymarcia. Klasyfikację tę utrzymano w kolejnym wydaniu księgi w 2013 roku.

</doc>
<doc id="1846797" url="https://pl.wikipedia.org/wiki?curid=1846797" title="Parafia Przemienienia Pańskiego w Lublinie">
Parafia Przemienienia Pańskiego w Lublinie

Parafia katedralna Przemienienia Pańskiego – parafia prawosławna w Lublinie, w dekanacie Lublin diecezji lubelsko-chełmskiej.
Na terenie parafii funkcjonują 3 cerkwie:
Historia.
Początki prawosławia na Lubelszczyźnie sięgają początków XIII w. W 1205 utworzono biskupstwo w Uhrowsku (dzisiejszym Uhrusku), które w 1240 przeniesiono do Chełma (inne źródła wspomninają o istnieniu prawosławnego biskupstwa chełmskiego już w 1072). Pod koniec XIV w. na polecenie króla Władysława Jagiełły zbudowano na Zamku w Lublinie kaplicę Świętej Trójcy ozdobioną w 1418 freskami w stylu bizantyjsko-ruskim. Chełmski biskup unicki Filip Felicjan Szumborski (żyjący w XIX w.) wspomina o istnieniu w 1447 o cerkwi "Spasa" (Przemienienia Pańskiego) przy Słomianym Rynku w Lublinie, ufundowanej przez księżną kijowską Marię Iwanowną. W piśmie metropolity kijowskiego Michała Rahozy do bractwa lubelskiego jest podana dokładna lokalizacja cerkwi – „na Czwartku, na górze przy gościńcu Litewskim i Ruskim”.
Zawarcie unii brzeskiej (1596) spotkało się ze znacznym sprzeciwem większości lubelskich prawosławnych. Istotną rolę w walce o prawa ludności prawosławnej i podtrzymywaniu oporu przeciwko narzucanej siłą unii odgrywały bractwa cerkiewne.
W marcu 1633, na sejmie koronacyjnym w Krakowie, nowo wybrany król Władysław IV, wydał szereg korzystnych przywilejów dla Cerkwi prawosławnej, z których dwa dotyczyły bezpośrednio wspólnoty lubelskiej (wyłączenie parafii spod jurysdykcji unickiego biskupa chełmskiego i zagwarantowanie osobistej opieki nad lubelską cerkwią). Właśnie w tym czasie, zatwierdzony przez króla metropolita kijowski Piotr Mohyła, w drodze z Krakowa do Kijowa, zajechał do Lublina i 15 marca 1633 wyświęcił nowo zbudowaną cerkiew Przemienienia Pańskiego. Jednak już w 1635 świątynia została zajęta przez unitów. Po wybuchu powstania pod wodzą Bohdana Chmielnickiego, na mocy ugody zborowskiej cerkiew w 1650 wróciła do prawosławnych, lecz już w następnym roku świątynię ponownie zajęli unici. Podobne wydarzenia miały miejsce w 1655. Dopiero w 1658, w myśl postanowień ugody hadziackiej, cerkiew została odzyskana przez prawosławnych. Unici po raz kolejny przejęli świątynię w 1695, kiedy to parafia lubelska oficjalnie przyjęła postanowienia unii. Część wiernych jednak nadal praktykowała prawosławie (bractwo cerkiewne prawdopodobnie istniało jeszcze w 1752).
W 1785 w Lublinie pojawili się nowi wyznawcy prawosławia – kupcy greccy, którzy otrzymali od króla Stanisława Augusta pozwolenie na budowę cerkwi (pod wezwaniem Narodzenia Bogurodzicy) przy ulicy Zielonej (obecnie jest to rzymskokatolicki kościół św. Jozafata). Do nowo powstałej parafii dołączyli zamieszkujący Lublin Rusini.
Po III rozbiorze Polski (1795), sytuacja prawosławnych i unitów w Lublinie – mimo zmian przynależności państwowej (Cesarstwo Austriackie, Księstwo Warszawskie, zależne od Rosji Królestwo Polskie) – przez kilkadziesiąt lat nie uległa zasadniczym zmianom. Dopiero po powstaniu styczniowym władze carskie postanowiły zlikwidować unicką diecezję chełmską. Rozpoczęto usuwanie wpływów łacińskich z obrzędowości i wystroju świątyń; pomocni w realizacji tych planów mieli być duchowni uniccy sprowadzani z Galicji, gdzie procesy latynizacyjne przebiegały o wiele wolniej (proboszczem lubelskiej parafii został w 1868 pochodzący z okolic Lwowa ks. Mikołaj Kolenkowski). W końcu lat 60. XIX w. przeprowadzono remont cerkwi Przemienienia Pańskiego, usuwając z niej elementy charakterystyczne dla obrzędowości katolickiej. 11 maja 1875 parafia Przemienienia Pańskiego w Lublinie (licząca wówczas około 80 osób) została włączona do nowo powstałej eparchii chełmsko-warszawskiej (w miejsce eparchii warszawsko-nowogieorgijewskiej) Rosyjskiego Kościoła Prawosławnego.
W latach 1873–1876 na placu Litewskim wzniesiono sobór Podwyższenia Krzyża Pańskiego, który stał się konkatedrą eparchii (odtąd wikariusz eparchii nosił tytuł "biskupa lubelskiego"). W latach 1902–1903 na cmentarzu przy ulicy Lipowej zbudowano cerkiew Świętych Niewiast Niosących Wonności (ufundowaną przez prezesa Izby Skarbowej w Lublinie Andrieja Diejkuna). W 1904 przy rogatce warszawskiej wzniesiono cerkiew wojskową („pułkową”). Oprócz wymienionych świątyń, w okresie przed I wojną światową istniały w Lublinie jeszcze dwie kaplice prawosławne – więzienna (na Zamku) i szpitalna.
W latach 1915–1919 nastąpiła przerwa w działalności parafii, wskutek udania się ludności prawosławnej na bieżeństwo.
Po odzyskaniu niepodległości przez Polskę prawosławni w Lublinie stracili większość świątyń, a także jeden z cmentarzy. W soborze Podwyższenia Krzyża Pańskiego urządzono rzymskokatolicki kościół garnizonowy, ale już w latach 1924–1925 obiekt rozebrano (obecnie w tym miejscu znajduje się fontanna). Cerkiew „pułkowa” (w Alejach Racławickich) została w latach 1928–1929 przebudowana i obecnie służy jako kościół rzymskokatolicki Niepokalanego Poczęcia Najświętszej Maryi Panny. Zbudowaną jeszcze w XVIII w. na potrzeby społeczności greckiej cerkiew Narodzenia Bogurodzicy przekazano katolickiemu Instytutowi Misyjnemu (propagującemu neounię) i przemianowano na kościół św. Jozafata. Prawosławnym pozostawiono tylko dwie cerkwie: Przemienienia Pańskiego (dzisiejszy sobór katedralny) i Świętych Niewiast Niosących Wonności (cmentarną). Władze państwowe początkowo planowały dołączyć wiernych z Lublina do parafii w Chełmie, ostatecznie jednak zgodziły się na reaktywację lubelskiej parafii. W okresie międzywojennym parafia liczyła około 500 wiernych. Wchodziła w skład diecezji warszawsko-chełmskiej Polskiego Autokefalicznego Kościoła Prawosławnego.
W czasie II wojny światowej parafia została włączona do diecezji chełmsko-podlaskiej Autokefalicznego Kościoła Prawosławnego w Generalnej Guberni. W znajdującym się na obrzeżach miasta obozie koncentracyjnym na Majdanku, wśród ofiar było także tysiące prawosławnych (w znacznej mierze żołnierzy Armii Czerwonej). Proboszcz parafii, ks. Jakub Kostecki (przewodniczący miejscowego Ukraińskiego Komitetu Pomocy) został w 1943 zmuszony do opuszczenia Lublina.
W pierwszych latach powojennych dzięki wysiłkom proboszcza, ks. Aleksego Baranowa nastąpiło uporządkowanie spraw majątkowych parafii.
W latach 1951–1989 parafia należała do diecezji warszawsko-bielskiej Polskiego Autokefalicznego Kościoła Prawosławnego. W marcu 1989 restytuowano diecezję lubelsko-chełmską. 17 maja 1989 w cerkwi parafialnej miał miejsce uroczysty ingres nowo wyświęconego biskupa Abla; tym samym świątynia została podniesiona do rangi soboru katedralnego.
Na początku XXI w. parafia liczyła około 1000 wiernych – głównie Ukraińców, Rosjan, Białorusinów i Polaków. W 2003 przy ulicy Gustawa Dolińskiego zbudowano cerkiew Podwyższenia Krzyża Pańskiego, której budynek jest częścią Prawosławnego Domu Opieki. W 2006 cerkiew ta została siedzibą nowej parafii (św. Piotra Mohyły), erygowanej z myślą o ukraińskojęzycznej prawosławnej społeczności Lublina.
Pod opieką duchowieństwa parafii Przemienienia Pańskiego w Lublinie pozostaje filia w Kolechowicach oraz parafia św. Mikołaja w Dratowie.

</doc>
<doc id="1846799" url="https://pl.wikipedia.org/wiki?curid=1846799" title="Ozdobnica Forela">
Ozdobnica Forela

Ozdobnica Forela ("Formica foreli") – gatunek mrówki z rodzaju "Formica" i podrodzaju "Coptoformica". Ma zasięg eurokaukaski. Występuje rzadko. Została nazwana na cześć szwajcarskiego myrmekologa Auguste Forela.
Występowanie.
Zasięg występowania obejmuje północne Włochy, północną Hiszpanię, Niemcy, Polskę, Szwajcarię, Austrię, południowe Morawy, zachodnią Słowację, Anatolię, Kaukaz. Na północy granica zasięgu dochodzi do Szwecji i Danii.
Morfologia.
Robotnice długości 4,5–7 mm. Tylna część głowy i odwłok brunatne, reszta ciała brunatnawoczerwona, ciemna plama na tułowiu (promezonotum). Ciało matowe, ma gęstą mikrorzeźbę. Podobnym gatunkiem jest często nieodróżniana ozdobnica mniejsza ("Formica pressilabris")
Biologia.
Gatunek ciepłolubny; tak jak inni przedstawiciele podrodzaju, ozdobnice Forela nie potrafią wytwarzać ciepła w koloniach. Preferuje suche zbiorowiska trawiaste i przejrzyste lasy. Gniazda są niewielkie, kopce utworzone z drobnych suchych resztek roślinnych, na ogół nie przekraczają średnicy 50 cm. Gatunek tworzy kolonie mono- lub poliginiczne. Nowe kolonie powstają albo na skutek pasożytnictwa społecznego młodych królowych w gniazdach mrówek z podrodzaju "Serviformica", albo w drodze podziału kolonii poliginicznej.

</doc>
<doc id="1846800" url="https://pl.wikipedia.org/wiki?curid=1846800" title="Formica foreli">
Formica foreli



</doc>
<doc id="1846801" url="https://pl.wikipedia.org/wiki?curid=1846801" title="Tytan Wilnohirśk">
Tytan Wilnohirśk

Tytan Wilnohirśk (ukr. Футбольний клуб «Титан» Вільногірськ, "Futbolnyj Kłub "Tytan" Wilnohirśk") – ukraiński klub piłkarski z siedzibą w Wilnohirśku, w obwodzie dniepropetrowskim.
Historia.
Chronologia nazw:
Piłkarska drużyna Awanhard Wilnohirśk została założona w mieście Wilnohirśk w XX wieku. Występowała w rozgrywkach mistrzostw i Pucharu obwodu dniepropetrowskiego. W 1967 startowała w rozgrywkach Pucharu Ukraińskiej SRR, gdzie w finale została pokonana przez Bilszowyk Kijów (1:2). Potem zespół kontynuował występy w rozgrywkach Mistrzostw i Pucharu obwodu. Obecnie nazywa się Tytan Wilnohirśk.

</doc>
<doc id="1846803" url="https://pl.wikipedia.org/wiki?curid=1846803" title="Awanhard Wilnohirsk">
Awanhard Wilnohirsk



</doc>
<doc id="1846806" url="https://pl.wikipedia.org/wiki?curid=1846806" title="Jewgienij Griszyn (łyżwiarz)">
Jewgienij Griszyn (łyżwiarz)

Jewgienij Romanowicz Griszyn, (ur. 23 marca 1931 w Tule, zm. 9 lipca 2005 w Moskwie) – rosyjski panczenista reprezentujący ZSRR, wielokrotny medalista olimpijski i dwukrotny medalista mistrzostw świata.
Kariera.
Specjalizował się w dystansach sprinterskich. W 1956 roku wystartował na igrzyskach olimpijskich w Cortina d’Ampezzo, zdobywając złote medale w biegach na 500 i 1500 m, ustanawiając przy tym rekordy świata na obu tych dystansach. Wynik ten powtórzył na rozgrywanych cztery lata później igrzyskach w Squaw Valley, a na igrzyskach w Innsbrucku był drugi na 500 m, przegrywając tylko z Amerykaninem Terrym McDermottem. Wystąpił także na igrzyskach olimpijskich w Grenoble w 1968 roku, gdzie był czwarty na dystansie 500 m, przegrywając walkę o medal z McDermottem i Magne Thomassenem z Norwegii. Tylko dwaj łyżwiarze: Fin Clas Thunberg i Amerykanin Eric Heiden zdobyli więcej złotych medali, po pięć.
Griszyn siedmiokrotnie bił rekordy świata, m.in. jako pierwszy zawodnik zszedł w wyścigu na 500 metrów poniżej 40 sekund. Był słabszy na dłuższych dystansach, co nie przeszkodziło mu jednak dwukrotnie sięgnąć po brąz mistrzostw świata w wieloboju (Sapporo 1954 i Oslo 1956). W tej konkurencji był także mistrzem Europy. Dwanaście razy zostawał mistrzem ZSRR na dystansach (na 500 m w latach: 1956, 1957, 1959, 1961-1965 i 1967 oraz na 1500 m w latach: 1957, 1962 i 1967), nigdy nie triumfował w wieloboju.
Podczas igrzysk w 1964 roku Griszyn był chorążym reprezentacji ZSRR. Po zakończeniu kariery pracował jako trener.
Pochowany na Cmentarzu Trojekurowskim w Moskwie.

</doc>
<doc id="1846810" url="https://pl.wikipedia.org/wiki?curid=1846810" title="17. ceremonia wręczenia Złotych Globów">
17. ceremonia wręczenia Złotych Globów

17. ceremonia wręczenia Złotych Globów odbyła się 10 marca 1960 roku.

</doc>
<doc id="1846816" url="https://pl.wikipedia.org/wiki?curid=1846816" title="Internacjonalizacja">
Internacjonalizacja



</doc>
<doc id="1846817" url="https://pl.wikipedia.org/wiki?curid=1846817" title="I18n">
I18n



</doc>
<doc id="1846818" url="https://pl.wikipedia.org/wiki?curid=1846818" title="Corn Belt">
Corn Belt



</doc>
<doc id="1846820" url="https://pl.wikipedia.org/wiki?curid=1846820" title="Lokalizacja programu">
Lokalizacja programu



</doc>
<doc id="1846823" url="https://pl.wikipedia.org/wiki?curid=1846823" title="Metałurh Nowomoskowśk">
Metałurh Nowomoskowśk

Metałurh Nowomoskowśk (ukr. Футбольний клуб «Металург» Новомосковськ, "Futbolnyj Kłub "Metałurh" Nowomoskowśk") – ukraiński klub piłkarski z siedzibą w Nowomoskowśku, w obwodzie dniepropietrowskim.
Historia.
Chronologia nazw:
Piłkarska drużyna Metałurh Nowomoskowśk została założona w mieście Nowomoskowśk w XX wieku. Występowała w rozgrywkach mistrzostw i Pucharu obwodu dniepropetrowskiego. W sezonie 1993/94 startowała w rozgrywkach Amatorskiej ligi, gdzie zajęła pierwsze miejsce w grupie 5 i zdobyła awans do rozgrywek na profesjonalnym poziomie. W sezonie 1994/95 zespół debiutował w rozgrywkach Trzeciej Ligi, gdzie zajął 8 miejsce. Po reformie systemu lig od sezonu 1995/96 występował w Drugiej Lidze, Grupie B. W sezonie 1998/99 ukończył tylko rozgrywki jesiennej rundy, a potem z przyczyn finansowych zrezygnował z dalszych występów. Klub pozbawiono statusu profesjonalnego. Potem kontynuował występy w rozgrywkach Mistrzostw i Pucharu obwodu.

</doc>
<doc id="1846824" url="https://pl.wikipedia.org/wiki?curid=1846824" title="Kryštof">
Kryštof

Kryštof – czeska pop-rockowa grupa muzyczna. Założona w 1994 roku przez Richarda Krajčo, Nikolaja Arichteva, Jarda Blahuta, Bisi Architeva i Pavela Studníka w Hawierzowie na Zaolziu.
Zespół nagrał studyjnie kilka piosenek w języku polskim – przekładów czeskich przebojów grupy, z tekstem autorstwa Renaty Putzlacher. Trzy z czterech utworów doczekały się publikacji na albumie "03" wydanym przez grupę w 2003 roku. Dwie ze wspomnianych polskojęzycznych piosenek – "Zaklinacz deszczu" (polska wersja utworu "Obchodník s deštěm") oraz "Cosmo$trend" (odpowiednik czeskojęzycznego "Cosmo$shop") wykonywane były w programach czeskiej telewizji w duecie z piosenkarką polskiego pochodzenia, Ewą Farną.

</doc>
<doc id="1846826" url="https://pl.wikipedia.org/wiki?curid=1846826" title="Wiktor Kosiczkin">
Wiktor Kosiczkin

Wiktor Iwanowicz Kosiczkin (ros. Виктор Иванович Косичкин, ur. 25 lutego 1938 w Moszkach – zm. 30 marca 2012 w Moskwie) – rosyjski łyżwiarz szybki reprezentujący ZSRR, dwukrotny medalista olimpijski i trzykrotny medalista mistrzostw świata.
Kariera.
Specjalizował się w długich dystansach. Pierwszy sukces w karierze Boris Szyłkow osiągnął w 1953 roku, kiedy zdobył dwa medale podczas igrzysk olimpijskich w Squaw Valley. W biegu na 5000 m był najlepszy, a na dystansie 10 000 m zajął drugie miejsce za Knutem Johannesenem z Norwegii, a przed Szwedem Kjellem Bäckmanem. Rok później Kosiczkin zwyciężył na mistrzostwach Europy w Helsinkach oraz zajął drugie miejsce na mistrzostwach świata w Göteborgu. Złoty medal wywalczył również na mistrzostwach świata w Moskwie w 1962 roku, a podczas mistrzostw świata w Helsinkach w 1964 roku zajął drugie miejsce za Johannesenem. W 1964 roku brał też udział w igrzyskach w Innsbrucku, gdzie był szósty na dystansie 10 000 m oraz czwarty na dwukrotnie krótszym dystansie, gdzie walkę o medal przegrał z Norwegiem Fredem Antonem Maierem. Ostatni medal wywalczył na mistrzostwach Europy w Göteborgu w 1965 roku, gdzie był trzeci. W 1961 roku był mistrzem ZSRR w wieloboju i biegu na 1500 m, zwyciężając także na dystansie 5000 m w latach 1958 i 1960-1962 oraz w biegu na 10 000 w latach 1960–1962, 1964 i 1965.
Po zakończeniu kariery pracował jako trener w klubie Dinamo Moskwa.

</doc>
<doc id="1846829" url="https://pl.wikipedia.org/wiki?curid=1846829" title="Boczne Drogi">
Boczne Drogi



</doc>
<doc id="1846831" url="https://pl.wikipedia.org/wiki?curid=1846831" title="Wszystko Czerwone">
Wszystko Czerwone



</doc>
<doc id="1846836" url="https://pl.wikipedia.org/wiki?curid=1846836" title="Zajezdnia Czyżyny">
Zajezdnia Czyżyny

Zajezdnia autobusowa Czyżyny – zlikwidowana zajezdnia autobusowa mieszcząca się przy ul. Stella-Sawickiego w Krakowie. Powstała w 1966 po zagospodarowaniu jednego z hangarów byłego lotniska Kraków-Rakowice-Czyżyny. Obiekt miał funkcjonować tymczasowo do momentu otwarcia nowej zajezdni dla Nowej Huty, jednak rosnące potrzeby krakowskiego MPK doprowadziły do dalszej rozbudowy. Zajezdnię zlikwidowano w 1998. Od 2018 roku na tym terenie otwarto oddział Muzeum Inżynierii Miejskiej
Autobusy, które stacjonowały w zajezdni.
Jelcz
Ikarus
MAN
Scania

</doc>
<doc id="1846837" url="https://pl.wikipedia.org/wiki?curid=1846837" title="Igor Małkow">
Igor Małkow

Igor Aleksiejewicz Małkow (ros. Игорь Алексеевич Малков, ur. 9 lutego 1965 w Pierwouralsku) – rosyjski łyżwiarz szybki reprezentujący ZSRR, dwukrotny medalista olimpijski z Sarajewa.
Kariera.
Specjalizował się w długich dystansach. Największe sukcesy w karierze osiągnął w 1984 roku, kiedy podczas igrzysk olimpijskich w Sarajewie zdobył dwa medale. Na dystansie 10 000 m był najlepszy, wyprzedzając Szweda Tomasa Gustafsona i René Schöfischa z NRD. Sześć dni wcześniej był drugi w biegu na 5000 m, przegrywając tylko z Gustafsonem. Nigdy nie zdobył medalu na mistrzostwach świata, jego najlepszym wynikiem było ósme miejsce wywalczone podczas mistrzostw świata w wieloboju w Göteborgu w 1984 roku. Był też między innymi piąty na mistrzostwach świata juniorów w Sarajewie rok wcześniej.
Pobił jeden rekord świata – 24 marca 1984 roku osiągnął czas 14:21,51 minuty na dystansie 10 000 metrów. Wcześniej, w grudniu 1983 roku, złamał barierę 14 minut (13:54,81) jednak wynik ten nie został uznany za oficjalny przez ISU.

</doc>
<doc id="1846838" url="https://pl.wikipedia.org/wiki?curid=1846838" title="Andrij Sadowyj">
Andrij Sadowyj



</doc>
<doc id="1846846" url="https://pl.wikipedia.org/wiki?curid=1846846" title="Osvaldo Reig">
Osvaldo Reig

Osvaldo Alfredo Reig (ur. 14 sierpnia 1929 w Buenos Aires, zm. 13 marca 1992 w Buenos Aires) – argentyński biolog i paleontolog, zajmujący się w szczególności mammologią.
Lektura prac Darwina i Ameghino sprawiła, że Osvaldo Reig poczuł powołanie do badania skamieniałości. Swoją pierwszą pracę naukową opublikował w wieku 16 lat w biuletynie Muzeum w La Placie. Rozpoczął studia na wydziale nauk przyrodniczych Universidad Nacional de La Plata, jednak już w 1950 roku, z powodu represji politycznych, został odcięty od uniwersytetu i nie ukończył studiów. Jego badania jako wolnego strzelca były jednak na tyle znaczące, że w 1957 został wykładowcą anatomii porównawczej na Uniwersytecie w Buenos Aires. W 1958 wyjechał do San Miguel de Tucumán, gdzie założył dwa laboratoria – poświęcone paleontologii kręgowców oraz neontologii Batrachia. Jego odkrycia kopalnych kręgowców w północno-zachodniej Argentynie zostały dostrzeżone trzy lata później przez międzynarodowy komitet w skład którego wchodził m.in. paleontolog George Gaylord Simpson. Komitet mianował Reiga profesorem Uniwersytetu w Buenos Aires pomimo faktu, iż nie miał on stopnia naukowego. W 1966 Reig tymczasowo przeniósł się do Museum of Comparative Zoology na Uniwersytecie Harvarda. W proteście przeciw dyktaturze zrzekł się stanowiska profesora Uniwersytetu w Buenos Aires i wyjechał do Wenezueli, gdzie spędził – z przerwami – piętnaście lat, pracując w różnych instytucjach, przede wszystkim jako profesor Universidad Simón Bolívar. W 1971 przeniósł się na wydział zoologii Uniwersytetu Londyńskiego, gdzie rok później uzyskał doktorat. Następnie powrócił do Ameryki Południowej, do instytutu genetyki i ewolucji Uniwersytetu Austral w Chile. Junta Pinocheta zmusiła go do opuszczenia Chile, więc Reig powrócił do Argentyny, jednak z powodu niepokojów politycznych opuścił ją w 1974 i ponownie wyjechał do Wenezueli. Po demokratyzacji Argentyny, w 1984 roku powrócił na wydział nauk biologicznych Uniwersytetu w Buenos Aires.
Osvaldo Reig początkowo badał głównie kopalne torbacze i płazy bezogonowe. W 1961 roku zaczął zajmować się kariologią i biochemiczną genetyką współczesnych ssaków. Badał cytogenetykę i specjację gryzoni z rodzaju "Proechimys". Od 1989 wraz z innymi argentyńskimi naukowcami zajmował się specjacją gryzoni "Ctenomys". W 1983 roku aktywnie uczestniczył w organizacji Argentyńskiego Towarzystwa Mammologicznego (Sociedad Argentina para el Estudio de los Mamíferos – SAREM), którego został pierwszym prezydentem. W 1988 roku otrzymał doktorat honoris causa Uniwersytetu Autonomicznego w Barcelonie, a w 1991 – Uniwersytetu w Buenos Aires. Do taksonów nazwanych przez Reiga należą m.in. "Notobatrachus degustoi", jeden z najstarszych przedstawicieli płazów skaczących, oraz "Herrerasaurus ischigualastensis", jeden z najstarszych dinozaurów.

</doc>
<doc id="1846847" url="https://pl.wikipedia.org/wiki?curid=1846847" title="Osvaldo A. Reig">
Osvaldo A. Reig



</doc>
<doc id="1846848" url="https://pl.wikipedia.org/wiki?curid=1846848" title="Osvaldo Alfredo Reig">
Osvaldo Alfredo Reig



</doc>
<doc id="1846851" url="https://pl.wikipedia.org/wiki?curid=1846851" title="Jewgienij Kulikow">
Jewgienij Kulikow

Jewgienij Nikołajewicz Kulikow (ros. Евге́ний Никола́евич Кулико́в; ur. 25 maja 1950 w Bogdanowiczu) – rosyjski panczenista reprezentujący Związek Radziecki, dwukrotny medalista olimpijski i dwukrotny medalista mistrzostw świata.
Kariera.
Jewgienij Kulikow specjalizował się w dystansach sprinterskich. Pierwszy medal na arenie międzynarodowej wywalczył w 1975 roku, kiedy zajął drugie miejsce w mistrzostwach świata w wieloboju sprinterskim w Göteborgu. W zawodach tych wyprzedził go jedynie jego rodak Aleksandr Safronow. Na rozgrywanych dwa lata później mistrzostwach świata w wieloboju sprinterskim w Alkmaar zajął trzecie miejsce, przegrywając z dwoma reprezentantami USA: Erikiem Heidenem i Peterem Muellerem. W 1976 roku brał udział w igrzyskach olimpijskich w Innsbrucku, gdzie zwyciężył na dystansie 500 m. Podczas igrzysk w Lake Placid w 1980 roku był drugi na tym dystansie, ulegając jedynie Heidenowi.
Dziewięciokrotnie bił rekordy świata, jako pierwszy zawodnik złamał barierę 38 sekund na 500 m (1975), a także 37 sekund (1981). W 1975 roku został uhonorowany Nagrodą Oscara Mathisena.

</doc>
<doc id="1846852" url="https://pl.wikipedia.org/wiki?curid=1846852" title="Dyskografia Ramones">
Dyskografia Ramones

Ta strona zawiera pełną dyskografię zespołu Ramones.

</doc>
<doc id="1846854" url="https://pl.wikipedia.org/wiki?curid=1846854" title="Kardynałowie z nominacji Grzegorza XII">
Kardynałowie z nominacji Grzegorza XII

Papież Grzegorz XII (1406–1415) mianował 11 kardynałów na 2 konsystorzach:
19 września 1408.
Phillip Repington CanReg, biskup Lincoln oraz Mateusz z Krakowa, biskup Wormacji, nie przyjęli nominacji.

</doc>
<doc id="1846855" url="https://pl.wikipedia.org/wiki?curid=1846855" title="Salmagundi">
Salmagundi



</doc>
<doc id="1846858" url="https://pl.wikipedia.org/wiki?curid=1846858" title="XXL Magazine">
XXL Magazine



</doc>
<doc id="1846859" url="https://pl.wikipedia.org/wiki?curid=1846859" title="Salmagundi (czasopismo)">
Salmagundi (czasopismo)

Salmagundi; or The Whim-whams and Opinions of Launcelot Langstaff, Esq. &amp; Others (pol. "Salmagundi, czyli Postrzelone Pomysły i Opinie Wielmożnego Pana Launcelota Langstaffa i Innych"), powszechnie nazywany Salmagundi – XIX-wieczny amerykański periodyk satyryczny, stworzony i redagowany przez pisarza Washingtona Irvinga. Tworzony przy współpracy z najstarszym bratem Irwinga, Williamem, i Jamesem Pauldingiem. Powstało 20 numerów wydanych w nieregularnych odstępach czasu pomiędzy 24 stycznia 1807 a 15 stycznia 1808.
"Salmagundi" był paszkwilem na nowojorską kulturę i politykę; można go porównać do współczesnego czasopisma "Mad". W 17. wydaniu z 11 listopada 1807 Irving po raz pierwszy przypisał miastu Nowy Jork nazwę "Gotham" "Gotham" jest słowem anglosaskim oznaczającym "Goat's Town" (ang. "Kozie miasto").
Irving i jego współpracownicy swoje artykuły w periodyku podpisywali wieloma pseudonimami, m.in. Will Wizard, Launcelot Langstaff, Pindar Cockloft i Mustapha Rub-a-Dub Keli Khan.
Irving i Paulding zaprzestali wydawania "Salmagundi" w styczniu 1808, po kłótni o zyski z wydawcą Davidem Longworthem.
Przedruki dostępne są w:

</doc>
<doc id="1846864" url="https://pl.wikipedia.org/wiki?curid=1846864" title="Kardynałowie z nominacji Eugeniusza IV">
Kardynałowie z nominacji Eugeniusza IV

Papież Eugeniusz IV (1431–1447) mianował 27 kardynałów na 6 konsystorzach.
18 grudnia 1439.
Kościoły tytularne nadane zostały 8 stycznia 1440.

</doc>
<doc id="1846869" url="https://pl.wikipedia.org/wiki?curid=1846869" title="Hryhoriwka (rejon czerkaski)">
Hryhoriwka (rejon czerkaski)

Hryhoriwka (ukr. Григорівка; pol. Hryhorówka) – wieś na Ukrainie, w obwodzie czerkaskim, w rejonie czerkaskim, siedziba administracyjna rady wiejskiej. W 2001 roku liczyła 480 mieszkańców.

</doc>
<doc id="1846870" url="https://pl.wikipedia.org/wiki?curid=1846870" title="Honda STX 1300 Pan Europan">
Honda STX 1300 Pan Europan



</doc>
<doc id="1846871" url="https://pl.wikipedia.org/wiki?curid=1846871" title="Ojiya">
Ojiya

 – miasto w Japonii w prefekturze Niigata, na wyspie Honsiu, nad rzeką Shinano.
Położenie.
Miasto leży w środkowej części prefektury nad rzeką Shinano. Miasto graniczy z:
Historia.
Miasto utworzono 10 marca 1954 roku.
Transport.
W mieście znajduje się stacja kolejowa Ojiya.

</doc>
<doc id="1846874" url="https://pl.wikipedia.org/wiki?curid=1846874" title="Uonuma">
Uonuma

 – miasto w Japonii, w południowo-wschodniej części prefektury Niigata, na wyspie Honsiu ("Honshū"), m.in. nad rzekami Uono (66,7 km) i Sanashi (18,5 km).
Miasto zostało utworzone w 2004 roku z administracyjnego połączenia dwóch miasteczek i kilku wiosek, które należały do powiatu ​​Kita-Uonuma.
Położenie.
Części miasta znajdują się w granicach Parku Narodowego Oze i Quasi-Parku Narodowego Echigo Sanzan-Tadami.
Miasto leży w środkowej części prefektury i graniczy z:

</doc>
<doc id="1846875" url="https://pl.wikipedia.org/wiki?curid=1846875" title="Tōkamachi">
Tōkamachi

 – miasto w Japonii, w prefekturze Niigata, na wyspie Honsiu ("Honshū"), nad rzeką Shinano (367 km).
Położenie.
Miasto leży w południowej części prefektury. Jest częścią regionu zwanego „krainą śniegu” ze względu na jego ogromne ilości, które pokrywają ten teren zimą. 
Miasto graniczy z:
Transport.
W mieście znajduje się stacja kolejowa Tōkamachi.

</doc>
<doc id="1846876" url="https://pl.wikipedia.org/wiki?curid=1846876" title="Tokamachi">
Tokamachi



</doc>
<doc id="1846878" url="https://pl.wikipedia.org/wiki?curid=1846878" title="Yichuan Chaolang">
Yichuan Chaolang

Yichuan Chaolang (義川超朗; ur. przed 1595, zm. 1656) – chińska mistrzyni chan szkoły linji.
Życiorys.
Pochodziła z Nanxun. Była jedyną córką pani Li (zm. 1632) i Donga Sizhao (zm. 1596 w wieku 21 lat).
Od urodzenia była bardzo wątła i słabego zdrowia. Zapewne dlatego broniła się przed małżeństwem i rozwinęła w sobie głębokie pragnienie praktyki religijnej. Jej matka postanowiła spełnić jej marzenie i wybudowała dla niej w 1644 r. mały klasztor (który w 1647 r. został rozbudowany i stał się normalnym "conglin" (chiński odpowiednik skt "vindhyavany"), żeńskim chanistycznym klasztorem pod nazwą Fushi).
W końcu Yichuan rozpoczęła praktykę u mistrzyni chan Qiyuan Xinggang. Po osiągnięciu oświecenia i otrzymaniu przekazu Dharmy, została opatką klasztoru Pradźni w Nanxuan.
Po śmierci Qiyuan Xinggang, na jej życzenie, Yichuan i Yigong Chaoke miały obie poprowadzić klasztor Fushi. Niestety w zaledwie 2 lata później mistrzyni Yichuan zmarła.

</doc>
<doc id="1846879" url="https://pl.wikipedia.org/wiki?curid=1846879" title="Kashiwazaki">
Kashiwazaki

 – miasto w Japonii, w prefekturze Niigata, na wyspie Honsiu ("Honshū"), nad Morzem Japońskim.
Położenie.
Miasto leży w środkowej części prefektury. Graniczy z: Nagaoka, Jōetsu, Tōkamachi.
Transport.
Kolej.
W mieście znajduje się stacja kolejowa Kashiwazaki obsługująca linie JR: Głównej Linii Shin’etsu i Linii Echigo.
Drogowy.
Przez miasto przebiegają drogi:

</doc>
<doc id="1846880" url="https://pl.wikipedia.org/wiki?curid=1846880" title="Sone Aluko">
Sone Aluko

Omatsone Aluko (ur. 19 lutego 1989 w Londynie) – nigeryjski piłkarz angielskiego pochodzenia występujący na pozycji napastnika w angielskim klubie Fulham oraz w reprezentacji Nigerii. Wychowanek Birmingham City, w swojej karierze grał także w takich zespołach jak Aberdeen, Blackpool, Rangers oraz Hull City. Były młodzieżowy reprezentant Anglii.

</doc>
<doc id="1846881" url="https://pl.wikipedia.org/wiki?curid=1846881" title="Jōetsu">
Jōetsu

 – miasto w Japonii w prefekturze Niigata, na wyspie Honsiu, nad Morzem Japońskim.
Położenie.
Miasto leży w południowej części prefektury. Miasto graniczy z:
Historia.
Miasto było stolicą dawnej prowincji Echigo. W okresie Sengoku, zamek Kasugayama był znaczącą siedzibą daimyō Kenshina Uesugi. Oficjalnie miasto utworzono 29 kwietnia 1971 roku.
Transport.
Kolej.
W mieście znajduje się stacja kolejowa Jōetsu na liniach JR: Głównej Linii Shin'etsu i Głównej Linii Hokuriku.
Drogowy.
Przez miasto przebiegają drogi:

</doc>
<doc id="1846882" url="https://pl.wikipedia.org/wiki?curid=1846882" title="Joestu">
Joestu



</doc>
<doc id="1846883" url="https://pl.wikipedia.org/wiki?curid=1846883" title="Myōkō (miasto)">
Myōkō (miasto)

 – miasto w Japonii w prefekturze Niigata, na wyspie Honsiu.
Położenie.
Miasto leży w południowej części prefektury. Miasto graniczy z:
Historia.
Miasto powstało z połączenia miasteczek Arai, Myōkōkōgen i wsi Myōkō 1 kwietnia 2005 roku.
Transport.
Kolej.
W mieście znajdują się cztery stacje kolejowe linii Głównej Shin'etsu (Shin'etsu-honsen) należącej do JR: Myōkōkōgen, Sekiyama, Nihongi, Arai oraz Kamiarai.
Drogowy.
Przez miasto przebiegają drogi:

</doc>
<doc id="1846884" url="https://pl.wikipedia.org/wiki?curid=1846884" title="Myoko">
Myoko



</doc>
<doc id="1846886" url="https://pl.wikipedia.org/wiki?curid=1846886" title="Tiotyksen">
Tiotyksen

Tiotyksen, tiotiksen () – organiczny związek chemiczny z grupy sulfonamidów, pochodna tioksantenu.
Wykazuje silne działanie przeciwpsychotyczne, silne przeciwautystyczne, silne aktywizujące oraz słabe uspokajające. Ponadto wywiera umiarkowane oddziaływanie na układ pozapiramidowy oraz stosunkowo słabe na układ autonomiczny.
Znalazł zastosowanie jako neuroleptyk w leczeniu zespołów urojeniowych z dominującym zblednięciem uczuciowym i zmniejszeniem aktywności, a także w psychozach inwolucyjnych, starczych i alkoholowych. W porównaniu z innymi pochodnymi tioksantenu stosowany jest w lecznictwie najrzadziej.
W Polsce preparaty tiotyksenu nie są zarejestrowane. Za granicą dostępny jest w postaci chlorowodorku tiotyksenu, jako:

</doc>
<doc id="1846887" url="https://pl.wikipedia.org/wiki?curid=1846887" title="Itoigawa">
Itoigawa

 – miasto w Japonii w prefekturze Niigata, na wyspie Honsiu, nad Morzem Japońskim.
Położenie.
Miasto leży w południowej części prefektury. Miasto graniczy z:
Historia.
Miasto utworzono 1 czerwca 1954 roku.
Transport.
Kolej.
W mieście znajduje się stacja kolejowa Itoigawa oraz stacje Ichiburi, Oyashirazu, Ōmi, Kajiyashiki, Uramoto, Nō oraz Tsutsuishi na linii JR Głównej Hokuriku oraz stacje:Hiraiwa, Kotaki, Nechi, Kubiki-Ōno oraz Himekawa na Linii Ōito.
Drogowy.
Przez miasto przebiegają drogi:

</doc>
<doc id="1846889" url="https://pl.wikipedia.org/wiki?curid=1846889" title="Campsie">
Campsie

Campsie – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1846890" url="https://pl.wikipedia.org/wiki?curid=1846890" title="Myles Wakefield">
Myles Wakefield

Myles Wakefield (ur. 13 czerwca 1974 w Durbanie) – południowoafrykański tenisista.
Kariera tenisowa.
W zawodowym gronie tenisistów zadebiutował w roku 1995.
W całej karierze wygrywał turnieje z serii ATP Challenger Tour i ITF Men’s Circuit. Jego największym osiągnięciem jest zdobycie deblowego tytułu turnieju rangi ATP World Tour w grze podwójnej w roku 2002 na ceglanych kortach w Casablance. Partnerem deblowym Wakefielda był wówczas Stephen Huss. Ponadto Wakefield był 2-krotnym finalistą rozgrywek ATP World Tour, w Petersburgu (2000) oraz w Delray Beach (2001).
Najwyżej sklasyfikowany wśród singlistów był w lipcu 1998 roku, będąc na 590. miejscu, a w rankingu deblistów we wrześniu 2001 roku zajmował 46. pozycję.
W roku 2004 zakończył karierę sportową. Łącznie na kortach zarobił 321 107 dolarów amerykańskich.

</doc>
<doc id="1846892" url="https://pl.wikipedia.org/wiki?curid=1846892" title="Canterbury (Sydney)">
Canterbury (Sydney)

Canterbury – geograficzna nazwa dzielnicy (przedmieścia), położonej na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1846894" url="https://pl.wikipedia.org/wiki?curid=1846894" title="Bobby Reynolds">
Bobby Reynolds

Robert „Bobby” Thomas Reynolds (ur. 17 lipca 1982 w Cape Cod) – amerykański tenisista.
Kariera tenisowa.
Jako zawodowy tenisista występował w latach 2003–2014. Na kortach zarobił 1 573 292 dolarów amerykańskich.
W grze pojedynczej wygrywał turnieje z serii ITF Men’s Circuit oraz triumfował jedenastokrotnie w zawodach kategorii ATP Challenger Tour.
W grze podwójnej swój największy sukces w karierze odniósł zwyciężając w roku 2006 w Indianapolis, turnieju rangi ATP World Tour. Wspólnie z Andym Roddickiem pokonał w finale parę Paul Goldstein–Jim Thomas 6:4, 6:4. Ponadto był dwukrotnym finalistą rozgrywek z tego cyklu, w New Haven (2005) oraz w Pekinie (2008).
Najwyżej sklasyfikowany wśród singlistów był w lutym 2009 roku, będąc na 63. miejscu, a w rankingu deblistów w maju 2009 roku zajmował 46. pozycję.

</doc>
<doc id="1846896" url="https://pl.wikipedia.org/wiki?curid=1846896" title="Jeeves">
Jeeves

Jeeves (właściwie Reginald Jeeves) – fikcyjna postać z serii popularnych opowiadań i powieści humorystycznych angielskiego pisarza P.G. Wodehouse'a, jeden z pary głównych bohaterów (pojawiał się w nich od 1915 do 1974 r.), występujący jako kamerdyner ("osobisty dżentelmen dżentelmena") młodego arystokraty Bertiego Woostera. Stał się archetypem idealnego służącego, a jego nazwisko stało się w języku angielskim wręcz synonimem pomocnika zdolnego zaradzić każdemu problemowi.
Historia i charakter postaci.
Para Jeeves i Wooster pojawia się w kilkudziesięciu opowiadaniach P.G. Wodehouse'a publikowanych od 1915 r., oraz w kilkunastu powieściach publikowanych od 1934 do 1974 r. (w polskim tłumaczeniu wydano trzy z tych powieści: "Dziękuję, Jeeves", "Dewiza Woosterów" oraz "Wielce zobowiązany, Jeeves"). W opowiadaniach z okresu I wojny światowej charaktery obu postaci nie są jeszcze skrystalizowane, niektóre imiona też są zmienione – pierwsze spotkanie Jeevesa i Woostera zostało opisane w opowiadaniu "Jeeves Takes Charge" z 1916 r. Akcja większości opowieści toczy się w Londynie i różnych wiejskich rezydencjach arystokratycznych w Anglii, scenerią tylko kilku z nich są Stany Zjednoczone. Umieszczone są w bezczasowym świecie stanowiącym wyidealizowaną wizję międzywojennej Anglii.
Efekt komiczny opowieści o Jeevesie i Woosterze w dużej mierze pochodzi z faktu, iż będący narratorem zdecydowanej większości opowiadań i powieści Wooster, choć docenia swego genialnego służącego, nie jest świadom tego, że jest obiektem jego manipulacji. Jeeves jest niezawodny w przygotowywaniu i realizacji (niekiedy bez wiedzy Woostera) subtelnych planów, dzięki którym Wooster wychodzi z rozlicznych opresji (od kłopotów z wymiarem sprawiedliwości po przyrzeczenia małżeństwa).
Jeeves jest znany ze swej wymowy (zawiłej, ale precyzyjnej) oraz obfitego cytowania klasyków literatury (zwłaszcza Szekspira i poetów romantycznych). W wolnych chwilach poświęca się lekturze swego ulubionego filozofa Spinozy, lubi też literaturę rosyjską. Bardzo często ujawnia wszechstronną, rozległą wiedzę w różnych dziedzinach: filozofii, poezji, nauce, historii, psychologii, geografii, polityce czy literaturze. Zna się na hazardzie, samochodach, etykiecie i kobietach. Wykazuje się dogłębną wiedzą na temat brytyjskiej arystokracji i często opowiada anegdoty z życia jej przedstawicieli. Legendarne wśród bohaterów opowieści P.G. Wodehouse'a są jego mikstury, zarówno alkoholowe, jak i te, które zażegnują poranny ból głowy. Jeeves jest kamerdynerem – usługuje swemu pracodawcy, ale nie zajmuje się gospodarstwem domowym, choć w powieściach pojawiają się niekiedy odniesienia do jego wszechstronności również i w tym zakresie. Jeeves wyznaje także zasadę pracy wyłącznie na rzecz nieżonatych.
Jeeves zazwyczaj ma odmienną od Woostera opinię na temat rzeczy, w stosunku do których Bertie nastawiony jest entuzjastycznie (szczególnie często objawia się to w kwestii doboru odpowiedniego ubrania). W powieści "Dziękuję, Jeeves" zamiłowanie Woostera do gry na banjolele doprowadza do tego, że Jeeves rezygnuje z pracy u niego.
Jeeves jest członkiem zrzeszającego kamerdynerów londyńskiego Klubu Młodego Ganimedesa. W księdze klubowej wszyscy jego członkowie mają obowiązek opisywania swoich pracodawców, by w razie poszukiwania przez tych ostatnich nowych kamerdynerów, kandydaci na to stanowisko mogli się zorientować, z kim mają do czynienia. Część dotycząca Woostera jest najobszerniejszą w całej księdze. Obawa Woostera przed dostaniem się jej w niepowołane ręce powraca regularnie w kolejnych historiach. Ostatecznie, na końcu przedostatniej z powieści ("Wielce zobowiązany, Jeeves"), Jeeves informuje Woostera, że zniszczył część mu poświęconą, przewidując, że nigdy nie opuści służby u niego, a zatem będzie niepotrzebna.
Tylko raz w prozie P.G. Wodehouse'a Jeeves pojawia się na kartach powieści bez Woostera ("Ring for Jeeves") – służy wówczas u lorda Towcester, podczas gdy Wooster znajduje się w szkole, w której ludzie bogaci uczą się samodzielności na wypadek upadku hierarchii społecznych. Niekiedy w historiach o Jeevesie i Woosterze zdarzają się wzmianki o wcześniejszych pracodawcach Jeevesa (było ich kilkunastu). Przed wstąpieniem na służbę u Woostera Jeeves był m.in. kamerdynerem lorda Wordplesona, jednak zrezygnował z tej funkcji z powodu ekscentrycznych zwyczajów lorda w zakresie doboru ubrań wieczorowych. 
Imię Jeevesa (Reginald) pojawia się tylko raz, w przedostatniej powieści serii ("Wielce zobowiązany, Jeeves"). Wooster, który usłyszał osobę wołającą do Jeevesa "Halo, Reggie", jest zdziwiony wówczas przede wszystkim faktem, że Jeeves posiada jakiekolwiek imię.
Nazwisko Jeevesa P.G. Wodehouse zaczerpnął od Percy'ego Jeevesa, angielskiego krykiecisty, który zginął podczas I wojny światowej.
Jeeves jako inspiracja.
Genialny sługa w modelu Jeevesa stał się archetypem, który zainspirował wielu autorów tworzących podobne postacie (m.in. już kilka lat po powstaniu Jeevesa Mervyn Bunter u Dorothy L. Sayers, kelner Henry z Klubu Czarnych Wdowców z serii opowiadań Isaaca Asimova). Nawiązaniem do postaci Jeevesa jest także kamerdyner Baines w powieści Connie Willis "Nie licząc psa". 
Dzięki umiejętności odpowiedzi na każde pytanie postać Jeevesa stała się inspiracją nazwy wyszukiwarki internetowej Ask Jeeves (dosłownie: "Zapytaj Jeevesa").
Opowiadania i powieści P.G. Wodehouse'a o Jeevesie i Woosterze doczekały się wielu adaptacji: filmowych (pierwsza już w 1935 r.), teatralnych, radiowych (m.in. kilkuletnie słuchowisko BBC w latach 70. XX w.) i telewizyjnych (m.in. popularnego 23-odcinkowego serialu "Jeeves and Wooster" telewizji ITV z początku lat 90. XX w., w którym rolę Jeevesa grał Stephen Fry), a także musicali. Sam Jeeves doczekał się swojej fikcyjnej biografii, zatytułowanej "Jeeves: A Gentleman's Personal Gentleman" autorstwa C. Northcote'a Parkinsona.

</doc>
<doc id="1846897" url="https://pl.wikipedia.org/wiki?curid=1846897" title="Bertie Wooster">
Bertie Wooster

Bertie Wooster (właściwie Bertram Wilberforce Wooster) – fikcyjna postać z serii popularnych angielskich opowiadań i powieści humorystycznych P.G. Wodehouse'a, jeden z pary głównych bohaterów (pojawiał się w nich od 1915 do 1974 r.), młody arystokrata będący pracodawcą idealnego kamerdynera Jeevesa.
Historia i charakter postaci.
Para Wooster i Jeeves pojawia się w kilkudziesięciu opowiadaniach P.G. Wodehouse'a publikowanych od 1915 r., oraz w kilkunastu powieściach publikowanych od 1934 do 1974 r. (w polskim tłumaczeniu wydano trzy z tych powieści: "Dziękuję, Jeeves", "Dewiza Woosterów" oraz "Wielce zobowiązany, Jeeves"). W opowiadaniach z okresu I wojny światowej charaktery obu postaci nie są jeszcze skrystalizowane, niektóre imiona też są zmienione – pierwsze spotkanie Jeevesa i Woostera zostało opisane w opowiadaniu "Jeeves Takes Charge" z 1916 r. Akcja większości opowieści toczy się w Londynie i różnych wiejskich rezydencjach arystokratycznych w Anglii, scenerią tylko kilku z nich są Stany Zjednoczone. Umieszczone są w bezczasowym świecie stanowiącym wyidealizowaną wizję międzywojennej Anglii.
Efekt komiczny tych opowieści w dużej mierze pochodzi z faktu, iż będący narratorem zdecydowanej większości opowiadań i powieści Wooster, choć docenia swego genialnego służącego, nie jest świadom tego, że jest obiektem manipulacji. Wooster często popada w różne opresje, z których niezawodnie wyciąga go dzięki przygotowanym przez siebie planom (niekiedy realizowanym bez świadomości Woostera) Jeeves, posiadający rozległą wiedzę, inteligencję oraz szereg praktycznych umiejętności.
Wiele z przygód Woostera dotyczy spraw sercowych. Nigdy się nie ożenił, ale był zaręczony w niemalże każdym opowiadaniu i powieści. W wielu wypadkach wynikało to ze zbiegu okoliczności, wbrew woli samego Woostera. Mimo że gotów jest z honorem wywiązać z niechcianego zobowiązania, w każdym wypadku udaje mu się jednak uniknąć ślubu. Nieszczęśliwe zbiegi okoliczności, a także gotowość do poświęcenia własnej reputacji dla szczęścia przyjaciół, powodują, że wiele innych postaci z książek P.G. Wodehouse'a ma bardzo kiepskie zdanie o charakterze, inteligencji czy kondycji psychicznej Woostera. Ten, mimo ukończenia dobrych szkół (Eton College i Uniwersytet Oksfordzki), faktycznie nie przejawia zbytniej inteligencji, nie kala też swoich rąk pracą. Jest członkiem Klubu Trutni, zrzeszającego podobnych mu młodych arystokratów. 
W opowieściach o Jeevesie i Woosterze często pojawiają się członkowie rodziny tego ostatniego, szczególnie dwie ciotki: Dalia (ulubiona ciotka Woostera, prezentująca dość swobodne podejście do życia) i Agata (przeciwieństwo swej siostry, pragnąca ożenić Woostera z kobietą, która weźmie Bertiego w karby dyscypliny). Rodzice Woostera nie żyją. Zgodnie z rodzinnymi opowieściami jego przodkowie mieli przybyć do Anglii z Wilhelmem Zdobywcą. Drugie imię Woostera zostało mu nadane wskutek nacisków ojca, który zdobył dużą wygraną na wyścigach postawiwszy na konia imieniem Wilberforce.
W powieści "Ring for Jeeves" Wooster trafia do szkoły, w której ludzie bogaci uczą się samodzielności na wypadek upadku hierarchii społecznych – jest to jedyna powieść, w której Jeeves pojawia się bez Woostera. Z kolei w powieści "Dziękuję, Jeeves" zamiłowanie Woostera do gry na banjolele doprowadza do tego, że Jeeves rezygnuje z pracy u niego (powraca, gdy Wooster porzuca banjolele).
Opowiadania i powieści P.G. Wodehouse'a o Jeevesie i Woosterze doczekały się wielu adaptacji: filmowych (pierwsza już w 1935 r.), teatralnych, radiowych (m.in. kilkuletnie słuchowisko BBC w latach 70. XX w.) i telewizyjnych (m.in. popularnego 23-odcinkowego serialu "Jeeves and Wooster" telewizji ITV z początku lat 90. XX w., w którym rolę Woostera grał Hugh Laurie), a także musicali.

</doc>
<doc id="1846898" url="https://pl.wikipedia.org/wiki?curid=1846898" title="Ultima Thule (opowiadanie)">
Ultima Thule (opowiadanie)

Ultima Thule – rosyjskojęzyczne opowiadanie Vladimira Nabokova, napisane prawdopodobnie w lutym 1940 i opublikowane po raz pierwszy w 1942 w nowojorskim czasopiśmie "Nowyj Żurnał". 
Utwór miał początkowo stanowić jeden z rozdziałów lub fragmentów drugiej części powieści "Dar", zatytułowanej "Solus rex". Planowany utwór nie został jednak dokończony – Nabokov napisał jedynie dwa rozdziały, które ostatecznie potraktował jako odrębne utwory i włączył do swojego zbioru opowiadań pt. "A Russian Beauty and Other Stories" w 1973. Nie udało się do końca ustalić, którym w kolejności rozdziałem powieści miało być opowiadanie "Ultima Thule", wskazuje się, że mógł to być rozdział trzeci lub fragment większego rozdziału o nieustalonym miejscu w planowanej powieści.
Zarys treści.
Bohaterem utworu jest plastyk Sinieusow. Opowiadanie ma formę listu narratora do jego zmarłej ukochanej. Sinieusow opowiada o swoim cierpieniu po jej śmierci i relacjonuje jej historię swojego dawnego nauczyciela, Faltera. Prowadził on spokojne życie właściciela hotelu, do czasu aż pewnej nocy podczas podróży służbowej poznał, jak twierdził, tajemnicę wszechświata. Został uznany za obłąkanego. Pewnego dnia jego przypadek zainteresował znanego psychiatrę. Lekarz ten postanowił uleczyć chorego, zmarł jednak podczas prowadzonej z nim sesji terapeutycznej; Falter twierdził, że przyczyną śmierci był szok spowodowany wyjawioną przez niego psychiatrze tajemnicą wszechświata. Wydarzenie to spowodowało, że Falter zaczął cieszyć się pewną sławą, odwiedzali go ludzie spragnieni poznania tajemnicy, on jednak nie zdradzał jej już nikomu. Sinieusow, usłyszawszy tę opowieść od szwagra Faltera, postanowił spotkać się z chorym tuż przed swoim wyjazdem do Paryża, gdzie miał zamiar pracować nad zleconymi mu ilustracjami do utworu "Ultima Thule". Podczas odwiedzin wypytywał Faltera o odkryty przez niego sens, próbował również dowiedzieć się, czy istnieje życie pozagrobowe. Falter stanowczo odmawiał odpowiedzi. Po rozmowie stwierdził jednak, że niechcący zdradził się kilkoma słowami. Rozczarowany Sinieusow wrócił do domu. Następnego dnia do bohatera zadzwonił szwagier Faltera, informując go, że Falter inkasuje za rozmowę sto franków, jednak kolejna rozmowa będzie kosztować już tylko połowę tej ceny. Sinieusow stwierdza, że ma do czynienia z szarlatanem, rachunek jednak płaci. Jakiś czas później otrzymuje od Faltera liścik ze szpitala. Chory informuje go, że umrze we wtorek, poniżej znajdują się dwie starannie wykreślone linijki tekstu. Sinieusow nie otrzymuje ostatecznie odpowiedzi ani w kwestii tego, czy Falter jest oszustem czy prorokiem, ani czy istnieje życie po śmierci, a więc czy jego ukochana żyje w zaświatach.

</doc>
<doc id="1846899" url="https://pl.wikipedia.org/wiki?curid=1846899" title="Grand Prix Las Vegas 1982">
Grand Prix Las Vegas 1982

Grand Prix Las Vegas 1982 (oryg. Caesars Palace Grand Prix) – ostatnia runda Mistrzostw Świata Formuły 1 w sezonie 1982, która odbyła się 25 września 1982, po raz drugi na torze Caesars Palace.
Drugie Grand Prix Las Vegas zaliczane do Mistrzostw Świata Formuły 1.
Wyniki.
Wyścig.
Legenda:

</doc>
<doc id="1846900" url="https://pl.wikipedia.org/wiki?curid=1846900" title="Durnovaria">
Durnovaria

Durnovaria - łacińska nazwa rzymskiego miasta Dorchester w obecnym angielskim hrabstwie Dorset. Miasto zostało założone ok. 70 r. n.e., a jego nazwa pochodzi prawdopodobnie od plemienia "Durotriges", zamieszkującego te tereny przed inwazją rzymską.
Przedrzymska cywilizacja istniała w tym miejscu prawdopodobnie w postaci grodziska "Maiden Castle". Pierwsza wzmianka o Durnovarii pojawia się pod koniec II wieku. Miasto jest prawdopodobnie również wymienione u Ptolemeusza pod nazwą "Dunium". Miasto zawierało się na przestrzeni ok. 40 hektarów.
Pozostałości.
Z okresu rzymskiego w mieście pozostał mur rzymski, amfiteatr znany jako "Maumbury Rings" i budynek mieszkalny z IV w. n.e. odkryty w 1937 r.

</doc>
<doc id="1846902" url="https://pl.wikipedia.org/wiki?curid=1846902" title="Dynapac">
Dynapac

Dynapac - szwedzka firma założona w 1934 roku w Sztokholmie jako AB Vibro Betong, której działalność obejmuje sprzedaż oraz serwis maszyn i urządzeń do zagęszczania i rozkładania mieszanek mineralnych, mineralno-asfaltowych, gruntu i betonu.
Siedziba główna firmy znajduje się w Szwecji. Natomiast zakłady produkcyjne w Szwecji, Niemczech, Francji, Brazylii, Stanach Zjednoczonych i Chinach. Centra sprzedażowe Dynapac znajdują się w 16 krajach a produkty dostępne są w 115 krajach.
Od 2007 roku Dynapac należy do grupy Atlas Copco. W Polsce Dynapac reprezentowany jest przez Dynapac Poland Sp. z o.o. z siedzibą w Katowicach.

</doc>
<doc id="1846903" url="https://pl.wikipedia.org/wiki?curid=1846903" title="Wydawnictwo Księży Jezuitów">
Wydawnictwo Księży Jezuitów



</doc>
<doc id="1846904" url="https://pl.wikipedia.org/wiki?curid=1846904" title="Intencje Apostolstwa Serca Jezusowego">
Intencje Apostolstwa Serca Jezusowego



</doc>
<doc id="1846906" url="https://pl.wikipedia.org/wiki?curid=1846906" title="Recordings">
Recordings

Recordings – album zespołu Porcupine Tree z 2001 będący z wyjątkiem jednego utworu - "Access Denied" - kompilacją wcześniej wydanych albumów. Album został wydany w liczbie 20000. numerowanych egzemplarzy. 
Lista utworów.
Jeśli nie napisano inaczej, autorem kompozycji jest Steven Wilson. Album zawiera następujące utwory:

</doc>
<doc id="1846907" url="https://pl.wikipedia.org/wiki?curid=1846907" title="Lee Chung-yong">
Lee Chung-yong

Lee Chung-yong (kor. 이청용, ur. 2 lipca 1988 w Seulu) – piłkarz południowokoreański grający na pozycji pomocnika w VfL Bochum.
Kariera klubowa.
Karierę piłkarską Lee rozpoczął w klubie FC Seoul, zwanym poprzednio Anyang LG Cheetahs. W 2006 roku awansował do kadry pierwszego zespołu i wtedy też zadebiutował w jego barwach w rozgrywkach koreańskiej ligi. W 2006 roku zdobył z FC Seul Puchar Ligi Koreańskiej. Z kolei w 2008 roku wywalczył z nim wicemistrzostwo Korei Południowej. W zespole Seulu rozegrał 54 mecze i strzelił 11 goli.
W lipcu 2009 roku Lee odszedł z Seulu do Boltonu Wanderers za 2,2 miliona funtów. 29 lipca 2009 otrzymał pozwolenie na pracę w Wielkiej Brytanii, a 15 sierpnia 2009 zadebiutował w Premier League w przegranym 0:1 domowym spotkaniu z Sunderlandem. Pierwszego gola na angielskich boiskach strzelił 26 września 2009 w meczu z Birmingham City (2:1).
Kariera reprezentacyjna.
W 2007 roku Lee wystąpił z reprezentacją Korei Południowej U-20 na Mistrzostwach Świata U-20. W dorosłej reprezentacji zadebiutował 31 maja 2008 roku w zremisowanym 2:2 meczu eliminacji do Mistrzostw Świata w RPA z Jordanią. W 2009 roku awansował z Koreą na ten turniej.

</doc>
<doc id="1846908" url="https://pl.wikipedia.org/wiki?curid=1846908" title="Klütz">
Klütz

Klütz – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, siedziba urzędu Klützer Winkel.
Toponimia.
Nazwa notowana w źródłach średniowiecznych w formie "silva Cliuz" (1188), "Cluz" (1202), "Clutze" (1237), "Klutze" (1267), "Cluze" (1273). Pochodzi od połabskiego "*kl’uč" „krynica, źródło”. 
Współpraca.
Miejscowość partnerska:

</doc>
<doc id="1846909" url="https://pl.wikipedia.org/wiki?curid=1846909" title="Kluetz">
Kluetz



</doc>
<doc id="1846911" url="https://pl.wikipedia.org/wiki?curid=1846911" title="Rehna">
Rehna

Rehna – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, siedziba urzędu Rehna.
25 maja 2014 do miasta przyłączono dwie gminy: Nesow oraz Vitense, które stały się automatycznie jego dzielnicami.

</doc>
<doc id="1846912" url="https://pl.wikipedia.org/wiki?curid=1846912" title="Głosy Katolickie">
Głosy Katolickie

Głosy Katolickie – miesięcznik Wydawnictwa Księży Jezuitów (Wydawnictwo Apostolstwa Modlitwy) wychodzący w latach 1900–1939 jako kontynuacja serii "Pobożne Książki dla Wiernych Każdego Stanu" i dodatek do czasopism Posłaniec Serca Jezusowego lub Sodalis Marianus.
Ukazało się 39 roczników w 467 numerach. Każdy z nich poświęcony był wybranej dziedzinie religijno-społecznej. Celem pisma było „pouczać wiernych o wszystkich najważniejszych i najpotrzebniejszych prawdach wiary św. i przeciwdziałać zgubnym naukom i prądom nurtującym społeczeństwo”.
Do 1921 roku pismo miało formę zeszytów tematycznych i 32 stronicowy format 14x9 cm. Od 1921 redaktor Jan Rostworowski zmienił nieco pismo i format (ósemka), jednak od 1924 przywrócono jednotematyczne, małe zeszyty. Niektóre numery cieszyły się wielką popularnością, więc były wielokrotnie wznawiane, także jako niezależne broszury (osiągając nakład jednorazowy 100 tys. egz.).
Redaktorzy "Głosów Katolickich":

</doc>
<doc id="1846914" url="https://pl.wikipedia.org/wiki?curid=1846914" title="Pobożne Książki dla Wiernych Każdego Stanu">
Pobożne Książki dla Wiernych Każdego Stanu



</doc>
<doc id="1846915" url="https://pl.wikipedia.org/wiki?curid=1846915" title="Josef Heumann">
Josef Heumann

Josef Heumann (ur. 4 października 1964) – niemiecki skoczek narciarski oraz specjalista kombinacji norweskiej. Przed zjednoczeniem Niemiec reprezentował barwy RFN. Najlepsze wyniki w Pucharze Świata w skokach osiągnął w sezonie 1988/1989 kiedy zajął 10. miejsce w klasyfikacji generalnej. W całej swojej karierze trzy razy stał na podium konkursów Pucharu Świata, w tym raz był drugi oraz dwa razy trzeci. W Pucharze Świata w kombinacji norweskiej jego najwyższym miejscem w klasyfikacji generalnej było 26. miejsce w sezonie 1983/1984. W 38. Turnieju Czterech Skoczni zajął 7. miejsce w klasyfikacji generalnej, co było jego najlepszym wynikiem w tym turnieju.
Brał udział w Zimowych Igrzyskach Olimpijskich w Calgary, jednak indywidualnie zajmował dalekie lokaty. Razem z drużyną zajął 6. miejsce w konkursie drużynowym. Startował też na Mistrzostwach Świata w Lahti oraz w Mistrzostwach Świata w Val di Fieme jednak również bez sukcesów. W 1990 na Mistrzostwach Świata w lotach narciarskich w Vikersund zajął 18. miejsce.

</doc>
<doc id="1846916" url="https://pl.wikipedia.org/wiki?curid=1846916" title="Grand Prix Południowej Afryki 1982">
Grand Prix Południowej Afryki 1982

Grand Prix Południowej Afryki 1982 (oryg. South African Grand Prix) – pierwsza runda Mistrzostw Świata Formuły 1 w sezonie 1982, która odbyła się 23 stycznia 1982, po raz 15. na torze Kyalami.
28. Grand Prix Południowej Afryki, 18. zaliczane do Mistrzostw Świata Formuły 1.
Wyniki.
Wyścig.
Legenda:

</doc>
<doc id="1846917" url="https://pl.wikipedia.org/wiki?curid=1846917" title="Michał Mycielski (jezuita)">
Michał Mycielski (jezuita)

Michał Mycielski SJ, (ur. 14 grudnia 1826 w Gorzyczkach, zm. 21 listopada 1906 w Chyrowie) – szlachcic, jezuita i misjonarz. 
Życiorys.
Lata młodzieńcze i edukacja.
Był synem Ludwika Mycielskiego herbu Dołęga i Elżbiety z hr. Mielżyńskich herbu Nowina. Z wyróżnieniem zdał maturę we wrocławskim gimnazjum w 1844 roku, a następnie studiował prawo na Uniwersytecie Berlińskim. Podczas tych studiów pierwszy raz zetknął się ze swoimi późniejszymi szwagrami braćmi Górskimi. W 1848 roku otrzymał tytuł doktorski na podstawie pracy pisanej pod kierunkiem profesora Józefa Doerffera. Studiował także filozofię (Bratysława) i teologię (Uniwersytet Leopolda i Franciszka w Innsbrucku).
Praca zawodowa.
W latach 1848–1855 był referentem sądu powiatowego w Lesznie, a następnie sądu apelacyjnego w Poznaniu. Odbył także roczną służbę wojskową, którą ukończył otrzymując stopień podoficera. Był redaktorem odpowiedzialnym Przeglądu Poznańskiego. Działał w Konfederacji św. Wincentego á Paulo, w 1851 roku został prezesem Rady Miejscowej tej organizacji w Poznaniu.
Życie rodzinne.
W 1852 roku ożenił się z Zofią Górską, siostrą generała Franciszka Górskiego herbu Boża Wola. W 1854 roku urodził im się syn Ludwik (Lucio). W 3 miesiące po urodzeniu syna zmarła jego żona Zofia, on natomiast zabezpieczył majątek na wychowanie syna i oddał go pod opiekę babki Teodozji z Krępskich Generałowej Franciszkowej Górskiej z Woli Pękoszewskiej. 
Życie zakonne.
Michał Mycielski kontakty z zakonem jezuickim utrzymywał co najmniej od 1851 roku, kiedy pomagał w założeniu domu misyjnego w Śremie. Po śmierci swojej żony i zapewnieniu przyszłości syna, w marcu 1856 roku wstąpił do nowicjatu jezuitów Baumgartenberg koło Linzu. W 1861 roku otrzymał święcenia kapłańskie w Śremie, a w 1871 roku złożył uroczystą profesję zakonną. Do 1873 roku pracował w domach w Tarnopolu i w Śremie. W Tarnopolu był nauczycielem religii i lektorem języków obcych (francuski, włoski). W tym czasie osobiście sprawował opiekę nad swoim synem Ludwikiem, który uczęszczał do szkół jezuickich położonych w tych miejscowościach. W 1873 roku z powodu Kulturkampfu został zlikwidowany dom zakonny w Śremie, w związku z tym Michał przeniósł się na stałe do Galicji, gdzie kontynuował działalność misyjną. Następnie jako dyrektor (1893-1895) Apostolstwa Modlitwy współtworzył Wydawnictwo Apostolstwa Modlitwy. Był bardzo oddany prowadzeniu formacji zakonnej jezuitów (instruktor III probacji, magister nowicjatu).
Dwukrotnie przez czteroletnie kadencje pełnił funkcję prowincjała małopolskiej prowincji jezuitów (1877–1881 i 1889–1893). W latach 1897–1902 zlecono mu pełnienie funkcji prowincjała bazylianów we Lwowie. 
Zmarł w Chyrowie i tam też został pochowany.
Dorobek wydawniczy.
Opublikował wiele pozycji w tym głównie modlitewniki, rozważania, śpiewniki i inne teksty ascetyczne. Z najpopularniejszych należy wymienić modlitewnik "Zbiorek modlitw" (1876). Opracował też konstytucje bazylianów (zreformowanych).
Działalność misyjna.
W latach 1862–1906 przeprowadził ponad osiemdziesiąt serii misji i rekolekcji dla różnych parafii oraz grup wydzielonych. Na początku swoją pracę głównie prowadził na terenach zaboru pruskiego, a po 1873 roku także na terenach Galicji. 

</doc>
<doc id="1846918" url="https://pl.wikipedia.org/wiki?curid=1846918" title="Michał Mycielski">
Michał Mycielski



</doc>
<doc id="1846919" url="https://pl.wikipedia.org/wiki?curid=1846919" title="Jewhen Semaka">
Jewhen Semaka

Jewhen Semaka (ukr. Євге́н Сема́ка, ur. w 1863 – zm. w 1913) — ukraiński działacz społeczny i religijny Bukowiny, kapłan prawosławny, katecheta ukraińskiego gimnazjum w Czerniowcach.
Brat Iwana i Ilji. Był obrońcą praw cerkwi prawosławnej na Bukowinie, należał do jej Konsystorza. Opracował ukraińskie podręczniki religii dla szkół ludowych i średnich, napisał książkę „Iljustrowana istorija proswitnoho towatystwa Ruśka Besida w Czerniwcjach (1869—1909)”.
W latach 1898-1905 był współredaktorem gazety „Ruska Rada”, oraz książek dla szkolnych bibliotek (seria „Łastiwka”, 1894—1896).

</doc>
<doc id="1846920" url="https://pl.wikipedia.org/wiki?curid=1846920" title="Kostera rogata">
Kostera rogata

Kostera rogata, kostera rogaczek ("Lactoria cornuta") – gatunek morskich ryb rozdymkokształtnych z rodziny kosterowatych i rodzaju "Lactoria". Nazywana jest czasem "rybą pudełkiem".
Występowanie.
Ocean Indyjski i Spokojny; Morze Czerwone, wybrzeże Afryki Wschodniej, poprzez południe Japonii (gdzie oblewają ją wody Oceanu Spokojnego), aż po wyspę Lord Howe. Przebywa przy rafach koralowych w tropikalnych morskich wodach na głębokości od 18 do 100 m.
Charakterystyka.
Zamiast łusek całe ciało ryby pokryte jest pancerzem zbudowanym z wielokątnych płytek kostnych (przypominającym karapaks żółwi). Ryba swym wyglądem przypomina krowę lub byka z rogami, dlatego jej zwyczajowa nazwa w wielu językach to "ryba krowa". Ma cztery charakterystyczne wyrostki przypominające rogi. Dwa powyżej oczu skierowane do przodu i dwa w okolicach płetwy odbytowej skierowane do tyłu. Na żółtym lub oliwkowym ciele zauważalne są turkusowo-zielonkawe plamki. Ma gruczoły, które wydzielają trującą substancję ostracytoksynę. Ryba przebywa głównie w dolnych partiach zbiornika.
Brak wyraźnego dymorfizmu płciowego. Samiec dorasta do 46 cm długości, najczęściej jednak osiąga około 40 cm.
Swoim wyglądem przypomina byka z rogami, dlatego w wieku językach tłumaczenie jej imienia oznacza "ryba krowia".
Hodowla w akwarium.
Charakterystyczny wygląd, atrakcyjne ubarwienie i interesujący sposób poruszania się sprawiają, że ryba ta jest chętnie kupowana. Jednak w sprzedaży najczęściej oferowane są rybki o wielkości zaledwie od 2 do 3 cm. Kupujący najczęściej nie zdają sobie sprawy, że mogą one osiągnąć w akwarium rozmiar nawet do około 30 cm i nie będą się nadawały do przeciętnego zbiornika. Ryba ta żywi się wszelkiego rodzaju bezkręgowcami, dlatego może zjeść pozostałych mieszkańców akwarium. Natomiast w przypadku jej śnięcia lub uszkodzenia ciała wydziela bardzo silną truciznę o nazwie ostracytoksyna i może się zdarzyć, że otruje wszystkie organizmy znajdujące się w zbiorniku. Przy zapewnieniu odpowiednich warunków i odpowiedniej pielęgnacji ryba ta może być jednak z powodzeniem hodowana w akwarium. Zbiornik powinien być jasny i przestronny. Podłoże piaszczyste i zbudowane z kamieni kryjówki, aby zapewnić możliwość ukrycia się rybie. Temperatura wody od 24 do 30 °C.

</doc>
<doc id="1846921" url="https://pl.wikipedia.org/wiki?curid=1846921" title="Lactoria cornuta">
Lactoria cornuta



</doc>
<doc id="1846922" url="https://pl.wikipedia.org/wiki?curid=1846922" title="Hans Millonig">
Hans Millonig

Johann "Hans" Millonig (ur. 11 września 1952 r. w Villach) – austriacki skoczek narciarski.
Najlepsze wyniki w Pucharze Świata w skokach osiągnął w sezonie 1979/1980, gdy zajął 6. miejsce w klasyfikacji generalnej. W całej swojej karierze trzy razy stał na podium konkursów Pucharu Świata, w tym raz był pierwszy, raz drugi oraz raz trzeci.
Brał udział w Zimowych Igrzyskach Olimpijskich 1980 w Lake Placid, gdzie zajął 25. miejsce na dużej skoczni.

</doc>
<doc id="1846923" url="https://pl.wikipedia.org/wiki?curid=1846923" title="Mykoła Spynuł">
Mykoła Spynuł

Mykoła Spynuł (ukr. Мико́ла Спину́л, ur. 5 grudnia 1867 – zm. 1928 w Wiedniu) – ukraiński działacz polityczny i społeczny Bukowiny, pedagog, dziennikarz.
Z zawodu nauczyciel, był później inspektorem szkół ludowych w powiecie Waszkiwcy. W latach 1907-1918 był posłem do parlamentu austriackiego, oraz w latach 1911-1918 posłem do Sejmu Krajowego Bukowiny, reprezentującym partię narodowo-demokratyczną.
Był aktywnym uczestnikiem przejęcia władzy na Bukowinie przez Ukraińców w listopadzie 1918. W 1919 był konsulem Zachodnioukraińskiej Republiki Ludowej w Wiedniu.
Literatura.
 

</doc>
<doc id="1846926" url="https://pl.wikipedia.org/wiki?curid=1846926" title="Graydon Oliver">
Graydon Oliver

Graydon Oliver (ur. 15 czerwca 1978 w Tampie) – amerykański tenisista.
Kariera tenisowa.
W zawodowym gronie tenisistów zadebiutował w roku 1998.
Zwyciężał w grze podwójnej zarówno w zawodach kategorii ITF Men’s Circuit i ATP Challenger Tour. W roku 2002 Oliver wygrał swoje pierwsze zawody rangi ATP World Tour, w Hongkongu. Partnerem deblowym Amerykanina był Jan-Michael Gambill, a w finałowej rozgrywce pokonali Wayne’a Arthursa i Andrew Kratzmanna 6:7(2), 6:4, 7:6(4). Drugi triumf odniósł w 2004 roku, podczas rozgrywek w Pekinie, grając w parze z Justinem Gimelstobem. W tym samym roku wywalczył kolejny tytuł, w Bangkoku, ponownie tworząc duet z Gimelstobem. Ostatnie zwycięstwo w rozgrywkach ATP World Tour Amerykanin odniósł w 2005 roku w Indianapolis, będąc w parze z Paulem Hanleyem. W decydującym meczu o tytuł pokonali duet Simon Aspelin–Todd Perry 6:2, 3:1 (krecz). Ponadto Oliver był 4-krotnym finalistą rozgrywek ATP World Tour, najpierw w 2002 roku w Houston oraz Tokio, w 2003 roku ponownie w Houston, a w 2005 roku w Newport.
Najwyżej sklasyfikowany wśród singlistów był w marcu 2003 roku, będąc na 965. miejscu, a w rankingu deblistów w sierpniu 2005 roku zajmował 29. pozycję. W 2008 roku zakończył karierę tenisową. Na kortach zarobił 357 113 dolarów amerykańskich.

</doc>
<doc id="1846927" url="https://pl.wikipedia.org/wiki?curid=1846927" title="Jukka Kalso">
Jukka Kalso

Jukka Kalso (ur. 13 sierpnia 1955) – fiński skoczek narciarski. Najlepsze wyniki w Pucharze Świata w skokach osiągnął w sezonie 1986/1987, kiedy zajął 16. miejsce w klasyfikacji generalnej. W swojej karierze dwa razy stał na podium konkursów Pucharu Świata – raz był drugi oraz raz trzeci.

</doc>
<doc id="1846928" url="https://pl.wikipedia.org/wiki?curid=1846928" title="Bolesław Orłowski">
Bolesław Orłowski

Bolesław Orłowski (ur. 12 maja 1934 w Milanówku) – polski historyk techniki, profesor nauk humanistycznych, nauczyciel akademicki, w latach 2011–2016 członek Rady Instytutu Pamięci Narodowej.
Życiorys.
Absolwent Politechniki Warszawskiej. W 1956 został pracownikiem naukowym Instytutu Historii Nauki PAN. Stopień naukowy doktora uzyskał w 1977. W 1994 habilitował się na podstawie rozprawy zatytułowanej "Osiągnięcia inżynierskie Wielkiej Emigracji". W 2001 uzyskał tytuł profesora nauk humanistycznych.
Wykładał w latach 2003–2004 w Wyższej Szkole Pedagogicznej w Częstochowie, w 2005 został wykładowcą Akademii Humanistycznej im. Aleksandra Gieysztora w Pułtusku. Pracował na Uniwersytecie Warszawskim, Politechnice Warszawskiej i Politechnice Śląskiej.
W 1970 został członkiem Międzynarodowego Komitetu Historii Techniki, był członkiem założycielem Polskiego Towarzystwa Historii Techniki (1984). Wszedł w skład Rady Badań nad Polonią (1997), Komisji Historii Nauki Polskiej Akademii Umiejętności (2003), w 2009 został członkiem korespondentem Towarzystwa Naukowego Warszawskiego i członkiem zarządu Fundacji Rozwoju Nauki w zakresie Inżynierii Lądowej im. Aleksandra i Zbigniewa Wasiutyńskich. Autor ponad 30 książek oraz kilkuset artykułów w czasopismach („Kwartalnik Historii Nauki i Techniki”, „Młody Technik”, „Przegląd Techniczny”, „Horyzonty Techniki”, „Wiedza i Życie”, „Mówią Wieki” i inne), a także encyklopedysta, współtwórca "Encyklopedii odkryć i wynalazków. Chemia, fizyka, medycyna, rolnictwo, technika" wydanej w latach 1979–1991.
W 2011 został przez Senat wybrany w skład Rady Instytutu Pamięci Narodowej; organ ten został zniesiony nowelizacją ustawy o IPN w 2016.
Laureat Nagrody im. Witolda Hulewicza za 2020.

</doc>
<doc id="1846929" url="https://pl.wikipedia.org/wiki?curid=1846929" title="Charlestown (Kornwalia)">
Charlestown (Kornwalia)

Charlestown (korn. "Porth Meur") – port i miasto w Anglii w Kornwalia. Położone jest ok. 3 km od centrum St Austell.
Historia.
Miasto rozwinęło się z niewielkiej wioski West Polmear; w latach 1791 - 1801 Charles Rashleigh, członek rodziny ziemiańskiej z Kornwalii, wybudował tu port w odpowiedzi na zwiększone zapotrzebowanie przemysłu wydobywczego i mineralnego. Port zbudowany był do wywozu węgla, z czasem zdominował eksport kaolinu. Miasto zostało zbudowane w stylu wiktoriańskim, a zamieszkiwało je ok. 3000 mieszkańców.
Nazwa.
Miasto otrzymało nazwę od imienia twórcy Charlesa Rashleigha, członka rodziny ziemiańskiej z Kornwalii, przemysłowca zajmującego się handlem gliną ceramiczną.

</doc>
<doc id="1846930" url="https://pl.wikipedia.org/wiki?curid=1846930" title="Pellet">
Pellet

Pellet (pelet) – paliwo stałe w formie granulatu uzyskiwane z biomasy, przeznaczone głównie do spalania w indywidualnych, jak i zbiorowych instalacjach grzewczych, może być spalany w kominkach do tego przeznaczonych. 
Pellet produkuje się z odpadów drzewnych, uprawianych w tym celu roślin, oraz odpadów i produktów ubocznych rolnictwa. Pellet drzewny – powstaje ze sprasowania trocin, które powstają podczas prac tartacznych oraz innych działań związanych z obrabianiem produktów drzewnych. Drewno używane przy produkcji pelletu może być zarówno liściaste jak i iglaste – istnieją również bardziej egzotyczne mieszanki pochodzące z drewna palmowego, skorupek kokosów czy nawet kłód i gałęzi. Pelletyzuje się też słomę i trawę łąkową, tworząc pellety trawne.
Pellet jest produkowany w rozmaitych odmianach i stopniach spalania, w zależności od przeznaczenia jego użycia – inny używa się w elektrowniach, elektrociepłowniach, a inny w gospodarstwach domowych oraz małych kotłowniach należących do szkół, piekarni, zakładów produkcyjnych itp. Pellet przeznaczony do użytku nieprzemysłowego jest wytwarzany bez dodatku jakichkolwiek lepiszczy. 
Wartość opałowa pelletu zależy od surowców, z których go wyprodukowano i przeciętnie dla pelletu drzewnego waha się 15 - 18 MJ/kg, pelletu ze słomy pszennej to średnio około 16 MJ/kg, dla porównania ekogroszek ma przeważnie 23 - 26 MJ/kg. Pelet zalicza się do paliw wysokokalorycznych.
Regularna forma, niewielki rozmiar granulatu pozwala na automatyczne uzupełnianie pieca. Jest również łatwy do usunięcia, dzięki czemu przyczynia się do czystości i bezawaryjności pieca. Pellet może być dostarczany do pieca za pomocą specjalnego podajnika ślimakowego albo przenośnika taśmowego. Pellet jest wygodny w magazynowaniu, a magazynowanie możliwe jest w odpowiednim miejscu już u klienta.
Pellet pojawił się na rynku w 1993 r. Zapotrzebowanie na ten rodzaj biomasy wzrosło po 2005 roku (szczególnie w Europie i Ameryce Północnej) w związku z gwałtownym wzrostem cen węgla i gazu. Zgodnie z raportem International Energy Agency Task 40 produkcja pelletu wzrosła od 2006 do 2012 ponad dwukrotnie, osiągając wartość 14 mln ton rocznie. Ważnym też aspektem jest fakt, iż niektóre państwa Europy zachodniej wprowadziły zakaz palenia węglem, co spowodowało między innymi, że pellet drzewny jest najtańszym źródłem ciepła, korzystniej wypadając w porównaniu z brykietem, ekogroszkiem, olejem opałowym, gazem i prądem.
Produkcja.
Pellet drzewny produkuje się przez skompresowanie trocin drzewnych, które uzyskuje się jako materiał poprodukcyjny w tartakach i innych miejscach przetwórstwa drzewnego. Masa drzewna przeciskana jest przez matrycę z otworami formując granulki najczęściej o średnicy 6-8 mm (w zależności od wielkości otworów). Tarcie powoduje, że materiał znacznie rozgrzewa się nawet do 70 °C, dlatego też zaraz po wyjściu z prasy, pellet jest schładzany w specjalnej chłodnicy. Następny etap, to pakowanie, standardowo w worki typu BigBag o pojemności ok. 1000 kg lub mniejsze np. 15 kg.
Pellety mogą być produkowane z różnych gatunków drewna. Łatwiej jest uzyskać pellet z drewna z drzew iglastych, które ma o dużą zawartość ligniny (26-30% suchej masy) niż z drzew liściastych (19-28%). Pelety wyprodukowane z twardego drewna mają większą gęstość nasypową i większe ciepło spalania, ale wyjściowy materiał trudniej jest przerobić na wióry i sprasować.
Zgodnie z normami UE pellety z przeznaczeniem na rynek indywidualny w Europie nie powinny zawierać więcej niż 10% wody, być zwarte i mieć niską zawartość popiołu. Największa podaż pelletu pochodzi ze Skandynawii, Centralnej Europy i krajów nadbałtyckich.
Zastosowania.
W pełni zautomatyzowany kocioł do pelletu działa samoczynnie – automatycznie się rozpala, automatycznie uzupełnia ilość pelletu potrzebną do uzyskania pożądanej, wcześniej ustalonej temperatury. 
Średnia moc energetyczna uzyskana ze spalania pelletu wynosi 4,7–5,3 MWh/tonę (17–19 MJ/kg).
Wysokowydajne kotły spalające pellet drzewny mają wydajność rzędu 85%. 
Spalanie pelletu powoduje niską emisję NO i SO, a ilość popiołu jest niewielka (ok. 5 kg na tonę spalonej biomasy). Dwutlenek węgla pochodzący ze spalania pelletów został wcześniej pobrany z atmosfery przez rośliny, a emisja „nowego” dwutlenku węgla jest związana z produkcją i transportem.
Pellety mogą zostać wykorzystane w generatorach gazu do napędu pojazdów. Dzięki automatyce możliwa jest regulacja mocy oraz przełączanie silnika na tradycyjne paliwo przy nagłym zapotrzebowaniu na większą moc podczas przyspieszania.
Pellet stosowany jest jako substytut dla kociego żwirku o przyjemnym zapachu drewna.
Zapotrzebowanie na pellet.
Użycie pelletu w Europie zależy od regulacji rządowych. W Holandii, Belgii czy Wielkiej Brytanii pellety są używane na dużą skalę w największych elektrowniach. W Skandynawii, oprócz elektrowni używany jest również w średniej wielkości ciepłowniach i na użytek prywatny. W Niemczech, Austrii, Włoszech i we Francji pellet jest używany głównie do ogrzewania niewielkich gospodarstw i przede wszystkim w przemyśle.

</doc>
<doc id="1846931" url="https://pl.wikipedia.org/wiki?curid=1846931" title="Pelet">
Pelet



</doc>
<doc id="1846932" url="https://pl.wikipedia.org/wiki?curid=1846932" title="Pelety">
Pelety



</doc>
<doc id="1846933" url="https://pl.wikipedia.org/wiki?curid=1846933" title="Mistrzostwa Świata w Zapasach 1993">
Mistrzostwa Świata w Zapasach 1993

41. Mistrzostwa Świata w Zapasach 1993 w stylu klasycznym odbyły się w mieście Sztokholm (Szwecja), a w stylu wolnym w mieście Toronto (Kanada). Kobiety rywalizowały w mieście Stavern (Norwegia).

</doc>
<doc id="1846936" url="https://pl.wikipedia.org/wiki?curid=1846936" title="Hayle">
Hayle

Hayle (korn. "Heyl") – port i miasto w Anglii w Kornwalia. Położone jest ok. 10 km na południe od St Ives, nad Morzem Celtyckim, w estuarium rzeki Hayle nad zatoką St Ives Bay. Wraz z sąsiednim Lelant jest centrum wypoczynku letniego.
Historia.
Miasto pełniło funkcję portu już w czasach rzymskich z uwagi na bezpieczne dla statków estuarium. Pierwsza wzmianka o miejscowości w tym miejscu pochodzi z r. 1130. W XVIII i XIX w. Hayle było portem dla wywozu wydobywanej w pobliżu cyny.

</doc>
<doc id="1846938" url="https://pl.wikipedia.org/wiki?curid=1846938" title="Mistrzostwa Świata w Zapasach 1994">
Mistrzostwa Świata w Zapasach 1994

42. Mistrzostwa Świata w Zapasach 1994 w stylu klasycznym odbyły się w Hakametsän jäähalli w mieście Tampere (Finlandia), a w stylu wolnym w Stambule (Turcja). Kobiety rywalizowały w mieście Sofia (Bułgaria).

</doc>
<doc id="1846940" url="https://pl.wikipedia.org/wiki?curid=1846940" title="Roman Sochacki">
Roman Sochacki

Roman Sochacki (ur. 1928, zm. 26 października 2010) – szopkarz krakowski, z zawodu elektromechanik. W Konkursie szopek krakowskich uczestniczy nieprzerwanie od 1975 roku. Laureat pierwszej nagrody w latach: 1980, 1981, 1985, 1993, 1995, 1996, 1998, 2000, 2001, 2003, 2004, 2005. Jego dzieła znajdują się w kolekcji Muzeum Historycznego Miasta Krakowa i były prezentowane na wielu wystawach w kraju i za granicą.

</doc>
<doc id="1846942" url="https://pl.wikipedia.org/wiki?curid=1846942" title="VMware">
VMware

VMware, Inc. – amerykańskie przedsiębiorstwo produkujące oprogramowanie do wirtualizacji. Zostało założone w 1998 roku i jego siedziba znajduje się w Palo Alto w Kalifornii. Przedsiębiorstwo jest własnością Broadcom Inc.
Produkty.
Portfolio firmy obejmuje następujące produkty:
VMware ESX Server – oprogramowanie klasy enterprise dla przedsiębiorstw do tworzenia wirtualnej infrastruktury, opiera się na własnym kernelu oraz konsoli serwisowej, którą jest zmodyfikowany Red Hat Linux, posiada własne sterowniki, obsługuje specyficzny sprzęt komputerowy
VMware Server (uprzednio VMware GSX Server) – darmowe oprogramowanie klasy professional dla przedsiębiorstw do tworzenia wirtualnej infrastruktury, jest instalowane w systemie Linux lub Microsoft Windows, obsługuje większość sprzętu komputerowego rozpoznawanego przez macierzysty system operacyjny.
VMware P2V (P2V ang. physical to virtual) – narzędzie umożliwiające wirtualizację fizycznych maszyn, tworzy obrazy maszyn, które można uruchomić w wirtualnej infrastrukturze (ESX Server, GSX Server, Workstation)
VMware Virtual Center – centrum zarządzania wirtualną infrastrukturą opartą na Serwerach ESX oraz GSX
VMware Workstation – oprogramowanie dla każdego administratora sieci komputerowych oraz programisty. Umożliwia uruchamianie w jednym systemie macierzystym wielu wirtualnych maszyn do różnych celów. Program szczególnie przydatny do tworzenia nowych środowisk informatycznych dla różnych zadań. Przykłady zastosowania – VM1-MRTG, VM2-Test-Webserver, VM3-Środowisko programistyczne, VM4- Środowisko do testów różnych programów.
VMware ACE – zabezpieczone środowisko wirtualnej infrastruktury, w skrócie Workstation rozszerzona o system autoryzacji pozwalający administratorowi każdej wirtualnej maszynie umożliwić lub zabronić korzystanie z jej zasobów (USB, Sieć, Dyskietka...)
VMware Workstation Player (uprzednio VMware Player) – darmowe oprogramowanie pozwalające na uruchomienie wirtualnej maszyny utworzonej jednym z powyższych programów, a także tworzenie własnych maszyn i edycję ich ustawień (od wersji 3.0). Stanowi uproszczoną wersję VMware Workstation. Na potrzeby aplikacji stworzono demonstracyjny obraz systemu z zainstalowaną dystrybucją Linuksa Ubuntu i przeglądarką Firefox.
VMware ThinApp dawniej zwany Thinstall – aplikacja, która umożliwia przekształcenie zwykłych programów w pliki wykonywalne (tak zwane wersje portable), które działają natychmiast po uruchomieniu bez konieczności instalacji. Rdzeń ThinApp stanowi Wirtualny System Operacyjny. Jest to niewielki komponent o prostej budowie, który jest dołączany do każdej aplikacji przerobionej na wersję portable, czyli taką aplikację, która nie wymaga instalacji i może być uruchomiona z dowolnej lokalizacji na dysku, z pamięci USB, czy płyt CD i DVD.

</doc>
<doc id="1846945" url="https://pl.wikipedia.org/wiki?curid=1846945" title="Veli-Matti Ahonen">
Veli-Matti Ahonen

Veli-Matti Ahonen (ur. 1965) – fiński skoczek narciarski. Uczestnik mistrzostw świata juniorów (1982 i 1983).
W styczniu 1982 zadebiutował w Pucharze Europy, zajmując 43. miejsce w Libercu. W marcu 1982 wystartował na mistrzostwach świata juniorów w Murau, na których zajął 39. lokatę indywidualnie. W marcu 1983 po raz pierwszy wystartował w Pucharze Świata, kończąc zawody w Lahti na 39. i 40 pozycji. Na Mistrzostwach Świata Juniorów 1983 zajął 6. lokatę indywidualnie. 6 stycznia 1983 zdobył pierwsze punkty PŚ, zajmując 13. miejsce w Bischofshofen. Następnie w zawodach tego cyklu w Sapporo dwukrotnie stanął na podium (2. lokata). Po raz ostatni w międzynarodowych zawodach rangi FIS wystartował 2 kwietnia 1984 podczas konkursu Pucharu Europy w Bardufoss, plasując się na 7. miejscu.

</doc>
<doc id="1846946" url="https://pl.wikipedia.org/wiki?curid=1846946" title="Mistrzostwa Świata w Zapasach 1995">
Mistrzostwa Świata w Zapasach 1995

43. Mistrzostwa Świata w Zapasach 1995 w stylu klasycznym odbyły się w mieście Praga (Czechy), a w stylu wolnym w mieście Atlanta (Stany Zjednoczone). Kobiety rywalizowały w mieście Moskwa (Rosja).

</doc>
<doc id="1846948" url="https://pl.wikipedia.org/wiki?curid=1846948" title="Prawa do nazwy">
Prawa do nazwy



</doc>
<doc id="1846950" url="https://pl.wikipedia.org/wiki?curid=1846950" title="Parafia św. Katarzyny w Będzinie-Grodźcu">
Parafia św. Katarzyny w Będzinie-Grodźcu

Parafia św. Katarzyny w Będzinie-Grodźcu – rzymskokatolicka parafia, położona w dekanacie będzińskim – św. Jana Pawła II, diecezji sosnowieckiej, metropolii częstochowskiej w Polsce. Obsługiwana jest przez księży diecezjalnych.
Historia.
Parafia grodziecka istniała już od XIII w. Parafia wzmiankowana została w sprawozdaniu z poboru świętopietrza sporządzonym przez Andrzeja de Verulis pośród parafii dekanatu sławkowskiego diecezji krakowskiej w 1326 pod nazwą "Grossecz" i ponownie w 1327.
Posiadała drewniany kościół, który spłonął w 1620 r. i 1638 r. (wtedy spaliła się także plebania z archiwum parafialnym). Przez sto lat nabożeństwa odbywały się w kościele św. Doroty w Będzinie. Kościół murowany wybudowano w latach 1726-29 za proboszcza ks. Wojciecha Ciołkowicza (konsekrowany 29 kwietnia 1744 r. przez biskupa Michała Kunickiego). W latach 1931-32 staraniem parafian i proboszcza ks. Stanisława Bilskiego do kościoła dobudowano nawę główną i kruchtę oraz wolno stojącą dzwonnicę.
Na terenie parafii znajduje się także kościółek św. Doroty na wzgórzu Dorotka.
Odpust parafialny odbywa się w święto św. Katarzyny - 25 listopada oraz 6 sierpnia w Przemienienie Pańskie w kościele na Górze św. Doroty.

</doc>
<doc id="1846951" url="https://pl.wikipedia.org/wiki?curid=1846951" title="Mistrzostwa Świata w Zapasach 1996">
Mistrzostwa Świata w Zapasach 1996

44. Mistrzostwa Świata w Zapasach 1996, które odbyły się w stolicy Bułgarii – Sofii. Startowały tylko kobiety.

</doc>
<doc id="1846952" url="https://pl.wikipedia.org/wiki?curid=1846952" title="Armoriał">
Armoriał

Armoriał - księga herbowa zawierająca barwne wizerunki herbów rycerskich, zazwyczaj tylko z nazwą rodu.
Pierwsze armoriały powstały w XIII wieku w Anglii i Francji. Rozpowszechniły się w XIV i XV wieku. W kilku zachodnioeuropejskich armoriałach takich jak "Gelre", "Złote Runo", występują także herby polskie.
Jedynym polskim armoriałem przypisywanym Janowi Długoszowi jest "Insignia seu clenodia Regis et Regni Poloniae" z połowy XV wieku, który jest właściwie herbarzem, zawiera charakterystyki pieczętujących się nimi rodów, nie zawiera rysunków herbów.

</doc>
<doc id="1846953" url="https://pl.wikipedia.org/wiki?curid=1846953" title="Marazion">
Marazion

Marazion (korn. "Marghasyow") – miasto w Anglii w Kornwalii, położone w pobliżu Penzance nad kanałem La Manche. W pobliżu miasta znajduje się wrzosowisko "Marazion Moor", miejsce zainteresowania naukowego.
Nazwa.
Nazwa miejscowości pochodzi od kornijskiego zwrotu "Marghas Byghan", co oznacza „mały targ”. W niewielkiej odległości od miasta znajduje się wyspa St Michael’s Mount.
Historia.
Miasto, które istniało już w czasach rzymskich pod nazwą "Ictis" rości sobie prawo do statusu najstarszego miasta w Anglii, choć kilka innych, jak Thatcham, Colchester, który pojawia się w zapisach Pliniusza Starszego, Abingdon pretendują do tego tytułu. Miasto otrzymało przywilej czwartkowego targu wraz z otrzymaniem tych ziem wraz z St Michael’s Mount przez Roberta de Mortaina, brata Wilhelma Zdobywcy. Pierwsza wzmianka o targu w tym miejscu pochodzi z r. 1070. W r. 1257 otrzymał przywileje z rąk Henryka III, jako pierwsze miasto w Kornwalii.

</doc>
<doc id="1846954" url="https://pl.wikipedia.org/wiki?curid=1846954" title="Polski Apostolat Katolicki w Lawrenceville">
Polski Apostolat Katolicki w Lawrenceville

Polski Katolicki Apostolat (ang. "Polish Catholic Apostolate") – misja rzymskokatolicka położona w Lawrenceville, Georgia, Stany Zjednoczone.
Jest ona misją rzymskokatolicką dla Polaków przebywających w okolicach Atlanty, prowadzoną przez Towarzystwo Chrystusowe dla Polonii Zagranicznej.
Nabożeństwa w j. polskim są prowadzone m.in. w kościołach:

</doc>
<doc id="1846955" url="https://pl.wikipedia.org/wiki?curid=1846955" title="Parafia bł. Honorata Koźmińskiego w Będzinie-Grodźcu">
Parafia bł. Honorata Koźmińskiego w Będzinie-Grodźcu

Parafia bł. Honorata Koźmińskiego w Będzinie-Grodźcu – rzymskokatolicka parafia, położona w dekanacie będzińskim – św. Jana Pawła II, diecezji sosnowieckiej, metropolii częstochowskiej w Polsce. Utworzona w 1990 roku. Obsługiwana jest przez księży diecezjalnych.

</doc>
<doc id="1846957" url="https://pl.wikipedia.org/wiki?curid=1846957" title="Anssi Nieminen">
Anssi Nieminen

Anssi Nieminen (ur. 24 lipca 1967) – fiński skoczek narciarski. Najlepsze wyniki w Pucharze Świata osiągnął w sezonie 1990/1991, kiedy zajął 25. miejsce w klasyfikacji generalnej. W całej swojej karierze dwa razy stał na najniższym stopniu podium konkursów Pucharu Świata.

</doc>
<doc id="1846960" url="https://pl.wikipedia.org/wiki?curid=1846960" title="Maybe Tomorrow (singel)">
Maybe Tomorrow (singel)

Maybe Tomorrow – drugi singel zespołu The Jackson 5, pochodzący z albumu "Maybe Tomorrow".

</doc>
<doc id="1846962" url="https://pl.wikipedia.org/wiki?curid=1846962" title="Schönberg">
Schönberg

Schönberg – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, siedziba Związku Gmin Schönberger Land.
1 stycznia 2019 do miasta przyłączono gminę Lockwisch, która stała się automatycznie jego dzielnicą.
Znane osoby powiązane z miastem.
Felix Jaehn, światowej sławy DJ ur.1994 

</doc>
<doc id="1846965" url="https://pl.wikipedia.org/wiki?curid=1846965" title="Apostolstwo Modlitwy">
Apostolstwo Modlitwy

Apostolstwo Modlitwy (AM) – stowarzyszenie w Kościele Katolickim, skupiające świeckich i duchownych. Jego głównym celem jest osobiste uświęcenie członków, a także misja ewangelizacji. Narodziło się w kolegium Towarzystwa Jezusowego (jezuici) we Francji i rozprzestrzeniło na cały świat. AM skupia się zwłaszcza na trosce o rodzinę i wspólnoty parafialne; opiera się na duchowości związanej z kultem Najświętszego Serca Pana Jezusa. Każdego roku papież wyznacza intencje Apostolstwa Modlitwy: "ogólną", dotyczącą problemów całego Kościoła i "misyjną", związaną z ewangelizacją. Hasłami AM są: "Kochać i służyć" i "Modlitwa i służba". Obecnie AM działa w 90 krajach świata, zrzeszając ok. 40 mln osób. W Polsce AM działa od 1871 r., wydając od 1872 r. miesięcznik „Posłaniec Serca Jezusowego”. Od roku 2006 wydaje także biuletyn „Modlitwa i Służba”.
Historia.
Idea Apostolstwa Modlitwy pochodzi od Franciszka Gautreleta SJ (1807–1886), który przedstawił ją na konferencji młodzieży zakonnej w roku 1844, w kolegium jezuitów w Vals koło Le Puy nad górną Loarą (Vals-près-le-Puy) w południowej Francji. W ramy organizacyjne ujął ją teolog i publicysta Henryk Ramière SJ (1821–1884). Jego książka "L’Apostolat de la Prière" (1859) zawiera podstawy teologiczne dla Apostolstwa Modlitwy. On także rozpoczął wydawanie "Messager du Coeur de Jésus". W ikonografii związanej z AM najbardziej rozpowszechnił się wizerunek Serca Jezusowego, którego autorem jest Pompejusz Batoni, namalowany dla jezuickiego kościoła del Gesù w Rzymie w 1760 r.
Statuty Apostolstwa Modlitwy zatwierdził Pius IX (1866); Leon XIII dokonał w nich stosownych zmian (1896); zaadaptowano je do potrzeb czasu w Rzymie (1948), ponownie zatwierdził je i ogłosił Pius XII (28 października 1951). Ostatnią wersję Statutów AM zatwierdził Paweł VI (27 marca 1968).
Na ziemiach polskich AM funkcjonowało już w latach 60. XIX w. Jednakże dopiero w 1871 r. prowincjał jezuitów Kasper Szczepkowski zapoczątkował jego właściwą działalność, poświęcając kaplicę Serca Jezusowego w Krakowie i uroczyście powołując AM pod nazwą "Apostolstwo Serca Jezusowego". Dyrektorem został mianowany Stanisław Stojałowski (1845–1911) i to on rozwijał przykapliczny ośrodek centralny tak, że pod koniec 1871 r. do AM należało ok. 15 centrów: domów zakonnych i parafii. AM rozwijało się gł. w Galicji i było popierane przez polskich biskupów. W zaborze rosyjskim, ze względu na zakazy cara, zaczęło się rozwijać w czasie I wojny światowej.
Dzięki ofiarom społeczeństwa katolickiego powstał w Krakowie (przy Krajowym Sekretariacie Apostolstwa Modlitwy) kościół – Bazylika Najświętszego Serca Jezusowego. Konsekracja miała miejsce w 1921 r.
Największy rozkwit AM w Polsce nastąpił w okresie międzywojennym. W 1938 r. było już ok. 2500 ognisk AM we wszystkich diecezjach (ponad 750 000 członków).
I Zjazd Księży Dyrektorów Apostolstwa miał miejsce 19–21 września 1938. Do rozwoju AM w Polsce przyczynili się:
W listopadzie 1949 r. AM zostało zdelegalizowane, istniejąc jednak nadal w wielu parafiach. Sprzyjały temu organizowane w Polsce "Misje Serca Jezusowego". Po 1980 r. także AM zaczęło się odradzać. 21–23 kwietnia 1989 r. w Czechowicach miał miejsce Ogólnopolski Zjazd Delegatów Apostolstwa Modlitwy. Omówiono wtedy rolę stowarzyszenia w nowych okolicznościach, także posoborowych. Świeccy i małe grupy apostolskie działające w parafii zaczęły odgrywać większą niż dotąd rolę. W 2009 r. w Domu Rekolekcyjnym Jezuitów w Częstochowie odbył się Europejski Zjazd Sekretarzy Krajowych AM.
Struktura Apostolstwa Modlitwy.
Na czele Apostolstwa Modlitwy stoi papież i to on wyznacza intencje ogólne i misyjne do modlitwy na każdy miesiąc. Dyrektor Generalny Apostolstwa (Ojciec Generał Towarzystwa Jezusowego) pracuje w Rzymie. Reprezentuje go Delegat AM. Generał mianuje Sekretarzy Krajowych lub Regionalnych AM. Dyrektorów Diecezjalnych AM mianują biskupi. Dyrektorzy Diecezjalni organizują centra prowadzone przez Dyrektorów Lokalnych, mianowanych przez biskupów lub prowincjała. Oprócz członków zwyczajnych w AM wyróżnić można animatorów – ciało doradcze i wykonawcze danego ogniska. Członkostwo nadaje Dyrektor Lokalny (wpisanie do księgi ogniska), wręczając dyplom (kartę wpisową). Z AM wywodzi się także Krucjata Eucharystyczna oraz różne organizacje poświęcone Najświętszemu Sercu Jezusowemu. Patronami AM są: Małgorzata Maria Alacoque, Franciszek Ksawery, Klaudiusz la Colombiere, Teresa z Lisieux.

</doc>
<doc id="1846966" url="https://pl.wikipedia.org/wiki?curid=1846966" title="Parafia Niepokalanego Poczęcia Najświętszej Maryi Panny w Będzinie-Łagiszy">
Parafia Niepokalanego Poczęcia Najświętszej Maryi Panny w Będzinie-Łagiszy

Parafia Niepokalanego Poczęcia Najświętszej Maryi Panny w Będzinie-Łagiszy – rzymskokatolicka parafia, położona w dekanacie będzińskim – św. Jana Pawła II, diecezji sosnowieckiej, metropolii częstochowskiej w Polsce. Utworzona w 1924 roku. Obsługiwana jest przez księży diecezjalnych.

</doc>
<doc id="1846970" url="https://pl.wikipedia.org/wiki?curid=1846970" title="Rząd Aleksandra Bacha">
Rząd Aleksandra Bacha

Rząd Alexandra Bacha - rząd Cesarstwa Austrii od 1852 do 1859.
Po śmierci premiera – księcia Felixa Schwarzenberga w 1852, i w związku z tym rozwiązaniu jego rządu, tytułu premiera nie odnowiono, bo nominalną głową rządu został cesarz Franciszek Józef I, w imieniu którego rządził minister spraw wewnętrznych Aleksander von Bach (jego rządy nazywano erą neoabsolutyzmu).
Rząd ten rozbudował centralistyczną i skrajnie biurokratyczną administrację. Najmniejszą jednostką administracyjną było dominium, jednostką wyższą został nowo utworzony powiat (), na którego szczeblu utworzono sądy i instytucje podatkowe.
W 1855 zawarł konkordat z Watykanem. Wskutek konkordatu kościołowi rzymskokatolickiemu podporządkowano całe szkolnictwo ludowe,i w części średnie. W sprawach małżeńskich ustawodawstwo cywilne podporządkowano zasadom prawa kanonicznego. Śluby kościelne stały się obowiązkowe dla wszystkich chrześcijan.
W dziedzinie ochrony porządku publicznego na wsiach utworzono żandarmerię, a w miastach dyrekcje policji, podlegające ministerstwu policji.
Ministrem spraw zagranicznych w tym rządzie był hrabia Buol von Schauenstein, ministrem oświaty Leopold von Thun und Hohenstein.

</doc>
<doc id="1846973" url="https://pl.wikipedia.org/wiki?curid=1846973" title="Warin">
Warin

Warin ("MAF:" , ) – miasto w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład urzędu Neukloster-Warin.
Toponimia.
Nazwa słowiańska, odosobowa, z połabskiego *"Varin-" „gród Vara/Vary”. Na język polski tłumaczone jako "Warzyn".

</doc>
<doc id="1846974" url="https://pl.wikipedia.org/wiki?curid=1846974" title="Suwerenność gospodarcza">
Suwerenność gospodarcza

Suwerenność monetarna – daje prawo władzy ustawodawczej do określania celów banku centralnego, instrumentów jego polityki oraz sposobu usytuowania władzy monetarnej w strukturze organów władzy państwowej. Suwerenność monetarna ograniczona jest doskonałą mobilnością kapitału. W przypadku, gdy stopy procentowe są dostosowane, w celu utrzymania stałego kursu walutowego, to nie można ich w równoległym czasie wykorzystywać niezależnie w celu wywołania zmian w gospodarce krajowej. Jedynym narzędziem do użycia przez państwo stóp procentowych do osiągania celów wewnętrznych jest system płynnego kursu walutowego, pod warunkiem, że zaakceptuje on poziom kursu walutowego ustalonego wówczas na rynku.

</doc>
<doc id="1846975" url="https://pl.wikipedia.org/wiki?curid=1846975" title="Enjoy Yourself (singel The Jacksons)">
Enjoy Yourself (singel The Jacksons)

Enjoy Yourself - pierwszy singel The Jacksons z albumu The Jacksons wydany w 29 października 1976 roku, a zarazem pierwszy singel zespołu po opuszczeniu wytwórni Motown.

</doc>
<doc id="1846976" url="https://pl.wikipedia.org/wiki?curid=1846976" title="Word Of Mouf">
Word Of Mouf



</doc>
<doc id="1846978" url="https://pl.wikipedia.org/wiki?curid=1846978" title="Florian Freiherr Ziemiałkowski">
Florian Freiherr Ziemiałkowski



</doc>
<doc id="1846979" url="https://pl.wikipedia.org/wiki?curid=1846979" title="Parafia Najświętszego Serca Pana Jezusa w Będzinie">
Parafia Najświętszego Serca Pana Jezusa w Będzinie

Parafia Najświętszego Serca Pana Jezusa w Będzinie – rzymskokatolicka parafia, położona w dekanacie będzińskim, diecezji sosnowieckiej, metropolii częstochowskiej w Polsce. Utworzona w 1938 roku. Obsługiwana jest przez księży diecezjalnych.

</doc>
<doc id="1846980" url="https://pl.wikipedia.org/wiki?curid=1846980" title="Nothin (That Compares 2 U)">
Nothin (That Compares 2 U)

Nothin (That Compares 2 U) - singel The Jacksons z albumu 2300 Jackson Street.

</doc>
<doc id="1846981" url="https://pl.wikipedia.org/wiki?curid=1846981" title="Nothing That Compares 2 U">
Nothing That Compares 2 U



</doc>
<doc id="1846985" url="https://pl.wikipedia.org/wiki?curid=1846985" title="Parafia Nawiedzenia Najświętszej Maryi Panny w Będzinie">
Parafia Nawiedzenia Najświętszej Maryi Panny w Będzinie

Parafia Nawiedzenia Najświętszej Maryi Panny w Będzinie – rzymskokatolicka parafia, położona w dekanacie będzińskim, diecezji sosnowieckiej, metropolii częstochowskiej w Polsce. Utworzona w 1981 roku. Obsługiwana jest przez księży diecezjalnych.

</doc>
<doc id="1846986" url="https://pl.wikipedia.org/wiki?curid=1846986" title="Eugeniusz Malinowski (aktor)">
Eugeniusz Malinowski (aktor)

Eugeniusz Malinowski, Evgen Malinovskiy, ros. "Евгений Малиновский" (ur. 18 marca 1967 w Biełowie w ZSRR, obecnie Rosja) – rosyjski aktor, piosenkarz, gitarzysta, dyrygent. Od 1992 roku mieszka w Polsce.
Życiorys.
Jest absolwentem Kiemierowskiej Państwowej Wyższej Szkoły Sztuk i Kultury z tytułem dyrygenta orkiestry estradowej. W 1992 roku przyjechał do Polski, by poznać kraj, z którego pochodził jego dziadek. Propaguje muzykę rosyjską, zwłaszcza utwory Bułata Okudżawy i Włodzimierza Wysockiego. Specjalizuje się w poezji śpiewanej i piosence aktorskiej.
Od 1993 roku jest często zapraszany do udziału w produkcjach filmowych i telewizyjnych, wciela się w rolę obywateli Rosji i byłych republik radzieckich. Występuje też na scenach muzycznych. 
Jeszcze w Rosji udzielał się jako muzyk, grając na gitarze basowej. W latach 1994-2000 współtworzył zespół rockowy Hippocampus, w którym również grał na tym instrumencie. Od 1997 do 2001 wiele razy uczestniczył w przygotowywaniu i realizowaniu projektów grupy muzycznej Zdobywcy Pewnych Oskarów. Następnie, w latach 2002-2003, pracował jako gitarzysta basowy z Krzysztofem Wałeckim (projekt Sapo). Nawiązał też współpracę z kanadyjskim gitarzystą i wokalistą bluesowym polskiego pochodzenia – Lesterem Kidsonem. 
Obecnie koncentruje się na karierze solowej. Pracuje nad własnymi projektami rockowymi i jazzowymi. Od 2004 roku występuje z programem "Syberyjski bard zaprasza" z utworami Władimira Wysockiego, Aleksandra Rosenbauma i Bułata Okudżawy, które wykonuje przy własnym akompaniamencie na gitarze akustycznej. Jego interpretacje znacznie odbiegają od pierwowzorów.
Występy w filmach i serialach rozbudziły w E. Malinowskim chęć zostania zawodowym aktorem. W związku z tym podjął studia na wydziale aktorskim Wyższej Szkoły Komunikowania i Mediów Społecznych im. Jerzego Giedroycia w Warszawie. Ukończył je w 2009 roku. 
Za swoją ulubioną rolę uważa kreację Andrieja Trenkowskiego, uchodźcy z Białorusi, w serialu "Pensjonat pod Różą".

</doc>
<doc id="1846987" url="https://pl.wikipedia.org/wiki?curid=1846987" title="Efektywny kurs walutowy">
Efektywny kurs walutowy

Efektywny kurs walutowy, NEER (ang. "Nominal Effective Exchange Rate") – przeciętny kurs waluty danego państwa uwzględniający strukturę płatności zagranicznych tego państwa.
Jest indeksem średnich ważonych kursu waluty krajowej względem walut krajów będących partnerami handlowymi. Udział poszczególnych kursów zależny jest od udziału danych krajów w wymianie handlowej, wagami są względne rozmiary handlu z danym krajem. W zależności od wyboru roku bazowego, wolumenu wymiany czy też partnerów handlowych kurs ten będzie się różnił.

</doc>
<doc id="1846988" url="https://pl.wikipedia.org/wiki?curid=1846988" title="Art of Madness">
Art of Madness

Art Of Madness – singel The Jacksons z albumu 2300 Jackson Street wydany tylko w niektórych państwach europy.

</doc>
<doc id="1846989" url="https://pl.wikipedia.org/wiki?curid=1846989" title="Art Of Madness">
Art Of Madness



</doc>
<doc id="1846990" url="https://pl.wikipedia.org/wiki?curid=1846990" title="Parafia św. Barbary w Będzinie">
Parafia św. Barbary w Będzinie

Parafia Świętej Barbary w Będzinie – rzymskokatolicka parafia, położona w dekanacie będzińskim, diecezji sosnowieckiej, metropolii częstochowskiej w Polsce. Utworzona w 1989 roku. Obsługiwana jest przez księży diecezjalnych.
Pierwszym i długoletnim proboszczem parafii w latach 1989–2022 był ks. Stanisław Sarowski.

</doc>
<doc id="1846991" url="https://pl.wikipedia.org/wiki?curid=1846991" title="Evgen Malinovskiy">
Evgen Malinovskiy



</doc>
<doc id="1846992" url="https://pl.wikipedia.org/wiki?curid=1846992" title="Kaligrafia japońska">
Kaligrafia japońska

 – ogólna nazwa kaligrafii, obejmująca kilka stylów pisma w języku japońskim, wywodząca się z kaligrafii chińskiej.
Z racji tego, że pismo japońskie pochodzi od pisma chińskiego, w IV wieku n.e. najsłynniejszym kaligrafem w Japonii był Chińczyk Wang Xizhi. Jednak po powstaniu hiragany i katakany Japończycy wytworzyli swój własny styl. 
Przybory do pisania to: 
Podstawowe style to: , , , ; i .

</doc>
<doc id="1846993" url="https://pl.wikipedia.org/wiki?curid=1846993" title="Mistrzostwa Świata w Zapasach 1997">
Mistrzostwa Świata w Zapasach 1997

45. Mistrzostwa świata w zapasach 1997 w stylu klasycznym odbyły się w mieście Wrocław (Polska), a w stylu wolnym w mieście Krasnojarsk (Rosja). Kobiety rywalizowały w mieście Clermont-Ferrand (Francja).

</doc>
<doc id="1846994" url="https://pl.wikipedia.org/wiki?curid=1846994" title="Rząd Karla Auersperga">
Rząd Karla Auersperga

Rząd Karla Auersperga – rząd austriacki, rządzący Cesarstwem Austriackim od 30 grudnia 1867 do 1 lutego 1870.

</doc>
<doc id="1846995" url="https://pl.wikipedia.org/wiki?curid=1846995" title="Rząd Leopolda Hasnera">
Rząd Leopolda Hasnera

Rząd Leopolda Hasnera – rząd austriacki, rządzący Cesarstwem Austriackim od 1 lutego do 12 kwietnia 1870 roku.

</doc>
<doc id="1846997" url="https://pl.wikipedia.org/wiki?curid=1846997" title="Rząd Ludwiga Holzgethana">
Rząd Ludwiga Holzgethana

Rząd Ludwiga Holzgethana – prowizoryczny urzędniczy rząd austriacki, rządzący Cesarstwem Austriackim od 30 października do 22 listopada 1871.

</doc>
<doc id="1846998" url="https://pl.wikipedia.org/wiki?curid=1846998" title="Rząd Adolfa von Auersperga">
Rząd Adolfa von Auersperga

Rząd Adolfa von Auersperga – rząd austriacki, rządzący Cesarstwem Austriackim od 25 listopada 1871 do 15 lutego 1879.

</doc>
<doc id="1847000" url="https://pl.wikipedia.org/wiki?curid=1847000" title="Obrona Lwowa 1918-1919">
Obrona Lwowa 1918-1919



</doc>
<doc id="1847004" url="https://pl.wikipedia.org/wiki?curid=1847004" title="Rząd Alfreda Windischgrätza">
Rząd Alfreda Windischgrätza

Rząd Alfreda Windisch-Grätza – rząd austriacki, rządzący Cesarstwem Austriackim od 11 listopada 1893 do 19 czerwca 1895.

</doc>
<doc id="1847005" url="https://pl.wikipedia.org/wiki?curid=1847005" title="Mistrzostwa Świata w Zapasach 1998">
Mistrzostwa Świata w Zapasach 1998

46. mistrzostwa świata w zapasach w stylu klasycznym odbyły się w mieście Gävle (Szwecja), a w stylu wolnym w mieście Teheran (Iran). Kobiety rywalizowały w mieście Poznań (Polska).

</doc>
<doc id="1847006" url="https://pl.wikipedia.org/wiki?curid=1847006" title="Rząd Ericha von Kielmansegga">
Rząd Ericha von Kielmansegga

Rząd Ericha von Kielmansegga – prowizoryczny, urzędniczy rząd austriacki, rządzący Cesarstwem Austrii od 19 czerwca do 30 września 1895 roku.

</doc>
<doc id="1847007" url="https://pl.wikipedia.org/wiki?curid=1847007" title="Rząd Kazimierza Badeniego">
Rząd Kazimierza Badeniego

Rząd Kazimierza Badeniego – rząd austriacki, rządzący Cesarstwem Austrii w okresie od 30 września 1895 do 30 listopada 1897.

</doc>
<doc id="1847008" url="https://pl.wikipedia.org/wiki?curid=1847008" title="Cło optymalne">
Cło optymalne

Cło optymalne – wielkość cła, która umożliwia maksymalizowanie korzyści państwa z tytułu prowadzonej polityki celnej. Cło optymalne wprowadzają duże państwa, które mają znaczny udział w światowym popycie na dane dobro, przy zgodzie partnerów zagranicznych na taką politykę.
Mechanizm cła optymalnego pozwala zmniejszyć importu do poziomu przy którym społeczny koszt krańcowy zrównuje się ze społeczną korzyścią krańcową prowadzonej polityki celnej.

</doc>
<doc id="1847009" url="https://pl.wikipedia.org/wiki?curid=1847009" title="Pierwszy rząd Paula Gautscha">
Pierwszy rząd Paula Gautscha

Rząd Paula Gautscha – rząd austriacki, rządzący Cesarstwem Austriackim od 30 listopada 1897 do 5 marca 1898.

</doc>
<doc id="1847011" url="https://pl.wikipedia.org/wiki?curid=1847011" title="Rząd Franza Thuna">
Rząd Franza Thuna

Rząd Franza Thuna - rząd austriacki, rządzący Cesarstwem Austriackim od 5 marca 1898 do 2 października 1899.

</doc>
<doc id="1847012" url="https://pl.wikipedia.org/wiki?curid=1847012" title="Rząd Manfreda Clary-Aldringena">
Rząd Manfreda Clary-Aldringena

Rząd Manfreda Clary-Aldringena - prowizoryczny urzędniczy rząd austriacki, rządzący Cesarstwem Austriackim w roku 1899, od 2 października.

</doc>
<doc id="1847013" url="https://pl.wikipedia.org/wiki?curid=1847013" title="Parafia św. Jadwigi Śląskiej w Będzinie">
Parafia św. Jadwigi Śląskiej w Będzinie

Parafia Świętej Jadwigi Śląskiej w Będzinie – rzymskokatolicka parafia, położona w dekanacie będzińskim – św. Jana Pawła II, diecezji sosnowieckiej, metropolii częstochowskiej w Polsce. Utworzona w 1985 roku w dzielnicy Gzichów. Obsługiwana jest przez księży diecezjalnych.
Początkiem parafii rzymskokatolickiej na wznoszonym osiedlu Zamkowym był punkt duszpastersko-katechetyczny pod opieką wikariusza z parafii Św. Trójcy – ks. kan. Mieczysława Miarki. Ustanowiony został decyzją ordynariusza częstochowskiego, ks. dr. Stefana Bareły 29 września 1982 r. Początkowo punkt zajmował pomieszczenie garażowe państwa Senderów przy ul. Astrów 3. 22 sierpnia 1983 r. biskup ordynariusz ustanowił wikariat terenowy pw. św. Jadwigi Śląskiej, na czele którego stanął ks. Mieczysław Miarka. Wikariat mieścił się w nowym budynku państwa Manterysów. 16 października 1983 r. ks. prałat Leopold Szweblik poświęcił kaplicę (65 m kw.). Dekretem z 19 stycznia 1985 r. biskup ordynariusz ks. dr Stanisław Nowak wikariat ustanowił parafią. Teren parafii został znacznie powiększony i objął ok. 6 tys. mieszkańców. Proboszczem mianowany został ks. Mieczysław Miarka.
19 sierpnia 1986 r. parafia otrzymała zezwolenie na budowę kościoła, a 4 września rozpoczęto prace budowlane (plac pod budowę poświęcił 16 października biskup). W 1987 r. zbudowano barak służący za tymczasową kaplicę oraz mieszkanie dla księży. Kamień węgielny pod kościół wmurował sufragan częstochowski, ks. dr Tadeusz Szwagrzyk 16 października 1988 r. 16 października 1992 r. biskup sosnowiecki Adam Śmigielski SDB odprawił pierwsze nabożeństwo w nowym kościele. Wreszcie 16 października 2000 r. konsekrowano świątynię. Kościół projektował (podobnie jak całe osiedle Zamkowe) mgr inż. architekt Ryszard Duda z Politechniki Śląskiej. 
W 1993 r. rozpoczęto budowę domu parafialnego (poświęcony 9 maja 2010).
Parafia liczy ok. 7,4 tys. osób. Na terenie parafii od 2 marca 1997 r. prowadzi działalność oddział Akcji Katolickiej. Odpust – 16 października – w dniu wspomnienia św. Jadwigi Śląskiej.
Ks. Mieczysław Miarka w czerwcu 2008 r. otrzymał od Stolicy Apostolskiej tytuł prałata (Kapelan Jego Świątobliwości). W 2009 r. dekretem bp. Grzegorza Kaszaka ustanowiony został jednym z trzech egzorcystów diecezji sosnowieckiej. 25 lipca 2010 r. objął urząd proboszcza parafii św. Andrzeja Apostoła w Olkuszu. 1 sierpnia 2010 r. nowym proboszczem (uroczyste wprowadzenie) został ks. kan. Józef Stemplewski.

</doc>
<doc id="1847015" url="https://pl.wikipedia.org/wiki?curid=1847015" title="Rząd Heinricha Witteka">
Rząd Heinricha Witteka

Rząd Heinricha Witteka - prowizoryczny urzędniczy rząd austriacki, rządzący Cesarstwem Austriackim od 21 grudnia 1899 do 18 stycznia 1900.

</doc>
<doc id="1847016" url="https://pl.wikipedia.org/wiki?curid=1847016" title="Mistrzostwa Świata w Zapasach 1999">
Mistrzostwa Świata w Zapasach 1999

47. Mistrzostwa Świata w Zapasach 1999 w stylu klasycznym odbyły się w mieście Ateny (Grecja), a w stylu wolnym w mieście Ankara (Turcja). Kobiety rywalizowały w mieście Boden (Szwecja).

</doc>
<doc id="1847017" url="https://pl.wikipedia.org/wiki?curid=1847017" title="Parafia św. Jana Chrzciciela w Będzinie">
Parafia św. Jana Chrzciciela w Będzinie

Parafia Świętego Jana Chrzciciela w Będzinie – rzymskokatolicka parafia, położona w dekanacie będzińskim, diecezji sosnowieckiej, metropolii częstochowskiej w Polsce. Utworzona w 1957. Obsługiwana jest przez księży Oblatów Świętego Józefa (Józefitów).
Obecnie parafia obejmuje tereny zamieszkane przez około 5 tysięcy wiernych. W rejon kościoła włączone są fragment Śródmieścia i Syberki oraz dzielnica Małobądz
Historia powstania parafii.
W 1952 r., gdy rozpoczęła się historia związana z niniejszą parafią, Będzin przynależał jeszcze do diecezji częstochowskiej. Ówczesne jej władze zleciły ks. Karolowi Kościowowi zorganizowanie nowej parafii, "córki" względem jedynej jednostki Świętej Trójcy. Nie mógł on jednak uzyskać zgody od urzędu miejskiego nawet na zbudowanie prowizorycznej kaplicy, postanowił ją urządzić więc w domu Sióstr Niepokalanego Poczęcia NMP (honoratki) przy ul. Kościuszki 6. Działanie to również zostało powstrzymane przez lokalny okręg partyjny.
W II połowie lat 50. kościół Świętej Trójcy zaczynał przekraczać liczbę 30 tysięcy wiernych, dlatego jej proboszcz, ks. Mieczysław Zawadzki postanowił utworzyć nową parafię dla Małobądza. Wspólnie z biskupem Zdzisławem Golińskim wielokrotnie próbował występować o zgodę do władz państwowych, co szczęśliwie poskutkowało jej erygowaniem 7 maja 1957. 13 października natomiast odczytano w kościele Świętej Trójcy dekret powołujący parafię św. Jana Chrzciciela, a tydzień później odprawiono po raz pierwszy Mszę Świętą dla wiernych przydzielonych do jej obwodu. Na pierwszego administratora parafii wybrano księdza Zygmunta Zaborskiego.
Ksiądz Zaborski miał również za zadanie wybranie patrona. Z pomocą przyszedł mu będzinianin, ks. Stanisław Zdebel, posługujący w Stanach Zjednoczonych wśród Polonii. Zaproponował on, aby powstający kościół parafialny miał za patrona św. Jana Chrzciciela. Modlitwy zanoszone do Boga za wstawiennictwem tego świętego mogły, zdaniem ks. Zdebla, przyspieszyć rozpoczęty w 1952 r. proces beatyfikacyjny sługi Bożego abp. Jana Cieplaka, którego to Jan Chrzciciel był patronem. Co ciekawe, nominacja ks. Zaborskiego na administratora parafii przypadła w setną rocznicę urodzin abp Cieplaka.
Na teren, na którym miała powstać kaplica, wybrano działkę przy ulicy Podjazie. Okazały się one jednak zbyt małe, a ksiądz Zaborski, żeby je uchronić od zabrania przez władze, postawił na niej krzyże i poświęcił. Na jednym umieścił napis: "Na pamiątkę 600-lecia wybudowania pierwszego kościoła Świętej Trójcy w Będzinie 1358-1958. Tu stanie kościół pw. Św. Jana Chrzciciela w Będzinie." 30 kwietnia rozpoczęto budowę pierwszej kapliczki, a dzień później odbyło się w niej pierwsze nabożeństwo. Trzeciego dnia po tym władze partyjne zażądały jej zburzenia. Delegatowi biskupa udało się jednak wynegocjować w zamian budowę większej i trwalszej kaplicy.
Pierwszy odpust parafialny odbył się 24 czerwca 1958 roku, jeszcze w małej kapliczce, nazywanej "Betlejemką." Urząd miasta wydał jednak tajne dyspozycje jednej z firm budowlanych w celu przeszkodzenia rozpoczętej już budowie nowego budynku, które polegały na przesunięciu płotu dzielącego parafię od sąsiadującej szkoły tak, aby zmniejszyć teren kościelny o 10 m2. Dzień później parafianie rozpoczęli obronę swojego kościoła, ustawiając się w szeregu w celu blokady działań milicji, jednak bezskutecznie. Władze miasta tak powstałym pretekstem unieważniły zezwolenie na budowę, szczęśliwie jednak wyrok ten został cofnięty 16 lipca. Ksiądz Zaborski napisał o tym w kronice parafialnej:"19 lipca 1958 r. położone zostały pierwsze kamienie fundamentalne pod kaplicę, a na drugi dzień poświęcony został kamień węgielny kaplicy."W międzyczasie jednak biskup częstochowski dokonał przeniesienia księdza na inną parafię oraz mianowania ks. Wacława Wicińskiego nowym administratorem. Uzyskał on zgodę na budowanie nowej kaplicy z pustaków, która była już gotowa na Boże Narodzenie. Następnie parafię objął Kazimierz Szwarlik, już jako proboszcz, potem Stefan Gibała w 1973, a od 1981 r. Stanisław Andrzejewski. Ten ostatni 11 listopada 1983 r. uzyskał zgodę na zbudowanie ostatecznej świątyni, mającej pełnić rolę podstawowego kościoła parafialnego oraz na gromadzenie planów i materiałów, co rozpoczęło nowe prace. 15 kwietnia 1994 r. opiekę nad parafią objęło zgromadzenie Oblatów Świętego Józefa, a probostwo przejął ksiądz Stanisław Barczak OSJ. W tym czasie gotowa była sylwetka kościoła w stanie zamkniętym. Ostatnia Msza w kaplicy odbyła się 24 grudnia 1994 roku, następne przygotowywano w kościele. W dzień odpustu w 1995 roku biskup diecezji sosnowieckiej Adam Śmigielski SDB udzielił błogosławieństwa budowli.
W 2001 r. posługę proboszcza przyjął ksiądz Marek Maziarz OSJ. Sześć lat później wznowiono modlitwę o beatyfikację arcybiskupa Cieplaka w każdą środę. 24 czerwca 2008 roku biskup Śmigielski dokonał konsekracji "nowego" kościoła. W 2013 roku probostwo objął ksiądz Stanisław Kozik OSJ.

</doc>
<doc id="1847018" url="https://pl.wikipedia.org/wiki?curid=1847018" title="Parafia św. Siostry Faustyny w Będzinie">
Parafia św. Siostry Faustyny w Będzinie

Parafia Świętej Siostry Faustyny w Będzinie – rzymskokatolicka parafia, położona w dekanacie będzińskim, diecezji sosnowieckiej, metropolii częstochowskiej w Polsce. Utworzona w 2005 roku. Obsługiwana jest przez księży diecezjalnych.

</doc>
<doc id="1847024" url="https://pl.wikipedia.org/wiki?curid=1847024" title="Naming Rights">
Naming Rights

Naming rights, prawa do nazwy – prawa do nazwania własności (obiektu, miejsca, wydarzenia), najczęściej przyznawane w zamian za finansowe wynagrodzenie. Dla firm i organizacji jest to forma reklamy produktów, możliwość zaistnienia marki w świadomości społeczeństwa, a także społecznie odpowiedzialne działanie biznesu (CSR) w przypadku obiektów niekomercyjnych. Transakcje naming rights w większości dotyczą obiektów sportowych, edukacyjnych, artystycznych, transportowych i medycznych oraz wydarzeń sportowych i kulturalnych. Umowy takie mają najczęściej charakter długoterminowy i trwają od 5 do 30 lat (zdarzają się też umowy na czas nieokreślony). Prawa do nazwy mogą być również przekazywane bez finansowego wynagrodzenia. Instytucje takie jak szkoły, szpitale czy miejsca kultu religijnego mają w tradycji przyznawanie darczyńcy prawo do nazwy w zamian za oferowane wkłady na rzecz organizacji.
Historia.
Naming rights stadionu zostały zapoczątkowane w 1953 roku w Ameryce Północnej, kiedy firma Anheuser-Busch zaproponowała zmianę nazwy obiektu Sportsman's Park, zajmowanego przez St. Louis Cardinals, na “Budweiser Stadium”. Kiedy pomysł został odrzucony przez Forda Fricka, ówczesnego komisarza ligi Baseballa, Anheuser-Busch zaproponował nazwę “Bausch Stadium”, która miała pochodzić od jednego z założycieli firmy. Nowa propozycja została zaakceptowana, a Anheuser-Busch wypuścił produkt o nazwie "Busch Bavarian Beer" (obecnie znany jako Busch Beer). Nazwa została później rozszerzona do “Busch Memorial Stadium” w 1966 roku, a następnie ponownie skrócona do "Busch Stadium" w roku 1970 i utrzymała się do zamknięcia w 2005 roku. Obecnie Anheuser-Busch posiada prawa do nazwy nowego stadionu Cardinals – Bausch Stadium, który został otwarty w kwietniu 2006 roku.
Innym historycznym przykładem jest sprzedaż praw do nazwy nowego stadionu w Foxborough, Massachusetts w 1970-1971 dla firmy Schaefer Brewery, przez New England Patriots należących do National Football League.

</doc>
<doc id="1847026" url="https://pl.wikipedia.org/wiki?curid=1847026" title="Śluza Piaskowa">
Śluza Piaskowa

Śluza Piaskowa – śluza wodna, komorowa, zlokalizowana na rzece Odra, położona w przekopie wykonanym przy jej odnodze nazywanej "Odrą Południową". Śluza położona jest we Wrocławiu, pomiędzy Starym Miastem i Nadodrzem. 
Historia.
Śluza została wybudowana w 1792 roku jako śluza drewniana, następnie została przebudowana, w 1820 roku jako murowana, a w 1872 i później do 1882 – śluzę poddano modernizacjom. Modernizacje śluzy polegały między innymi na zastąpieniu drewnianych wrót, stalowymi, nitowanymi, a także uszczelnieniu śluzy przy którym zastosowano po raz pierwszy cement portlandzki. "Śluza Piaskowa" stanowi jeden z elementów stopnia wodnego, w odniesieniu do którego stosuje się nazwę: Piaskowy Stopnień Wodny, położony w obrębie Śródmiejskiego Węzła Wodnego – Górnego. Ze względu na niewielkie wymiary tej śluzy i następnej na szlaku ("Śluzy Mieszczańskiej"), ta droga wodna nie ma większego znaczenia transportowego, towarowego. Obecnie jednak następuje aktywizacja turystyki i rekreacji wodnej także w obszarze otwartego dla żeglugi "Śródmiejskiego Węzła Wodnego", szczególnie po oddaniu do użytkowania przystani śródmiejskich – Mariny Topacz, kilku przystani pasażerskich białej floty, Zatoki Gondoli. Przez "Śluzę Piaskową" obecnie nie prowadzi żadna droga wodna. Obowiązuje obustronny zakaz ruchu jednostek. Ponieważ piętrzenie na stopniu jest znikome, obecnie śluza pozostaje otwarta, jednostki nie podlegają śluzowaniu, lecz przechodzą przez śluzę jak przez kanał wodny.
Charakterystyka.
Śluza ma wymiary: długość – 39,1; szerokość – 5,3; piętrzenie wynosi 0,2 m. Do 1959 roku, poziom piętrzenia na stopniu był większy wynosił 2,11 m, a jego tak znaczące zmniejszenie jest wynikiem większego piętrzenia, wprowadzonego w 1959 roku, na stopniu "Śródmiejski Węzeł Wodny Dolny", dla potrzeb zlokalizowanych tam elektrowni wodnych. Śluza posiada wrota środkowe, dzielące śluzę na dwie części, umożliwiające oszczędnościowe śluzowanie mniejszych jednostek. Od strony wody dolnej wrota mają wymiary 3,0 na 4,4 m, a od strony wody górnej 3,2 na 5,0 m. Obie głowy śluzy – górna i dolna – posiadają zamki do montażu zamknięć remontowych. Odległość na drodze wodnej do następnego stopnia – Śluzy Mieszczańskiej, wynosi 0,6 km, do poprzedniej na szlaku – Śluzy Opatowice wynosi 9,2 km. Prawy brzeg stanowi Wyspa Piasek, natomiast lewy brzeg to niewielka Wyspa Daliowa, powstała w wyniku wykonania przekopu na potrzeby budowy śluzy i szlaku wodnego. Poziom wody górnej kształtuje kilka elementów "Śródmiejskiego Węzła Wodnego Górnego", takie jak Jaz św. Macieja, rynny robocze Młynów Świętej Klary, młynów między Wyspą Młyńską, a "Wyspą Piasek", Upust powodziowy Klary, Kanał Jazu Macieja, jaz na "Odrze Północnej". Natomiast poziom wody dolnej kształtowany jest przez "Mieszczański Stopień Wodny".

</doc>
<doc id="1847027" url="https://pl.wikipedia.org/wiki?curid=1847027" title="Chicken-n-Beer">
Chicken-n-Beer

Chicken-n-Beer – trzeci album amerykańskiego rapera Ludacrisa. W pierwszym tygodniu album sprzedał się w 429 tys. egzemplarzy co umieściło album na pierwszym miejscu listy Billboard 200. Na bonus tracku znalazł się utwór "Act A Fool" do filmu "Za szybcy, za wściekli".
Lista utworów.
Bonus Track:

</doc>
<doc id="1847030" url="https://pl.wikipedia.org/wiki?curid=1847030" title="Jakub Sucháček">
Jakub Sucháček

Jakub Sucháček (ur. 17 listopada 1978 w Czeladnej) – czeski skoczek narciarski, reprezentant klubu Dukla Liberec, srebrny medalista mistrzostw świata juniorów w drużynie.
Najlepsze wyniki w Pucharze Świata osiągnął w sezonie 1994/1995 kiedy zajął 16. miejsce w klasyfikacji generalnej. W całej swojej karierze dwa razy stał na podium konkursów Pucharu Świata – raz był drugi i raz trzeci.
Wziął udział w Zimowych Igrzyskach Olimpijskich 1998 w Nagano, gdzie zajął 15. miejsce na dużej skoczni oraz 28. na normalnej. Brał też udział w trzech edycjach mistrzostw świata w lotach: w Planicy w 1994, Tauplitz w 1996 oraz Oberstdorfie w 1998. Najwyższe, dziewiąte miejsce zajął w Tauplitz. Wystąpił też trzy razy na mistrzostwach świata: w Thunder Bay, Trondheim oraz Ramsau.
Swój rekord życiowy w długości skoku ustanowił w 1997 roku w Planicy i wynosi on 198 metrów.
Po raz ostatni na arenie międzynarodowej wystartował w grudniu 2001 w Titisee-Neustadt, gdzie dwukrotnie startował w kwalifikacjach do konkursów Pucharu Świata, lecz nie zdołał uzyskać awansu do zawodów. Po sezonie 2001/2002 zakończył sportową karierę.

</doc>
<doc id="1847032" url="https://pl.wikipedia.org/wiki?curid=1847032" title="Grand Prix Jazz Melomani">
Grand Prix Jazz Melomani

Grand Prix Jazz Melomani – nagroda muzyczna przyznawana przez łódzkie Stowarzyszenie Jazzowe „Melomani”.
Stowarzyszenie „Melomani” powstało w Łodzi w 1989 roku. Z inicjatywy jego prezesa, Ireneusza Kowalewskiego, od 1992 przyznawane są nagrody Grand Prix Jazz Melomani. Stowarzyszenie honoruje nimi artystów, dziennikarzy oraz osoby lub instytucje popularyzujące muzykę jazzową. Wyboru nagrodzonych wśród nominowanych dokonują władze Stowarzyszenia, poprzedni laureaci oraz zaproszone przez Stowarzyszenie „postacie jazzu”.
Na początku Grand Prix przyznawano w trzech kategoriach: „Artysta Roku”, „Krytyk-Dziennikarz Roku” oraz „Za Całokształt Działalności”. Nagrody te zostały nazwane przez część dziennikarzy „Oscarami Jazzowymi” lub „Kowalami Jazzowymi”. W rozdaniu za rok 1999 pula Grand Prix poszerzyła się o czwartą kategorię – „Nadzieję Melomanów”, a w rozdaniu za rok 2003 wprowadzono piątą – „Płytę Roku”, którą przyznaje Program 2 Telewizji Polskiej. W rozdaniu za rok 2013 przyznano po raz pierwszy Jazzowe Grand Prix w kategorii „Europejska Jazzowa Osobowość – «Grand Prix of Europe»”.
Oprócz Grand Prix przyznawane są: nagroda Prezydenta Miasta Łodzi dla „Najlepszego Łódzkiego Jazzmana” (pierwszy raz w rozdaniu za rok 1995) oraz nagroda Polskiego Radia Łódź – „Łódzkie Wydarzenie Roku «Jazzowa Perła Łodzi»” (pierwszy raz w rozdaniu za rok 2008). W rozdaniu za rok 2014 laureaci tych dwóch nagród zostali wybrani przez internautów, którzy zagłosowali w plebiscycie zorganizowanym na portalu plasterlodzki.pl (wyd. Fundacja Na Rzecz Wspierania Kultury „Plaster Łódzki”).
Nagrody wręczane są podczas dorocznej Wielkiej Gali, odbywającej się w łódzkim Teatrze Wielkim. Autorem wręczanych statuetek jest łódzki artysta rzeźbiarz Mariusz Rodanowicz.
Zauważalność.
Otrzymanie Grand Prix Jazz Melomani nie powoduje gwałtownego wzrostu liczby sprzedanych płyt z dyskografii laureata. Sama nagroda nie cieszy się obecnie dużą renomą wśród krytyki muzycznej.
Nagrody i nominacje.
Symbolem „” oznaczono nagrodzone osoby/podmioty. Brakuje pełnych list nominowanych w pierwszych dziewięciu edycjach.

</doc>
<doc id="1847035" url="https://pl.wikipedia.org/wiki?curid=1847035" title="Alians Demokratyczny">
Alians Demokratyczny

Alians Demokratyczny (ang. "Democratic Alliance", DA) – południowoafrykańska partia polityczna o charakterze centroprawicowym powstała w 2000. Jest opozycją wobec rządów Afrykańskiego Kongresu Narodowego oraz ugrupowaniem rządzącym w Prowincji Przylądkowej Zachodniej.
Historia.
Ugrupowanie powstało w 2000 w wyniku zawarcia sojuszu przez Partię Demokratyczną i Nową Partię Narodową. Jest partią o programie centrowym i liberalnym. Znajduje się w opozycji wobec rządzącego RPA Afrykańskiego Kongresu Narodowego, dysponując 67 mandatami w Zgromadzeniu Narodowym i 10 w Narodowej Radzie Prowincji. Od maja 2009 jest ugrupowaniem rządzącym w Prowincji Przylądkowej Zachodniej (w wyborach prowincjonalnych w 2014 otrzymała 59,38%). Rządzi lub współrządzi jednocześnie w szeregu miast południowoafrykańskich, w tym Kapsztadzie.

</doc>
<doc id="1847039" url="https://pl.wikipedia.org/wiki?curid=1847039" title="Trey Day">
Trey Day

Trey Day to drugi, studyjny album amerykańskiego wokalisty R&amp;B, Treya Songza, wydany 2 października 2007.

</doc>
<doc id="1847050" url="https://pl.wikipedia.org/wiki?curid=1847050" title="Matthew Shepard Foundation">
Matthew Shepard Foundation

Matthew Shepard Foundation, "Fundacja im. Matthew Sheparda" została założona w grudniu 1998 roku przez Dennisa i Judy Shepardów w celu upamiętnienia ich 21-letniego syna zamordowanego z pobudek antygejowskich w październiku 1998 roku. Jej terenem działania są USA. Jej celem – oprócz upamiętnienia męczeńskiej śmierci Matthew Sheparda, jest podejmowanie działań na rzecz penalizacji przejawów nienawiści w stosunku do osób homoseksualnych.
Fundacja głosi hasło "Zmień nienawiść na zrozumienie, współczucie i akceptację". Jest ono realizowane przez edukację i rzecznictwo polegające na głoszeniu historii Matthew Sheparda.
Działania fundacji skupiają się na trzech podstawowych obszarach – walkę z przejawami nienawiści w społeczeństwie (przyświeca temu hasło Erase Hate, co w wolnym tłumaczeniu oznacza Zlikwiduj nienawiść), pomocy nastoletnim gejom, lesbijkom oraz osobom transgenicznym oraz walka o równość wobec prawa amerykańskiego dla osób LGBT.
Efektem wieloletnich działań fundacji jest m.in. uchwalenie przez Kongres USA w dniu 22 października 2009, a następnie podpisanie przez prezydenta Stanów Zjednoczonych Baracka Obamę, w dniu 28 października 2009 Matthew Shepard and James Byrd, Jr. Hate Crimes Prevention Act – ustawy penalizującej przemoc m.in. wobec osób o odmiennej orientacji seksualnej.
Zarząd i siedziba Fundacji im. Matthew Sheparda.
Przewodniczącą i jednocześnie fundatorką Fundacji im. Matthew Sheparda jest jego matka – Judy Shepard. Członkami Rady Honorowej Fundacji im. Matthew Sheparda są m.in. piosenkarze Elton John i Cyndi Lauper oraz aktor Chad Allen.
Siedziba fundacji mieści się w rodzinnym mieście Matthew Sheparda w Casper w stanie Wyoming w USA oraz posiada oddział w Denver w stanie Colorado.

</doc>
<doc id="1847051" url="https://pl.wikipedia.org/wiki?curid=1847051" title="Jehoszua Piasek">
Jehoszua Piasek

Jehoszua Piasek (ur. 1919, zm. 25 listopada 1997 w Warszawie) – polski dziennikarz żydowskiego pochodzenia, wieloletni redaktor "Fołks Sztyme" i "Słowa Żydowskiego".
Przed wojną redagował artykuły dla "Klajne fołks-cajtung", wydawanaego w języku jidysz. Podczas II wojny światowej przebywał w Związku Radzieckim. Pozostała w okupowanej Polsce jego rodzina została zamordowana w obozie w Treblince. W 1946 jako repatriant wrócił do Polski i osiadł w Ząbkowicach Śląskich, gdzie pracował jako nauczyciel w żydowskiej szkole. Pod koniec lat 60. przeprowadził się do Warszawy, gdzie został zatrudniony na stanowisku redaktora tłumacza w "Fołks Sztyme". Przez pewien czas piastował także stanowisko redaktora naczelnego.
Jako dziennikarz zajmował się propagowaniem kultury żydowskiej w Polsce oraz problemami ratowania od zagłady pamiątek kultury żydowskiej w Polsce. Zmarł w Warszawie. Pochowany został 28 listopada na cmentarzu żydowskim przy ulicy Okopowej (kwatera 2).

</doc>
<doc id="1847052" url="https://pl.wikipedia.org/wiki?curid=1847052" title="Release Therapy">
Release Therapy

Release Therapy – piąty album rapera Ludacrisa, który wygrał nagrodę Grammy Awards 2007 jako najlepszy album muzyki rap. Wspiął się on na szczyt listy Billboard 200.

</doc>
<doc id="1847053" url="https://pl.wikipedia.org/wiki?curid=1847053" title="René-Victor Pilhes">
René-Victor Pilhes

René-Victor Pilhes (ur. 1 lipca 1934 w Paryżu, zm. 7 lutego 2021) – francuski pisarz. Po początkowych sukcesach w branży reklamowej, rozpoczął karierę pisarską od pisania zabawnych opowiadań o stylistyce barokowej. W jego późniejszych powieściach nie brakuje wątków psychoanalitycznych i społecznych, w tym krytyki wielkich korporacji (np. "Bazyliszek").

</doc>
<doc id="1847054" url="https://pl.wikipedia.org/wiki?curid=1847054" title="Martin Švagerko">
Martin Švagerko

Martin Švagerko (ur. 2 października 1967 w Bańskiej Bystrzycy) – czechosłowacki oraz słowacki skoczek narciarski. Najlepsze wyniki w Pucharze Świata osiągnął w sezonie 1985/1986 kiedy zajął 24. miejsce w klasyfikacji generalnej. W całej swojej karierze dwa razy stał na podium konkursów Pucharu Świata, raz był pierwszy i raz trzeci.
Największe sukcesy tego skoczka to mistrzostwo świata juniorów wywalczone w 1984 w Trondheim oraz dwa medale mistrzostw świata seniorów zdobyte wraz z drużyną: brązowy na mistrzostwach świata w Lahti oraz srebrny na mistrzostwach świata w Falun. Z wyjątkiem mistrzostwa świata juniorów Martin Švagerko nie odniósł większych sukcesów indywidualnych.
Puchar Świata w skokach narciarskich.
Miejsca na podium.
Miejsca na podium w konkursach indywidualnych Pucharu Świata, chronologicznie:
Igrzyska olimpijskie.
Igrzyska olimpijskie
Mistrzostwa świata juniorów.
Mistrzostwa świata juniorów
Mistrzostwa świata w skokach narciarskich.
Mistrzostwa świata w skokach narciarskich:

</doc>
<doc id="1847058" url="https://pl.wikipedia.org/wiki?curid=1847058" title="Manfred Steiner">
Manfred Steiner

Manfred Steiner (ur. 27 listopada 1962 w Wörgl) – austriacki skoczek narciarski. Najlepsze wyniki w Pucharze Świata osiągnął w sezonie 1983/1984 kiedy zajął 24. miejsce w klasyfikacji generalnej. W całej swojej karierze dwa razy stał na podium konkursów Pucharu Świata, raz był pierwszy i raz trzeci.
Największe sukcesy tego skoczka to drużynowe mistrzostwo świata juniorów wywalczone oraz brązowy medal zdobyty indywidualnie na tych samych mistrzostwach w Saalfelden am Steinernen Meer w 1988. Steiner startował także na zimowych igrzyskach olimpijskich w Sarajewie i zajął tam 41. miejsce na dużej skoczni.

</doc>
<doc id="1847061" url="https://pl.wikipedia.org/wiki?curid=1847061" title="Czesław Mużacz">
Czesław Mużacz

Czesław Mużacz pseudonimy "Selim", "Wraga" (ur. 5 sierpnia 1915 w Brzezinach, zm. 14 maja 2014 w Otwocku) – dowódca partyzancki na Zamojszczyźnie – komendant Rejonu AK Józefów.
Życiorys.
Wstąpił do Wojska Polskiego w 1934 r. Służył w KOPie. Podczas kampanii wrześniowej walczył w 3 pułku piechoty KOP; uczestniczył w licznych potyczkach z Sowietami i Ukraińcami. W 1940 r. został zaprzysiężony do Związku Walki Zbrojnej. Jego oddział odbił z rąk Niemców dowódcę AK Konrada Bartoszewskiego (ps. „"Wir"”) oraz Marię Piasecką (ps. „"Żar"”) z więzienia w Biłgoraju. W czerwcu 1944 r. jego oddział przebił się z niewielkimi stratami z okrążenia w partyzanckiej bitwie pod Osuchami, w której poległo kilkuset Polaków. W 1944 r. aresztowany przez NKWD i do 1946 roku internowany wraz z innymi żołnierzami AK w Riazaniu. W czasie okupacji posiadał stopień podporucznika, a po wojnie awansowany został do stopnia kapitana. Po powrocie do Polski, pomimo inwalidztwa wojennego, podjął pracę w spółdzielczości oraz aktywnie udzielał się społecznie, szczególnie pomagając kolegom kombatantom.
W ostatnich latach życia mieszkał w Otwocku. Honorowy Obywatel miasta Józefów .

</doc>
<doc id="1847070" url="https://pl.wikipedia.org/wiki?curid=1847070" title="Karl Bergner (architekt)">
Karl Bergner (architekt)



</doc>
<doc id="1847071" url="https://pl.wikipedia.org/wiki?curid=1847071" title="Alex Korolew">
Alex Korolew



</doc>
<doc id="1847076" url="https://pl.wikipedia.org/wiki?curid=1847076" title="Parafia Trójcy Świętej w Tulonie">
Parafia Trójcy Świętej w Tulonie

 
Parafia Trójcy Świętej – etnicznie grecka parafia prawosławna w Tulonie. 

</doc>
<doc id="1847077" url="https://pl.wikipedia.org/wiki?curid=1847077" title="Franz Wiegele">
Franz Wiegele

Franz Wiegele (ur. 23 listopada 1965 w Villach) – austriacki skoczek narciarski. Najlepsze wyniki w Pucharze Świata osiągnął w sezonie 1987/1988, kiedy zajął 18. miejsce w klasyfikacji generalnej. W całej swojej karierze raz stał na podium zawodów PŚ – był drugi w 1985.
Największym sukcesem tego skoczka jest mistrzostwo świata juniorów wywalczone w 1983 w Kuopio.

</doc>
<doc id="1847079" url="https://pl.wikipedia.org/wiki?curid=1847079" title="Theater of the Mind">
Theater of the Mind

Theater Of The Mind – szósty album studyjny Ludacrisa. Wydany został 22 listopada 2008. Zajął 5. miejsce na liście Billboard 200. Płytę poprzedzał mixtape o nazwie "The Preview", który ukazał się 28 lipca 2008.

</doc>
<doc id="1847080" url="https://pl.wikipedia.org/wiki?curid=1847080" title="Shorin ryu">
Shorin ryu



</doc>
<doc id="1847082" url="https://pl.wikipedia.org/wiki?curid=1847082" title="Pomnik „Nigdy wojny”">
Pomnik „Nigdy wojny”

Pomnik „Nigdy wojny” – pomnik antywojenny, znajdujący się na terenie dawnego niemieckiego obozu karno-śledczego w Żabikowie. Projektantem i wykonawcą dzieła wykonanego z granitu i piaskowca jest Józef Gosławski. Jego odsłonięcia dokonał generał ludowego Wojska Polskiego Zygmunt Berling w dniu 4 listopada 1956.
Na pomniku przedstawiona jest postać mężczyzny otaczającego swym ramieniem kobietę i dziecko. Na cokole znajduje się napis "NIGDY WOJNY". Rzeźba jest sygnowana: "JÓZEF GOSŁAWSKI 1956".

</doc>
<doc id="1847083" url="https://pl.wikipedia.org/wiki?curid=1847083" title="Run-D.M.C. (album)">
Run-D.M.C. (album)

Run-D.M.C. – jest to debiutancki album hip hopowej grupy Run-D.M.C. Wyprodukowany w 1984, był uznawany za przełomowy w tamtych czasach, przedstawiający twardszy, bardziej agresywny hip hop.
W 2005 roku album doczekał się reedycji o nazwie „Deluxe Edition” zawierającą dodatkowe utwory.

</doc>
<doc id="1847084" url="https://pl.wikipedia.org/wiki?curid=1847084" title="Wilhelm Brenna">
Wilhelm Brenna

Wilhelm Brenna (ur. 8 października 1979) – norweski skoczek narciarski. Najlepsze wyniki w Pucharze Świata osiągnął w sezonie 1996/1997 kiedy zajął 61. miejsce w klasyfikacji generalnej.
Największym sukcesem tego skoczka jest mistrzostwo świata juniorów wywalczone w 1997 w Canmore. Poza tymi mistrzostwami Brenna nie startował na żadnych innych mistrzostwach ani na igrzyskach olimpijskich.

</doc>
<doc id="1847096" url="https://pl.wikipedia.org/wiki?curid=1847096" title="Wielicka Próba">
Wielicka Próba

Wielicka Próba (słow. "Velická próba", "Gerlachovská próba") – stroma, kilkunastometrowa ścianka o punkcie kulminacyjnym położonym na wysokości około 2020 m n.p.m., znajdująca się we wschodnich ścianach masywu Gerlacha w słowackiej części Tatr Wysokich. Wielicka Próba leży powyżej wylotu Wielickiego Żlebu, opadającego spod Przełączki nad Kotłem, po stronie Doliny Wielickiej. W literaturze przewodnikowej podawana jest wysokość około 1980 m n.p.m. Przez Wielicką Próbę prowadzi jedna z najpopularniejszych tras na główny wierzchołek Gerlacha. Niegdyś szlak ten był znakowany, obecnie jest dostępny jedynie z uprawnionym przewodnikiem.
Historia.
Pierwsze łańcuchy zostały założone na Wielickiej Próbie w 1880 r. Droga przez Wielicką Próbę została wytyczona przez prof. dr. Kühla w 1891 roku. W 1892 roku zmieniono nieco jej przebieg, oznakowano ją farbą i założono na niej klamry i łańcuchy. W latach następnych szlak ten nieznacznie zmieniano, znakowanie usunięto i zaopatrzono w dodatkowe łańcuchy. W 2002 roku dokonano wymiany łańcuchów na okoliczność planowanego wejścia na Gerlach prezydenta Słowacji Rudolfa Schustera i prezydentów innych państw. W roku 2004 łańcuchy te zostały w niewyjaśnionych okolicznościach zdemontowane i skradzione. Obecnie (2021) pokonanie Wielickiej Próby ułatwiają jedynie metalowe klamry.
Pierwszego turystycznego letniego wejścia na Gerlach przez Wielicką Próbę dokonali 31 sierpnia 1874 roku Mór Déchy, Anton Döller, Paul Schwartz, Josef Schäferling, Johann Still i Samuel Horvay. Pierwsze wejście zimowe na Gerlach przez Wielicką Próbę miało miejsce 29 grudnia 1908 roku, w wyprawie uczestniczyli Ernst Dubke, Johann Breuer i Johann Franz senior.

</doc>
<doc id="1847104" url="https://pl.wikipedia.org/wiki?curid=1847104" title="Piekiełko (wzgórze Kamień)">
Piekiełko (wzgórze Kamień)

Piekiełko – utworzony w 1961 r. pomnik przyrody nieożywionej, obejmujący jedyne w Polsce formacje skałkowe powstałe w utworach mioceńskich, położony na terenie Krasnobrodzkiego Parku Krajobrazowego.
Przedmiotem ochrony jest grupa wapiennych bloków skalnych położonych na samym wierzchołku wzgórza Kamień (348 m n.p.m.) na Roztoczu Środkowym bądź tuż poniżej. Wzniesienie to ma dość strome stoki, o deniwelacji dochodzącej do 40 m (stok południowy) i jest w większości zalesione, jedynie od północy pod szczytem znajdują się pola uprawne.
W jednej ze skał znajduje się ponadto tunel o długości 2,5 m (tzw. Tunel w Kamieniu). Powstał on przez grawitacyjne przemieszczenie się wapiennej płyty; charakteryzuje się prostym, południkowym przebiegiem i pochyłym dnem.
Nazwę miejsca tłumaczy legenda. Zgodnie z nią diabeł postanowił założyć się z jednym z miejscowych chłopów, że w ciągu jednej nocy wybuduje na wzgórzu piekło. Jeśli zdołałby to uczynić, wówczas chłop miałby oddać mu swoją duszę. Piekło zostało już niemal ukończone, jednak gdy diabeł niósł ostatni głaz, zapiał kur, oznajmiając świt. Pozostawione na wzgórzu skały są więc pozostałościami po diabelskiej budowli.
Podczas II wojny światowej skały były eksploatowane przez Niemców jako materiał do budowy dróg. Wskutek użycia materiałów wybuchowych ich pierwotny, naturalny kształt został zmieniony.
Do Piekiełka najłatwiej dojść ścieżką dydaktyczną rozpoczynającą się w Stanisławowie. Ustawiono przy niej tablice informacyjne dla turystów, a na szczycie wybudowano ławki do odpoczynku. W pobliżu przebiega również niebieski szlak turystyki pieszej zwany szlakiem centralnym (Bełżec – Szastarka).
Ze szczytu brak widoków ze względu na porastający wzgórze las.

</doc>
<doc id="1847105" url="https://pl.wikipedia.org/wiki?curid=1847105" title="Puchar Europy w narciarstwie alpejskim kobiet 2009/2010">
Puchar Europy w narciarstwie alpejskim kobiet 2009/2010

Puchar Europy w narciarstwie alpejskim kobiet w sezonie 2009/2010 był 14 edycją tego cyklu. Pierwsze zawody odbyły się w niemieckiej miejscowości Wittenburg 20 listopada 2009 roku, a ostatnie 13 marca 2010 roku w słoweńskiej Kranjskiej Gorze.

</doc>
<doc id="1847109" url="https://pl.wikipedia.org/wiki?curid=1847109" title="Polsko-ukraińskie walki we Lwowie w listopadzie 1918 roku">
Polsko-ukraińskie walki we Lwowie w listopadzie 1918 roku



</doc>
<doc id="1847114" url="https://pl.wikipedia.org/wiki?curid=1847114" title="Ślepe ryby">
Ślepe ryby

Ślepe ryby (inaczej: rzadkie pyrki) – tradycyjna postna zupa ziemniaczana, charakterystyczna dla kuchni wielkopolskiej. Jej nazwa pochodzi stąd, że zazwyczaj nie była gotowana na mięsie, nie zawierała więc oczek tłuszczu. Jeśli była przygotowana z zasmażką, nazywano ją ślepymi rybami z myrdyrdą.
Bazą zupy jest ugotowana włoszczyzna i duża liczba gotowanych ziemniaków przetartych przez sito. Bazę tę rozprowadza się w wodzie; można ją również zabielić mlekiem, śmietaną lub maślanką oraz okrasić słoniną. Ślepe ryby były potrawą przeznaczoną głównie dla osób niezamożnych, a więc w wersji tradycyjnej nie zawierały mięsa. Spotyka się jednak również odmiany mięsne. Zupę podaje się z przysmażoną na złoto bułką.

</doc>
<doc id="1847119" url="https://pl.wikipedia.org/wiki?curid=1847119" title="Batyżowiecka Próba">
Batyżowiecka Próba

Batyżowiecka Próba (słow. "Batizovská próba") – sześciometrowy próg skalny o punkcie kulminacyjnym położonym na wysokości ok. 2250 m n.p.m., znajdujący się w zachodnich zboczach masywu Gerlacha w słowackich Tatrach Wysokich. Batyżowiecka Próba znajduje się powyżej wylotu Batyżowieckiego Żlebu opadającego spod Wyżnich Gerlachowskich Wrótek w kierunku Doliny Batyżowieckiej. Ścieżka prowadząca przez Batyżowiecką Próbę na główny wierzchołek Gerlacha nie jest obecnie znakowana, używana jest najczęściej podczas schodzenia.
Historia.
W 1880 roku MKE założyło na ścieżce przez Batyżowiecką Próbę 18 klamer. W następnych latach dodano na niej łańcuchy, potem ich liczbę znacznie zwiększono. Droga ta była dawniej znakowana, obecnie dostępna jest jedynie z uprawnionym przewodnikiem.
Pierwszego przejścia przez Batyżowiecką Próbę dokonali w 1875 r. przewodnicy Ján Pastrnák i Ján Ruman Driečny (młodszy). Pierwszego wejścia z Doliny Batyżowieckiej przez Batyżowiecką Próbę na Zadni Gerlach dokonał w 1876 r. czeski taternik Viktor Lorenc z J. Rumanem, natomiast pierwszego wejścia przez Batyżowiecką Próbę na Gierlach – ten sam V. Lorenc z obydwoma wyżej wymienionymi przewodnikami w 1877 r. Pierwsze zimowe przejście Batyżowieckiej Próby (podczas schodzenia z Gerlacha) należy do Janusza Chmielowskiego, Károlya Jordána, Klemensa Bachledy, Johanna Franza seniora i Paula Spitzkopfa, którzy dokonali tego 15 stycznia 1905 r.

</doc>
<doc id="1847120" url="https://pl.wikipedia.org/wiki?curid=1847120" title="Dejan Judež">
Dejan Judež

Dejan Judež (ur. 2 sierpnia 1990 w Trbovljach) – słoweński skoczek narciarski, reprezentant klubu SK Zagorje. Medalista mistrzostw świata juniorów (2010).
W reprezentacji Słowenii zadebiutował w 2006 podczas zawodów FIS Cup w Garmisch-Partenkirchen. W Pucharze Świata po raz pierwszy wystąpił 19 marca 2009 w Planicy, jednak nie przebrnął przez kwalifikacje, gdyż został zdyskwalifikowany.
Jego największym sukcesem w Pucharze Kontynentalnym jest szóste miejsce w Rovaniemi.
Jest rekordzistą skoczni Logarska dolina w Ljubnie. 28 stycznia 2009 uzyskał tam 89,5 metra.
W 2009 zdobył srebrny medal w indywidualnym konkursie mistrzostw Słowenii w skokach narciarskich, przegrywając tylko z Robertem Kranjcem oraz srebrny medal w drużynowym konkursie wraz z Primožem Rogličem, Miranem Zupančičem i Andražem Pograjcem.

</doc>
<doc id="1847122" url="https://pl.wikipedia.org/wiki?curid=1847122" title="Miss rozbitków">
Miss rozbitków

Miss Cast Away and the Island Girls - film w reżyserii Bryana Michaela Stollera wydany w lutym 2004. Produkcja tego filmu kosztowała 2 miliony dolarów.
Fabuła.
Samolot lecący do Japonii z najpiękniejszymi amerykańskimi dziewczynami, niespodziewanie musi lądować z powodu awarii silnika. Pilot zmuszony jest do lądowania na jednej z bezludnych wysp Pacyfiku. Dwaj opiekunowie modelek, Maximus Powers oraz Mike Saunders muszą zadbać o bezpieczeństwo swoich podopiecznych. W tym celu uczą je jak przetrwać w niecodziennych warunkach. Rozbitkowie powoli zaczynają sobie radzić w nowym środowisku, do czasu kiedy odkrywają zdumiewające znalezisko. W dzikiej puszczy odkrywają od dawna zagubioną Arkę Noego.

</doc>
<doc id="1847123" url="https://pl.wikipedia.org/wiki?curid=1847123" title="Dejan Judez">
Dejan Judez



</doc>
<doc id="1847125" url="https://pl.wikipedia.org/wiki?curid=1847125" title="Polsko-ukraińskie walki o Lwów 1918-1919">
Polsko-ukraińskie walki o Lwów 1918-1919



</doc>
<doc id="1847128" url="https://pl.wikipedia.org/wiki?curid=1847128" title="Antoni Wołek">
Antoni Wołek

Antoni Wołek (ur. 1945) – szopkarz krakowski, z zawodu tokarz. Wielokrotny uczestnik Konkursu szopek krakowskich w latach 1975-2005.
Laureat pierwszej nagrody w latach: 1975, 1976, 1977, 1978 (dwie szopki), 1979, 1980, 1983, 1987, 1993. Jego prace znajdują się w kolekcji Muzeum Historycznego Miasta Krakowa.

</doc>
<doc id="1847133" url="https://pl.wikipedia.org/wiki?curid=1847133" title="Stan błogosławiony">
Stan błogosławiony



</doc>
<doc id="1847134" url="https://pl.wikipedia.org/wiki?curid=1847134" title="Klimat organizacyjny">
Klimat organizacyjny

Klimat organizacyjny – dominujący typ atmosfery panującej w środowisku organizacyjnym w pewnym przedziale czasowym, na różnych szczeblach i w pionach, odczuwanej i subiektywnie ocenianej przez pracowników, zorientowanej na sprawność i efektywność organizacyjną, będącej jednocześnie pod wpływem wybranych składników kultury organizacyjnej oraz aktualnych uwarunkowań organizacyjnych, a także współzależną z nimi.
Poprawa klimatu organizacyjnego powoduje lepsze wyniki finansowe firmy, a według firm Korn Ferry, Hay Group: "Do 70% rozbieżności w klimacie organizacyjnym można wyjaśnić różnicami w stylach przywództwa, a z kolei do 30% rozbieżności w wynikach finansowych można wyjaśnić różnicami w klimacie organizacyjnym". 
Typowe wymiary klimatu organizacyjnego.
Do pomiaru klimatu organizacyjnego wykorzystuje się kwestionariusze (ankiety), które mogą obejmować następujące zagadnienia:

</doc>
<doc id="1847140" url="https://pl.wikipedia.org/wiki?curid=1847140" title="Parafia św. Katarzyny w Port-de-Bouc">
Parafia św. Katarzyny w Port-de-Bouc

 
Parafia św. Katarzyny Aleksandryjskiej – etnicznie grecka parafia prawosławna w Port-de-Bouc. 

</doc>
<doc id="1847142" url="https://pl.wikipedia.org/wiki?curid=1847142" title="Eric Gordon">
Eric Gordon

Eric Gordon, Jr. (ur. 25 grudnia 1988 w Indianapolis) – amerykański koszykarz, grający na pozycji rzucającego obrońcy, obecnie zawodnik Los Angeles Clippers.
W 2007 wystąpił w meczu gwiazd amerykańskich szkół średnich - McDonald’s All-American.
9 lipca 2016 podpisał umowę z Houston Rockets.
W sezonie 2017/2018 zajął drugie miejsce w głosowaniu na najlepszego „szóstego” zawodnika ligi NBA. 9 lutego 2023 został wytransferowany do Los Angeles Clippers.

</doc>
<doc id="1847148" url="https://pl.wikipedia.org/wiki?curid=1847148" title="Kazuki Nishishita">
Kazuki Nishishita

Kazuki Nishishita (jap. 西下和記, "Nishishita Kazuki", ur. 14 października 1981 lub 25 października 1982) – japoński skoczek narciarski, indywidualny mistrz świata juniorów z 1999 roku. Najlepsze wyniki w Pucharze Świata osiągnął w sezonie 1999/2000, kiedy zajął 32. miejsce w klasyfikacji generalnej. Dwukrotnie zakwalifikował się do czołowej dziesiątki zawodów PŚ, a jego najwyższą pozycją było 7. miejsce w styczniu 2000 w zawodach w Sapporo.
Największym sukcesem tego skoczka jest indywidualne mistrzostwo świata juniorów wywalczone w 1999 w Saalfelden am Steinernen Meer oraz wicemistrzostwo świata juniorów na mistrzostwach w 1998. Poza tymi mistrzostwami Nishishita nie startował na żadnych innych mistrzostwach, ani na igrzyskach olimpijskich.
Jego ostatnim międzynarodowym występem były zawody FIS Cup w Zaō w marcu 2008.

</doc>
<doc id="1847154" url="https://pl.wikipedia.org/wiki?curid=1847154" title="Wapula">
Wapula

Wapula – w tradycji okultystycznej, sześćdziesiąty duch "Goecji". Znany również pod imionami Vapula, Naphula i Nafula. By go przywołać i podporządkować, potrzebna jest jego pieczęć, która według "Goecji" powinna być zrobiona z miedzi.
Jest wielkim, potężnym i silnym księciem piekła. Rozporządza 36 legionami duchów.
Naucza rękodzieła, mechaniki i wszelkiego fachu. Przekazują swoją wiedzę z zakresu filozofii i innych nauk.
Wezwany ukazuje się pod postacią lwa ze skrzydłami gryfa.

</doc>
<doc id="1847155" url="https://pl.wikipedia.org/wiki?curid=1847155" title="Vapula">
Vapula



</doc>
<doc id="1847156" url="https://pl.wikipedia.org/wiki?curid=1847156" title="Naphula">
Naphula



</doc>
<doc id="1847158" url="https://pl.wikipedia.org/wiki?curid=1847158" title="Nafula">
Nafula



</doc>
<doc id="1847160" url="https://pl.wikipedia.org/wiki?curid=1847160" title="Jęczmień żytni">
Jęczmień żytni

Jęczmień żytni (łac. "Hordeum secalinum") – gatunek rośliny z rodziny wiechlinowatych. 
Morfologia.
Trawa trwała, rosnąca w luźnych kępkach wysokości 30-70 cm. Źdźbła cienkie, wznoszące się lub wyprostowane. Dolne pochwy liściowe owłosione, u podstawy łodygi resztki starych pochew liściowych, tworzą cebulkowate zgrubienia. Krótkie, zaostrzone uszka. Języczki liściowe tylko w postaci skórzastego rąbka. Blaszki liściowe długości do 15 cm, szerokości do 5 mm, płaskie przeważnie zwinięte. Najwyższy odcinek źdźbła wysoko wystaje z ciasno przylegającej najwyżej pochwy liściowej. Kłoski jednokwiatowe, połączone po trzy. Plewy i dolne plewki długoościste. Kwitnie od czerwca do sierpnia. 
Biologia i ekologia.
Występuje rzadko w użytkach zielonych na glebach żyznych i wilgotnych, na glebach słonawych w głębi kraju i na wybrzeżu. Gatunek rozpowszechniony w klimacie umiarkowanym.

</doc>
<doc id="1847161" url="https://pl.wikipedia.org/wiki?curid=1847161" title="Maurycy Kajler">
Maurycy Kajler

Maurycy Kajler, pierwotnie Mosze Keiler (ur. 15 kwietnia 1910 we Lwowie, zm. 11 lutego 1997 w Żarach) – polski dziennikarz, działacz społeczny i działacz społeczności żydowskiej.
Urodził się we Lwowie w rodzinie żydowskiej, jako syn Rubina i Szyfry. Podczas II wojny światowej przebywał w Związku Radzieckim. W latach 1941–1942 służył w Armii Czerwonej. W 1946 jako repatriant wrócił do Polski i osiadł w Żarach.
Członek PPR i PZPR. Działacz Centralnego Komitetu Żydów Polskich i Towarzystwa Społeczno Kulturalnego Żydów w Polsce (pierwszy, wieloletni przewodniczący oddziału żarskiego oraz wiceprzewodniczący Zarządu Głównego). Współzałożyciel Żydowskiego Klubu Sportowego. Przez wiele lat pracował jako dziennikarz i korespondent "Głosu Wielkopolskiego". W 1987 otrzymał tytuł Honorowego Obywatela Żar. Pochowany jest w kwaterze żydowskiej cmentarza komunalnego przy ulicy Szpitalnej w Żarach.

</doc>
<doc id="1847162" url="https://pl.wikipedia.org/wiki?curid=1847162" title="Parafia Narodzenia Najświętszej Maryi Panny w Myszkowie">
Parafia Narodzenia Najświętszej Maryi Panny w Myszkowie

Parafia Narodzenia Najświętszej Maryi Panny – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej.
Została utworzona w 1980 roku. Kościół parafialny został wybudowany w latach 1989–2000, konsekrowany w 2000 roku.
Przy parafii swoją działalność prowadzą: Akcja Katolicka, Katolickie Stowarzyszenie Młodzieży, Ruch „Światło Życie”, Bractwo Eucharystyczne, Rodzina Św. Antoniego, Pomocnicy Maryi Matki Kościoła, Dzieci Maryi, Wspólnota Godziny Świętej, Bractwo Św. Archaniołów i Aniołów, Franciszkański Zakon Świeckich, Caritas Parafialna, Żywy Różaniec.

</doc>
<doc id="1847166" url="https://pl.wikipedia.org/wiki?curid=1847166" title="Janów Lwowski">
Janów Lwowski



</doc>
<doc id="1847170" url="https://pl.wikipedia.org/wiki?curid=1847170" title="Efrem Zimbalist Jr.">
Efrem Zimbalist Jr.

Efrem Zimbalist Jr. (ur. 30 listopada 1918 w Nowym Jorku, zm. 2 maja 2014 w Solvang) – amerykański aktor filmowy i telewizyjny. Laureat Złotego Globu dla najbardziej obiecującego nowego aktora w filmie "Too Much, Too Soon" (1958). Był jeszcze trzykrotnie nominowany do Złotego Globu; dwukrotnie dla najlepszego aktora drugoplanowego w filmach "Bądź w domu przed zmrokiem" (1958) i "Doczekać zmroku" (1967) oraz występ w serialu ABC "The F.B.I." (1965-1974) jako najlepsza gwiazda telewizyjna.
Życiorys.
Wczesne lata.
Urodził się w Nowym Jorku jako syn Almy Gluck (1884–1938), śpiewaczki operowej, i Efrema Zimbalista (1889–1985), wybitnego skrzypka, kompozytora oraz dyrygenta. Jego matka była Żydówką pochodzącą z Rumunii, a ojciec był potomkiem żydowskich emigrantów z Rosji. Jego ojciec przeszedł z judaizmu na chrześcijaństwo, kiedy przybył do Stanów Zjednoczonych, a rodzina przyjęła wiarę Kościoła Episkopalnego.
Po ukończeniu St. Paul's School w Concord w New Hampshire, studiował na Uniwersytecie Yale. W 1936 przeprowadził się z powrotem do Nowego Jorku, gdzie pracował przy opracowaniu stron dla radia NBC, gdzie miał małe role na antenie, a także występy. Kontynuował naukę w Neighborhood Playhouse, a następnie służył w United States Army podczas II wojny światowej.
Kariera.
W 1946 zadebiutował na Broadwayu w spektaklu Roberta E. Sherwooda "The Rugged Path" ze Spencerem Tracym. Następnie wystąpił w broadwayowskiej sztuce "Hedda Gabler" z Evą Le Gallienne. Odniósł sukces na Broadwayu w trzech operach Giana Carla Menottiego – "The Medium", "The Telephone" i "The Consul", która zdobyła nagrodę Pulitzera w dziedzinie muzyki w 1950.
W latach 1954–1955 występował jako James Gavin w operze mydlanej NBC "Concerning Miss Marlowe". W 1956 podpisał kontrakt z Warner Bros. Pojawił się jako gracz Dandy Jim Buckley w serialu "Maverick" (1957) z Jamesem Garnerem. W 1959 otrzymał Złoty Glob dla najbardziej obiecującego nowego aktora za rolę Vincenta Bryanta w filmie biograficznym "Too Much, Too Soon" (1958) z Dorothy Malone i Errolem Flynnem. W USA zdobył olbrzymią popularność dzięki roli prywatnego detektywa Stuarta „Stu” Baileya w serialu kryminalnym ABC "77 Sunset Strip" (1958-1963) i jako inspektor Lewis Erskine w serialu ABC "The F.B.I." (1965-1974), zdobywając w 1969 nominację do Złotego Globu jako najlepsza gwiazda telewizyjna. Był dwa razy nominowany do Złotego Globu dla najlepszego aktora drugoplanowego za rolę doktora Jacoba „Jake’a” Diamonda, który doświadcza antysemityzmu w szkole, w której naucza w dramacie Mervyna LeRoya "Bądź w domu przed zmrokiem" (1958) z Jean Simmons i jako fotograf Sam Hendrix, mąż niewidomej Susy (Audrey Hepburn) w dreszczowcu Terence’a Younga "Doczekać zmroku" (1967).
Z dużym uznaniem spotkała się jego dubbingowa rola w serialu animowanym "Batman" (1992–1998), gdzie podkładał głos postaci Alfreda Pennywortha.
Życie prywatne.
W grudniu 1941 poślubił Emily Munroe McNair. Mieli dwoje dzieci, syna Efrema „Skipa” Zimbalista III (ur. 1947) i córkę Nancy (1944-2012). W styczniu 1950 Emily zmarła na raka. W 1956 ożenił się z Lorandą Stephanie Spalding. Drugie imię Lorandy otrzymała ich córka, aktorka Stephanie Zimbalist. 5 lutego 2007, w wieku 73 lat, Loranda zmarła na raka płuc.
Zmarł 2 maja 2014 w wieku 95 lat z przyczyn naturalnych w swoim domu w Solvang w stanie Kalifornia.

</doc>
<doc id="1847171" url="https://pl.wikipedia.org/wiki?curid=1847171" title="Parafia Męczeństwa św. Jana Chrzciciela w Myszkowie">
Parafia Męczeństwa św. Jana Chrzciciela w Myszkowie

Parafia Męczeństwa św. Jana Chrzciciela – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej. Została utworzona w 1993 roku. Kościół parafialny w budowie od 2003 roku.

</doc>
<doc id="1847173" url="https://pl.wikipedia.org/wiki?curid=1847173" title="Zgromadzenie Chorwackie">
Zgromadzenie Chorwackie

Zgromadzenie Chorwackie () – jednoizbowy parlament Chorwacji, złożony ze 151 członków wybieranych na czteroletnią kadencję. W wyborach stosuje się ordynację proporcjonalną, zaś głosy na mandaty przeliczane są z użyciem metody d’Hondta. 140 deputowanych wybieranych jest w dziesięciu czternastomandatowych okręgach wyborczych, gdzie obowiązuje próg wyborczy na poziomie 5% głosów w skali całego kraju. Odrębne okręgi stworzone został dla przedstawicieli mniejszości narodowych (zarezerwowano dla nich 8 miejsc w parlamencie) oraz dla chorwackiej diaspory zamieszkałej poza granicami kraju (od 2011 – 3 mandaty).
Zarówno czynne, jak i bierne prawo wyborcze przysługuje obywatelom chorwackim w wieku co najmniej 18 lat. Głosować nie mogą osoby skazane na pozbawienie praw publicznych oraz ubezwłasnowolnione. Kandydatami nie mogą być funkcjonariusze państwowi, w tym m.in. sędziowie, żołnierze, dyplomaci wyższych szczebli, osoby zasiadające w samorządach lokalnych oraz członkowie zarządów firm, gdzie większościowym udziałowcem jest chorwacki skarb państwa.
Posiedzenia "Saboru" odbywają się w gmachu położonym przy placu św. Marka 6 w Zagrzebiu.

</doc>
<doc id="1847178" url="https://pl.wikipedia.org/wiki?curid=1847178" title="Parafia Najświętszej Maryi Panny Różańcowej w Myszkowie">
Parafia Najświętszej Maryi Panny Różańcowej w Myszkowie

Parafia Najświętszej Maryi Panny Różańcowej – rzymskokatolicka parafia znajdująca się w Myszkowie, w dzielnicy Mrzygłód. Należy do dekanatu Myszków i archidiecezji częstochowskiej.
Została utworzona w XIV wieku i obecnie jest najstarszą w mieście. Kościół parafialny ukończono w 1653 roku, konsekrowany w 1662 roku.

</doc>
<doc id="1847180" url="https://pl.wikipedia.org/wiki?curid=1847180" title="Olli Pekkala">
Olli Pekkala

Olli Pekkala (ur. 5 lutego 1987 w Kärkölä) – fiński skoczek narciarski. Najlepsze wyniki w Pucharze Świata osiągnął w sezonie 2004/2005, kiedy zajął 60. miejsce w klasyfikacji generalnej.
Jego największym sukcesem są trzy brązowe medale mistrzostw świata juniorów. Dwa z nich zdobył wraz z drużyną: w Sollefteå oraz w Rovaniemi. Indywidualnie był trzeci na mistrzostwach w Strynie, gdzie uległ jedynie Mateuszowi Rutkowskiemu oraz Thomasowi Morgensternowi.
Rekord życiowy wynoszący 206,5 metra ustanowił 6 marca 2004 roku w Vikersund.

</doc>
<doc id="1847181" url="https://pl.wikipedia.org/wiki?curid=1847181" title="Hameln (album In Extremo)">
Hameln (album In Extremo)

Hameln – drugi album studyjny zespołu In Extremo. Wydawnictwo ukazało się w marcu 1998 roku nakładem EFA. 

</doc>
<doc id="1847183" url="https://pl.wikipedia.org/wiki?curid=1847183" title="Gabriel Tęczyński (wojewoda lubelski)">
Gabriel Tęczyński (wojewoda lubelski)

Gabriel Tęczyński (ur. 23 lutego 1575 roku koło Kraśnika – zm. przed 28 września 1617 roku) – miecznik koronny w 1605 roku, wojewoda lubelski w latach 1606-1613.
Syn Andrzeja Tęczyńskiego – wojewody krakowskiego. W 1602 roku ożenił się z Barbarą ks. Zbarską, córką wojewody trockiego Stefana, a następnie z Elżbietą Radziwiłłówną (córką Mikołaja Krzysztofa zwanego Sierotką), z którą miał córkę Zofię.
Był posłem województwa lubelskiego na sejm 1603 i 1605 roku. 7 października 1606 roku podpisał ugodę pod Janowcem. Jako senator wziął udział w sejmach: 1607 i 1611 roku.
Pochowany 30 stycznia 1618 roku w kościele dominikańskim św. Trójcy w Krakowie.

</doc>
<doc id="1847184" url="https://pl.wikipedia.org/wiki?curid=1847184" title="Best of 2001-2009">
Best of 2001-2009



</doc>
<doc id="1847185" url="https://pl.wikipedia.org/wiki?curid=1847185" title="Dom Żołnierza w Jarosławiu">
Dom Żołnierza w Jarosławiu

Dom Żołnierza im. Józefa Piłsudskiego w Jarosławiu - wojskowy dom kultury istniejący w garnizonie jarosławskim w okresie międzywojennym. 
Budynek powstał w latach 1926-1933. Jego twórcą był radny, architekt Tadeusz Broniewski. Znajdowała się w nim m.in. sala widowiskowa. W okresie okupacji niemieckiej przekształcony został w tzw. Soldatenheim. 25 lipca 1944 Niemcy spalili obiekt myśląc, że przebywa w nim st. sierżant Franciszek König. W 1966 w tym samym miejscu zostało wybudowane kino "Westerplatte", które obecnie przekształcono w aulę Państwowej Wyższej Szkoły Techniczno-Ekonomicznej im. ks. Bronisława Markiewicza w Jarosławiu. 

</doc>
<doc id="1847188" url="https://pl.wikipedia.org/wiki?curid=1847188" title="Parafia Przenajświętszej Trójcy w Myszkowie">
Parafia Przenajświętszej Trójcy w Myszkowie

Parafia Przenajświętszej Trójcy – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej.
Została utworzona w 1985 r. Kościół parafialny wybudowany w latach 1977–1978, konsekrowany w 1979 r.

</doc>
<doc id="1847190" url="https://pl.wikipedia.org/wiki?curid=1847190" title="Andrzej Tęczyński (1576–1613)">
Andrzej Tęczyński (1576–1613)

Andrzej Tęczyński herbu Topór (ur. 20 września 1576 roku w Kraśniku – zm. w kwietniu 1613 roku w Warszawie) – kasztelan wiślicki w 1603 roku, kasztelan bełski w latach 1612-1613, , starosta stryjski w latach 1588-1602, starosta horodelski w latach 1602-1612.
Jako senator wziął udział w sejmach: 1606, 1609, 1611 i sejmie zwyczajnym 1613 roku.
Syn wojewody krakowskiego Andrzeja Tęczyńskiego. Żonaty z Katarzyną Leszczyńską, córką Jana Leszczyńskiego (zm. 1589), starosty radziejowskiego, i Katarzyny z Opalińskich (zm. ok. 1602).
Pochowany 5 sierpnia 1613 roku w manierystycznej kaplicy własnej fundacji przy kościele parafialnym w Staszowie.

</doc>
<doc id="1847191" url="https://pl.wikipedia.org/wiki?curid=1847191" title="Kazuhiro Nakamura (skoczek narciarski)">
Kazuhiro Nakamura (skoczek narciarski)

Kazuhiro Nakamura (jap. 仲村和博, "Nakamura Kazuhiro", ur. 1 września 1980 w Sapporo) – japoński skoczek narciarski. Najlepsze wyniki w Pucharze Świata osiągnął w sezonie 1998/1999, kiedy zajął 40. miejsce w klasyfikacji generalnej. Po raz ostatni w międzynarodowych zawodach wystąpił w sezonie 2006/2007.
Największym sukcesem tego skoczka są dwa srebrne medale mistrzostw świata juniorów w Sankt Moritz. Jeden z nich zdobył wraz z drużyną, drugi indywidualnie, ulegając tylko Wolfgangowi Loitzlowi.

</doc>
<doc id="1847195" url="https://pl.wikipedia.org/wiki?curid=1847195" title="Leopold Stecki">
Leopold Stecki

Leopold Stecki (ur. 15 września 1927 w Zdrojku, zm. 17 lutego 2020 w Toruniu) – polski prawnik, emerytowany profesor zwyczajny Uniwersytetu Mikołaja Kopernika w Toruniu.
Życiorys.
W 1952 ukończył studia prawnicze na Uniwersytecie im. Adama Mickiewicza w Poznaniu. W 1965 uzyskał stopień doktora, a w 1970 obronił pracę habilitacyjną na katedrze prawa cywilnego na UAM w Poznaniu. W tym samym roku został profesorem nadzwyczajnym na UMK w Toruniu. W 1980 odbył staż naukowy na Uniwersytecie Ludwika i Maksymiliana w Monachium. W 1985 otrzymał tytuł profesora zwyczajnego.
Od 1970 jest związany z Uniwersytetem Mikołaja Kopernika w Toruniu. Pełnił tam przez wiele lat funkcję kierownika Zakładu Prawa Cywilnego, a następnie Katedry Prawa Cywilnego i Spółdzielczego. Jest członkiem komitetu redakcyjnego serii wydawniczej "Studia Iuridica" w Toruniu, komitetu redakcyjnego "Studiów Cywilistycznych" w Krakowie oraz Towarzystwa Naukowego w Toruniu.
Odbył wiele staży naukowo-badawczych (m.in. w Cambridge, Oksfordzie, Monachium, Hamburgu). Prowadził wykłady i seminaria na wielu uniwersytetach w Europie Zachodniej. Jako profesor wizytujący wykładał prawo cywilne, rodzinne, handlowe i spółdzielcze.
Jest autorem ponad 300 prac naukowych, w tym wielu książek (głównie z dziedziny prawa cywilnego i handlowego).
Jest też laureatem wielu państwowych nagród naukowych. Odznaczony Złotym Krzyżem Zasługi, Medalem Komisji Edukacji Narodowej. W 1997 otrzymał Krzyż Oficerski Orderu Odrodzenia Polski.

</doc>
<doc id="1847196" url="https://pl.wikipedia.org/wiki?curid=1847196" title="Parafia św. Andrzeja Boboli w Myszkowie">
Parafia św. Andrzeja Boboli w Myszkowie

Parafia św. Andrzeja Boboli – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej.
Została utworzona w 1981 r. Kościół parafialny wybudowany w latach 1982–1991, konsekrowany w 1991 r.
Grupy parafialne.
Parafialna Rada Duszpasterska, Akcja Katolicka, Katolickie Stowarzyszenie Młodzieży, Krąg Rodzin Oazowych, Ruch „Światło Życie”, ministranci, schola dziecięca, chór parafialny, Caritas Parafialna, Żywy Różaniec – 8 róż

</doc>
<doc id="1847197" url="https://pl.wikipedia.org/wiki?curid=1847197" title="Syndrom Angelmana">
Syndrom Angelmana



</doc>
<doc id="1847198" url="https://pl.wikipedia.org/wiki?curid=1847198" title="Ukraińska Cerkiew Greckokatolicka">
Ukraińska Cerkiew Greckokatolicka



</doc>
<doc id="1847199" url="https://pl.wikipedia.org/wiki?curid=1847199" title="Miss World 2009">
Miss World 2009

Miss World 2009 – 59. wybory najpiękniejszej kobiety świata. O koronę i tytuł "Miss World 2009" walczyło 112 uczestniczek z całego świata. Gala finałowa odbyła się 12 grudnia 2009 w Johannesburgu w Południowej Afryce. Zwyciężyła reprezentantka Gibraltaru, Kaiane Aldorino.
Wyniki.
Minikonkursy gwarantujące miejsce w półfinale.
"Sport".
Wybory Miss Sportu miały miejsce na Nelson Mandela Bay Stadium w Port Elizabeth 18 listopada 2009 r.
"Miss Singapuru została zastąpiona przez Miss Urugwaju po tym, jak upadła podczas finału Miss Sportu."
"Talent".
Konkurs Talentów miał miejsce w Victoria Theatre w Johannesburgu 22 listopada 2009 r.
"Miss Plaży".
Wybory Miss Plaży odbyły się na Valley of the Pools w Durbanie 25 listopada 2009 r.
"Top Modelka".
Wybory Top Modelki miały miejsce w Turbine Hall w Johannesburgu 28 listopada 2009 r. Konkurs został przeprowadzony razem z konkursem na Najlepszego Projektanta Sukienki.
Specjalne Nagrody.
"Najlepszy Projektant Sukienki".
Konkurs na Najlepszego Projektanta Sukienki miał miejsce w Turbine Hall w Johannesburgu 28 listopada 2009 r. Konkurs został przeprowadzony razem z konkursem na Top Modelkę.

</doc>
<doc id="1847200" url="https://pl.wikipedia.org/wiki?curid=1847200" title="Parafia św. Anny w Myszkowie">
Parafia św. Anny w Myszkowie

Parafia św. Anny – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej.
Została utworzona w 1981 roku. Kościół parafialny pw. Miłosierdzia Bożego wybudowany w latach 1986–1992, konsekrowany w 1992 roku.
Grupy parafialne.
Parafialna Rada Duszpasterska, Żywy Różaniec, Akcja Katolicka, Parafialna Rada Ekonomiczna, Bractwo Szkaplerza Świętego, Betańska Misja Wspierania Kapłanów, Liturgiczna Służba Ołtarza, schola młodzieżowa, schola dziecięca, Ruch Światło-Życie.

</doc>
<doc id="1847211" url="https://pl.wikipedia.org/wiki?curid=1847211" title="Parafia Świętych Apostołów Piotra i Pawła w Myszkowie">
Parafia Świętych Apostołów Piotra i Pawła w Myszkowie

Parafia Świętych Apostołów Piotra i Pawła – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej. Została utworzona w 1990 r. Kościół parafialny w budowie od 1998 r., konsekrowany 4 września 2011 r. przez abp Stanisława Nowaka.
Przy parafii swoją działalność prowadzą: Rada Budowy i Rozbudowy Kościoła, Parafialna Rada Duszpasterska, Akcja Katolicka, Katolickie Stowarzyszenie Młodzieży, Dzieci Maryi, Grupa Modlitewna Królowej Pokoju, Służba Liturgiczna: ministranci, lektorzy, Żywy Różaniec.

</doc>
<doc id="1847214" url="https://pl.wikipedia.org/wiki?curid=1847214" title="Schoenberg">
Schoenberg



</doc>
<doc id="1847215" url="https://pl.wikipedia.org/wiki?curid=1847215" title="O tym, co widzisz na oczy">
O tym, co widzisz na oczy

O tym, co widzisz na oczy – pierwszy album warszawskiego zespołu hip-hopowego Endefis. Ukazał się 18 lipca 2003 nakładem wytwórni Promil Records. Nagrania dotarły do 14. miejsca listy OLiS.
Lista utworów.
Źródło.

</doc>
<doc id="1847216" url="https://pl.wikipedia.org/wiki?curid=1847216" title="Milan Gajić (ur. 1986)">
Milan Gajić (ur. 1986)

Milan Gajić (ur. 17 listopada 1986 w Kruševacu) – serbski piłkarz występujący najczęściej na pozycji defensywnego pomocnika. Od 2017 gra w FC Vaduz.
Kariera klubowa.
Milan Gajić zawodową karierę rozpoczął w 2003 w klubie ze swojego rodzinnego miasta – Napredaku Kruševac. W jego barwach zadebiutował w rozgrywkach pierwszej ligi. Powrócił do niej jednak dopiero w sezonie 2007/2008, kiedy to liga Serbii i Czarnogóry była już podzielona na 2 odrębne. W 2007 Gajić przebywał na wypożyczeniu w portugalskiej Boaviscie, dla której rozegrał 3 mecze w Primeira Liga, wszystkie zremisowane 0:0.
W lipcu 2008 Gajić przeniósł się do szwajcarskiego FC Luzern. W pierwszej lidze zadebiutował 9 sierpnia w przegranym 0:1 meczu z FC Aarau. W sezonie 2008/2009 serbski zawodnik rozegrał 22 ligowe spotkania, w tym 15 w podstawowym składzie. Razem z ekipą z Lucerny zajął 9. miejsce w końcowej tabeli i utrzymał się w lidze dzięki wygranej w barażowym dwumeczu z FC Lugano. Gajić strzelił dla swojego klubu 3 gole: w pojedynkach z FC Zürich (1:3), FC Vaduz (3:1) oraz Grasshopper Club (1:1).
5 maja 2009 Serb podpisał 4-letni kontrakt z FC Zürich. 29 lipca w przegranym 2:3 spotkaniu ze słoweńskim Mariborem zadebiutował w rozgrywkach Ligi Mistrzów. FC Zürich został wyeliminowany z rozgrywek w rundzie grupowej, w której zajął ostatnie miejsce w swojej grupie. Gajić w zremisowanym 1:1 meczu ostatniej kolejki z Milanem strzelił bramkę z rzutu wolnego.

</doc>
<doc id="1847218" url="https://pl.wikipedia.org/wiki?curid=1847218" title="Michal Pšenko">
Michal Pšenko

Michal Pšenko (ur. 8 lipca 1982) – słowacki skoczek narciarski i kombinator norweski. W skokach startował głównie w Pucharze Kontynentalnym. Jego najlepszym sezonem był sezon 2003/2004, kiedy zajął 122. miejsce w klasyfikacji generalnej. Jego rekord życiowy to 131 metrów osiągnięte podczas zawodów Pucharu Kontynentalnego 17 grudnia 2004 roku w czeskim Harrachovie. Jego najlepszy rezultat w Pucharze Świata w skokach narciarskich to 44. miejsce w zawodach Pucharu Świata w Zakopanem 16 stycznia 1999.
Największym sukcesem tego skoczka jest srebrny medal mistrzostw świata juniorów wywalczony w Saalfelden am Steinernen Meer w 1999 roku, gdzie przegrał tylko z Kazukim Nishishitą.
Startował także w kombinacji norweskiej, w zawodach Pucharu Świata, Pucharu Świata B, Letniego Grand Prix, Mistrzostwach Świata i Igrzyskach Olimpijskich. Jego życiowe osiągnięcia w tych typach zawodów to 27. miejsce w zawodach Pucharu Świata w Reit im Winkl 7 stycznia 2001, 2. miejsce w zawodach Pucharu Świata B w Tarvisio 7 stycznia 2004 i 9. miejsce w zawodach Letniego Grand Prix w Harrachovie 27 sierpnia 2004. Na Mistrzostwach Świata w Lahti był 41. w Gundersenie i nie ukończył sprintu. Na Igrzyskach Olimpijskich w Salt Lake City był 38. w Gundersenie i 39. w sprincie. Mistrzostwa Świata w Val di Fiemme zakończył na 41. miejscu w Gundersenie i 42. w sprincie. Jego ostatnimi mistrzostwami był Mistrzostwa w Oberstdorfie w 2005, osiągnął tam w sprincie 46. miejsce.
Wicemistrz Słowacji w zawodach indywidualnych z 1999 i 2000 roku.
Osiągnięcia – kombinacja norweska.
Puchar Świata.
Miejsca na podium chronologicznie.
Pšenko nigdy nie stanął na podium zawodów PŚ.
Letnie Grand Prix.
Miejsca na podium chronologicznie.
Pšenko nigdy nie stanął na podium zawodów LGP.

</doc>
<doc id="1847221" url="https://pl.wikipedia.org/wiki?curid=1847221" title="Parafia św. Stanisława Biskupa Męczennika w Myszkowie">
Parafia św. Stanisława Biskupa Męczennika w Myszkowie

Parafia św. Stanisława Biskupa i Męczennika – rzymskokatolicka parafia znajdująca się w Myszkowie. Należy do dekanatu Myszków i archidiecezji częstochowskiej.
Została utworzona w 1911 roku. Kościół parafialny wybudowany w latach 1908–1930, konsekrowany w 1935 roku.
Grupy parafialne.
Parafialna Rada Duszpasterska, Akcja Katolicka, Katolickie Stowarzyszenie Młodzieży, Krąg Rodzin Oazowych, Ruch „Światło Życie”, Służba Liturgiczna: ministranci, schola, chór parafialny; Zespół Charytatywny, Franciszkański Zakon Świeckich, Pomocnicy Maryi Matki Kościoła, Dzieci Maryi, Żywy Różaniec, Klub Abstynencki, Krąg Biblijny

</doc>
<doc id="1847223" url="https://pl.wikipedia.org/wiki?curid=1847223" title="Astrea (powieść)">
Astrea (powieść)

Astrea (oryg. fr. "L’Astrée") – powieść sielankowa Honoriusza d'Urfé publikowana w częściach między 1607 a 1627. Ze względu na jej objętość i sposób konstrukcji fabuły powieść tę uznaje się za pierwszą w literaturze francuskiej powieść-rzekę. Ogromny sukces czytelniczy, jaki odniosła we Francji i w Europie, sprawił, że zyskała również miano "powieści nad powieściami". 
Plan napisania utworu rozgrywającego się w mitycznym Złotym Wieku, ukazującego obraz idealnej miłości, jest obecny w biografii d'Urfégo od początków jego twórczości literackiej. Już jego pierwsze teksty dotyczą podobnej tematyki: ich bohaterami są skonstruowani według wzorów powieści sielankowej pasterze, których jedynym zajęciem jest poszukiwanie doskonałego uczucia. 
Treść.
Akcja utworu rozgrywa się w V wieku w lasach w regionie Forez nad potokiem Lignon, gdzie grupa arystokratów osiedliła się w celu porzucenia dotychczasowego życia i rozpoczęcia beztroskiej egzystencji na wzór tej, jaką prowadzili pasterze arkadyjscy. Głównymi bohaterami są pasterka Astrea oraz zakochany w niej pasterz Celadon. Na skutek fałszywego donosu Astrea odtrąca Celadona, uznając go za niewiernego. Zrozpaczony mężczyzna rzuca się do Lignonu, jednak zostaje uratowany przez nimfy Galateę, Leonidę i Sylwię, podczas gdy Astrea i jego przyjaciele są przekonani o jego śmierci. Opiekując się pasterzem, Galatea i Leonida zakochują się w nim. Celadon opuszcza jednak nimfy z pomocą druida Adamasa i ukrywa się w jaskini, pragnąc wiernie wykonać ostatnie polecenie, jakie wydała mu Astrea – niewidzenie jej. Adamas postanawia ponownie mu pomóc, przebierając go za swoją córkę Alexis i ułatwiając mu zawarcie przyjaźni z Astreą. Ta, zorientowawszy się w podstępie, odtrąca go, mimo wciąż odczuwanej miłości. Postanawia poświęcić swoje życie dla oczyszczenia cudownego Źródła Prawdziwej Miłości; na ten sam pomysł wpada Celadon. Wówczas jednak pojawia się sam bóg miłości – Amor, by połączyć na nowo idealnych kochanków. Wokół głównego wątku rozgrywa się kilkadziesiąt innych historii miłosnych, których bohaterami są nimfy, rycerze i pasterze. 
Publikacja.
D'Urfé opublikował pierwsze trzy części "Astrei" w 1607, 1610 i 1619. W 1625 autor powieści zmarł, pozostawiając nieuporządkowane notatki dla dalszego ciągu. Na ich podstawie jego sekretarz Balthazar Baro dokończył część czwartą i napisał piątą. Szóstą dodał Pierre Boitel, który bywa również uznawany za autora części poprzedniej. 
Cechy utworu.
"Astrea" jest utworem o konstrukcji szkatułkowej – główny wątek Astrei i Celadona jest wzbogacany o historie ich przyjaciół, którzy z kolei wprowadzają kolejne wątki miłosne lub opowiadają znane im historie o podobnej tematyce. Tempo narracji w dziele jest zmienne. Niektóre ustępy zbliżają "Astreę" do powieści przygodowej, inne zachowują atmosferę typową dla nurtu sentymentalnego i innych współczesnych "Astrei" dzieł pasterskich. W tok narracji wpisane są również elementy innych gatunków literackich: listy, mowy, diatryby, ustępy poetyckie, jak również odautorskie komentarze filozoficzne. Sprawia to, że "Astrea" określana jest jako "powieść debatująca". 
Taki styl utworu świadomie naśladował styl funkcjonowania salonów arystokratycznych współczesnej autorowi Francji, zachowania bohaterów "Astrei" stały się zaś dla środowisk salonowych wzorcem postępowania. W grupach tych popularna stała się nie tylko powieść, ale i rozmaite gry nią inspirowane (przebieranie się za postacie z "Astrei", prowadzenie całych debat z użyciem cytatów z utworu). Ponadto do końcu XVII wieku zostało napisanych 14 dramatów, które oparte były na różnych wątkach z powieści. 
W połowie XVIII wieku rodzina d'Urfé rozpowszechniała pogląd, że autor napisał "Astreę" zainspirowany swoją miłością do bratowej, Diany de Chateaumorand (którą ostatecznie poślubił). Koncepcja ta jednak wydaje się oparta na słabych podstawach; małżeństwo d'Urfego z panią de Chateaumorand miało najprawdopodobniej podłoże majątkowe, motyw miłości idealnej pojawiał się zaś już w jego wcześniejszych utworach, napisanych przed spotkaniem z przyszłą żoną. 
Autor umiejscowił akcję "Astrei" w dobrze znanych sobie miejscach - regionie Forez, w lasach i na równinach nad potokiem Lignon. Jak sam twierdził, jego przywiązanie do rodzinnych okolic sprawiło, że wszystkie miejsca i odległości opisane w tekście są autentyczne.

</doc>
<doc id="1847224" url="https://pl.wikipedia.org/wiki?curid=1847224" title="Arkadij Afanasjew">
Arkadij Afanasjew

Arkadij Georgiewicz Afanasjew (ur. 20 marca 1959) – radziecki piłkarz występujący na pozycji pomocnika. W ciągu swojej kariery występował w Dinamie Leningrad, Daugavie Ryga, Zenicie Leningrad, Pogoni Szczecin oraz Mjølner. W reprezentacji Związku Radzieckiego rozegrał jedno spotkanie.

</doc>
<doc id="1847225" url="https://pl.wikipedia.org/wiki?curid=1847225" title="Joe Alexander">
Joe Alexander

Joe Alexander (ur. 26 grudnia 1986 w Kaohsiung) – amerykański koszykarz występujący na pozycji niskiego skrzydłowego, posiadający także izraelskie obywatelstwo, obecnie zawodnik Maccabi Riszon le-Cijjon.
Wczesne lata.
Urodzony w czasie świąt Bożego Narodzenia (1986), w tajwańskim Kaohsiung. Joe wrócił do ojczyzny swoich rodziców, czyli USA w wieku dwóch lat. Jako ośmiolatek powrócił na Daleki Wschód, gdyż jego ojciec otrzymał pracę w oddziale koncernu Nestle w Chinach. Pobierał naukę w międzynarodowej szkole w Pekinie, gdzie odnosił pierwsze sukcesy związane z koszykówką. Po powrocie do Stanów Zjednoczonych Ameryki w 2002 grał dla Linganore High School w Mt. Airy, Maryland. 
Kariera uniwersytecka.
Na West Virginia University Alexander spędził w zespole Mountaineers 3 sezony. W pierwszym zagrał w 10 meczach, w następnym częściej pojawiał się na parkiecie, osiągnął średnie 10,3 punktów, 1,9 asyst i 4,3 zbiórek na mecz, a jego zespół zwyciężył w kończącym sezon turnieju NIT, czyli National Invitation Tournament. W trzecim sezonie drużyna Mountaineers z West Virginia University dotarła, pokonując między innymi wyżej rozstawioną drużynę ze słynnego uniwersytetu Duke, do najlepszej szesnastki (tzw. Sweet 16) rozgrywek NCAA, gdzie poległa z rozstawionymi z numerem 3. koszykarzami z Xavier University. 
Joe Alexander liderował zespołowi, zdobywając średnio 16,9 punktów i 6,4 zbiórek na mecz, a dokonywał tego w przeciętnie 31,9 minut na parkiecie. Turniej NCAA zakończył ze średnimi 18 punktów i 9,6 zbiórek na mecz.
Kariera w NBA.
9 kwietnia 2008 zadeklarował chęć przystąpienia do draftu NBA. Był opisywany jako najlepszy pod względem atletycznym zawodnik biorący udział w drafcie. Został wybrany z numerem 8 przez Milwaukee Bucks. W NBA Summer League, w 2008 uzyskiwał średnio 9,2 punktu, 3,6 zbiórki i 1,2 bloku. 7 grudnia 2008 w przegranym meczu z Los Angeles Lakers zdobył najwięcej punktów w zespole - 15. Najbardziej udany pod względem ilości zdobywanych punktów był dla niego styczeń, kiedy to osiągnął średnią 5,8 punku na mecz. 
Przed sezonem 2009/2010 zespół z Milwaukee oddał w wymianie skrzydłowego z pierwszej piątki, Richarda Jeffersona, co potencjalnie zwolniło dodatkowe minuty gry dla Joe. Jednakże w wyniku kontuzji ścięgna podkolanowego prawej nogi Alexander opuścił pierwsze tygodnie sezonu.
30 października 2009 Bucks ogłosili rezygnację z opcji pozwalającej na przedłużenie kontraktu z zawodnikiem na trzeci sezon. W wyniku tego został Alexander najwyższym wyborem w drafcie, w którego wypadku opcja ta została odrzucona przez zespół.
23 sierpnia 2018 dołączył do tureckiego Besiktas Sompo Japan Stambuł.
29 grudnia 2019 został zawodnikiem izraelskiego Hapoelu Unet Holon. 
13 sierpnia 2020 podpisał kontrakt z Ironi Naharijja. 25 marca 2021 dołączył do południowokoreańskiego Jeonju KCC Egis. 24 maja 2021 został po raz trzeci w karierze zawodnikiem Hapoelu Holon. 11 października 2021 zawarł umowę z Maccabi Riszon le-Cijjon.

</doc>
<doc id="1847227" url="https://pl.wikipedia.org/wiki?curid=1847227" title="Falko Krismayr">
Falko Krismayr

Falko Krismayr (ur. 17 marca 1979) – austriacki skoczek narciarski. Najlepsze wyniki w Pucharze Świata osiągnął w sezonie 1997/1998, kiedy zajął 80. miejsce w klasyfikacji generalnej. Dwukrotnie zakwalifikował się do czołowej trzydziestki zawodów PŚ. Najlepsze miejsce zajął w lutym 1998 podczas konkursu w Vikersund (23.). 
Jego największym sukcesem było zdobycie dwóch brązowych medali mistrzostw świata juniorów w 1997 w Canmore. Pierwszy medal zdobył wraz z drużyną, drugi indywidualnie (wyprzedzili go tylko Wilhelm Brenna i Jussi Hautamäki).

</doc>
<doc id="1847230" url="https://pl.wikipedia.org/wiki?curid=1847230" title="Lidija Skoblikowa">
Lidija Skoblikowa

Lidija Pawłowna Skoblikowa (ros. Лидия Павловна Скобликова, ur. 8 marca 1939 w Złatouście) – rosyjska łyżwiarka szybka reprezentująca ZSRR, wielokrotna medalistka olimpijska i wielokrotna medalistka mistrzostw świata.
Kariera.
Pierwszy medal w karierze Lidija Skoblikowa zdobyła w 1959 roku, kiedy podczas wielobojowych mistrzostw świata w Swierdłowsku zajęła trzecie miejsce. W zawodach tych wyprzedziły ją jedynie dwie rodaczki: Tamara Ryłowa i Walentina Stienina. W 1960 roku wzięła udział w igrzyskach olimpijskich w Squaw Valley zdobywając złote medale w biegach na 1500 i 3000 m. Została tym samym pierwszą w historii oficjalną mistrzynią olimpijską na tych dystansach (w zawodach pokazowych na 1500 m podczas ZIO 1932 najlepsza była Kit Klein z USA). Na tych samych igrzyskach była też czwarta w biegu na 1000 m, przegrywając walkę o medal z Tamarą Ryłową. W tym samym roku wystąpiła na mistrzostwach świata w Östersund, zajmując trzecie miejsce za Stieniną i Ryłową. Brązowy medal zdobyła także na rozgrywanych rok później mistrzostwach świata w Tønsbergu, a podczas mistrzostw świata w Imatra w 1962 roku zdobyła srebro, przegrywając tylko z Ingą Woroniną. mistrzostwa świata w Karuizawie w 1963 roku przyniosły jej pierwszy złoty medal w tej konkurencji, a w 1964 roku Skoblikowa zdominowała rywalizację, triumfując na wszystkich czterech rozgrywanych dystansach podczas igrzysk w Innsbrucku. Jako pierwszy uczestnik zimowych igrzysk olimpijskich zdobyła cztery złote medale podczas jednej edycji. Jej osiągnięcie poprawił dopiero Amerykanin Eric Heiden podczas ZIO 1980. Po igrzyskach w Innsbrucku zrobiła przerwę, urodziła syna i do profesjonalnego uprawiania sportu wróciła w 1967 roku. Zajęła wtedy czwarte miejsce na mistrzostwach świata w Deventer, w walce o podium przegrywając z Dianne Holum z USA. W 1968 roku brała udział w igrzyskach olimpijskich w Grenoble, jednak nie zdobyła medali. Zajęła tam szóste miejsce na dystansie 3000 m i jedenaste na 1500 m. W tym samym roku była też siódma na mistrzostwach świata w Helsinkach.
Na mistrzostwach ZSRR nigdy nie zwyciężyła w wieloboju, jednak w każdym występie zdobywała medale, łączeni trzy srebrne o dwa brązowe. Piętnaście razy zostawała mistrzynią kraju na dystansach.
Po zakończeniu kariery przeprowadziła się do Moskwy, gdzie pracowała jako trener. Była członkiem Komitetu Olimpijskiego ZSRR, a następnie przez dwanaście lat była prezydentem Rosyjskiej Federacji Łyżwiarskiej. W latach 90. była też trenerką reprezentacji Rosji. Jej mąż, Aleksandr Połozkow był chodziarzem, a ich syn Gieorgij był trenerem łyżwiarstwa szybkiego. Jej synowa, Natalja Połozkowa także była panczenistką.
Ustanowione rekordy świata.
Lidija Skoblikowa trzykrotnie biła rekordy świata
Rekordy życiowe.
Ostatnia kolumna ("RŚ") zawiera oficjalne rekordy świata, obowiązujące w momencie ustanawiania przez Skoblikową poszczególnych rekordów życiowych.

</doc>
<doc id="1847234" url="https://pl.wikipedia.org/wiki?curid=1847234" title="HMS Triumph (1562)">
HMS Triumph (1562)

HMS Triumph – angielski XVI-wieczny galeon, okręt flagowy Martina Frobishera podczas walk z hiszpańską Wielką Armadą w 1588 roku. Pierwszy spośród dziesięciu okrętów Royal Navy noszących do dziś tę nazwę. Wodowano go w roku 1562 w Królewskiej Stoczni znajdującej się w Deptford nad Tamizą.
Historia.
„Triumph” został zbudowany w latach 1561-1562 i trafił do służby królowej Elżbiety I jako „okręt królewski” (nazwa marynarki wojennej „Royal Navy” pochodzi dopiero z czasów Karola II). Istnieje niewiele wiarygodnych źródeł historycznych opisujących charakterystykę, wygląd i losy okrętu, mimo jego długiej 56-letniej służby. Okręt nie odbiegał zapewne charakterystyką od statków z czasów Henryka VIII takich jak „Mary Rose” czy też „Henry Grace a Dieu”, mających pękatą sylwetkę i wysokie nadbudówki (galeony nowego typu we flocie angielskiej pojawiły się dopiero w latach siedemdziesiątych XVI-wieku; patrz: HMS „Revenge” (1577)). W niektórych źródłach można spotkać błędną informację, że „Triumph” był największym statkiem elżbietańskiej floty – większe były HMS „White Bear” (1563) i HMS „Ark Royal” (1587).
Najbardziej znany epizod dotyczący „Triumph” to jego udział w walkach przeciwko Wielkiej Armadzie, jako okrętu flagowego eskadry pod dowództwem Martina Frobishera. 2 sierpnia 1588 roku pod Portland Bill eskadra Frobishera, według słów głównodowodzącego angielską flotą Lorda Admirała Charlesa Howarda „znalazła się w potrzasku”, ale zmiana kierunku wiatru, niezdecydowanie Hiszpanów, a na koniec interwencja Howarda odwróciły losy starcia. 4 sierpnia u wybrzeży wyspy Wright „Triumph” starł się z flagowym okrętem Armady „San Martin”, trafiając przeciwnika dwukrotnie i uszkadzając go poniżej linii wodnej. Włączenie się do walki przeważających sił hiszpańskich spowodowało jednak wycofanie się Frobishera. 8 sierpnia pod Gravelines „Triumph” działając wspólnie z „Revenge” Drake’a, oraz „Victory” Hawkinsa ponownie zmierzył się z galeonem „San Martin” poważnie go uszkadzając.
W latach 1595-1596 „Triumph” został przebudowany jako "razee", czyli „strzyżony” w celu poprawienia właściwości morskich, zwiększono również uzbrojenie artyleryjskie.
Podczas przeglądu okrętu przez królewskich cieśli w 1618 stwierdzono, że znajduje się on w bardzo złym stanie technicznym, a jego naprawa jest nieopłacalna. Wkrótce potem został rozebrany.

</doc>
<doc id="1847236" url="https://pl.wikipedia.org/wiki?curid=1847236" title="Studnia głębinowa">
Studnia głębinowa



</doc>
<doc id="1847237" url="https://pl.wikipedia.org/wiki?curid=1847237" title="Szczeciniakowate">
Szczeciniakowate

Szczeciniakowate, szczecinkowcowate ("Hymenochaetaceae" Donk) – rodzina grzybów z rzędu szczeciniakowców ("Hymenochaetales").
Charakterystyka.
Owocniki naziemne lub nadrzewne, o różnej budowie, przypominające spotykane u gatunków z rodziny żagwiowatych ("Polyporaceae"). Hymenofor gładki, kolczasty lub porowaty, często z drobnymi ciemnobrązowymi szczecinkami. Zarodniki szczeciniakowatych są barwy żółtawej lub brązowawej (rzadko bezbarwne), gładkie, a ich wysyp brązowawy.
Systematyka.
Pozycja według Index Fungorum: "Hymenochaetaceae, Hymenochaetales, Agaricomycetidae, Agaricomycetes, Agaricomycotina, Basidiomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rodziny tej należą rodzaje:
Nazwy polskie według W. Wojewody z 2003 r.

</doc>
<doc id="1847238" url="https://pl.wikipedia.org/wiki?curid=1847238" title="Les Chenaux">
Les Chenaux

Les Chenaux – regionalna gmina hrabstwa (MRC) w regionie administracyjnym Mauricie prowincji Quebec, w Kanadzie. Stolicą jest miejscowość Saint-Luc-de-Vincennes. Składa się z 10 gmin: 5 gmin (municipalités) i 5 parafii.
Les Chenaux ma 17 865 mieszkańców. Język francuski jest językiem ojczystym dla 98,5%, angielski dla 0,7% mieszkańców (2011).

</doc>
<doc id="1847241" url="https://pl.wikipedia.org/wiki?curid=1847241" title="Dehydrogenaza homoserynowa">
Dehydrogenaza homoserynowa

Dehydrogenaza homoserynowa (E.C. 1.1.1.3.) – enzym katalizujący reakcję:
W reakcji akceptorem równoważników redukcyjnych może więc być zarówno dinukleotyd nikotynamidoadeninowy, jak i jego fosforan.
Enzym klasyfikuje się w obrębie oksydoreduktaz, a dokładniej tych utleniających grupę CH-OH przy użyciu NAD+ lub NADP+.
Dla nazwania enzymu używa się skrótów HSD albo HSDH.
Oksydoreduktaza ta bierze udział w biosyntezie aminokwasów takich lizyna (będąca dla człowieka aminokwasem egzogennym) oraz w metabolizmie glicyny, seryny i treoniny.
Zaproponowano 4 struktury przestrzenne dla cząsteczki.

</doc>
<doc id="1847242" url="https://pl.wikipedia.org/wiki?curid=1847242" title="Sternberg (ujednoznacznienie)">
Sternberg (ujednoznacznienie)

Lokalizacje.
Czechy.
Dawna nazwa miejscowości:
Polska.
Dawne nazwy miejscowości:
Zobacz też.
Sternberger Seenlandschaft

</doc>
<doc id="1847243" url="https://pl.wikipedia.org/wiki?curid=1847243" title="Maskinongé (regionalna gmina hrabstwa)">
Maskinongé (regionalna gmina hrabstwa)

Maskinongé – regionalna gmina hrabstwa (MRC) w regionie administracyjnym Mauricie prowincji Quebec, w Kanadzie. Stolicą jest miasto Louiseville. Składa się z 17 gmin: 1 miasta, 9 gmin i 7 parafii.
Maskinongé ma 36 286 mieszkańców. Język francuski jest językiem ojczystym dla 98,8%, angielski dla 0,7% mieszkańców (2011).

</doc>
<doc id="1847245" url="https://pl.wikipedia.org/wiki?curid=1847245" title="Lucas Chevalier-Girod">
Lucas Chevalier-Girod

Lucas Chevalier-Girod (ur. 26 stycznia 1976) – francuski skoczek narciarski. Najlepsze wyniki w Pucharze Świata osiągnął w sezonie 1994/1995, kiedy zajął 40. miejsce w klasyfikacji generalnej.
Największym sukcesem tego skoczka jest brązowy medal mistrzostw świata juniorów zdobyty indywidualnie w 1995 w Gällivare. Brał też udział w trzech edycjach mistrzostw świata: w Thunder Bay, Trondheim i Ramsau. Najlepszym jego wynikiem było 4. miejsce w drużynie na mistrzostwach w Thunder Bay.

</doc>
<doc id="1847246" url="https://pl.wikipedia.org/wiki?curid=1847246" title="D.J. Augustin">
D.J. Augustin

Darryl Jerard „D.J.” Augustin, Jr. (ur. 10 listopada 1987 w Nowym Orleanie) – amerykański profesjonalny koszykarz, występujący na pozycji rozgrywającego, obecnie zawodnik Los Angeles Lakers.
W 2006 wystąpił w meczu gwiazd amerykańskich szkół średnich - McDonald’s All-American.
NCAA.
W 2006 roku Augustin dołączył do zespołu Texas Longhorns jako jeden z aż siedmiu pierwszoroczniaków. Zagrał we wszystkich 35 meczach jako zawodnik pierwszej piątki i notował średnio 14,4 punktu i 6,7 asysty na mecz. Za swoją grę został wybrany zarówno do drugiego składu całej konferencji Big 12, jak i pierwszego składu debiutantów tej samej konferencji. Wyboru dokonywali trenerzy konferencji Big 12 i agencja Associated Press. W drugim roku poprawił swoje wyniki. Został wybrany do pierwszej piątki najlepszych graczy w całym kraju, a także oczywiście konferencji Big 12 po tym, jak został jej liderem w asystach (5,8 na mecz) i zajął drugie miejsce w punktach (19,2 na mecz). Za swoją grę otrzymał nagrodę imienia Boba Cousy'ego dla najlepszego rozgrywającego w kraju. Był także finalistą w głosowaniu na zdobywcę nagrody imienia Johna Woodena.
NBA.
Charlotte Bobcats (2008-12).
2008/09.
W 2008 roku został wybrany z numerem 9 w drafcie NBA przez Charlotte Bobcats. Rozegrał w sezonie 72 mecze, głównie będąc zmiennikiem dla Raymonda Feltona, ale w 12 spotkaniach wychodził do gry w pierwszym składzie. Notował bardzo dobre średnie na poziomie 11,8 punktu, 3,5 asysty i 1,8 zbiórki na mecz, grając średnio po 26,5 minuty. Zajął wysokie szóste miejsce w całej lidze pod względem skuteczności rzutów wolnych, trafiając aż 89,0% prób. Był też dziewiąty pod względem skuteczności rzutów za 3 punkty (43,9%). Wśród debiutantów zajął pierwsze miejsce w skuteczności rzutów osobistych, drugie w skuteczności rzutów za trzy punkty, czwarte pod względem asyst, ósme punktów i dziewiąte pod względem minut. 24 listopada w meczu z Philadelphia 76ers zanotował pierwsze w karierze double-double, zdobywając 25 punktów i rozdając najlepsze w sezonie 11 asyst. Pomiędzy szóstym a dwudziestym trzecim grudnia trafił kolejne 42 rzuty osobiste, ustanawiając rekord klubu. 6 stycznia 2008, w meczu przeciwko Boston Celtics ustanowił kolejny rekord klubu, zdobywając aż 11 punktów w trakcie jednej dogrywki. Dzięki swojej dobrej grze został wybrany do drugiego składu najlepszych debiutantów.
2009/10.
Drugi sezon nie był już dla niego tak udany. Drużyna co prawda grała najlepiej od czasu powstania i awansowała do play-off, ale rola Augustina została mocno ograniczona. W 80 meczach tylko dwa razy wyszedł do gry w pierwszej piątce. Grał średnio po 18,3 minuty, notując w tym czasie 6,3 punktu, 2,4 asysty i 1,2 zbiórki na mecz. Spadła jego skuteczność. Trafiał 38,6% z gry i 39,3% za trzy punkty. Z linii osobistych pogorszył się aż do 77,9%, co oznaczało spadek o ponad 10 punktów procentowych. Jego najlepsze spotkanie przypadło na starcie z Orlando Magic 23 stycznia. Zdobył wtedy 22 punkty.
2010/11.
Przed sezonem 2010/11 drużynę opuścił Raymond Felton. Augustin przejął od niego rolę pierwszego rozgrywającego zespołu. Zagrał we wszystkich 82 spotkaniach, za każdym razem występując w pierwszej piątce. Grał średnio po 33,6 minuty na mecz, notując rekordowe w karierze 14,4 punktu, 6,1 asysty i 2,7 zbiórki na mecz. W porównaniu do poprzednich rozgrywek poprawił się w skuteczności z gry (41,5%) i rzutów osobistych (90,6%), ale kolejny raz zanotował spadek w skuteczności rzutów za 3 punkty (33,3%). Sezon skończył na czwartym miejscu w lidze pod względem skuteczności z linii osobistych, szóste we wskaźniku asyst do strat (3,21:1) i dziewiętnaste pod względem asyst. 20 stycznia 2011 w meczu z Philadelphia 76ers poprawił rekord kariery, zdobywając 31 punktów. Z kolei 10 kwietnia w spotkaniu przeciwko Detroit Pistons rozdał 14 asyst, co od tego momentu było jego najlepszym osiągnięciem w tej kategorii statystycznej.
2011/12.
Przed sezonem do zespołu doszedł Kemba Walker, wybrany w drafcie, co oznaczało, że Augustin będzie musiał z nim dzielić się obowiązkami rozgrywającego. Trener Paul Silas powierzył mu jednak rolę pierwszego podającego i ten był liderem zespołu pod względem asyst, notując ich 6,4 na mecz. Rzucał przy tym średnio 11,1 punktu na mecz, ale to nie przełożyło się na grę drużyny, która w skróconym przez lokaut sezonie wygrała zaledwie 7 z 66 spotkań. Znów był skuteczny na linii rzutów osobistych, trafiając 87,5% swoich prób, co dało mu ósme miejsce w NBA. 22 stycznia w meczu z New Jersey Nets doznał kontuzji palca prawej stopy i zagrał w nim tylko 8 minut. Uraz spowodował opuszczenie przez niego kolejnych 11 meczów.
Indiana Pacers (2012-13).
Po czterech latach gry dla Bobcats, w lipcu 2012, podpisał roczny kontrakt z Indiana Pacers. W nowym zespole rozegrał 76 spotkań, w których 5 razy wychodził do gry w pierwszym składzie. W głównej mierze pełnił rolę zmiennika dla George’a Hilla. Pod względem statystycznym był to jego najgorszy sezon w karierze. Grał średnio tylko 16,1 minuty na mecz, notował w tym czasie 4,7 punktu, 1,2 zbiórki i 2,2 asysty na mecz. Trafiał przy tym najgorsze w karierze 35,0% z gry. W trakcie play-off jego rola pozostała taka sama. Zdecydowanie najbardziej przydał się zespołowi w pierwszym starciu półfinału konferencji z New York Knicks. W trakcie niespełna 13 minut gry zdobył 16 punktów, trafiając 4 z 5 rzutów za 3 punkty. To jednak nie wystarczyło do zaoferowania mu przez klubu kolejnego kontraktu.
Toronto Raptors (2013).
22 lipca 2013, jako wolny agent, związał się kontraktem z Toronto Raptors, jednak już 9 grudnia, po 10 rozegranych meczach został przez nich zwolniony. W walce o minuty gry zdecydowanie przegrywał z najlepszym rozgrywającym zespołu, Kylem Lowry, a także z niedoświadczonym Dwightem Buycksem. W tych 10 spotkaniach na parkiecie spędził łącznie tylko 82 minuty. Jego skuteczność z gry była fatalna, na poziomie zaledwie 29,2%, za trzy punkty trafił tylko 1 z 11 prób, co dało mu skuteczność 9,1%.
Chicago Bulls (2013-14).
13 grudnia 2013 podpisał kontrakt z Chicago Bulls. Pierwsze dwa mecze w nowych barwach nie napawały optymizmem. Zdobył w nich łącznie 5 punktów, trafiając tylko 1 z 10 rzutów z gry. Przełamanie przyszło w meczu numer 3, przeciwko Orlando Magic, w którym znów nie zachwycił skutecznością (5/15), ale jego 14 punktów i aż 8 asyst pozwoliły mu na zdobycie zaufania trenera, Toma Thibodeau. W kolejnych trzech spotkaniach, w obliczu kontuzji Kirka Hinricha, grał w pierwszej piątce. Łącznie takich spotkań zaliczył 9 w barwach Bulls. Głównie jednak sprawdzał się jako rezerwowy, którego zadaniem jest zdobywanie punktów. W 61 meczach dla Bulls notował średnio 14,9 punktu, do tego dokładał 2,1 zbiórki i 5,0 asysty na mecz. Trafiał przy tym 41,9% rzutów z gry i 41,1% rzutów za 3 punkty. Na koniec sezonu, nie licząc Derricka Rose’a, był najlepszym strzelcem zespołu. Zajął też drugie miejsce pod względem asyst, tylko za Joakimem Noah. 30 marca w meczu z Boston Celtics rzucił 33 punkty, co jest jego rekordem kariery, prowadząc Bulls do zwycięstwa.
Detroit Pistons (2014–2016).
15 lipca 2014 podpisał dwuletni kontrakt z Detroit Pistons.
Oklahoma City Thunder (2015–2016).
19 lutego 2015 został oddany w wymianie między trzema klubami do Oklahoma City Thunder.
Denver Nuggets (od 2016).
18 lutego 2016 wraz z Stevem Novakiem i dwoma wyborami w drugiej rundzie draftu trafił do Denver Nuggets w zamian za Randy'ego Foye.
Orlando Magic.
7 lipca 2016 podpisał 4-letni kontrakt, wart 29 milion dolarów z Orlando Magic.
28 listopada 2020 zawarł umowę z Milwaukee Bucks.
19 marca 2021 trafił w wyniku wymiany do Houston Rockets. 11 lutego 2022 został zwolniony. 1 marca 2022 dołączył do Los Angeles Lakers.
Statystyki w NBA.
Na podstawie 
"Stan na koniec sezonu 2019/20"

</doc>
<doc id="1847249" url="https://pl.wikipedia.org/wiki?curid=1847249" title="Plac Jakuba Kołasa w Mińsku">
Plac Jakuba Kołasa w Mińsku

Plac Jakuba Kołasa () — plac w Pierszamajskim Rejonie Mińska, stolicy Białorusi, na skrzyżowaniu Prospektu Niezależności i ul. Jakuba Kołasa. Obecną nazwę nadano mu w 1956 ku czci Jakuba Kołasa (1882–1956) — klasyka białoruskiej literatury, działacza społecznego, tłumacza, pedagoga, jednego z twórców współczesnej białoruskiej literatury i białoruskiego języka literackiego. W przeszłości, w miejscu obecnego placu istniała wieś Komarówka, od której plac przyjął swą początkową nazwę – Plac Komarowski (Камароўская Плошча).
Na placu znajduje się znacznych rozmiarów pomnik Jakuba Kołasa, zaś wokół niego stoją m.in. budynek filharmonii, budynek Narodowego Komitetu Olimpijskiego oraz Centralny Dom Towarowy ("CUM").

</doc>
<doc id="1847251" url="https://pl.wikipedia.org/wiki?curid=1847251" title="Mékinac">
Mékinac

Mékinac – regionalna gmina hrabstwa (MRC) w regionie administracyjnym Mauricie prowincji Quebec, w Kanadzie. Stolicą jest miasto Saint-Tite. Składa się z 14 gmin: 1 miasta, 3 gmin, 1 wsi, 5 parafii i 4 terytoriów niezorganizowanych.
Mékinac ma 12 924 mieszkańców. Język francuski jest językiem ojczystym dla 99,1%, angielski dla 0,6% mieszkańców (2011).

</doc>
<doc id="1847252" url="https://pl.wikipedia.org/wiki?curid=1847252" title="Hawker Siddeley P.1154">
Hawker Siddeley P.1154

Hawker Siddeley P.1154 – planowany brytyjski naddźwiękowy samolot o własnościach V/STOL (pionowego/skróconego startu i lądowania).
Historia.
Samolot miał spełnić wymagania zarówno Royal Air Force (jako następca Hawker Hunter) jak i Fleet Air Arm (zastępując de Havilland Sea Vixen). Maszyna miała być napędzana za pomocą silnika Bristol BS100, który miał zapewnić prędkość do 1,7 Macha (1,13 Macha na poziomie morza). Brytyjska marynarka straciła zainteresowanie P.1154 już w 1963 roku. Po dojściu w 1964 roku do władzy Partii Pracy, w 1965 roku zawieszono projekt P.1154 (zamknięto również programy TSR-2 i Whitworth Gloster 681). Zamiast tego rozwinięto program P.1127 (z którego powstał Harrier) i zakupiono myśliwce F-4 Phantom II.

</doc>
<doc id="1847255" url="https://pl.wikipedia.org/wiki?curid=1847255" title="Parafia św. Dymitra w Port-Saint-Louis-du-Rhône">
Parafia św. Dymitra w Port-Saint-Louis-du-Rhône

 
Parafia św. Dymitra – etnicznie grecka parafia prawosławna w Port-Saint-Louis-du-Rhône. 

</doc>
<doc id="1847258" url="https://pl.wikipedia.org/wiki?curid=1847258" title="Zbyněk Krompolc">
Zbyněk Krompolc

Zbyněk Krompolc (ur. 29 maja 1978 w Čeladnej) – czeski skoczek narciarski. Najlepsze wyniki w Pucharze Świata osiągnął w sezonie 1993/1994, kiedy zajął 20. miejsce w klasyfikacji generalnej.
Największym sukcesem tego skoczka jest brązowy medal mistrzostw świata juniorów indywidualnie oraz srebrny drużynowo zdobyte w 1994 w Breitenwang. Brał też udział w mistrzostwach świata w Thunder Bay oraz igrzyskach olimpijskich w Lillehammer, jednak bez sukcesów.

</doc>
<doc id="1847259" url="https://pl.wikipedia.org/wiki?curid=1847259" title="Teatr im. Janka Kupały w Mińsku">
Teatr im. Janka Kupały w Mińsku



</doc>
<doc id="1847262" url="https://pl.wikipedia.org/wiki?curid=1847262" title="Rząd Paula Gautscha">
Rząd Paula Gautscha



</doc>
<doc id="1847263" url="https://pl.wikipedia.org/wiki?curid=1847263" title="Despoci Morei">
Despoci Morei

Lista despotów Morei:
Dynastia Kantakuzenów
Dynastia Paleologów

</doc>
<doc id="1847268" url="https://pl.wikipedia.org/wiki?curid=1847268" title="Carl Verheijen">
Carl Verheijen

Carl Eduard Verheijen (26 maja 1975 w Hadze) – holenderski łyżwiarz szybki, dwukrotny brązowy medalista olimpijski, wielokrotny medalista mistrzostw świata oraz zdobywca Pucharu Świata.
Kariera.
Specjalizuje się w biegach na 5000 i 10000 m. Pierwszy sukces w karierze osiągnął w 2001 roku, kiedy zwyciężył w biegu na 100 00 m podczas mistrzostw świata na dystansach w Salt Lake City. Wynik ten powtórzył na MŚ w Seulu (2004), a na MŚ w Berlinie (2003), MŚ w Inzell (2005) i MŚ w Salt Lake City (2007) zajmował drugie miejsce. Zdobywał również medale na dwukrotnie krótszym dystansie: srebrne na MŚ w 2001 i MŚ w 2004 roku oraz brązowe podczas MŚ w 2003, MŚ w 2005 i MŚ w 2007 roku. Ponadto w latach 2003, 2005 i 2007 zdobywał złote medale w biegu drużynowym. W 2004 roku zdobył również brązowy medal na wielobojowych mistrzostwach świata w Hamar, przegrywając tylko z dwoma reprezentantami USA: Chadem Hedrickiem i Shanim Davisem. W tej samej konkurencji trzeci był również podczas mistrzostw świata w Heerenveen w 2007 roku, ulegając jedynie swemu rodakowi Svenowi Kramerowi i Włochowi Enrico Fabrisowi.
W 2002 roku wystartował na igrzyskach olimpijskich w Salt Lake City, zajmując szóste miejsce w biegu na 5000 m. Na rozgrywanych cztery lata później igrzyskach w Turynie zdobył dwa medale. Wspólnie ze Svenem Kramerem, Rintje Ritsmą, Markiem Tuitertem i Erbenem Wennemarsem. W startach indywidualnych był trzeci na dystansie 10 000 m i czwarty na 5000 m. W dłuższym biegu wyprzedzili go jedynie jego rodak Bob de Jong oraz Chad Hedrick, a w krótszym lepszy w walce o podium okazał się Enrico Fabris.
Zdobył cztery medale na wielobojowych mistrzostwach Europy: srebrne na ME w Erfurcie (2002) i ME w Heerenveen (2004) oraz brązowe podczas ME w Heerenveen (2005) i ME w Collalbo (2007).
Wielokrotnie stawał na podium zawodów Pucharu Świata, odnosząc przy tym sześć indywidualnych zwycięstw. W sezonie 2002/2003 zwyciężył w klasyfikacji końcowej na 5000 m/10 000 m, w sezonach 2000/2001, 2003/2004 i 2006/2007 był drugi, a sezony 2001/2002 i 2005/2006 ukończył na trzeciej pozycji.
Ustanowił pięć rekordów świata.
Jego rodzice, Eddy Verheijen i Rieneke Verheijen-Demming oraz żona, Andrea Nuyt również uprawiali łyżwiarstwo szybkie.

</doc>
<doc id="1847269" url="https://pl.wikipedia.org/wiki?curid=1847269" title="Coaticook (regionalna gmina hrabstwa)">
Coaticook (regionalna gmina hrabstwa)

Coaticook – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Coaticook. Składa się z 12 gmin: 2 miast, 9 gmin i 1 kantonu.
Coaticook ma 18 847 mieszkańców. Język francuski jest językiem ojczystym dla 88,9%, angielski dla 10,2% mieszkańców (2011).

</doc>
<doc id="1847270" url="https://pl.wikipedia.org/wiki?curid=1847270" title="18. ceremonia wręczenia Złotych Globów">
18. ceremonia wręczenia Złotych Globów

18. ceremonia wręczenia Złotych Globów odbyła się 16 marca 1961 roku.
Laureaci i nominowani.
Laureaci nagród wyróżnieni są wytłuszczeniem
Produkcje filmowe.
Najlepszy film komediowy lub musical.
Komedia: Garsoniera
Musical: Pieśń bez końca

</doc>
<doc id="1847275" url="https://pl.wikipedia.org/wiki?curid=1847275" title="Le Granit">
Le Granit

Le Granit – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Lac-Mégantic. Składa się z 20 gmin: 1 miasta, 14 gmin, 3 parafii i 2 kantonów.
Le Granit ma 22 259 mieszkańców. Język francuski jest językiem ojczystym dla 98,4%, angielski dla 1,2% mieszkańców (2011).

</doc>
<doc id="1847277" url="https://pl.wikipedia.org/wiki?curid=1847277" title="Szare kluski">
Szare kluski

Szare kluski (lub szare kluchy) – tradycyjne dla kuchni wielkopolskiej kluski, przygotowywane ze startych, surowych ziemniaków. Ich nazwa pochodzi od charakterystycznej barwy, jaką nadaje im ten składnik; rodzaj klusek kładzionych.
Szare kluski podawano już w XIX wieku, kiedy to w Wielkopolsce spopularyzowały się ziemniaki. Pojawiały się w książkach kucharskich, m.in. w "Najnowszej kuchni" Marty Norkowskiej z 1918 roku i w książce "Dobra Gospodyni, czyli podręcznik kucharski dla polskiego domu" z 1933.
Potrawę przygotowuje się, mieszając starte surowe ziemniaki (odsączone uprzednio z soku) z mąką, jajkami i solą, a następnie powstałą masę zrzuca się łyżką na osolony wrzątek (bezpośrednio lub zsuwając masę z pokrywki garnka. Otrzymane w ten sposób kluski są szare, mają nieregularny kształt i powierzchnię oraz zbitą, półtwardą konsystencję. Ich długość może wynosić od 0,5 do 4 centymetrów, a szerokość – od 0,5 do 1 centymetra. Podaje się je zazwyczaj wymieszane z pokrojonym w drobną kostkę i podsmażonym boczkiem i cebulą. Tradycyjnym dodatkiem do szarych klusek jest zasmażana kapusta kiszona. Tuż po II wojnie światowej zamiast kapusty używano brukwi.
11 maja 2007 roku potrawa została wpisana na "Krajową listę produktów tradycyjnych" Ministerstwa Rolnictwa i Rozwoju Wsi.
Podobne polskie potrawy:

</doc>
<doc id="1847278" url="https://pl.wikipedia.org/wiki?curid=1847278" title="Le Haut-Saint-François">
Le Haut-Saint-François

Le Haut-Saint-François – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Cookshire-Eaton. Składa się z 14 gmin: 3 miast, 8 gmin, 3 kantonów.
Le Haut-Saint-François ma 22 065 mieszkańców. Język francuski jest językiem ojczystym dla 88,8%, angielski dla 10,6% mieszkańców (2011).

</doc>
<doc id="1847279" url="https://pl.wikipedia.org/wiki?curid=1847279" title="Tientsin">
Tientsin



</doc>
<doc id="1847280" url="https://pl.wikipedia.org/wiki?curid=1847280" title="Szare kluchy">
Szare kluchy



</doc>
<doc id="1847281" url="https://pl.wikipedia.org/wiki?curid=1847281" title="Tofizopam">
Tofizopam

Tofizopam, tofisopam – organiczny związek chemiczny z grupy benzodiazepin. 
Farmakologicznie odznacza się działaniem przeciwlękowym. Nie wykazuje innych właściwości charakterystycznych dla leków benzodiazepinowych (m.in. brak działania przeciwdrgawkowego). W odróżnieniu od najczęściej spotykanych leków benzodiazepinowych opartych o szkielet benzo[1,4]diazepiny, jest pochodną benzo["d"][1,2]diazepiny (z układem atomów azotu w sąsiednich pozycjach pierścienia diazepinowego). 
Został wprowadzony do lecznictwa (pod nazwą handlową "Grandaxin") w 1970 roku przez firmę "Egis Pharmaceuticals". Stosuje się go na Węgrzech, Tajlandii, Rosji, Japonii i Czechach; w innych krajach jest praktycznie nieznany. Pochodnymi tofizopamu są lewotofizopam, dekstofizopam, giryzopam oraz neryzopam.

</doc>
<doc id="1847284" url="https://pl.wikipedia.org/wiki?curid=1847284" title="Wybory generalne w Chile w latach 2009–2010">
Wybory generalne w Chile w latach 2009–2010

Wybory generalne w Chile w latach 2009–2010 – wybory prezydenckie i parlamentarne w Chile zorganizowane w grudniu 2009 i styczniu 2010. W I turze wyborów prezydenckich z 13 grudnia 2009 zwycięstwo odniósł kandydat obozu prawicowego, Sebastián Piñera (44% głosów), przed kandydatem lewicy, Eduardo Freiem (30% głosów). W II turze wyborów 17 stycznia 2010 pokonał on ponownie Freia, zdobywając 51,6% głosów. Piñera został pierwszym prawicowym prezydentem kraju od czasu rządów generała Augusto Pinocheta.
W wyborach parlamentarnych, prawicowa Koalicja na rzecz Zmiany zdobyła 58 mandatów w Izbie Deputowanych, o jeden więcej niż lewicowa koalicja Concertación. W Senacie obie koalicje zdobyły po 9 miejsc. 
Organizacja wyborów.
W wyborach prezydenckich obywatele Chile dokonali wyboru nowego szefa państwa, który 11 marca 2010 zastąpi na stanowisku prezydent Michelle Bachelet, rządzącą krajem od 2006 i wywodzącą się z centrolewicowej koalicji Concertación. Zgodnie z prawem, w przypadku nieuzyskania przez żadnego z kandydatów ponad połowy wszystkich głosów w I turze wyborów organizowana jest II tura głosowania. W wyborach parlamentarnych Chilijczycy wybierali, na okres 4-letniej kadencji, 120 członków Izby Deputowanych i 18 spośród 38 członków Senatu. 
System polityczny Chile zdominowany jest przez dwie wielkie koalicje partii politycznych: centrolewicą Concertación oraz prawicową Koalicję na rzecz Zmiany ("Coalición por el Cambio") (blok prawicy zmieniał swoją nazwę na przestrzeni lat). 
Kandydaci.
Do udziału w wyborach prezydenckich w 2009 zarejestrowało się czworo kandydatów:
Kampania wyborcza.
Kampania wyborcza w Chile rozpoczęła się 14 września 2009 i trwała do końca wyborów. W jej trakcie główni kandydaci do prezydentury zaprezentowali swoje programy wyborcze. 
Sebastián Piñera podkreślał rolę sektora prywatnego w pobudzaniu gospodarki i tworzeniu miejsc pracy. W swoim programie zawarł postulaty: osiągnięcia przez Chile wzrostu gospodarczego rzędu 6% rocznie i stworzenia miliona miejsc pracy w latach 2010-2014; systemu zachęt dla sektora prywatnego, szczególnie małego i średniego biznesu, dla tworzenia miejsc pracy; poprawy zarządzania spółek państwowych i decentralizacji państwa, wprowadzenia nowych regulacji dla giełdy i banków; wstrzymania inwestycji w alternatywne źródła energii i badania górnicze; akceptacji dla zawierania jednopłciowych związków partnerskich, przy sprzeciwie dla małżeństw homoseksualnych. 
Eduardo Frei w swoim programie podkreślał rolę państwa w gospodarce i życiu społecznym. Opowiadał się za: kontynuacją polityki społecznej prezydent Bachelet i rozszerzeniem jej na klasę średnią; wprowadzeniem reform na rynku pracy, które umożliwiłyby tworzenie większej liczby związków zawodowych w celu ochrony praw pracowniczych; stopniowym zmniejszaniem składki zdrowotnej z poziomu 7%; inwestycjami w alternatywne źródła energii i energię nuklearną; określeniem maksymalnych zysków prywatnych funduszy zdrowotnych; wprowadzeniem równych praw dla związków jednopłciowych i otwartą debatą na temat aborcji. 
Trzeci z kandydatów, Marco Enríquez-Ominami, który opuścił szeregi lewicy i startował jako kandydat niezależny, postulował w swoim programie: zwiększenie roli państwa w sektorze zdrowotnym, edukacyjnym, transporcie i sprawach społecznych; podniesienie podatków dla sektora wydobywczego z 5 do 8%; podniesienie podatków dla elektrowni hydroelektrycznych oraz przemysłu leśniczego i rybołówstwa; podniesienie akcyzy na alkohol i papierosy; likwidację ulg podatkowych; wprowadzenie regulacji dotyczących telewizji cyfrowej; akceptację dla związków jednopłciowych; zmianę systemu rządzenia z prezydenckiego na półprezydencki i utworzenie stanowiska premiera. 
Wyniki wyborów.
Wybory prezydenckie.
13 grudnia 2009, w dniu wyborów parlamentarnych i I tury wyborów prezydenckich, lokale wyborcze w Chile otwarte były od godziny 7:00 do 16:00. Według oficjalnych wyników wyborów prezydenckich, zwycięstwo odniósł w nich Sebastián Piñera, zdobywając 44,05% głosów poparcia. Drugie miejsce zajął Eduardo Frei (29,60% głosów), który razem z Piñerą przeszedł do II tury wyborów. Trzecie miejsce, z wynikiem 20,13% głosów, zajął Marco Enríquez-Ominami, a czwarte Jorge Arrate (6,21%). 
Piñera stwierdził po swoim zwycięstwie, że „jest to triumf dla zmian, przyszłości i nadziei”. Enríquez-Ominami ze swojej strony nie udzielił poparcia przed II turą wyborów żadnemu z kandydatów, określając zarówno Piñerę jak i Freia mianem „dinozaurów”, którzy tkwią w przeszłości. Arrate zadeklarował natomiast wsparcie kandydatury Freia. Według sondaży, Sebastian Piñera pozostawał faworytem do wygranej w II turze wyborów prezydenckich. 
13 stycznia 2010, wobec utrzymującej się w sondażach przewagi Sebastiána Piñery, Enríquez-Ominami zdecydował się na poparcie kandydatury Freia, nie wymieniając jednak przy tym jego nazwiska. 
W II turze wyborów z 17 stycznia 2010 zwycięstwo odniósł Piñera, zdobywając 51,6% głosów. Było to pierwsze zwycięstwo prawicy w wyborach prezydenckich od ponad 50 lat. Piñera obejmie urząd 11 marca 2010, zostając tym samym pierwszym prawicowym prezydentem Chile od czasu upadku dyktatury Augusto Pinocheta w 1990. Po zwycięstwie stwierdził, że „dla Chile nadchodzą lepsze czasy”. Powiedział, że po 20 latach zmiana władzy będzie korzystna dla kraju, porównując ją do „otwarcia okna w domu w celu wpuszczenia świeżego powietrza”. Frei zaakceptował swoją porażkę, oświadczając, że lewica „będzie stała na straży wolności obywatelskich i wszystkich zdobyczy socjalnych”. 
Wybory parlamentarne.
W wyborach do Izby Deputowanych 58 mandatów zdobyła prawicowa Koalicja na rzecz Zmiany; 57 mandatów startująca wspólnie z Juntos Podemos Más lewicowa Concertación; 2 mandaty zdobyli kandydaci niezależni, a 3 koalicja Chile Limpio Vote Feliz. W wyborach do Senatu po 9 mandatów zdobyła Koalicja na rzecz Zmiany i Concertación.

</doc>
<doc id="1847285" url="https://pl.wikipedia.org/wiki?curid=1847285" title="Les Sources">
Les Sources

Les Sources – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Asbestos. Składa się z 7 gmin: 2 miast, 3 gmin, 1 parafii i 1 kantonu.
Les Sources ma 14 756 mieszkańców. Język francuski jest językiem ojczystym dla 95,7%, angielski dla 3,5% mieszkańców (2011).

</doc>
<doc id="1847287" url="https://pl.wikipedia.org/wiki?curid=1847287" title="Dziś 13, jutro 30">
Dziś 13, jutro 30

Dziś 13, jutro 30 (tytuł oryg. "13 Going on 30") − amerykański film fabularny (komedia romantyczna) z 2004 roku. Jego światowa premiera odbyła się 14 kwietnia 2004 r. w Los Angeles w Kalifornii (USA).
Projekt, wyreżyserowany przez Gary’ego Winicka, wykorzystuje motyw przedstawiony w filmach "Zakręcony piątek" ("Freaky Friday", 2003) i "Spadająca gwiazda" ("Wish Upon a Star", 1996), w których dusze żeńskich bohaterek znalazły się w innych ciałach, choć czerpie głównie z noweli Washingtona Irvinga "Rip Van Winkle", gdzie główny młodociany bohater zapada w sen, a budzi się jako starsza osoba.
Obsada.
Casting.
Oryginalnie do roli dorosłej Jenny Rink brano pod uwagę Gwyneth Paltrow, Hilary Swank i Renée Zellweger.
Opis fabuły.
Rok 1987. Podczas swoich trzynastych urodzin zakompleksiona Jenna wypowiada nieprzemyślane życzenie, które się spełnia. Jest rok 2004. Niedoceniana i niesamodzielna nastolatka budzi się w ciele pewnej siebie trzydziestolatki. Pomimo iż posiada uroczego chłopaka-sportowca, pracuje w wymarzonym zawodzie oraz jest osobą poważaną i uwielbianą przez wszystkich, ciężko jest jej się odnaleźć w nowej rzeczywistości. Ponadto Jenna pała nieposkromionym uczuciem do swojego dawnego przyjaciela, który wkrótce ma się ożenić. Bohaterka dochodzi do wniosku, że znów chciałaby mieć trzynaście lat.

</doc>
<doc id="1847288" url="https://pl.wikipedia.org/wiki?curid=1847288" title="Michael Gough">
Michael Gough

Michael Gough (ur. 23 listopada 1916 w Kuala Lumpur w Malezji, zm. 17 marca 2011 w Londynie) – brytyjski aktor filmowy.
Wystąpił w blisko stu filmach, jednak w pamięci większości widzów pozostaje jako Alfred Pennyworth z serii filmów o Batmanie. Wystąpił w czterech częściach cyklu, były to: "Batman" (1989; reż. Tim Burton), "Powrót Batmana" (1992; reż. Tim Burton), "Batman Forever" (1995; reż. Joel Schumacher) oraz "Batman i Robin" (1997; reż. Joel Schumacher). U Tima Burtona pojawił się także później w filmie "Jeździec bez głowy" (1999); a także użyczył głosu postaciom z jego filmów: "Gnijąca panna młoda Tima Burtona" (2005) oraz "Alicja w Krainie Czarów" (2010). W latach 50. i 60. był gwiazdą horrorów wytwórni Hammer; m.in. "Dracula" (1958) czy "Upiór w operze" (1962).
Zmarł w domu w otoczeniu najbliższej rodziny. W ostatnich latach zmagał się z licznymi chorobami.

</doc>
<doc id="1847289" url="https://pl.wikipedia.org/wiki?curid=1847289" title="Le Val-Saint-François">
Le Val-Saint-François

Le Val-Saint-François – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Richmond. Składa się z 18 gmin: 3 miast, 8 gmin, 2 wsi, 2 parafii i 3 kantonów.
Le Val-Saint-François ma 29 654 mieszkańców. Język francuski jest językiem ojczystym dla 92,0%, angielski dla 7,4% mieszkańców (2011).

</doc>
<doc id="1847291" url="https://pl.wikipedia.org/wiki?curid=1847291" title="Opowiedz nam coś Milu">
Opowiedz nam coś Milu

Opowiedz nam coś Milu (fr. "Mila raconte mille et une histoires", 2006-2007) – belgijsko-francuski serial animowany, który emitowany jest na kanale TVP1 4 stycznia 2010 roku.
Wersja polska.
Wersja polska: Filmograf i Studio Miniatur Filmowych
Reżyseria: Maryla Brzostyńska
Tłumaczenie i dialogi: Augustyn Dobrzański
Dźwięk i montaż: Alik Matuszewski
Produkcja: Krystyna Dynarowska i Ewelina Gordziejuk
Udział wzięli:
i inni
Lektor: Krzysztof Mielańczuk

</doc>
<doc id="1847292" url="https://pl.wikipedia.org/wiki?curid=1847292" title="Parafia Zaśnięcia Matki Bożej w Salin-de-Giraud">
Parafia Zaśnięcia Matki Bożej w Salin-de-Giraud

 
Parafia Zaśnięcia Matki Bożej – etnicznie grecka parafia prawosławna w Salin-de-Giraud. 

</doc>
<doc id="1847293" url="https://pl.wikipedia.org/wiki?curid=1847293" title="Memphrémagog">
Memphrémagog

Memphrémagog – regionalna gmina hrabstwa (MRC) w regionie administracyjnym Estrie prowincji Quebec, w Kanadzie. Stolicą jest miasto Magog. Składa się z 17 gmin: 2 miast, 8 gmin, 3 wsie i 4 kantony.
Memphrémagog ma 48 551 mieszkańców. Język francuski jest językiem ojczystym dla 83,3%, angielski dla 15,1% mieszkańców (2011).

</doc>
<doc id="1847295" url="https://pl.wikipedia.org/wiki?curid=1847295" title="19. ceremonia wręczenia Złotych Globów">
19. ceremonia wręczenia Złotych Globów

19. ceremonia wręczenia Złotych Globów odbyła się 5 marca 1962 roku.
Laureaci i nominowani.
Laureaci nagród wyróżnieni są wytłuszczeniem
Produkcje filmowe.
Najlepszy film komediowy lub musical.
Komedia: Większość jednego
Musical: West Side Story

</doc>
<doc id="1847298" url="https://pl.wikipedia.org/wiki?curid=1847298" title="Nicolas Jean-Prost">
Nicolas Jean-Prost

Nicolas Jean-Prost (ur. 1 maja 1967 w Le Chenit, w Szwajcarii) – francuski skoczek narciarski. Najlepsze wyniki w Pucharze Świata osiągnął w sezonie 1994/1995, kiedy zajął 13. miejsce w klasyfikacji generalnej. W latach 1992–1995 trzykrotnie zajmował 5. pozycję w zawodach PŚ na różnych skoczniach.
Największym sukcesem tego skoczka jest 4. miejsce drużynowo na mistrzostwach świata w Falun oraz mistrzostwach świata w Thunder Bay. W Thunder Bay indywidualnie zajął 6. miejsce na dużej skoczni.
Rekord życiowy ustanowił w 1997 roku w Planicy i wynosi on 205 metrów.

</doc>
<doc id="1847299" url="https://pl.wikipedia.org/wiki?curid=1847299" title="Jorge Griffa">
Jorge Griffa

Jorge Bernardo Griffa Monferoni (ur. 7 września 1935) – argentyński piłkarz, środkowy obrońca. Później trener.
Urodzony w Casilda (prowincja Santa Fe) Griffa karierę piłkarską rozpoczął w 1954 roku w klubie Newell’s Old Boys Rosario. Jako piłkarz klubu Newell’s Old Boys był w kadrze reprezentacji podczas turnieju Copa América 1959, gdzie Argentyna zdobyła mistrzostwo Ameryki Południowej. Griffa zagrał w czterech meczach – z Peru (18 marca – debiut w reprezentacji), Paragwajem, Urugwajem i Brazylią (w 50 minucie zmienił go Luis Cardoso).
W lidze argentyńskiej rozegrał 92 mecze i zdobył 2 bramki. Po mistrzostwach kontynentalnych Griffa wyjechał do Europy, gdzie został piłkarzem hiszpańskiego klubu Atlético Madryt. W barwach Atlético zadebiutował 13 września 1959 roku w wygranym 3:0 meczu przeciwko drużynie Unión Las Palmas. W 1960 roku razem z nowym klubem Griffa zdobył Puchar Hiszpanii.
W 1961 roku razem z Atlético Griffa ponownie zdobył Puchar Hiszpanii oraz zdobył tytuł wicemistrza Hiszpanii. Rok później wygrał drugi pod względem prestiżu europejski puchar – Puchar Zdobywców Pucharów w sezonie 1961/1962. W następnym roku klub dotarł do finału Pucharu Zdobywców Pucharów w sezonie 1962/63, gdzie przegrał w angielską drużyną Tottenham Hotspur Londyn. W 1963 było drugie wicemistrzostwo Hiszpanii, a w konsekwencji nieudany start w Pucharze Miast Targowych w sezonie 1963/64. Za to w Pucharze Miast Targowych w sezonie 1964/65 Griffa razem z Atlético dotarł aż do półfinału.
W 1965 roku Griffa razem z klubem Atlético sięgnął po trzeci w swej karierze Puchar Hiszpanii oraz trzecie wicemistrzostwo Hiszpanii, a w sezonie 1965/66 razem z Atlético zdobył swój pierwszy i jedyny tytuł mistrza Hiszpanii. Dotarł do ćwierćfinału Pucharu Zdobywców Pucharów w sezonie 1965/66.
Jako mistrz Hiszpanii wziął udział w Pucharze Mistrzów w sezonie 1966/67, ale dotarł tylko do 1/8 finału. Griffa wziął też udział w nieudanym Pucharze Miast Targowych w sezonie 1967/68 i w równie nieudanym Pucharze Miast Targowych w sezonie 1968/69.
W Atlético grał do 1969 roku, po czym w 1970 roku przeszedł do klubu Español Barcelona, któremu pomógł awansować do pierwszej ligi. W klubie Español, rozegrawszy 24 mecze, w 1971 roku zakończył karierę. W lidze hiszpańskiej rozegrał w ciągu 12 lat 227 meczów i zdobył 6 bramek.
Po zakończeniu kariery piłkarskiej został trenerem – pracował m.in. w Newell’s Old Boys i Boca Juniors.

</doc>
<doc id="1847300" url="https://pl.wikipedia.org/wiki?curid=1847300" title="Kazmierz Romaszkan">
Kazmierz Romaszkan



</doc>
<doc id="1847301" url="https://pl.wikipedia.org/wiki?curid=1847301" title="Plac Bangalore w Mińsku">
Plac Bangalore w Mińsku

Plac Bangalore () — plac w Rejonie Sowieckim Mińska, stolicy Białorusi, położony na przecięciu ul. Maksima Bahdanowicza z ulicami Orłowską i Surganowa, w północnej części miasta, ok. 3 km od centrum. Nosi nazwę indyjskiego miasta Bengaluru, które jest miastem partnerskim Mińska od 1986 r. Wcześniej plac nosił imię Maksima Gorkiego. Odpowiednio, jeden z placów w Bengaluru nosi imię białoruskiej stolicy.
Ruch na placu odbywa się po okręgu, jednak wskutek silnego potoku pojazdów z przylegających ulic, na rondzie powstają często korki. Plac Bangalore uważany jest za jedno z najbardziej kolizyjnych skrzyżowań Mińska. W 2010 roku planowana jest przebudowa układu komunikacyjnego placu.
Plac Bangalore znany jest tego, że białoruskie władze, odmawiając opozycji prawa do przeprowadzania demonstracji na którymś z centralnych placów miasta, wyznaczają go jako miejsce zastępcze, gdzie demonstracja może legalnie się odbyć. Ze względu na znaczne oddalenie od centrum i charakter ruchu uliczego, nie jest to optymalne miejsce do prezentowania poglądów politycznych. Wielokrotnie dochodziło do starć demonstrantów z milicją, gdy ci odmawiali udania się na plac Bangalore i, mimo zakazu, udawali się do centrum. Jedną z bardziej znanych akcji białoruskiej opozycji był „Ostatni marsz na plac Bangalore”, kiedy to uczestnicy udali się nań, niosąc białe, puste transparenty. Protestowali w ten sposób przeciwko wyznaczaniu tego placu na miejsce mityngów.

</doc>
<doc id="1847303" url="https://pl.wikipedia.org/wiki?curid=1847303" title="Fenazepam">
Fenazepam

Fenazepam () – organiczny związek chemiczny z grupy benzodiazepin. Wykazuje działanie zbliżone do diazepamu, stosowany jest w krótkotrwałym leczeniu zaburzeń lękowych oraz jako lek przeciwpadaczkowy. W niektórych państwach odnotowuje się również pozamedyczne użycie fenazepamu jako substancji psychoaktywnej.
Środek odznaczający się silnym działaniem nasennym, natomiast umiarkowanym uspokajającym, przeciwlękowym i przeciwdrgawkowym. Zbliżony nieco działaniem do flunitrazepamu. Charakteryzuje się bardzo długim okresem półtrwania (ok. 60 godzin). Wykazuje znaczny potencjał uzależniający. Znajduje zastosowanie głównie jako lek nasenny, niekiedy pomocniczo w zaburzeniach lękowych, nerwicowych i padaczce.
Oryginalny, rosyjski lek zsyntetyzowany został w 1974 roku, natomiast wprowadzono go do lecznictwa w 1978 roku pod nazwą handlową . Preparat stosowany obecnie wyłącznie w Rosji i niektórych innych krajach byłego ZSRR (m.in. na Ukrainie).
Preparat był dawniej zarejestrowany w Polsce.

</doc>
<doc id="1847304" url="https://pl.wikipedia.org/wiki?curid=1847304" title="Erben Wennemars">
Erben Wennemars

Egbert Rolf "Erben" Wennemars (ur. 1 listopada 1975 w Dalfsen) – holenderski łyżwiarz szybki, dwukrotny brązowy medalista olimpijski, wielokrotny medalista mistrzostw świata.
Kariera.
Specjalizuje się w krótszych dystansach. Pierwszy medal zdobył w 1998 roku, kiedy podczas mistrzostw świata w wieloboju sprinterskim w Berlinie zajął trzecie miejsce. Wynik ten powtórzył na mistrzostwach świata w Calgary w 2003 roku, a podczas MŚ w Nagano 2004 roku i rozgrywanych rok później MŚ w Salt Lake City zwyciężał. Wielokrotnie zdobywał medale mistrzostw świata na dystansach. Podczas MŚ w Heerenveen w 1999 roku był drugi na 500 m, na MŚ w Salt Lake City w 2001 roku był trzeci na 1500 m, dwa lata później, podczas MŚ w Berlinie zwyciężył na dystansach 1000 i 1500 m, a w biegu na 500 m był trzeci. Kolejne dwa medale zdobył na MŚ w Seulu w 2004 roku był pierwszy na 1000 m i trzeci na 1500 m, a podczas MŚ w Inzell w 2005 roku, MŚ w Salt Lake City w 2007 roku i rozgrywanych rok później MŚ w Nagano zwyciężał w sztafecie. W Salt Lake City był też drugi na 1500 m.
W 1998 roku brał udział w igrzyskach olimpijskich w Nagano, ale w swoim jedynym stracie, biegu na 500 m nie ukończył rywalizacji. Podczas igrzysk w Salt Lake City w 2002 roku był piąty na 1000 m i dziesiąty na dwukrotnie krótszym dystansie. Ostatnie olimpijskie starty zanotował podczas igrzysk olimpijskich w Turynie w 2006 roku. Wspólnie ze Svenem Kramerem, Rintje Ritsmą, Markiem Tuitertem i Carlem Verheijenem zdobył brązowy medal w biegu drużynowym. Na tych samych igrzyskach był też między innymi trzeci w biegu na 1000 m, przegrywając tylko z dwoma reprezentantami USA: Shanim Davisem i Joeyem Cheekiem.
Wielokrotnie stawał na podium zawodów Pucharu Świata, odnosząc przy tym 25. zwycięstw. W sezonach 2002/2003, 2003/2004, 2004/2005 i 2006/2007 zwyciężał w klasyfikacji końcowej na 1000 m. W sezonie 2006/2007 wygrał też w klasyfikacji 1500 m, w sezonach 2001/2002, 2003/2004 i 2004/2005 był drugi, a w sezonie trzeci w tej klasyfikacji 2002/2003. Ponadto w sezonie 2002/2003 był drugi w klasyfikacji 500 m. Wielokrotnie też zdobywał medale mistrzostw Holandii, w tym czternaście złotych.
9 listopada 2007 w Salt Lake City ustanowił rekord świata w wyścigu na 1500 m wynikiem 1:42,32 min. Cztery miesiące później jego rekord poprawił Kanadyjczyk Denny Morrison.
Jego brat, Freddy Wennemars również uprawia łyżwiarstwo szybkie.

</doc>
<doc id="1847305" url="https://pl.wikipedia.org/wiki?curid=1847305" title="Szołomyń">
Szołomyń

Szołomyń (do 1992 roku Szołomyja) – wieś na Ukrainie, w obwodzie lwowskim, w rejonie pustomyckim. Obok wsi przebiega ukraińska droga krajowa N09.
Wieś w czasie II wojny światowej została spacyfikowana przez oddziały Armii Krajowej. AK-owcy zabili 120 osób.

</doc>
<doc id="1847307" url="https://pl.wikipedia.org/wiki?curid=1847307" title="La Vallée-de-la-Gatineau">
La Vallée-de-la-Gatineau

La Vallée-de-la-Gatineau – regionalna gmina hrabstwa (MRC) w regionie administracyjnym Outaouais prowincji Quebec, w Kanadzie. Stolicą jest miasto Gracefield. Składa się z 22 gmin: 2 miast, 13 gmin, 2 kantonów i 5 terytoriów niezorganizowanych.
La Vallée-de-la-Gatineau ma 20 530 mieszkańców. Język francuski jest językiem ojczystym dla 83,1%, angielski dla 14,7% mieszkańców (2011).

</doc>
<doc id="1847309" url="https://pl.wikipedia.org/wiki?curid=1847309" title="Myrosław Lubacziwskij">
Myrosław Lubacziwskij



</doc>
<doc id="1847311" url="https://pl.wikipedia.org/wiki?curid=1847311" title="Zubrza">
Zubrza



</doc>
<doc id="1847312" url="https://pl.wikipedia.org/wiki?curid=1847312" title="Lotus Esprit">
Lotus Esprit

Lotus Esprit – sportowy samochód osobowy produkowany przez brytyjską firmę Lotus w latach 1976-2004. Dostępny jako 2-drzwiowe coupé. Do napędu używano turbodoładowanych silników R4, pod koniec produkcji dostępna była wersja z silnikiem V8. Moc przenoszona była na oś tylną poprzez 5-biegową manualną skrzynię biegów. Przez cały okres produkcji powstało 10 675 egzemplarzy Esprita. Nowy Esprit miał pojawić się w sprzedaży w roku 2012, jednak przełożono to na wiosnę 2014. Sugerowana cena to 175 tys. dolarów.
W kulturze masowej.
Auto pojawiło się w kilku głośnych filmach swej epoki. Można je zobaczyć w dwóch filmach cyklu o Jamesie Bondzie – "Szpieg, który mnie kochał" z 1977 (S1) i "Tylko dla twoich oczu" z 1981 (dwa egzemplarze Essex Turbo). Model X180 "wystąpił" w kultowym "Pretty Woman" 1990. Inne filmy z udziałem tego samochodu to nie mniej znane: "Krokodyl Dundee II" z 1988 i "Żółtodziób" z 1990 oraz "Nagi instynkt" z 1992, a także mniej głośne: "Dbać o interes" z 1990 i "Szpieg bez matury" z 1991. 

</doc>
<doc id="1847313" url="https://pl.wikipedia.org/wiki?curid=1847313" title="Urban Franc">
Urban Franc

Urban Franc (ur. 5 czerwca 1975 w Bledzie) – słoweński skoczek narciarski, brązowy medalista mistrzostw świata w lotach narciarskich. 
Najlepsze wyniki w Pucharze Świata osiągnął w sezonie 1992/1993, kiedy zajął 22. miejsce w klasyfikacji generalnej. 5 grudnia 1992 w Falun zdobył pierwsze punkty Pucharu Świata. Zajął wówczas najwyższe w karierze, drugie miejsce w zawodach. 27 marca 1993 w Planicy zajął trzecie miejsce w konkursie drużynowym.
W 1996 zdobył brązowy medal na mistrzostwach świata w lotach narciarskich w Tauplitz.

</doc>
<doc id="1847314" url="https://pl.wikipedia.org/wiki?curid=1847314" title="Zubrza (obwód lwowski)">
Zubrza (obwód lwowski)

Zubrza (, "Zubra") – wieś na Ukrainie, w obwodzie lwowskim, w rejonie pustomyckim, siedziba rady wiejskiej. W 2001 roku liczyła 2491 mieszkańców. 
Historia.
Janowi z Bierawy (być może herbu Strzała) król Władysław Jagiełło za zasługi nadał 27 października 1407 roku wieś Zubrzę (koło Lwowa) pod warunkiem osobistej rezydencji na Rusi – jak argumentował – ze względu na małą liczbę ludzi i obowiązkiem dostarczania na wyprawy wojenne jednego kopijnika i dwóch łuczników. Wieś prawa wołoskiego, położona była w drugiej połowie XV wieku w ziemi lwowskiej województwa ruskiego.
W latach 1858–1878 Zubrzę dzierżawił Kornel Ujejski.
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Dawidów w powiecie lwowskim, w województwie lwowskim. W 1921 roku gmina Zubrza liczyła 1311 mieszkańców (674 kobiety i 637 mężczyzn) i znajdowały się w niej 232 budynki mieszkalne. 1308 osób deklarowało narodowość polską, 3 – rusińską (ukraińską). 1294 osoby deklarowały przynależność do wyznania rzymskokatolickiego, 11 – do ewangelickiego, 6 – do greckokatolickiego. Dodatkowo obszar dworski Zubrzy liczył 63 mieszkańców (32 kobiety i 31 mężczyzn) i znajdowało się w nim 5 budynków mieszkalnych. Wszystkie osoby deklarowały narodowość polską. 56 osób deklarowało przynależność do wyznania rzymskokatolickiego, 7 – do greckokatolickiego.
W czasie okupacji w niemieckiej rodzina Kurków (Józef, Tadeusz, Zofia, Stanisław i Helena) udzielili schronienia i pomocy pięciu żydowskim uciekinierom z obozu Ostbahn-Ausbesserungswerk (OAW) we Lwowie. Byli to przedwojenni mieszkańcy Lwowa: Leon Kobyliwker, Szlojme Kobyliwker, Wolf Bergman, Jakub Szechter, Mojżesz Bergman oraz Mojżesz Finkelsztajn. Rodzina Kurków została odznaczona orderem Sprawiedliwy wśród Narodów Świata.
Po wojnie, w 1945 roku polska ludność Zubrzy została przesiedlona w rejony zachodniej Polski, w szczególności okolice Szczecina (Wielgowo-Sławociesze), ale też w okolice Jeleniej Góry m.in. do Zgorzelca.

</doc>
<doc id="1847315" url="https://pl.wikipedia.org/wiki?curid=1847315" title="Les Collines-de-l’Outaouais">
Les Collines-de-l’Outaouais

Les Collines-de-l'Outaouais – regionalna gmina hrabstwa (MRC) w regionie administracyjnym Outaouais prowincji Quebec, w Kanadzie. Stolicą jest miejscowość Chelsea. Składa się z 7 gmin ("municipalités").
Les Collines-de-l'Outaouais ma 46 393 mieszkańców. Język francuski jest językiem ojczystym dla 73,4%, angielski dla 24,2% mieszkańców (2011).

</doc>
<doc id="1847316" url="https://pl.wikipedia.org/wiki?curid=1847316" title="Refabrykacja">
Refabrykacja

Refabrykacja – działanie polegające na przywróceniu właściwości użytkowych częściom używanym, aby wyglądały one jak nowe. 
Może ona mieć charakter obróbki kompleksowej, w wyniku której przywraca się częściom wymagany kształt, wymiary, parametry i właściwości niezbędne do dalszej pracy. To odnowa jakiegoś przedmiotu w celu dalszego użytkowania. Najczęściej spotykanym przykładem refabrykacji są tonery drukarkowe oraz telefony komórkowe.

</doc>
<doc id="1847317" url="https://pl.wikipedia.org/wiki?curid=1847317" title="Bernardo Griffa">
Bernardo Griffa



</doc>
<doc id="1847321" url="https://pl.wikipedia.org/wiki?curid=1847321" title="Randy Foye">
Randy Foye

Randy Foye (ur. 24 września 1983 w Newark) – amerykański koszykarz, występujący na pozycji obrońcy.
College.
Randy spędził na uniwersytecie Villanova cztery sezony. Najbardziej udane były dwa ostatnie – w roku 2005 Foye rzucał w trzech meczach turnieju NCAA średnio 20 punktów, lecz drużyna przegrała z przyszłymi mistrzami z Karoliny Północnej (w meczu z nimi zdobył 28 punktów). Rok później drużyna Villanova Wildcats dotarła nawet do najlepszej ósemki (tzw. Elite Eight), a sam Randy Foye został uznany najlepszym graczem konferencji Big-East (nagroda Big East Player of the Year).
Kariera w NBA.
Randy został wybrany w drafcie w 2006 roku przez Boston Celtics z numerem 7. Jeszcze przed rozpoczęciem sezonu Foye wziął udział w wymianie z Portland Trail Blazers, w wyniku której w zespole "Celtów" znaleźli się m.in. Sebastian Telfair i Theo Ratliff. Także w Blazers nie zagrzał długo miejsca – został oddany do Minnesoty Timberwolves w zamian za Brandona Roya.
W debiutanckim sezonie zagrał we wszystkich 82 meczach, choć rzadko wychodził w pierwszej piątce – jego rywalami do miejsca w składzie byli m.in. Ricky Davis, Mike James i Rashard McCants. Na koniec sezonu okazał się trzecim pod względem celności rzutów za 3 i osobistych, a także piątym w średniej ilości punktów i asyst na mecz wśród "pierwszoroczniaków". Dzięki temu został wybrany do pierwszej piątki debiutantów sezonu 2006/07.
23 grudnia 2008 roku w meczu z San Antonio Spurs zaliczył 16 zbiórek, dzięki czemu pobił rekord klubu należący wcześniej do Isiaha Ridera.
26 czerwca 2009 roku został oddany razem z Mikiem Millerem do Washington Wizards, w zamian do klubu z Minneapolis trafili Ołeksij Peczerow, Etan Thomas, Darius Songaila i wybór w pierwszej rundzie draftu.
18 lutego 2016 roku został oddany w wymianie do Oklahoma City Thunder w zamian za D.J. Augustina, Steve'a Novaka i dwa wybory w drugiej rundzie draftu. 15 lipca 2016 podpisał umowę z Brooklyn Nets.
Randy Foye cierpi na tzw. situs invertus, schorzenie polegające na odwróceniu organów wewnętrznych człowieka, na przykład jego serce znajduje się po prawej stronie klatki piersiowej. Przypadłość nie ma wpływu na jego grę, jednak ujawnienie tego faktu wpłynęło prawdopodobnie na decyzje menedżerów, wskutek których Randy bezpośrednio po drafcie dwukrotnie zmieniał drużynę.
Statystyki.
Na podstawie Basketball-Reference.com 

</doc>
<doc id="1847322" url="https://pl.wikipedia.org/wiki?curid=1847322" title="Jorge Bernardo Griffa">
Jorge Bernardo Griffa



</doc>
<doc id="1847326" url="https://pl.wikipedia.org/wiki?curid=1847326" title="Eirik Halvorsen">
Eirik Halvorsen

Eirik Halvorsen (ur. 15 sierpnia 1975) – norweski skoczek narciarski, reprezentant klubu Konnerud IL. Uczestnik mistrzostw świata w lotach (1996) oraz medalista mistrzostw kraju.
W lutym 1995 zadebiutował w zawodach Pucharu Świata, zajmując 18. i 38. lokatę w Vikersund. 9 grudnia 1995 zajął z reprezentacją Norwegii 3. miejsce w konkursie drużynowym PŚ w Planicy. 20 stycznia 1996 zajął 2. miejsce w zawodach indywidualnych PŚ w Sapporo. W lutym 1996 wystartował na mistrzostwach świata w lotach narciarskich, zajmując 8. lokatę indywidualnie. W międzynarodowych zawodach rangi FIS po raz ostatni wystartował 15 lutego 1998 podczas konkursu Pucharu Kontynentalnego w Oslo.

</doc>
<doc id="1847329" url="https://pl.wikipedia.org/wiki?curid=1847329" title="Papineau (regionalna gmina hrabstwa)">
Papineau (regionalna gmina hrabstwa)

Papineau – regionalna gmina hrabstwa (MRC) w regionie administracyjnym Outaouais prowincji Quebec, w Kanadzie. Stolicą jest miejscowość Papineauville. Składa się z 24 gmin: 1 miasta, 21 gmin i 2 kantonów.
Papineau ma 22 541 mieszkańców. Język francuski jest językiem ojczystym dla 93,5%, angielski dla 5,4% mieszkańców (2011).

</doc>
<doc id="1847336" url="https://pl.wikipedia.org/wiki?curid=1847336" title="Pontiac (regionalna gmina hrabstwa)">
Pontiac (regionalna gmina hrabstwa)

Pontiac – regionalna gmina hrabstwa (MRC) w regionie administracyjnym Outaouais prowincji Quebec, w Kanadzie. Stolicą jest miejscowość Campbell's Bay. Składa się z 20 gmin: 15 gmin (municipalités), 2 wsi, 1 kantonu i 1 terytorium niezorganizowanego.
Pontiac ma 14 358 mieszkańców. Język angielski jest językiem ojczystym dla 57,6%, francuski dla 41,2% mieszkańców (2011).

</doc>
<doc id="1847338" url="https://pl.wikipedia.org/wiki?curid=1847338" title="Ludmiła Titowa">
Ludmiła Titowa

Ludmiła Jewgienjewna Titowa (ros. Людми́ла Евге́ньевна Тито́ва, ur. 26 marca 1946 w Czycie) – rosyjska łyżwiarka szybka reprezentująca ZSRR, trzykrotna medalistka olimpijska i trzykrotna medalistka mistrzostw świata.
Kariera.
Specjalizowała się w dystansach sprinterskich, choć stawała na podium także w wieloboju. Pierwsze sukcesy osiągnęła w 1968 roku, kiedy podczas igrzysk olimpijskich w Grenoble zdobyła dwa medale. W swoim pierwszym starcie, biegu na 500 m zdobyła złoty medal, wyprzedzając bezpośrednio trzy Amerykanki, które ex aequo zajęły drugą pozycję: Jenny Fish, Dianne Holum i Mary Meyers. Dwa dni później zajęła drugie miejsce w biegu na 1000 m, przegrywając tylko z Carry Geijssen z Holandii. Zajęła także siódme miejsce w biegu na 1500 m. Cztery lata później, podczas igrzysk olimpijskich w Sapporo zdobyła jeden medal - w biegu na 500 m była trzecia. W zawodach tych wyprzedziły ją tylko Amerykanka Anne Henning oraz Wiera Krasnowa z ZSRR. Była ponadto czwarta w biegu na 1000 m, przegrywając walkę o medal z Anne Henning. W 1976 roku wzięła udział w igrzyskach w Innsbrucku, ale nie zdobyła medalu. W swoim jedynym starcie, biegu na 1000 m zajęła siódmą pozycję.
Podczas wielobojowych mistrzostw świata w Helsinkach w 1971 roku zdobyła brązowy medal. Przegrała tam tylko ze swą rodaczką Niną Statkiewicz i Holenderką Stien Kaiser. Był to jedyny medal wywalczony przez nią w tej konkurencji. Rok wcześniej zwyciężyła na mistrzostwach świata w wieloboju sprinterskim w West Allis. W tej samej konkurencji była też trzecia na mistrzostwach świata w Eskilstunie, plasując się za Moniką Pflug z RFN i Dianne Holum z USA.
Swój jedyny medal mistrzostw Europy zdobyła w 1971 roku, zajmując drugie miejsce podczas ME w Leningradzie. Na podium rozdzieliła dwie rodaczki: Ninę Statkiewicz i Kapitolinę Sierioginę. Blisko kolejnego medalu była na mistrzostwach Europy w Inzell w 1972 roku, jednak ostatecznie rywalizację ukończyła na czwartym miejscu. W walce o podium lepsza okazała się Ludmiła Kisielowa. W 1968 roku Titowa była mistrzynią ZSRR w wieloboju.
Trzykrotnie ustanawiała rekordy świata.
Po zakończeniu kariery pracowała jaklo komentatorka dla telewizji. W 1996 rok wzięła udział w ekspedycji na geograficzny biegun południowy.

</doc>
<doc id="1847339" url="https://pl.wikipedia.org/wiki?curid=1847339" title="Robert Meglič">
Robert Meglič

Robert Meglič (ur. 4 listopada 1974 w Tržiču) – słoweński skoczek narciarski. Reprezentant klubu TRI FIX Tržič.
W zawodach Pucharu Świata zadebiutował w sezonie 1992/1993 na mamuciej skoczni w Bad Mitterndorf, gdzie zajął 24. pozycję. Rok później uczestniczył w igrzyskach olimpijskich rozgrywanych w Lillehammer. Konkursy indywidualne ukończył na 9. i 14. miejscu. Drużynową rywalizację ukończył na 9. miejscu, będąc najlepszym reprezentantem swego kraju. Trzykrotnie (w latach 1993-1997) brał udział w mistrzostwach świata i jeden raz w mistrzostwach świata w lotach. Najwyższą lokatę zajął na normalnym obiekcie w Falun w 1993 (17. miejsce).
Najwyższe, 30. miejsce w klasyfikacji generalnej Pucharu Świata zajął w sezonie 1994/1995. Dwa lata później uplasował się na 4. miejscu w konkursie w Bad Mitterndorf. 
Na zakończenie sezonu 2000/2001 po raz ostatni wystartował w kwalifikacjach do konkursu Pucharu Świata w Planicy. 6 lipca 2001 po raz ostatni wystąpił na arenie międzynarodowej, zajmując 26. miejsce w konkursie Pucharu Kontynentalnego na skoczni Grajski grič w Velenje. W sezonie 2006/2007 był asystentem trenera słoweńskiej kadry młodzieżowej w skokach narciarskich.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="1847343" url="https://pl.wikipedia.org/wiki?curid=1847343" title="Andy Auld">
Andy Auld

Andrew Auld (ur. 26 stycznia 1900 w Stevenston, zm. 6 grudnia 1977 w Johnston) – amerykański piłkarz szkockiego pochodzenia, reprezentant kraju, grający na pozycji pomocnika.
Kariera piłkarska.
Auld rozpoczął swoją przygodę z piłką nożną w 1911 w szkockim klubie Stevenston F.C. Pozostał w klubie do wybuchu I wojny światowej, kiedy to został powołany do armii. Po zwolnieniu ze służby w 1919, dołączył do klubu Ardeer Thistle. W zespole spędził 3 lata, po czym dołączył do Parkhead. 
W 1923 wyemigrował do Stanów Zjednoczonych, gdzie zamieszkał w Gillespie. Życie w USA nie odpowiadało Auldowi i postanowił wrócić do Szkocji; jednak zatrzymał się po drodze, aby odwiedzić swoją siostrę, która mieszkała w Niagara Falls. Tam podczas jednej z gier zobaczył go skaut z Providence Clamdiggers z American Soccer League (ASL), a po meczu przekonał Aulda do podpisania kontraktu z Diggers. W tym czasie ASL była jedną z najlepiej płatnych i najbardziej konkurencyjnych lig piłkarskich na świecie. 
Auld spędził łącznie sześć sezonów w Providence, grając dla zespołu w 277 spotkaniach, w których zdobył 31 bramek. Klub w 1928 zmienił nazwę na Gold Bugs. Następnie w 1930 roku konsorcjum przedsiębiorców z Fall River kupiło klub i przeniosło go do tego miasta, zmieniając nazwę zespołu na Fall River F.C. Auld rozegrał dziesięć meczów w sezonie wiosennym 1931 dla Fall River, zanim przeniósł się do Pawtucket Rangers. Dwa lata później dołączył do Newark Portuguese, półprofesjonalnego zespołu. W drużynie spędził dwa lata, po których w 1935 zakończył karierę piłkarską.
Kariera reprezentacyjna.
Po raz pierwszy Auld w reprezentacji USA zagrał 6 listopada 1926 w meczu przeciwko Kanadzie, wygranym 6:2. W spotkaniu tym Auld dwukrotnie wpisał się na listę strzelców. Cztery lata później został powołany na pierwsze w historii Mistrzostwa Świata.
Podczas turnieju rozgrywanego w Urugwaju zagrał w trzech spotkaniach z Belgią, Paragwajem oraz w przegranym 1:6 półfinale z Argentyną. Mistrzostwa Amerykanie zakończyli na 3. miejscu. 
Po raz ostatni w drużynie narodowej wystąpił 17 sierpnia 1930 w przegranym 3:4 meczu towarzyskim z Brazylią. Łącznie w latach 1926–1930 zagrał w 5 spotkaniach, w których strzelił 2 bramki.
Sukcesy.
Stany Zjednoczone

</doc>
<doc id="1847344" url="https://pl.wikipedia.org/wiki?curid=1847344" title="Schönberg (ujednoznacznienie)">
Schönberg (ujednoznacznienie)

Miejscowości.
Polska.
Dawne nazwy miejscowości:

</doc>
<doc id="1847347" url="https://pl.wikipedia.org/wiki?curid=1847347" title="Abitibi">
Abitibi

Abitibi – regionalna gmina hrabstwa (MRC) w regionie administracyjnym Abitibi-Témiscamingue prowincji Quebec, w Kanadzie. Stolicą jest miasto Amos. Składa się z 19 gmin: 1 miasta, 12 gmin, 1 parafii, 3 kantonów i 2 terytoriów niezorganizowanych.
Abitibi ma 24 354 mieszkańców. Język francuski jest językiem ojczystym dla 97,5%, angielski dla 0,9% mieszkańców (2011).

</doc>
<doc id="1847350" url="https://pl.wikipedia.org/wiki?curid=1847350" title="Parafia św. Filoteusza w Montpellier">
Parafia św. Filoteusza w Montpellier

 
Parafia św. Filoteusza – etnicznie grecka parafia prawosławna w Montpellier. 

</doc>
<doc id="1847352" url="https://pl.wikipedia.org/wiki?curid=1847352" title="Abitibi-Ouest">
Abitibi-Ouest

Abitibi-Ouest – regionalna gmina hrabstwa (MRC) w regionie administracyjnym Abitibi-Témiscamingue prowincji Quebec, w Kanadzie. Stolicą jest miasto La Sarre. Składa się z 22 gmin: 3 miast, 16 gmin, 2 parafii, 1 kantonu i 2 terytoriów niezorganizowanych.
Abitibi-Ouest ma 21 003 mieszkańców. Język francuski jest językiem ojczystym dla 98,9%, angielski dla 0,6% mieszkańców (2011).

</doc>
<doc id="1847354" url="https://pl.wikipedia.org/wiki?curid=1847354" title="Parafia św. Antoniego Wielkiego w Nîmes">
Parafia św. Antoniego Wielkiego w Nîmes

 
Parafia św. Antoniego Wielkiego – etnicznie grecka parafia prawosławna w Nîmes. Korzysta ona z budynku katolickiej kaplicy św. Teresy. Nabożeństwa są odprawiane w każdą ostatnią niedzielę miesiąca. 

</doc>
<doc id="1847356" url="https://pl.wikipedia.org/wiki?curid=1847356" title="La Vallée-de-l’Or">
La Vallée-de-l’Or

La Vallée-de-l’Or – regionalna gmina hrabstwa (MRC) w regionie administracyjnym Abitibi-Témiscamingue prowincji Quebec, w Kanadzie. Stolicą jest miasto Val-d’Or. Składa się z 11 gmin: 3 miast, 2 gmin, 1 parafii i 5 terytoriów niezorganizowanych.
La Vallée-de-l’Or ma 42 896 mieszkańców. Język francuski jest językiem ojczystym dla 93,6%, angielski dla 2,9% mieszkańców (2011).

</doc>
<doc id="1847357" url="https://pl.wikipedia.org/wiki?curid=1847357" title="Koń huński">
Koń huński

Koń huński – jego wygląd znany jest z rzymskiego podręcznika weterynarii pióra Flawiusza Wegecjusza Renatusa. Miał on kilka sztuk tych koni we własnej zagrodzie.
Koń huński zapewne nie różnił się zbytnio od koni Scytów i Xiongnu. Mógł być podobnie znakowany tamgami i wałaszowany z uwagi na swój temperament.
Miał niski wzrost w kłębie, kanciastą, raczej chudą i wydłużoną sylwetkę, szeroką klatkę piersiową, krzaczasty ogon i krótkie nogi (cienkie pęciny a grube uda). Grzbiet pozbawiony był mięsa. Wielka głowa o garbatym nosie, wąskiej żuchwie i długich oczach, osadzona była na sztywnej szyi, o długiej i opadającej grzywie. Ta ostatnia cecha przeczy teorii, że był to czysty koń Przewalskiego (ten ma grzywę krótką i sterczącą).
Charakteryzować się miał ponadto wielką odpornością na mróz, rany, zmienne warunki klimatyczne (nie potrzebował w ogóle stajni), oraz dużą cierpliwością i długością życia oraz według Flawiusza spał na leżąco.
Hunowie nie znali ostróg; do poganiania koni używali nahajek. Nie znaleziono w ich grobach strzemion, stąd wniosek, że ich nie używali, a jeśli już, to wykonane były one z materiałów nietrwałych (szmaty, rzemienie, drewno).
Siodło huńskie (znaleziono jego szczątki w grobie wojownika w Borodajewce), było zapewne drewnianą terlicą. Jego drewniane łęk zdobione były złotymi, srebrnymi lub brązowymi blaszkami na wzór łuski (bogato zdobiono też wędzidło). Łęk przedni był prosty, a tylny nachylony. Mogło zostać one zapożyczone przez Hunów od Sasanidów.

</doc>
<doc id="1847359" url="https://pl.wikipedia.org/wiki?curid=1847359" title="Akt niepodległości Ukrainy">
Akt niepodległości Ukrainy



</doc>
<doc id="1847360" url="https://pl.wikipedia.org/wiki?curid=1847360" title="Akt Niezależności Ukrainy">
Akt Niezależności Ukrainy



</doc>
<doc id="1847363" url="https://pl.wikipedia.org/wiki?curid=1847363" title="Pierwszy rząd Ernsta Koerbera">
Pierwszy rząd Ernsta Koerbera

Rząd Ernsta von Koerbera – rząd austriacki, rządzący Cesarstwem Austriackim od 19 stycznia 1900 do 21 grudnia 1904.

</doc>
<doc id="1847365" url="https://pl.wikipedia.org/wiki?curid=1847365" title="AFI’s 100 Years…100 Passions">
AFI’s 100 Years…100 Passions

AFI’s 100 Years…100 Passions – lista najlepszych filmów romantycznych w historii amerykańskiego kina. Lista została ogłoszona przez Amerykański Instytut Filmowy 11 czerwca 2002 na antenie telewizji CBS, w specjalnym programie poprowadzonym przez Candice Bergen.

</doc>
<doc id="1847367" url="https://pl.wikipedia.org/wiki?curid=1847367" title="Témiscamingue">
Témiscamingue

Témiscamingue – regionalna gmina hrabstwa (MRC) w regionie administracyjnym Abitibi-Témiscamingue prowincji Quebec, w Kanadzie. Stolicą jest miasto Ville-Marie. Składa się z 21 gmin: 3 miast, 12 gmin, 1 wsi, 1 parafii, 2 kantonów, 1 zjednoczonego kantonu i 1 terytorium niezorganizowanego.
Témiscamingue ma 16 425 mieszkańców. Język francuski jest językiem ojczystym dla 85,5%, angielski dla 13,4% mieszkańców (2011).

</doc>
<doc id="1847368" url="https://pl.wikipedia.org/wiki?curid=1847368" title="Rząd Ernsta Koerbera">
Rząd Ernsta Koerbera



</doc>
<doc id="1847369" url="https://pl.wikipedia.org/wiki?curid=1847369" title="Remedy (singel)">
Remedy (singel)

"Remedy" − electropopowa kompozycja autorstwa Victorii Hesketh i RedOne'a zrealizowana na pierwszy studyjny album angielskiej piosenkarki Little Boots zatytułowany "Hands". Utwór został wydany jako drugi (po "New in Town") singel promujący ową płytę. Aktualnie pozostaje największym przebojem Little Boots na UK Singles Chart, jak i w ogóle w Europie.
Tło.
Utwór traktuje o tańcu i muzyce. Według samej Little Boots zarówno muzyka jak i taniec są środkami zaradczymi (z ang. "remedy" − lekarstwo) na wszelkiego rodzaju trucizny (w zrozumieniu − problemy, komplikacje życiowe). "Tekst piosenki nie ma wymowy osobistej, chciałam wyraźnie uzmysłowić słuchaczowi istotę całej sytuacji" − podkreśla artystka.
W procesie tworzenia kompozycji inspiracją dla Little Boots był utwór Britney Spears "Toxic".
Recenzje.
W recenzji dla magazynu "New Musical Express" Emily Mackay opisała utwór "Remedy" jako "sztampowy".
Listy utworów i formaty singla.
UK CD single&lt;br&gt;
UK promo CD single&lt;br&gt;
UK iTunes EP&lt;br&gt;
UK 7" single&lt;br&gt;
UK 12" single&lt;br&gt;

</doc>
<doc id="1847370" url="https://pl.wikipedia.org/wiki?curid=1847370" title="Luigi">
Luigi



</doc>
<doc id="1847372" url="https://pl.wikipedia.org/wiki?curid=1847372" title="Parafia Świętych Piotra i Pawła w Perpignan">
Parafia Świętych Piotra i Pawła w Perpignan

 
Parafia Świętych Piotra i Pawła – etnicznie grecka parafia prawosławna w Perpignan. 

</doc>
<doc id="1847375" url="https://pl.wikipedia.org/wiki?curid=1847375" title="Drugi rząd Paula Gautscha">
Drugi rząd Paula Gautscha

Drugi rząd Paula Gautscha – rząd austriacki, rządzący Cesarstwem Austriackim od 1 stycznia 1905 do 1 maja 1906.

</doc>
<doc id="1847376" url="https://pl.wikipedia.org/wiki?curid=1847376" title="Austin Motor Company">
Austin Motor Company

Austin Motor Company – dawne brytyjskie przedsiębiorstwo motoryzacyjne zajmujące się produkcją samochodów osobowych, ciężarowych i pojazdów wojskowych. Siedziba przedsiębiorstwa znajdowała się w Longbridge, w Birmingham w Anglii.
Przedsiębiorstwo zostało założone w grudniu 1905 roku i istniało do 1952 roku, kiedy to połączyło się z Nuffield Organisation, tworząc British Motor Corporation. Marka Austin była wykorzystywana do 1987 roku. Obecnie właścicielem marki Austin jest chińskie przedsiębiorstwo Nanjing Automobile Group.

</doc>
<doc id="1847378" url="https://pl.wikipedia.org/wiki?curid=1847378" title="Rząd Konrada Hohenlohe-Schillingsfürsta">
Rząd Konrada Hohenlohe-Schillingsfürsta

Rząd Konrada Hohenlohe-Schillingsfürsta – rząd austriacki, rządzący Cesarstwem Austriackim od 2 do 28 maja 1906.

</doc>
<doc id="1847379" url="https://pl.wikipedia.org/wiki?curid=1847379" title="Rząd Maxa Vladimira Becka">
Rząd Maxa Vladimira Becka

Rząd Maxa Vladimira Becka – rząd austriacki, rządzący Cesarstwem Austriackim od 2 czerwca 1906 do 15 listopada 1908.

</doc>
<doc id="1847381" url="https://pl.wikipedia.org/wiki?curid=1847381" title="Rząd Richarda Bienertha">
Rząd Richarda Bienertha

Rząd Richarda Bienertha – rząd austriacki, rządzący Cesarstwem Austriackim od 15 listopada 1908 do 28 czerwca 1911.

</doc>
<doc id="1847382" url="https://pl.wikipedia.org/wiki?curid=1847382" title="Trzeci rząd Paula Gautscha">
Trzeci rząd Paula Gautscha

Trzeci rząd Paula Gautscha - prowizoryczny rząd austriacki, rządzący Cesarstwem Austriackim od 28 czerwca do 3 listopada 1911.

</doc>
<doc id="1847383" url="https://pl.wikipedia.org/wiki?curid=1847383" title="Tomáš Goder">
Tomáš Goder

Tomáš Goder (ur. 4 września 1974 w Desnej) – czechosłowacki oraz czeski skoczek narciarski, brązowy medalista olimpijski oraz dwukrotny medalista mistrzostw świata juniorów.
Kariera.
Pierwsze sukcesy osiągnął jeszcze jako junior. Na mistrzostwach świata juniorów w Reit im Winkl zdobył dwa medale. Indywidualnie zajął 2. miejsce, przegrywając jedynie z Martinowi Höllwarthowi. W konkursie drużynowym zdobył złoty medal. W Pucharze Świata w skokach narciarskich zadebiutował w końcówce sezonu 1990/1991, 23 marca 1991 zajmując 55. miejsce na Velikance w Planicy. Wystąpił potem jeszcze w dwóch konkursach tego sezonu, jednak ponownie nie zdobył punktów, wobec czego nie został sklasyfikowany w klasyfikacji generalnej.
Najlepsze wyniki osiągnął w sezonie 1991/1992, kiedy zajął 21. miejsce w klasyfikacji generalnej. Pierwsze punkty w karierze zdobył na początku tego sezonu, 15 grudnia 1991, kiedy zajął 13. miejsce w Sapporo. W konkursach rozgrywanych na skoczniach mamucich trzykrotnie zajmował czwarte miejsce, co dało mu czwartą pozycję w klasyfikacji generalnej sezonu 1991/1992 Puchar Świata w lotach. W lutym 1992 wystąpił na igrzyskach olimpijskich w Albertville, gdzie osiągnął swój największy sukces wspólnie z Františkiem Ježem, Jaroslavem Sakalą i Jiřím Parmą, zdobywając brązowy medal w konkursie drużynowym.
W indywidualnych startach Goder był dwudziesty na dużej skoczni, a na normalnym obiekcie zajął 48. miejsce. W tym samym sezonie odbyły się także mistrzostwa świata w lotach w Harrachovie, gdzie Goder zajął czwarte miejsce, przegrywając walkę o brązowy medal z Roberto Ceconem. 
W sezonie 1992/1993 wystartował w zaledwie sześciu konkursach i tylko dwukrotnie zdobywał punkty, co sprawiło, że zajął 39. miejsce w klasyfikacji generalnej. Był także piętnasty w sezonie 1992/1993 PŚ w lotach. Coraz słabsze wyniki sprawiły, że startował głównie w Pucharze Kontynentalnym. W sezonie 1993/1994 wziął udział w mistrzostwach świata w lotach w Planicy, gdzie zajął 20. miejsce. Przez następne dwa sezony nie wystartował w żadnym konkursie PŚ. Do rywalizacji w PŚ próbował wrócić w sezonie 1996/1997, jednak w pięciu indywidualnych startach ani razu nie zdobył punktów. Ostatni oficjalny występ zaliczył na początku sezonu 1997/1998, kiedy to 12 grudnia 1997 zajął 51. miejsce w konkursie w Harrachovie.
Osiągnięcia.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1847385" url="https://pl.wikipedia.org/wiki?curid=1847385" title="Rząd Karla Stürgkha">
Rząd Karla Stürgkha

Rząd Karla Stürgkha – rząd austriacki, rządzący Cesarstwem Austriackim od 3 listopada 1911 do 21 października 1916.

</doc>
<doc id="1847387" url="https://pl.wikipedia.org/wiki?curid=1847387" title="Drugi rząd Ernsta Koerbera">
Drugi rząd Ernsta Koerbera

Drugi rząd Ernsta Koerbera – rząd austriacki, rządzący Cesarstwem Austriackim od 31 października do 20 grudnia 1916.

</doc>
<doc id="1847388" url="https://pl.wikipedia.org/wiki?curid=1847388" title="Rząd Heinricha Clam-Martinica">
Rząd Heinricha Clam-Martinica

Rząd Heinricha Clam-Martinica – rząd austriacki, rządzący Cesarstwem Austriackim od 20 grudnia 1916 do 22 czerwca 1917.
Stojący na czele gabinetu hrabia Clam-Martinic (zm. 1932) w dniu inauguracji oświadczył:
"Nie jestem Niemcem i muszę dodać od razu: nie jestem Czechem. Jestem dobrym Austriakiem".
W czasie sprawowania władzy próbował nakłonić Czechów do ustępstw względem Niemców.

</doc>
<doc id="1847390" url="https://pl.wikipedia.org/wiki?curid=1847390" title="Rząd Ernsta Seidlera">
Rząd Ernsta Seidlera

Rząd Ernsta Seidlera – rząd austriacki, rządzący Cesarstwem Austriackim od 23 czerwca 1917 do 25 lipca 1918.

</doc>
<doc id="1847391" url="https://pl.wikipedia.org/wiki?curid=1847391" title="Earthquake (singel Little Boots)">
Earthquake (singel Little Boots)

"Earthquake" − trzeci singel promujący pierwszy studyjny album angielskiej piosenkarki Little Boots zatytułowany "Hands".
Listy utworów i formaty singla.
UK CD single&lt;br&gt;
UK promo CD single&lt;br&gt;
UK 7" single&lt;br&gt;
UK 12" single&lt;br&gt;

</doc>
<doc id="1847392" url="https://pl.wikipedia.org/wiki?curid=1847392" title="Natalja Pietrusiowa">
Natalja Pietrusiowa

Natalja Anatoljewna Pietrusiowa (ros. Ната́лья Анато́льевна Петрусёва, ur. 2 września 1955 w Pawłowskim Posadzie) – rosyjska łyżwiarka szybka reprezentująca ZSRR, wielokrotna medalistka olimpijska oraz wielokrotna medalistka mistrzostw świata i Europy.
Kariera.
Specjalizowała się w dystansach sprinterskich, choć stawała także na podium w wieloboju. Pierwszy sukces w karierze osiągnęła w 1979 roku, kiedy podczas wielobojowych mistrzostw świata w Hadze zdobyła srebrny medal. W zawodach tych wyprzedziła ją jedynie Amerykanka Beth Heiden, a trzecie zajęła Sylvia Burka z Kanady. W 1980 roku wzięła udział w igrzyskach olimpijskich w Lake Placid, gdzie w swoim pierwszym starcie, biegu na 500 m, zdobyła brązowy medal, przegrywając tylko z Karin Enke z NRD i Leah Mueller-Poulos z USA. Dwa dni później zdobyła złoty medal i ustanowiła nowy rekord olimpijski na dystansie 1000 m. Była też ósma w biegach na 1500 i 3000 m. W tym samym roku wielobojowych mistrzostwach świata w Hamar. Kolejne trzy medale zdobyła w 1981 roku, zwyciężając na wielobojowych mistrzostwach świata w Sainte-Foy oraz mistrzostwach Europy w Heerenveen i zdobywając brązowy medal podczas mistrzostw świata w wieloboju sprinterskim w Grenoble. Zwyciężyła też na rozgrywanych rok później mistrzostwach świata w wieloboju sprinterskim w Alkmaar i mistrzostwach Europy w Heerenveen, a wielobojowe mistrzostwach świata w Inzell ukończyła na trzeciej pozycji. Tylko Karin Enke wyprzedziła ją na mistrzostwach świata w wieloboju sprinterskim w Helsinkach w 1983 roku, a mistrzostwach Europy w Helsinkach przegrała tylko z Andreą Schöne i Karin Enke. W 1984 roku wystartowała na igrzyskach olimpijskich w Sarajewie, zdobywając brązowe medale w biegach na 1000 i 1500 m. Były to ostatnie medale zdobyte przez Pietrusiową na arenie międzynarodowej. W pozostałych biegach zajęła szóste miejsce w biegu na 500 m i dziewiąte na dystansie 3000 m. Blisko kolejnego trofeum była na wielobojowych mistrzostwach świata w Deventer w 1984 roku, jednak walkę o medal przegrała z Gabi Schönbrunn i ostatecznie zajęła czwarte miejsce. Była mistrzynią ZSRR w wieloboju w latach 1980-1982 oraz wieloboju sprinterskim w latach 1980-1981. Ponadto zdobyła osiem tytułów na dystansach: na 500 m w latach 1979 i 1982, 1000 m w 1981 roku, 1500 m w latach 1981-1982 oraz na 3000 m w latach 1978 i 1980-1981.
Ustanowiła łącznie 12 rekordów świata (w tym dwa nieoficjalne).
Po zakończeniu kariery pracowała jako trener. Prowadziła między innymi reprezentację Rosji podczas igrzysk olimpijskich w Salt Lake City.
Jej mężem jest były radziecki panczenista Władimir Komarow.

</doc>
<doc id="1847393" url="https://pl.wikipedia.org/wiki?curid=1847393" title="Rząd Maxa Hussarka">
Rząd Maxa Hussarka

Rząd Maxa Hussarka – rząd austriacki, rządzący Cesarstwem Austriackim od 25 lipca do 25 października 1918.

</doc>
<doc id="1847394" url="https://pl.wikipedia.org/wiki?curid=1847394" title="Rząd Heinricha Lammascha">
Rząd Heinricha Lammascha

Rząd Heinricha Lammascha – ostatni rząd austriacki, rządzący Cesarstwem Austriackim od 27 października do 11 listopada 1918.

</doc>
<doc id="1847397" url="https://pl.wikipedia.org/wiki?curid=1847397" title="Bitwa morska pod Kyme (38 p.n.e.)">
Bitwa morska pod Kyme (38 p.n.e.)

Bitwa morska pod Kyme – starcie zbrojne, które miało miejsce w roku 38 p.n.e. między flotą Oktawiana, a flotą Sekstusa Pompejusza.
W roku 38 p.n.e. flota Oktawiana dowodzona przez Kalwizjusza Sabinusa oraz Menodorosa w liczbie 130 okrętów starła się pod Cumae z flotą Sekstusa Pompejusza pod wodzą Menekratesa (150 okrętów). Menekrates zepchnął flotę nieprzyjaciela w kierunku lądu, gdzie część okrętów utknęła na mieliźnie. Tutaj doszło do pojedynku okrętów flagowych Menekratesa i Menodorosa, których załogi toczyły zażartą walkę na pokładach. W walkach zginęło wielu ludzi po obu stronach rażonych strzałami i oszczepami. Rany odnieśli też obaj dowódcy. W końcu ludzie Menodorosa wdarli się na pokład wrogiego okrętu, zdobywając go. Ranny Menekrates zginął skacząc w głębinę morską.
Śmierć Menekratesa nie załamała jednak jego oddziałów. Dowództwo nad flotą objął Demochares, który uderzył na flotę Kalwizjusza, spychając je na skały i podpalając, a część zmuszając do ucieczki. Wraz z zapadnięciem nocy obie strony przerwały walkę, po czym Demochares odpłynął z resztką floty na Sycylię. Straty Menekratesa wyniosły jeden okręt, po stronie Kalwizjusza zniszczonych zostało wiele jednostek.

</doc>
<doc id="1847398" url="https://pl.wikipedia.org/wiki?curid=1847398" title="Divizia Naţională (1997/1998)">
Divizia Naţională (1997/1998)

Sezon 1997/98 był 7. edycją rozgrywek o mistrzostwo Mołdawii. Tytułu mistrza kraju nie obronił Constructorul Kiszyniów. Został nim zespół Zimbru Kiszyniów. Tytuł króla strzelców przypadł Sergejowi Clescence, który w barwach Zimbru Kiszyniów strzelił 25 goli.
Baraże o utrzymanie.
18 czerwca 1998, Dubosary:Energhetic Dubosary 0-2 Agro Kiszyniów
22 czerwca 1998, Kiszyniów:Agro Kiszyniów 7-1 Energhetic Dubosary
Agro Kiszyniów utrzymało się w 1. lidze.

</doc>
<doc id="1847403" url="https://pl.wikipedia.org/wiki?curid=1847403" title="Pedro Ruiz de Moros">
Pedro Ruiz de Moros



</doc>
<doc id="1847404" url="https://pl.wikipedia.org/wiki?curid=1847404" title="Piotr Roysius">
Piotr Roysius



</doc>
<doc id="1847405" url="https://pl.wikipedia.org/wiki?curid=1847405" title="Krajowe rekordy w skoku o tyczce kobiet">
Krajowe rekordy w skoku o tyczce kobiet

Krajowe rekordy w skoku o tyczce kobiet – najlepsze wyniki w historii skoku o tyczce kobiet na stadionie w poszczególnych krajach.
Skok o tyczce kobiet jest jedną z najmłodszych konkurencji lekkoatletycznych, stąd zróżnicowany poziom wyników w różnych krajach (w wielu państwach nie odnotowano jeszcze żadnych oficjalnych rezultatów). Kobiety już w pierwszych dekadach XX wieku incydentalnie skakały o tyczce, jednak miało to charakter raczej zabawy niż prawdziwej rywalizacji sportowej. Konkurencja ta rozwinęła się na początku lat 90. XX wieku, kiedy to stała się popularna w Chinach. 24 marca 1991 Zhang Chunzhen jako pierwsza kobieta w historii przeskoczyła poprzeczkę ustawioną na wysokości 4 metrów, był to zarazem pierwszy oficjalny krajowy rekord w tej konkurencji. Oficjalne rekordy świata zaczęto uznawać w 1992. W ciągu następnych lat kobiecy skok o tyczce dynamicznie się rozwijał i był stopniowo włączany do programu kolejnych imprez lekkoatletycznych. Od 2000, gdy skok o tyczce kobiet zadebiutował na igrzyskach olimpijskich, konkurencja ta znajduje się w programie wszystkich dużych międzynarodowych imprez lekkoatletycznych.
Lista.
"Stan na 3 lutego 2023"

</doc>
<doc id="1847407" url="https://pl.wikipedia.org/wiki?curid=1847407" title="Tracy Morgan">
Tracy Morgan

Tracy Morgan (ur. 10 listopada 1968 w Nowym Jorku) – amerykański aktor.

</doc>
<doc id="1847409" url="https://pl.wikipedia.org/wiki?curid=1847409" title="Samo Gostiša">
Samo Gostiša

Samo Gostiša (ur. 16 września 1972 w Logatcu) – jugosłowiański i słoweński skoczek narciarski, dwukrotny olimpijczyk, zwycięzca Turnieju Czeskiego w 1996, reprezentant klubu SSK Ilirija Lublana. Reprezentant kraju w Pucharze Świata w latach 1990–1997.
Szósty zawodnik konkursu drużynowego w ramach Zimowych Igrzysk Olimpijskich 1992 i dziewiąty w ramach kolejnych igrzysk. Szósty zawodnik indywidualnie i siódmy drużynowo podczas Mistrzostw Świata w Narciarstwie Klasycznym 1993. Szósty zawodnik Mistrzostw Świata w Lotach Narciarskich 1992 i Pucharu Świata w lotach w tym samym sezonie. Zwycięzca zawodów Pucharu Europy w Planicy w sezonie 1992/1993 i Pucharu Kontynentalnego w Libercu w sezonie 1995/1996.
Przebieg kariery.
W Pucharze Świata zadebiutował 24 marca 1990 w Planicy, zajmując 69. miejsce na dużej skoczni. Startował w większości konkursów w następnym sezonie, jednak ani razu nie zdobył punktów do klasyfikacji generalnej. Pierwsze punkty zdobył w kolejnym sezonie, podczas konkursu Turnieju Czterech Skoczni w Innsbrucku. Uplasował się wówczas na dwunastym miejscu. Rezultat ten powtórzył w następnych zawodach, które odbyły się w Bischofshofen. W sezonie 1991/1992 pięciokrotnie zajmował miejsca w czołowej dziesiątce indywidualnych zawodów Pucharu Świata. Dwukrotnie uplasował się na szóstej pozycji – 25 stycznia 1992 na mamuciej skoczni w Oberstdorfie oraz 22 marca 1992 w Harrachovie. Wraz ze słoweńską drużyną zajął także szóste miejsce w zawodach drużynowych w Planicy. W tym sezonie najlepsze miejsca osiągał na skoczniach mamucich, dzięki czemu zajął szóste miejsce w klasyfikacji generalnej PŚ w lotach. W PŚ w skokach został natomiast sklasyfikowany na osiemnastej pozycji.
W lutym 1992 zadebiutował na zimowych igrzyskach olimpijskich. Wystąpił we wszystkich trzech konkurencjach w skokach narciarskich. Indywidualnie był 22. na dużej skoczni i 12. na obiekcie normalnym. W zawodach drużynowych zespół słoweński w składzie: Primož Kopač, Matjaž Zupan, Franci Petek i Samo Gostiša zajął natomiast szóste miejsce. W marcu tego roku, ex aequo z Martinem Trunzem, zajął szóste miejsce na mistrzostwach świata w lotach w Harrachovie.
W sezonie 1992/1993 tylko raz zdołał zdobyć punkty Pucharu Świata. Miało to miejsce 14 marca w Oslo, kiedy to był czternasty. 27 marca na dużej skoczni w Planicy zajął trzecie miejsce w konkursie drużynowym Pucharu Świata. W słoweńskiej drużynie wraz z Gostišą wystąpili: Robert Meglič, Matjaž Zupan i Urban Franc. W tym sezonie wygrał pierwsze w karierze zawody Pucharu Europy, będącego pierwowzorem Pucharu Kontynentalnego. Triumf odniósł na normalnej skoczni w Planicy. W lutym 1993 wystąpił w konkursach skoków w ramach mistrzostw świata w Falun. Zajął osiemnaste miejsce w indywidualnym konkursie na skoczni dużej, był szósty w konkursie na skoczni normalnej i siódmy w zawodach drużynowych.
W sezonie 1993/1994 raz zdobył punkty do indywidualnej klasyfikacji Pucharu Świata – 9 marca w Örnsköldsvik był 29. Dwukrotnie zapunktował w zawodach drużynowych – 5 marca w Lahti (7. miejsce) i 25 marca w Thunder Bay (8. miejsce). Wystąpił w dwóch konkursach igrzysk w Lillehammer – w zawodach indywidualnych na skoczni normalnej był 28., a w zawodach drużynowych zajął dziewiąte miejsce. Wraz z nim w słoweńskiej drużynie znaleźli się Matjaž Kladnik, Matjaž Zupan i Robert Meglič. Wystąpił też na mistrzostwach świata w lotach w Planicy i zajął 34. miejsce.
W sezonie 1994/1995 trzykrotnie plasował się w czołowej trzydziestce indywidualnych zawodów Pucharu Świata – 10 grudnia na normalnym obiekcie w Planicy zajął 24. miejsce, 18 lutego w Vikersund uplasował się na 27. pozycji na skoczni mamuciej, a 25 lutego na mamucie w Oberstdorfie był piętnasty. W lutym 1995 roku zajął także trzecie miejsce w konkursie Pucharu Kontynentalnego w Schönwaldzie, przegrywając z Martinem Höllwarthem i Olli Happonenem. W sezonie letnim zajął 34. miejsce w klasyfikacji generalnej Letniego Grand Prix.
W sezonie 1995/1996 wystąpił w większości konkursów Pucharu Świata. Dziewięciokrotnie zdobył punkty do klasyfikacji generalnej. Najwyższe miejsce zajął 28 lutego w Kuopio, kiedy był czternasty. Wystartował również w czterech konkursach drużynowych PŚ, dwukrotnie zajmując szóste (23 lutego w Trondheim i 2 marca w Lahti), a dwukrotnie ósme miejsce (9 grudnia w Planicy i 15 marca w Oslo). W lutym zajął 25. miejsce w konkursie mistrzostw świata w lotach narciarskich. Ponadto w styczniu 1996 roku zwyciężył w pierwszych zawodach Pucharu Kontynentalnego w Libercu, a w drugim konkursie zajął drugie miejsce za Steinem Henrikiem Tuffem. W 1996 roku wygrał także Turniej Czeski w skokach narciarskich. Latem był 59. w klasyfikacji generalnej Letniego Grand Prix.
Sezon 1996/1997 był ostatnim, w którym startował w zawodach Pucharu Świata. Cztery razy zdobywał punkty do klasyfikacji generalnej, zawsze zajmując miejsca w trzeciej dziesiątce. Wraz ze słoweńskim zespołem zajął także szóste miejsce w zawodach drużynowych na dużej skoczni w Lahti. W sezonie letnim uplasował się na 43. miejscu w końcowej klasyfikacji LGP z dorobkiem trzynastu punktów.

</doc>
<doc id="1847411" url="https://pl.wikipedia.org/wiki?curid=1847411" title="Arecibo (EP)">
Arecibo (EP)

Arecibo − minialbum angielskiej piosenkarki Little Boots, a jednocześnie jej debiutancka płyta. Został wydany 18 listopada 2008 r. w Stanach Zjednoczonych, nakładem wytwórni IAMSOUND Records.
EP promowane było dwoma singlami − "Stuck on Repeat" oraz "Meddle".

</doc>
<doc id="1847413" url="https://pl.wikipedia.org/wiki?curid=1847413" title="Tatjana Awierina">
Tatjana Awierina

Tatjana Borisowna Awierina-Barabasz, (ur. 25 czerwca 1950 w Gorkim, zm. 22 sierpnia 2001 w Moskwie) – rosyjska panczenistka reprezentująca ZSRR, wielokrotna medalistka olimpijska i wielokrotna medalistka mistrzostw świata.
Kariera.
Pierwszy sukces w karierze Tatjana Awierina osiągnęła w 1974 roku, kiedy podczas wielobojowych mistrzostw świata w Heerenveen zdobyła srebrny medal. W zawodach tych wyprzedziła ją jedynie Atje Keulen-Deelstra z Holandii, a trzecie miejsce zajęła kolejna radziecka zawodniczka, Nina Statkiewicz. Wynik ten powtórzyła na mistrzostwach świata w Assen w 1975 roku, tym razem rozdzielając Karin Kessow z NRD oraz Sheilę Young z USA. Najlepsze wyniki osiągnęła podczas rozgrywanych w 1976 roku igrzysk olimpijskich w Innsbrucku. Stanęła na podium w każdym z rozgrywanych biegów, w tym na dystansach 1000 i 3000 metrów była najlepsza, a w biegach na 500 i 1500 m zajmowała trzecie miejsce. Na najkrótszym dystansie lepsze były tylko Sheila Young i Kanadyjka Cathy Priestner, a na 1500 m wyprzedziły ją jej rodaczka Galina Stiepanska i Sheila Young. W tym samym roku była też druga za Sylvią Burką z Kanady podczas mistrzostw świata w Gjøvik. Ostatni medal zdobyła w 1978 roku, zwyciężając na wielobojowych mistrzostwach świata w Helsinkach. W 1979 roku wyszła za mąż i od tej pory startowała pod nazwiskiem Awierina-Barabasz. Brała udział w igrzyskach olimpijskich w Lake Placid w 1980 roku, jednak w swoim jedynym występie, biegu na 1500 m, zajęła dopiero 18. miejsce. Zajęła też między innymi szóste miejsce na mistrzostwach Europy w Leningradzie w 1971 roku oraz na mistrzostwach świata w wieloboju sprinterskim w Inzell w 1979 roku. Była mistrzynią ZSRR w wieloboju w 1979 roku, a w latach 1973-1975 zwyciężała w wieloboju sprinterskim.
Ustanowiła łącznie 13 rekordów świata (w tym dwa nieoficjalne).
Zmarła w 2001 roku na raka żołądka.

</doc>
<doc id="1847414" url="https://pl.wikipedia.org/wiki?curid=1847414" title="Tatiana Awierina-Barabasz">
Tatiana Awierina-Barabasz



</doc>
<doc id="1847415" url="https://pl.wikipedia.org/wiki?curid=1847415" title="Tatiana Barabasz">
Tatiana Barabasz



</doc>
<doc id="1847422" url="https://pl.wikipedia.org/wiki?curid=1847422" title="Porthleven">
Porthleven

Porthleven – miasto w Anglii w Kornwalii, położone w pobliżu Helston na półwyspie Lizard nad zatoką Mount’s Bay. Jest najbardziej wysuniętym na południe portem Wielkiej Brytanii. W 2001 roku miasto zamieszkiwało 3190 osób.
Historia.
Do XVIII w. Porthleven był małą wsią, której mieszkańcy zajmowali się rybołówstwem i kopalnictwem cyny. Po kilku tragediach morskich, a w szczególności po rozbiciu się statku HMS Anson w The Loe w r. 1807, parlament uchwalił akt, na mocy którego miano zbudować bezpieczny port w Porthleven. Budowa stoczni trwała 14 lat i ukończona została w 1825 r.

</doc>
<doc id="1847423" url="https://pl.wikipedia.org/wiki?curid=1847423" title="Orędzie wielkanocne">
Orędzie wielkanocne



</doc>
<doc id="1847424" url="https://pl.wikipedia.org/wiki?curid=1847424" title="Pan Tadeusz (film 1928)">
Pan Tadeusz (film 1928)

Pan Tadeusz − polski film niemy z 1928 roku, zrealizowany na podstawie epopei Adama Mickiewicza z 1834 pod tym samym tytułem. Film wyreżyserował Ryszard Ordyński, scenariusz napisali Andrzej Strug oraz Ferdynand Goetel. Premiera odbyła się w listopadzie 1928. Przez wiele lat dzieło uważano za zaginione, dopiero w 2006 odnaleziono większość nakręconego materiału. W 1999 roku Andrzej Wajda dokonał drugiej ekranizacji poematu, również pod tym samym tytułem.
Produkcja.
Ordyński nakręcił film w 1928 roku, m.in. w majątku Czombrów nieopodal Świtezi, gdzie dzieciństwo spędzał Adam Mickiewicz. Filmowcy wykorzystali również plenery zespołu pałacowego w Radziejowicach. Nad scenografią, kostiumami i rekwizytami filmowymi czuwał zespół konsultantów, a w scenach batalistycznych wziął udział 1 Pułk Szwoleżerów Józefa Piłsudskiego oraz 4 Pułk Ułanów Zaniemeńskich.
Wydanie filmu.
Oficjalna premiera dzieła miała miejsce 9 listopada 1928 roku w Warszawie z udziałem prezydenta Ignacego Mościckiego i marszałka Józefa Piłsudskiego. W ówczesnej prasie "Pana Tadeusza" zapowiadano jako „epopeję filmową nieśmiertelnego dzieła Adama Mickiewicza”, obraz rocznicowy, „superprodukcję realizowana na dziesięciolecie niepodległości Polski”. Projekt okazał się dla twórców sukcesem komercyjnym, ciesząc się wielkim powodzeniem w stolicy. Premiera zapoczątkowała obchody dziesięciolecia niepodległości Polski.
Film zaginął w czasie II wojny światowej. W latach 50. XX wieku odnaleziono fragmenty filmu o łącznej długości czterdziestu dwóch minut. W 2006 roku we Wrocławiu odnaleziono kolejne fragmenty, dzięki czemu udało się zrekonstruować około stu dwudziestu minut trwającego oryginalnie ponad trzy godziny filmu.
9 listopada 2012 w warszawskim kinie Iluzjon miała miejsce premiera zrekonstruowanej wersji filmu wzbogaconego o muzykę skomponowaną współcześnie przez Tadeusza Woźniaka. W styczniu 2014 Filmoteka Narodowa opublikowała dzieło na dyskach DVD.

</doc>
<doc id="1847425" url="https://pl.wikipedia.org/wiki?curid=1847425" title="Boris Piotrowski">
Boris Piotrowski

Boris Borysowicz Piotrowski, ros. "Борис Борисович Пиотровский" (ur. 14 lutego 1908 w Sankt Petersburgu, zm. 15 października 1990 w Leningradzie) – rosyjski archeolog, egiptolog, doktor nauk historycznych, profesor, dyrektor Państwowego Muzeum Ermitażu (1964–1990), Bohater Pracy Socjalistycznej (1983).
Życiorys.
Urodził się 14 lutego 1908 roku w Sankt Petersburgu. Od lat szkolnych brał udział w zajęciach, organizowanych przez Ermitaż, które poświęcone były antycznym cywilizacjom. W okresie studiów wyjeżdżał na stanowiska archeologiczne na Kaukazie Północnym. Na ostatnim roku studiów rozpoczął pracę w Instytucie Archeologii Akademii Nauk ZSRR. Przełożonym Piotrowskiego był akademik N. J. Marr.
W 1930 roku ukończył fakultet historyczno-lingwistyczny ze specjalizacją archeologiczną na Leningradzkim Uniwersytecie Państwowym i został skierowany do Armenii w celu znalezienia śladów istniejącego tam w starożytności państwa urartyjskiego. Za punkt dla rozpoczęcia badań archeologicznych Piotrowski obrał Karmir Blur, wzniesienie, położone na przedmieściach Erywania. Pracami na tym miejscu kierował w okresie 1939-1971. Pod Karmir Blur zostały odkryte ruiny miasta Tejszebaini, które są obecnie najlepiej zbadanym obiektem kultury urartyjskiej.
Wyniki swoich badań na Karmir Blur Piotrowski opublikował w kilku sprawozdaniach z lat 1950, 1952 i 1955 oraz w monografiach:
Prace Piotrowskiego, mimo iż zostały opublikowane w połowie XX wieku, nadal stanowią podstawę do urartologii.
Większą część życia Piotrowski był związany z Ermitażem, którego był dyrektorem w latach 1964-1990. Dlatego w sali muzeum, poświęconej sztuce Urartu, została umieszczona tablica pamiątkowa z jego imieniem.
Od 1945 roku członek WKP(b)/KPZR.
Zmarł 15 października 1990 roku w wieku 82 lat w Leningradzie. Jego synem jest Michaił, także naukowiec i dyrektor Ermitażu.

</doc>
<doc id="1847427" url="https://pl.wikipedia.org/wiki?curid=1847427" title="Little Boots (EP)">
Little Boots (EP)

Little Boots − drugi minialbum angielskiej piosenkarki Little Boots. Został wydany 5 stycznia 2009 r. w Wielkiej Brytanii, nakładem wytwórni Atlantic Records. 17 stycznia ukazała się skorygowana wersja płyty, którą pobrać można było z Internetu.

</doc>
<doc id="1847428" url="https://pl.wikipedia.org/wiki?curid=1847428" title="Tadeusz Szczerba">
Tadeusz Szczerba

Tadeusz Szczerba (ur. 15 lipca 1926 w Porąbce, dziś w granicach Sosnowca, zm. 9 lutego 2003 w Gliwicach) – polski inżynier elektryk związany z przemysłem hutniczym, działacz turystyczny, przewodnik tatrzański, znawca Tatr i Podtatrza, autor wydawnictw związanych z Tatrami.
Urodził się w Pekinie – robotniczej dzielnicy Porąbki. Od 1 maja 1946 r. do 16 października 1946 r. był drużynowym 2. Zagłębiowskiej Drużyny Harcerskiej przy gimnazjum im. Stanisława Staszica w Sosnowcu – tzw. „Błękitnej Dwójki”. Wraz z nią uczestniczył w letnim obozie zorganizowanym w Poroninie – wtedy po raz pierwszy poznał bliżej Tatry. Maturę uzyskał w 1947 r. Po studiach na Wydziale Elektrycznym Politechniki Śląskiej w Gliwicach przez ponad czterdzieści lat pracował jako 
Od 1956 r. działał w Komisji Turystyki Górskiej Zarządu Oddziału PTTK w Gliwicach, od 1962 r. jako jej przewodniczący. Wieloletni turysta i przewodnik tatrzański, posiadał uprawnienia klasy III od 1966, klasy II od 1970 r. i klasy I od 1976 r. Instruktor przewodnictwa turystycznego od 1982 i przewodnictwa tatrzańskiego od 1983 r. W roku 1967 i w latach następnych organizował w Gliwicach kursy dla kandydatów na przewodników tatrzańskich. W 1973 r. założył Koło Przewodników Tatrzańskich PTTK w Gliwicach i był jego pierwszym prezesem do 1984 r. Wspólnie z Marianem Kunickim opracował bogaty zestaw materiałów szkoleniowych dla przewodników tatrzańskich, zwłaszcza z terenu słowackich Tatr Zachodnich.
Został pochowany na Cmentarzu Centralnym w Gliwicach.
5 września 1997 r. Tadeusz Szczerba otrzymał godność Członka Honorowego PTTK. Od listopada 2003 roku jest patronem gliwickiego Koła Przewodników Tatrzańskich PTTK. W październiku 2011 r. w auli V Liceum Ogólnokształcącego im. Andrzeja Struga w Gliwicach odbyła się sesja popularnonaukowa poświęcona 40-leciu przewodnictwa tatrzańskiego w Gliwicach oraz upamiętniająca działalność i dorobek Tadeusza Szczerby.
Publikacje.
Był autorem następujących wydawnictw turystycznych:

</doc>
<doc id="1847429" url="https://pl.wikipedia.org/wiki?curid=1847429" title="Parafia Zwiastowania w Lyonie">
Parafia Zwiastowania w Lyonie

 
Parafia Zwiastowania – jedna z dwóch etnicznie greckich parafii prawosławnych w Lyonie. 

</doc>
<doc id="1847431" url="https://pl.wikipedia.org/wiki?curid=1847431" title="Afeka">
Afeka

Afeka (hebr. אפקה) – osiedle mieszkaniowe w Tel Awiwie, znajdujące się na terenie Dzielnicy Pierwszej.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Od strony zachodniej jest ograniczone ulicami Recanafi i Haim Levanon, za którymi znajdują się osiedla Ramat Awiw Gimel i Newe Awiwim. Od strony północnej osiedle zamykają ulice Abba Ahimeir, Dov Gruner i Dov Drezner. Po stronie wschodniej przebiega autostrada Ayalon, na którą można wjechać poprzez główną ulicę osiedla, ulicę Keren Kayemet Le'Israel. Na południu znajduje się Kampus Uniwersytetu Telawiwskiego.
Osiedle dzieli się na dwie części: Afeka Północna i Afeka Południowa.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu. Podczas rozbudowy teren został wyrównany i obecnie obszar osiedla jest płaski.
Historia.
Pierwotnie w miejscu tym znajdowały się pola uprawne niewielkiej arabskiej wioski Al-Shaykh Muwannis (arab. الشيخ موّنس). Większość mieszkańców wsi było członkami arabskiej rodziny Abu Kishk, która wyemigrowała do Brytyjskiego Mandatu Palestyny z Egiptu w połowie XX wieku. Populacja wioski żyła w przyjaznych stosunkach z Żydami. Doszło jednak do kilku incydentów. Na przykład w 1946 trzech arabskich mieszkańców wsi zgwałciło żydowską dziewczynę. W trakcie procesu sądowego, członkowie żydowskiej organizacji Hagana postrzelili jednego ze sprawców gwałtu, a drugiego porwali i wykastrowali.
Podczas wojny domowej w Mandacie Palestyny mieszkańcy wsi otrzymali gwarancję bezpieczeństwa ze strony żydowskiej Hagany, w zamian za obietnicę niewpuszczenia do wsi żołnierzy Arabskiej Armii Wyzwoleńczej. Pomimo to, członkowie żydowskich oddziałów Irgun i Lechi porwali 12 marca 1948 kilku ważnych mieszkańców wsi. Dalszy wzrost napięcia spowodował, że mieszkańcy zaczęli opuszczać wieś. W dniu 23 marca Hagana doprowadziła do uwolnienia porwanych Arabów, jednak mieszkańcy wsi kontynuowali opuszczanie swoich domów. Po całkowitym opuszczeniu wioski, tereny te zostały przyłączone do Tel Awiwu.
W 1955 dowódcy militarnej organizacji Hagana utworzyli tutaj peryferyjne osiedle Tel Awiwu. Dopiero otworzenie w 1969 nowej siedziby Uniwersytetu Tel Awiwu w pobliżu osiedla, spowodowało zmianę znaczenia tej okolicy. Obecnie jest ona uznawana za jedną z najbardziej prestiżowych w Tel Awiwie.
Architektura.
Jest to osiedle mieszkaniowe, w którym dominuje zabudowa niskich domów jednorodzinnych. Część budynków jest stara. Pomiędzy nimi wybudowano nowe jednorodzinne wille, których powierzchnia często przekracza 500 m². Typowymi mieszkańcami osiedla są weterani wojenni. Osiedle charakteryzuje się najwyższymi cenami domów w Tel Awiwie. Okolica jest bardzo dobrze utrzymana. Jest dużo zieleni, parków i ogrodów – Carter Garden.
Edukacja i nauka.
Osiedle graniczy z położonym na południu Uniwersytetem Telawiwskim. Na terenie osiedla znajduje się uniwersytecki wydział geografii Yad Avnera. W budynku mieści się także biblioteka.
Religia.
W osiedlu znajdują się dwie synagogi (przy ulicach Heil Hamishmar i Khish).
Sport i rekreacja.
W środkowej części osiedla znajdują się korty tenisowe.
Infrastruktura.
W północno-wschodniej części osiedla znajduje się utworzony w 1974 ośrodek Bet ha-Lochem, organizacji zajmującej się rehabilitacją weteranów wojennych oraz terapią ofiar zamachów terrorystycznych. Na powierzchni 1 ha znajduje się sala gimnastyczna, gabinety zabiegowe, miejsca wypoczynku, sale konferencyjne, bary szybkiej obsługi, kryty basen kąpielowy z pomieszczeniami do zabiegów rehabilitacyjnych, strzelnica i sala widowiskowa dla 350 osób. Dodatkowo na otwartej przestrzeni jest boisko oraz olimpijski basen pływacki.
W osiedlu jest także przychodnia zdrowia, a w południowej części osiedla jest posterunek policji.
Transport.
Wzdłuż osiedla przechodzi autostrada nr 20 ("Ayalon Highway"). Natomiast ulicą Sederot Keren Kayemet Le'Israel można dojechać do położonej na zachodzie drogi ekspresowej nr 2 (Tel Awiw-Netanja-Hajfa).

</doc>
<doc id="1847432" url="https://pl.wikipedia.org/wiki?curid=1847432" title="Kurt Børset">
Kurt Børset

Kurt Børset (ur. 1973) – norweski skoczek narciarski. Najlepsze wyniki w Pucharze Świata osiągnął w sezonie 1993/1994, kiedy zajął 59. miejsce w klasyfikacji generalnej. W 1994 w Planicy zajął 8. miejsce w zawodach PŚ – najwyższe w swojej karierze.
Największe sukcesy tego skoczka to 8. miejsca w: Pucharze Świata w lotach narciarskich w 1994 oraz Mistrzostwach Świata w lotach narciarskich w Planicy.

</doc>
<doc id="1847435" url="https://pl.wikipedia.org/wiki?curid=1847435" title="Parafia Nawiedzenia Matki Bożej w Lyonie">
Parafia Nawiedzenia Matki Bożej w Lyonie

 
Parafia Nawiedzenia Matki Bożej – jedna z dwóch pierwotnie etnicznie greckich parafii prawosławnych w Lyonie. Nabożeństwa odbywają się w wynajętym kościele Saint Just w Lyonie. 
Parafia powstała w 1966 i odróżniała się od innych parafii w Lyonie używaniem języka francuskiego w liturgii. Obecnie wśród jej wiernych są emigranci greccy, konwertyci narodowości francuskiej oraz Rumuni. 
Przy parafii prowadzony jest warsztat ikonograficzny św. Tekli.

</doc>
<doc id="1847436" url="https://pl.wikipedia.org/wiki?curid=1847436" title="Boltenhagen (Meklemburgia-Pomorze Przednie)">
Boltenhagen (Meklemburgia-Pomorze Przednie)

Boltenhagen, Ostseebad "(pol. Kąpielisko nadbałtyckie)" – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład urzędu Klützer Winkel. Do 30 czerwca 2011 gmina była gminą bezurzędową (niem. "amtsfreie Gemeinde").

</doc>
<doc id="1847437" url="https://pl.wikipedia.org/wiki?curid=1847437" title="ITunes Live from London">
ITunes Live from London

iTunes Live from London − trzeci, koncertowy minialbum angielskiej piosenkarki Little Boots, wydany na iTunes 1 czerwca 2009 r. Płytę nagrano w Apple Store w Londynie 26 maja 2009 r.

</doc>
<doc id="1847438" url="https://pl.wikipedia.org/wiki?curid=1847438" title="Christian Reinthaler">
Christian Reinthaler

Christian Reinthaler (ur. 14 maja 1974) – austriacki skoczek narciarski. Najlepsze wyniki w Pucharze Świata osiągnął w sezonie 1992/1993, kiedy zajął 31. miejsce w klasyfikacji generalnej.
W Pucharze Świata w lotach narciarskich w sezonie 1992/1993 zajął 7. miejsce w klasyfikacji generalnej.

</doc>
<doc id="1847439" url="https://pl.wikipedia.org/wiki?curid=1847439" title="Szogunat">
Szogunat



</doc>
<doc id="1847441" url="https://pl.wikipedia.org/wiki?curid=1847441" title="Boltenhagen">
Boltenhagen

1 gmina w Niemczech:
Niemiecka nazwa miejscowości w Polsce (niem. "Boltenhagen"):
Zobacz też: Neu Boltenhagen

</doc>
<doc id="1847443" url="https://pl.wikipedia.org/wiki?curid=1847443" title="Michał Józefczyk">
Michał Józefczyk

Michał Józef Józefczyk (ur. 29 września 1946 w Krościenku Wyżnym, zm. 20 czerwca 2016 w Tarnobrzegu) – polski duchowny katolicki, prałat od 1994 r., od 2002 r. Prałat Honorowy Jego Świątobliwości, w latach 1976–1979 wikariusz parafii Matki Bożej Pocieszenia w Lipnicy, od 1978 probosz lipnickiej parafii, w latach 1979/1980–2016 proboszcz parafii Matki Bożej Nieustającej Pomocy w Tarnobrzegu. W pracy duszpasterskiej na pierwszym miejscu zawsze stawiał sprawy drugiego człowieka. Szczególnym charyzmatem – jak określił to bp Nitkiewicz – była troska o ostatnich, o ludzi z peryferii, o zapomnianych, ludzi odrzuconych i opuszczonych. Najbardziej znamienną jego cechą było to, że nie potrafił przejść obojętnie obok osoby potrzebującej pomocy. Starał się jednoczyć grupy sąsiedzkie i wspólnotowe, tak aby walczyć z anonimowością i samotnością parafian na nowym osiedlu z wielkiej płyty.
Wyróżnienia.
Finalista konkursu na Proboszcza Roku – rocznik 2000. W 2001 r. został jednym z dwunastu laureatów konkursu Radia Plus i Katolickiej Agencji Informacyjnej „Proboszcz III Tysiąclecia”. Uznany przez Radę Miasta Tarnobrzega w 2000 r. za „Tarnobrzeżanina XX wieku”, a w kolejnym konkursie za „Tarnobrzeżanina 2008 Roku” (przez słuchaczy Radia Leliwa, widzów Miejskiej Telewizji Tarnobrzeg). W 1998 r. Rada Miasta Tarnobrzega przyznała mu także najwyższe miejskie odznaczenie Sigillum Civis Virtuti. Był członkiem Międzynarodowej Kapituły Orderu Uśmiechu.
Decyzją z 27 października 2006 r. został odznaczony 4 listopada 2006 roku Orderem Uśmiechu. Legitymację z nr 848 wręczył Stanisław Uziel. Podczas uroczystości odczytano list-wniosek do Kapituły: „Od 27 lat tworzy dla dzieci przedszkola-ochronki, wysyła na kolonie, zabiera na wycieczki, kupuje ubrania. Bardzo często częstuje słodyczami. Ksiądz Proboszcz Michał od 27 lat jeździ takim kremowym trabantem i czasem nas podwiezie. Bawi się z nami często i śpiewa z nami piosenki”. W odpowiedzi skierował do dzieci: „Tak bardzo pragnąłbym nie tylko nieść słońce uśmiechu, ale ocierać łzy, ale podnosić z upadku, ale służyć. Służyć i jeszcze raz służyć. Bóg zapłać!”.
10 maja 2011 r. postanowieniem Prezydenta RP Bronisława Komorowskiego wojewoda podkarpacki Małgorzata Chomycz odznaczyła ks. Józefczyka państwowym odznaczeniem Złotym Krzyżem Zasługi za zasługi na rzecz społeczności lokalnej.
8 września 2016 r. został odznaczony pośmiertnie Krzyżem Kawalerskim Orderu Odrodzenia Polski przez Prezydenta RP Andrzeja Dudę za wybitne zasługi w działalności na rzecz społeczności lokalnej i za osiągnięcia w pracy duszpasterskiej. Odznaczenie zostało przekazane siostrzeńcowi zmarłego kapłana – Piotrowi Filarowi, w imieniu prezydenta Rzeczypospolitej Polskiej Andrzeja Dudy wręczyła wojewoda podkarpacki Ewa Leniart 14 września podczas uroczystości w Sali Kolumnowej Urzędu Wojewódzkiego w Rzeszowie. Order przyznano na wniosek mieszkańców Tarnobrzega.
Życie i posługa duszpasterska.
Urodził się 29 września 1946 r. w Krościenku Wyżnym jako syn Stanisława i Karoliny z domu Glazar. Pochodził z parafii św. Marcina. W latach 1966–1972 kleryk Wyższego Seminarium Duchownego w Przemyślu. Wyświęcony 17 czerwca 1972 r. w Miejscu Piastowym koło Krosna z rąk bpa Stanisława Jakiela. Jako zawołanie wybrał fragment modlitwy św. Franciszka z Asyżu "Uczyń mnie Panie, narzędziem Twojego pokoju" oraz "Matko Pięknej Miłości, naucz mnie kochać Boga i ludzi".
Posługę duszpasterską sprawował kolejno w Górnie, Pstrągowej koło Czudca, Dubiecku, Piątkowej należącej do parafii Tarnawka, w Dzikowcu i Lipnicy. W Dzikowcu spotkał i pracował ze sługą bożym Stanisławem Sudołem.
8 maja 1979 r. został powołany do tworzenia parafii na tarnobrzeskim osiedlu Serbinów. Razem z parafianami z Lipnicy postawił 26 maja 1979 roku w południe drewnianą konstrukcję. Prace ukończono po dziesięciu godzinach. Za swą działalność represjonowany przez władze komunistyczne. Za samowolę budowlaną w 1979 r. Sąd Rejonowy w Janowie Lubelskim wydał wyrok skazujący na rok więzienia w zawieszeniu na 3 lata, grzywnę w wysokości 127 tys. złotych oraz koszty sądowe w wysokości 27 tys. zł. Kolegium ds. Wykroczeń i Urząd ds. Wyznań ukarało księdza 16 razy. Formalne erygowanie parafii nastąpiło 24 czerwca 1980 roku.
Jako proboszcz w Tarnobrzegu animował życie religijne poprzez nabożeństwa modlitewne. Najbardziej charakterystyczne to comiesięczne, całonocne nabożeństwo fatimskie z procesją figury Matki Bożej po całym osiedlu, comiesięczna Godzina Święta, codzienna Godzina Miłosierdzia, cotygodniowa Nieustanna Nowenna, odwiedziny chorych, Dzień Sąsiada, Tarnobrzeskie Dni Trzeźwości, Korowód Świętych, Tarnobrzeskie Wieczory Uwielbienia, Marsz Mężczyzn, Doba Modlitwy Różańcowej, Marsz dla Życia i Rodziny. Osobliwością parafii było odprawianie maryjnych nabożeństw majowych przed figurami i kapliczkami znajdującymi się na terenie osiedla. Czerwcowe nabożeństwa do Serca Bożego odbywają się pod figurą Chrystusa. Szczególnym kultem otaczano świętych i błogosławionych. W ołtarz główny wkomponowano 17 relikwii: św. Brata Alberta Chmielowskiego, bł. Edmunda Bojanowskiego, św. Faustyny Kowalskiej, św. Matki Teresy z Kalkuty, św. Ojca Pio, św. Joanny Beretty Molli, św. Jana Bosko, św. Zygmunta Gorazdowskiego, bł. Anieli Salawy, bł. Czesława Odrowąża, św. Jana Pawła II, bł. Jana Beyzyma, bł. Jerzego Popiełuszko, św. Charbela, bł. Michała Sopoćko, św. Jana Bożego, św. Rity.
Życie społeczno-kulturalne charakteryzowały liczne wydarzenia, m.in.: Tarnobrzeskie Wieczory Organowe (zalążek Międzynarodowych Koncertów Organowych), Zespół Pieśni i Tańca „Lasowiacy”, Orkiestra Dęta, Chrześcijańskie Dni Kultury (zalążek Tarnobrzeskich Dni Społecznych), Rodzinny Festiwal Pieśni Maryjnej, Święto Parafii „Familiada”, Festyn Ewangelizacyjno–Charytatywny „Strefa Aniołów”, Bieg Noworoczny, Festiwal Piosenki Harcerskiej, Wojewódzki Przegląd Teatrów Wiejskich, Mistrzostwa Księży w Tenisie Stołowym, Kongres Trzeźwościowy, Adopcja Niechcianych Psów i Kotów, Bułeczka Jedności Serbinowskich Rodzin. W 1994 roku parafia przystąpiła do Ruchu ku Lepszemu Światu, a zadania duszpasterskie realizowane były według programu „Nowy Obraz Parafii”.
Cechą wyróżniającą parafię prowadzoną przez ks. Józefczyka była mnogość ruchów religijnych, bractw, stowarzyszeń. Ich celem oprócz działalności duszpasterskiej było zawiązanie więzi społecznych na betonowej pustyni osiedla Serbinów. Jedne z najbardziej charakterystycznych wspólnot to: Parafialna Rodzina Różańcowa (ok. 70 róż), Stowarzyszenie Kobiety Wobec Przemocy Alkoholowej w Rodzinie, Anonimowi Alkoholicy, Al-Anon, Krucjata Wyzwolenia Człowieka, Klub „8 Wspaniałych”, Stowarzyszenie Rodzin Wielodzietnych, Honorowi Dawcy Krwi, Koło Pomocy Osobom Niepełnosprawnym Ruchowo, Stowarzyszenie Rodzin Katolickich, Dialog Małżeński, Rodzina Radia Maryja, Rycerze Kolumba, Oaza Rodzin, Rycerstwo Niepokalanej, Wspólnota dla Intronizacji Najświętszego Serca Pana Jezusa, Wspólnota Jana Chrzciciela, Neokatechumenat, Bractwo Świętego Józefa. Wielość wspólnot miała za zadanie przyciągnięcie i zaangażowanie jak największej ilości wiernych, tak aby każdy znalazł najbliższą danej osobie formę duchowości.
Inicjatywy Michała Józefczyka.
W swojej działalności wykazywał się wieloma inicjatywami budowniczymi. Nazywany budowniczym tarnobrzeskich kościołów.
Inicjatywa budowy 5 tarnobrzeskich świątyń poprzedziła wcześniejsza budowa kościoła Matki Bożej Pocieszenia w Lipnicy w 1977 r.
Po odkryciu złóż siarki w okolicach Machowa i Jeziórka miasto Tarnobrzeg zaczęło rozwijać się w szybkim tempie. Przyrost ludności następował w postępie geometrycznym (z ok. 5 tys. w latach 50. XX wieku, do 35 tys. w latach 70. XX wieku). Jednocześnie jedyną istniejącą parafią miasta była parafia Wniebowzięcia Najświętszej Maryi Panny działająca przy klasztorze dominikanów. Potrzeby duszpasterskie wielokrotnie przewyższały możliwości XVIII-wiecznego budynku. W 1979 r. decyzją bpa Ignacego Tokarczuka powstał zalążek nowej struktury duszpasterskiej. Dnia 8 maja 1979 r. powstaje drewniany, prowizoryczny kościół. W kolejnych latach przystąpiono do budowy murowanej świątyni parafialnej. Ks. Józefczyk poprzez osobisty kontakt i wizyty w mieszkaniach parafian zaangażował większość mieszkańców nowego osiedla. Budowlę kościoła Matki Bożej Nieustającej Pomocy na tarnobrzeskim Serbinowie ukończono w 1984 r. Wraz z upadkiem komunizmu ks. Józefczyk zainicjował budowę kolejnych świątyń: Miłosierdzia Bożego na Dzikowie (budowę ukończono w 1996 r.) i św. Barbary na osiedlu Siarkowiec (budowę ukończono w 1996 r.). W 2003 r. zaadaptowano pomieszczenia dawnego Młodzieżowego Domu Kultury i erygowano najmłodszą miejską parafię Chrystusa Króla. W październiku 2009 r. poświęcono Kaplicę Świętych Aniołów Stróżów w Publicznej Katolickiej Szkole im. Jana Pawła II. Ostatnią sakralną budowlą powstałą z inicjatywy ks. Józefczyka w Tarnobrzegu była kaplica Wszystkich Świętych na cmentarzu w Sobowie (budowa ukończona w listopadzie 2009 r.). Przy niej został pochowany.
Szczególną inicjatywą była Kaplica Wieczystej Adoracji, a która to powstała w kompleksie budynków przy ul. 3-go Maja.
Oprócz kościołów ks. Józefczyk inicjował budowy ośrodków pomocy zdrowotnej.
W 2001 jako dziękczynienie Wielkiego Jubileuszu Roku 2000 – powstał I Oddział Hospicjum (ul. Konstytucji 3 Maja), a w 2002 r. II Oddział Hospicjum (ul. Dąbrówki). W 2012 r. rozpocztęto budowę III oddziału w Miechocinie (35 łóżek dla chorych i miejsca hostelowe). Przy ul. 3-go Maja działała stacja „Caritas" i Ośrodek Rehabilitacji.
Na terenie osiedla z wielkiej płyty, z charakterystycznym jednostajnym zabudowaniem ks. Józefczyk budował pomniki, które nie tylko spełniały funkcję duszpasterskie, ale i ożywiały monotonną zabudowę. Były to: Serca Jezusowego na ul. Zwierzynieckiej (1997 r.), księdza Jerzego Popiełuszki na ul. Konstytucji 3-go Maja (1999 r.), Zmartwychwstania Jezusa na ul. Zwierzynieckiej (2001 r.), Jana Pawła II na ul. Warszawskiej (2005 r.).
Powstanie figury Serca Bożego związane było z Aktem Oddania Tarnobrzega i Intronizacji Serca Bożego w parafii i mieście.
Przy kompleksie budynków na ul. Konstytucji 3go Maja i ul. Jędrusiów powstały także: Okno Życia (2009 r.), noclegownia dla bezdomnych mężczyzn (ok. 80 miejsc), dom samotnej matki, apteka leków bezpłatnych, biblioteka, świetlica, aula widowiskowa.
W 2001 r. ks. Józefczyk powołał Rodzinny Dom Dziecka.
Inicjatywy edukacyjne to: ochronka św. Józefa, żłobek „Nazaret”, przedszkole św. Józefa, Uczniowski Klub Sportowy Wspólnota Serbinów, Zespół Katolickich Szkół im. Jana Pawła II (2008 r.): Publiczna Katolicka Szkoła Podstawowa, Publiczne Katolickie Gimnazjum, Katolickie Liceum Ogólnokształcące.
Przy parafii działały także media: miesięcznik „Serbinowskie Dzwony”, tygodnik „Nieustająca Pomoc”, periodyk „Otwarte Serca”. Od 2010 r. działa Katolicka Telewizja Serbinów.
Śmierć i pogrzeb.
Zmarł z wyniszczenia chorobą nowotworową 20 czerwca 2016 r. o godz. 21:37 w opinii powszechnej świętości i wielkości czynów. Na osobistą prośbę duszpasterza 20 czerwca o godzinie 21. odbył się Apel Jasnogórski i wspólna modlitwa różańcowa. Wiadomość o śmierci prałata dotarła w trakcie modlitw w kościele na Serbinowie.
Czuwanie modlitewne przy trumnie z ciałem zmarłego proboszcza trwało od środy 22 czerwca, od godziny 15:00. Również tego dnia bp senior Edward Frankowski odprawił wieczorem Mszę św., podczas której przedstawiciele wspólnot działających przy parafii oraz stowarzyszeń i instytucji miejskich pożegnali swego duszpasterza.
W dniu 23 czerwca o 13:00 uroczystościom pogrzebowym przewodził bp sandomierski Krzysztof Nitkiewicz. Mszę koncelebrowali bp senior Edward Frankowski, bp Edward Białogłowski, biskup pomocniczy diecezji rzeszowskiej, oraz ok. 300 księży. Wyrazy solidarności i łączności w modlitwie zostały przesłane przez biskupa odesko-symferopolskiego Bronisława Bernackiego. W pogrzebie wzięli udział siostry zakonne, samorządowcy, władze miasta, powiatu, a także tłumy parafian, mieszkańców Tarnobrzega oraz delegacje z diecezji sandomierskiej i archidiecezji przemyskiej. Na czas pogrzebu zamknięto także okoliczne sklepy i zakłady pracy.
W trakcie pogrzebu zawisł transparent przygotowany przez parafian „Święty natychmiast”.
Został pochowany na cmentarzu w Sobowie, obok kaplicy Wszystkich Świętych. Zgodnie z ostatnim życzeniem zmarłego nie przynoszono kwiatów i zniczy na grób, lecz zebrane ofiary przeznaczono na dokończenie budowy hospicjum w Tarnobrzegu-Miechocinie. Podczas zbiórki zebrano ok. 90 tys. złotych.
Upamiętnienia.
Imieniem księdza nazwane jest rondo znajdujące się w Tarnobrzegu na osiedlu Serbinów u zbiegu ulic Kazimierza Wielkiego, Kwiatkowskiego oraz Zwierzynieckiej.
Odniesienia w kulturze.
Wizerunek proboszcza Michała Józefczyka pojawia się w teledysku do piosenki „Osiem Błogosławieństw”. Piosenka powstała z okazji wizyty Ojca Świętego Jana Pawła II w 1999 r. Wizerunek Józefczyka w 1 min 50 sek jest ilustracją do słów „Błogosławieni miłosierni, albowiem oni miłosierdzia dostąpią”, które śpiewa Anna Maria Jopek.

</doc>
<doc id="1847444" url="https://pl.wikipedia.org/wiki?curid=1847444" title="Zagan">
Zagan

Zagan – w tradycji okultystycznej, sześćdziesiąty pierwszy duch "Goecji". Znany również pod imieniem Zagam. By go przywołać i podporządkować, potrzebna jest jego pieczęć, która według "Goecji" powinna być zrobiona z rtęci albo ze złota.
Jest wielkim królem i przywódcą (prezydentem) piekła. Rozporządza 33 legionami duchów.
Obdarza ludzi mądrością, przemienia każdego głupca w mędrca. Potrafi przemienić wodę w wino i na odwrót oraz krew w wino i krew w oliwę. Może również przemienić każdy metal w kruszec, który jest lepszy od niego (np. ołów w srebro, a miedź w złoto).
Wezwany ukazuje się pod postacią byka ze skrzydłami gryfa, jednakże zaraz po przywołaniu przemienia się w człowieka.

</doc>
<doc id="1847446" url="https://pl.wikipedia.org/wiki?curid=1847446" title="Zagam">
Zagam



</doc>
<doc id="1847448" url="https://pl.wikipedia.org/wiki?curid=1847448" title="Russell Hobbs">
Russell Hobbs

Russell Hobbs - brytyjskie przedsiębiorstwo, specjalizujące się w produkcji tzw. małego sprzętu AGD (czajniki elektryczne, żelazka, tostery, odkurzacze, itp.), z siedzibą w Failsworth niedaleko Manchesteru.
Historia.
Firma powstała w Anglii w 1952 roku. Jej nazwa jest zestawieniem nazwisk dwóch założycieli: Williama Russella i Petera Hobbsa. Początkowo należała do założycieli, którzy w 1963, aby spłacić zaciągnięte kredyty, musieli ją sprzedać konsorcjum "Tube Investments". Przez kolejne lata firma przechodziła z rąk do rąk, aby ostatecznie stać się częścią amerykańskiego koncernu "Salton Inc."
W 1955 roku firma Russell Hobbs opracowała czajnik elektryczny K1, z automatycznym, termostatowym wyłącznikiem opartym na czujniku bimetalowym. Do roku 1975 firma wyprodukowała ponad 5 milionów czajników elektrycznych.
W 1996 roku Russell Hobbs wprowadził czajnik ekspresowy Millenium. 
W 2003 roku Russell Hobbs wypuścił na rynek kolekcję "Glass", gdzie tworzywo sztuczne zostało zastąpione hartowanym szkłem oraz stalą szlachetną.
W 2009 firma wprowadziła na rynek kolejne kolekcje małego sprzętu AGD: "Glass Touch", "Allure", "Stylis", "Purple Passion", "Hot Orange".

</doc>
<doc id="1847450" url="https://pl.wikipedia.org/wiki?curid=1847450" title="Martin Trunz">
Martin Trunz

Martin Trunz (ur. 2 maja 1970 r.) – szwajcarski skoczek narciarski. Najlepsze wyniki w Pucharze Świata osiągnął w sezonie 1991/1992, kiedy zajął 23. miejsce w klasyfikacji generalnej.
Największe sukcesy tego skoczka to 6. miejsce na mistrzostwach świata w Val di Fieme, 5. miejsce na mistrzostwach świata w Thunder Bay (oba drużynowo) oraz 6. miejsce na mistrzostwach świata w lotach w Harrachovie (indywidualnie).

</doc>
<doc id="1847455" url="https://pl.wikipedia.org/wiki?curid=1847455" title="Tadeusz Sztumberk-Rychter">
Tadeusz Sztumberk-Rychter

Tadeusz Sztumberk-Rychter, ps. "Miłosz", "Tadeusz", "Żegota", (s. Witolda i Stefanii, ur. 19 sierpnia 1907 w Koluszkach, zm. 14 marca 1972 w Warszawie) – oficer artylerii Wojska Polskiego, dowódca 27 Wołyńskiej Dywizji Piechoty Armii Krajowej, uczestnik kampanii wrześniowej.
Życiorys.
Podczas I wojny światowej przebywał z rodzicami w Rosji. Po powrocie do kraju ukończył w 1927 roku szkołę średnią we Włocławku. Porzucił studia na Katolickim Uniwersytecie Lubelskim na rzecz kariery wojskowej. Skierowany został do Szkoły Podchorążych Rezerwy Artylerii we Włodzimierzu Wołyńskim. W latach 1931 – 1933 ukończył Szkołę Oficerską Artylerii w Toruniu z wysoką siódmą lokatą i otrzymał przydział do 5 dywizjonu artylerii konnej w Krakowie.
W 1939 roku w stopniu porucznika został przyjęty do Wyższej Szkoły Wojennej w Warszawie. W kampanii wrześniowej w składzie Armii „Kraków” jako oficer sztabu dowódcy artylerii dywizyjnej 6 Dywizji Piechoty z którą przeszedł cały szlak bojowy. 20 września 1939 roku dostał się do niewoli niemieckiej w rejonie Zamościa. Z obozu jenieckiego uciekł 11 października 1939 roku i trafił do Krakowa, gdzie należał do pierwszych organizatorów Służby Zwycięstwu Polski, a później włączył się do konspiracji ZWZ. W końcu sierpnia 1940 roku, zagrożony aresztowaniem przeniósł się do Warszawy, gdzie od września 1940 roku był szefem Oddziału II Okręgu Warszawskiego, następnie od kwietnia 1942 pracował jako szef wywiadu ofensywnego w Wydziale II Komendy Obszaru Warszawa Armii Krajowej.
Od maja 1943 r. brał udział w walkach na Zamojszczyźnie, początkowo jako dowódca samodzielnej kompanii, następnie zastępca dowódcy 9 pp AK, za co został odznaczony Krzyżem Srebrnym Orderu Wojennego Virtuti Militari. 24 września 1943 jego oddział dokonał uwolnienia grupy 73 więźniów osadzonych w Biłgoraju (wśród nich był prof. Ludwik Ehrlich).
Po przeniesieniu na Wołyń, 28 lutego 1944 roku został szefem sztabu 27 Wołyńskiej Dywizji Piechoty AK i wziął udział w akcji „Burza” na Wołyniu. Po śmierci ppłk. Jana Kiwerskiego „"Oliwy”" od 4 maja do 16 lipca 1944 r. pełnił obowiązki dowódcy dywizji. Po przekroczeniu Bugu w czerwcu 1944 roku brał udział w walkach na Lubelszczyźnie.
6 sierpnia 1944 roku aresztowany w Świdrze przez NKWD i zesłany początkowo do Charkowa, a następnie do obozu NKWD nr 179 w Diagilewie. Po ucieczce został ujęty na granicy i osadzony w obozie jeńców wojennych w Wystruciu na terenie dawnych Prus Wschodnich. W lipcu 1947 roku uwięziony w obozie NKWD nr 150 w Griazowcu. Do Polski wrócił w maju 1948 roku. Początkowo utrzymywał się z pracy fizycznej, później stopniowo awansując doszedł do stanowiska dyrektora chemicznego zakładu produkcyjnego w Górze Kalwarii. Działał w Stowarzyszeniu „PAX”, był członkiem Zarządu Głównego Związku Bojowników o Wolność i Demokrację.
Zmarł 14 marca 1972 roku i został pochowany na cmentarzu Powązkowskim w Warszawie (kw.175-2-1). .

</doc>
<doc id="1847459" url="https://pl.wikipedia.org/wiki?curid=1847459" title="Michał Kantakuzen">
Michał Kantakuzen

Michał Kantakuzen (gr. "Μιχαήλ Καντακουζηνός", zm. 1316) – bizantyński arystokrata, pierwszy władca Morei, panował od 1308 roku do śmierci, ojciec cesarza bizantyjskiego Jana VI.
Życiorys.
W 1308 roku cesarz bizantyński Andronik II Paleolog wydał dekret, na mocy którego zaprzestano corocznego mianowania na stanowisko gubernatora Morei. Od tego momentu urząd ten miał być sprawowany dożywotnio. Pierwszym despotą został mianowany Michał Kantakuzen. W czasie swoich rządów w Despotacie Morei ukrócił zwyczaj wykorzystywania prowincji do pomnażania prywatnego majątku, co często zdarzało się dotychczasowym jej zarządcom. Krótki okres panowania przyniósł prowincji stabilizację gospodarczą, która umożliwiła jego następcy, Andronikowi rozszerzanie granic. Jego żoną była Teodora Paleologina Kantakuzena. Jego synem był Jan VI Kantakuzen, który został w 1347 cesarzem bizantyńskim.

</doc>
<doc id="1847462" url="https://pl.wikipedia.org/wiki?curid=1847462" title="Parafia św. Jerzego w Grenoble">
Parafia św. Jerzego w Grenoble

 
Parafia św. Jerzego – etnicznie grecka parafia prawosławna w Grenoble. 

</doc>
<doc id="1847464" url="https://pl.wikipedia.org/wiki?curid=1847464" title="Divizia Naţională (1998/1999)">
Divizia Naţională (1998/1999)

Sezon 1998/99 – 8 edycja rozgrywek o mistrzostwo Mołdawii. Tytuł mistrza kraju zdobył zespół Zimbru Kiszyniów. Tytuł króla strzelców przypadł Sergejowi Rogaciowowi, który w barwach Sheriffa Tyraspol strzelił 21 goli.
Baraże o utrzymanie/awans.
13 i 19 czerwca 1999Unisport Kiszyniów w/o Migdal Carahasani
Migdal Carahasani oddał mecze walkowerem, tak więc Unisport Kiszyniów utrzymał się w 1. lidze.

</doc>
<doc id="1847466" url="https://pl.wikipedia.org/wiki?curid=1847466" title="Złoty Chmiel">
Złoty Chmiel

Złoty Chmiel − najwyższe wyróżnienie przyznawane przez Towarzystwo Promocji Kultury Piwa Bractwo Piwne osobom lub instytucjom szczególnie zaangażowanym w edukację i propagowanie szeroko rozumianej kultury piwa. Medal przyznawany jest od roku 1999.

</doc>
<doc id="1847468" url="https://pl.wikipedia.org/wiki?curid=1847468" title="Relatywizm aksjologiczny">
Relatywizm aksjologiczny



</doc>
<doc id="1847469" url="https://pl.wikipedia.org/wiki?curid=1847469" title="Andronik Asen">
Andronik Asen

Andronik Asen (gr. "Ανδρόνικος Ασάν", zm. 1322) – despota Morei, panował od 1316 roku aż do swojej śmierci w roku 1322.
Życiorys.
Andronik był synem cara Bułgarii Iwana Asena III i córki cesarza bizantyjskiego Michała VIII Paleologa, Ireny Paleologiny. Po wybuchu powstania w Bułgarii rodzina Andronika uciekła do Bizancjum. Po śmierci Michała I Kantakouzenosa cesarz Andronik II Paleolog mianował go despotą Morei.
W czasie swojego krótkiego panowania wplątał się w wojny z sąsiednimi państwami łacińskimi, ostatecznie jednak wygrywając w tych konfliktach.
Andronik Asen doczekał się czwórki dzieci:

</doc>
<doc id="1847470" url="https://pl.wikipedia.org/wiki?curid=1847470" title="Bazyliszek (powieść René-Victora Pilhes’a)">
Bazyliszek (powieść René-Victora Pilhes’a)

Bazyliszek (fr. "L'Imprécateur") – powieść francuskiego pisarza René-Victora Pilhes’a z 1974 (polskie wydanie - 1977, tłumaczenie Jerzy Pański). Bazyliszek jest ostrą satyrą antykorporacyjną.
Treść.
Wątek oparty jest na schemacie powieści sensacyjnej. Akcja toczy się we francuskiej filii wielkiej, ponadnarodowej, amerykańskiej korporacji w Paryżu. Nastąpiła tam seria tajemniczych zdarzeń, które nadszarpnęły autorytet kierownictwa, poprzez wykreowanie nieszablonowych sytuacji, mających wpływ na rozpad łańcucha zarządzania. Ceremonia pogrzebowa w holu firmy, zebrania robocze w przebraniach, listy do załogi z pozornie błahymi informacjami, dotyczącymi podstaw ekonomii i inne podobne wydarzenia powodują, że nasila się w firmie niecodzienna, groteskowa atmosfera. Autor nadaje tym wizjom charakter satyry, za pomocą której protestuje przeciwko zamianie świata w jedno wielkie przedsiębiorstwo, zarządzane metodami naukowymi.
Nagrody.
Książka otrzymała w 1974 nagrodę Prix Femina.

</doc>
<doc id="1847472" url="https://pl.wikipedia.org/wiki?curid=1847472" title="Bumbarasz">
Bumbarasz

Bumbarasz (ros. "Бумбараш") - radziecka komedia muzyczna z 1971, na motywach powieści Arkadego Gajdara pod tym samym tytułem, i innych jego utworów.
Fabuła.
Akcja filmu rozgrywa się w czasie rosyjskiej wojny domowej. Bumbarasz walczył w armii rosyjskiej w czasie I wojny światowej, dostał się do niewoli austriackiej. Po zakończeniu wojny powraca do rodzinnej wsi, gdzie wszyscy (łącznie z byłą narzeczoną) uznawali go za zmarłego. W czasie wojny domowej wieś przechodzi z rąk do rąk. Wkraczają do niej Biali, potem bolszewicy, a wreszcie zwykli bandyci.

</doc>
<doc id="1847474" url="https://pl.wikipedia.org/wiki?curid=1847474" title="Vize">
Vize

Vize (gr. "Βιζύη", bułg. "Виза") – miasto w prowincji Kırklareli w północno-zachodniej Turcji, przy granicy z Grecją i Bułgarią.
Vize było w starożytności stolicą królestwa Traków. W czasach greckich nosiło nazwę Βιζύη ("Bizye"), z czasów bizantyjskich zachował się szóstowieczny kościół "Haghia Sophia", a ze starogreckich resztki konstrukcji teatru.

</doc>
<doc id="1847475" url="https://pl.wikipedia.org/wiki?curid=1847475" title="Rosyjski Kościół Prawdziwie Prawosławny">
Rosyjski Kościół Prawdziwie Prawosławny

Rosyjski Kościół Prawdziwie Prawosławny (ros. Русская истинно-православная церковь) – niekanoniczny Kościół prawosławny, uważający się za jedynego kontynuatora tradycji prawosławia rosyjskiego od czasu zintensyfikowania kontaktów między Rosyjskim Kościołem Prawosławnym poza granicami Rosji i Rosyjskim Kościołem Prawosławnym, które zaowocowały ich pełnym zjednoczeniem. 
Według danych podawanych przez ten Kościół, posiada on ok. 200 parafii na terenie Rosji, Ukrainy, Białorusi, na zachodzie Europy oraz w obydwu Amerykach. Większość prowadzi jednak działalność duszpasterską w ukryciu (na zasadzie Kościoła katakumbowego). Hierarchowie Kościoła pochodzą z grona biskupów Rosyjskiego Kościoła Prawosławnego poza granicami Rosji, którzy nie podzielali poglądów metropolity Ławra w sprawie przyszłości Kościoła. Twórcą Kościoła i jego pierwszym – jak dotąd jedynym - zwierzchnikiem był arcybiskup i schimnich Łazar (Żurbenko), zmarły w 2005. Drugim inspiratorem powstania Kościoła był metropolita Witalis (Ustinow), który jednak ostatecznie zerwał z nim i powołał do życia Rosyjski Kościół Prawosławny na Wygnaniu. Obydwie struktury nie utrzymują wzajemnych kontaktów; każda uważa się za jedyną spadkobierczynię tradycji prawosławia w Rosji. 
Na czele Synodu Biskupów Rosyjskiego Kościoła Prawdziwie Prawosławnego stoi od 2005 Tichon (Pasiecznik), który jednak nie nosi tytułu pierwszego hierarchy i posługuje się jedynie tytułem arcybiskupa omskiego i syberyjskiego. W jurysdykcji Kościoła znajduje się ponadto jeden żeński monaster, monaster Leśniańskiej Ikony Matki Bożej w Chavincourt-Provemont, który w 2007 opuścił Rosyjski Kościół Prawosławny poza granicami Rosji. 
Eparchie.
Według informacji podawanych przez sam Kościół, obecnie w jego skład wchodzą następujące eparchie: 

</doc>
<doc id="1847477" url="https://pl.wikipedia.org/wiki?curid=1847477" title="Divizia Naţională (1999/2000)">
Divizia Naţională (1999/2000)

Sezon 1999/2000 był 9. edycją rozgrywek o mistrzostwo Mołdawii. Tytuł mistrza kraju zdobył zespół Zimbru Kiszyniów. Tytuł króla strzelców przypadł Sergejowi Rogaciowowi, który w barwach Sheriffa Tyraspol strzelił 20 goli.

</doc>
<doc id="1847480" url="https://pl.wikipedia.org/wiki?curid=1847480" title="Sviatlana Makarevich">
Sviatlana Makarevich



</doc>
<doc id="1847482" url="https://pl.wikipedia.org/wiki?curid=1847482" title="Nistru-Unisport Otaci">
Nistru-Unisport Otaci



</doc>
<doc id="1847485" url="https://pl.wikipedia.org/wiki?curid=1847485" title="Towarzystwo Akcyjne">
Towarzystwo Akcyjne



</doc>
<doc id="1847490" url="https://pl.wikipedia.org/wiki?curid=1847490" title="Yelena Reznik">
Yelena Reznik



</doc>
<doc id="1847492" url="https://pl.wikipedia.org/wiki?curid=1847492" title="Wybory parlamentarne na Łotwie w 2010 roku">
Wybory parlamentarne na Łotwie w 2010 roku

Wybory parlamentarne na Łotwie w 2010 roku (łot. 10.Saeimas vēlēšanas) – wybory zorganizowane zostały 2 października 2010, w ich wyniku został wyłoniony Sejmu Republiki Łotewskiej X kadencji. 
Historia.
Zgodnie z konstytucją, wybory do jednoizbowego Sejmu odbywają się co cztery lata. Głosowanie, w wyniku którego wyłoniony został parlament X kadencji, odbyło się w sobotę 2 października 2010. Uprawnieni do udziału w głosowaniu byli obywatele Łotwy, którzy uzyskali prawa wyborcze. O mandat w parlamencie ubiegały się osoby posiadające obywatelstwo Łotwy oraz spełniające wymagania wiekowe, z wyjątkiem następujących grup:
W wyborach wystartowało 13 ugrupowań. 
Głosowanie i wyniki wyborów.
Wybory parlamentarne do Sejmu Republiki Łotewskiej, z wynikiem 31,22% głosów poparcia i 33 zdobytymi mandatami, wygrała rządząca od 2009 krajem centroprawicowa koalicja Jedność. Główna opozycyjna siła polityczna koalicja Centrum Zgody zdobyła 26,04% głosów i 29 mandatów. Frekwencja wyborcza wyniosła 62,63%, najwyższa była w Rydze, najniższa w Łatgalii. 

</doc>
<doc id="1847494" url="https://pl.wikipedia.org/wiki?curid=1847494" title="Sebastian Telfair">
Sebastian Telfair

Sebastian Telfair (ur. 9 czerwca 1985 w Nowym Jorku) – amerykański koszykarz grający na pozycji rozgrywającego, został wybrany w drafcie do NBA bezpośrednio po ukończeniu szkoły średniej.
W 2004 wystąpił w meczu wschodzących gwiazd - Nike Hoop Summit oraz McDonald’s All-American.
Został wybrany z 13. numerem w drafcie w 2004 przez Portland Trail Blazers. Do draftu zgłosił się bezpośrednio po ukończeniu Abraham Lincoln High School, rezygnując z występów na uniwersytecie. Jego ostatni rok szkoły średniej oraz przystąpienie do draftu w 2004, zostało zarejestrowane i przedstawione w dokumentalnym filmie "Through the Fire".
Po dwóch sezonach gry w Trail Blazers trafił do Boston Celtics, będąc razem z Theo Ratliffem częścią wymiany, w ramach której w drugą stronę powędrował m.in. Randy Foye. Po roku został ponownie wymieniony, tym razem wraz z trzema innymi koszykarzami do Minnesota Timberwolves w zamian za Kevina Garnetta.
Telfair podpisał kontrakt z Phoenix Suns w grudniu 2011 roku. Wraz z zamknięciem okna transferowego w 2013 został wymieniony do kanadyjskiej drużyny Toronto Raptors.
W październiku 2013 podpisał roczny kontrakt z drużyną ligi chińskiej, Tianjin Ronggang.
15 lipca 2014 podpisał kontrakt z Oklahoma City Thunder. 27 listopada z powodu kadrowego obciążenia w ekipie Thunder został zwolniony z drużyny.

</doc>
<doc id="1847497" url="https://pl.wikipedia.org/wiki?curid=1847497" title="Tomáš Raszka">
Tomáš Raszka

Tomáš Raszka (ur. 16 lipca 1971) – czechosłowacki skoczek narciarski. W 1992 zakończył karierę.
Największe sukcesy tego zawodnika to brązowe medale mistrzostw świata juniorów: w Saalfelden am Steinernen Meer (drużynowo) oraz w Štrbskim Plesie (indywidualnie).

</doc>
<doc id="1847498" url="https://pl.wikipedia.org/wiki?curid=1847498" title="Namrówka Ravoux'a">
Namrówka Ravoux'a

Namrówka Ravoux'a ("Epimyrma ravouxi") – gatunek mrówki z podrodziny Myrmicinae. Ma zasięg śródziemnomorski.
Występowanie.
Gatunek śródziemnomorski, zasięg występowania obejmuje Hiszpanię, Francję, Niemcy, Szwajcarię, Austrię, Włochy, Bułgarię, byłą Jugosławię, Grecję i Korsykę. W Polsce spotykany w Pieninach, na terenie Pienińskiego Parku Narodowego. Gatunek wymieniony w Polskiej Czerwonej Księdze Zwierząt.
Morfologia.
Robotnice długości 2,7–3,5 mm. Barwa ochrowożółta lub brązowożółta.
Biologia.
Gatunek kserotermofilny. Jak wszystkie mrówki z rodzaju "Epimyrma" są pasożytami społecznymi. Robotnice przeprowadzają rajdy do mrowisk gospodarzy, którymi są mrówki z rodzaju "Leptothorax" (podrodzaju "Myrafant").

</doc>
<doc id="1847499" url="https://pl.wikipedia.org/wiki?curid=1847499" title="Epimyrma ravouxi">
Epimyrma ravouxi



</doc>
<doc id="1847501" url="https://pl.wikipedia.org/wiki?curid=1847501" title="Erna Hennicot-Schoepges">
Erna Hennicot-Schoepges

Erna Hennicot-Schoepges (ur. 24 lipca 1941 w Dudelange) – luksemburska polityk, eurodeputowana, wieloletnia posłanka do Izby Deputowanych, była przewodnicząca Chrześcijańsko-Społecznej Partii Ludowej.
Życiorys.
Kształciła się w konserwatorium w Luksemburgu, studiowała w szkołach muzycznych w Paryżu i Salzburgu. Zawodowo związana z luksemburskim konserwatorium ("Conservatoire vun der Stad Lëtzebuerg"), doszła do stanowiska profesora w tej szkole. Grała na fortepianie w orkiestrze radia RTL Radio Lëtzebuerg, w którym także prowadziła własną audycję.
W połowie lat 70. została radną Walferdange, w okresie 1988–1995 była burmistrzem tej miejscowości. Od 1979 do 1995 zasiadała w Izbie Deputowanych, od 1989 pełniąc funkcję jej przewodniczącej. W 1995 zastąpiła Jean-Claude'a Junckera na stanowisku prezesa Chrześcijańsko-Społecznej Partii Ludowej, które zajmowała przez osiem lat (ustępując w 2003 na rzecz François Biltgena).
W okresie 1995–2004 wchodziła w skład rządów Jean-Claude'a Junckera jako minister edukacji narodowej i kształcenia zawodowego, minister kultury i minister spraw wyznaniowych (do 1999), następnie jako minister kultury, szkolnictwa wyższego i badań naukowych oraz minister robót publicznych. Przez cały ten okres odpowiadała także za sprawy Frankofonii.
W 2004 z ramienia chadeków została wybrana w skład Parlamentu Europejskiego. W 2009 zrezygnowała z ubiegania się o reelekcję.

</doc>
<doc id="1847502" url="https://pl.wikipedia.org/wiki?curid=1847502" title="Wieża Bismarcka w Żarach">
Wieża Bismarcka w Żarach

Wieża Bismarcka w Żarach (według oficjalnej terminologii Bismarckturm Sorau) – wieża Bismarcka, znajdująca się w Żarach. Obecnie nie jest dostępna do zwiedzania ze względu na dokonywanie licznych dewastacji oraz kradzieże budulca.
Historia.
Budowę żarskiej wieży rozpoczęto 1 kwietnia 1914 roku, co zbiegło się z 99. rocznicą urodzin Bismarcka. Głównymi pomysłodawcami budowy wieży była sekcja Żary Towarzystwa Karkonoskiego (Riesengebirgsverein – Sektion Sorau) oraz Związek Upiększania Miasta Żary (Verschönerungsverein der Stadt Sorau).
Wybuch I wojny światowej wstrzymał budowę, której po jej zakończeniu w 1918 nie wznowiono. Kult Bismarcka zmalał, a trudności ekonomiczne, jakie pojawiły się po zakończeniu konfliktu, poskutkowały całkowitym zakończeniem prac budowlanych. W niedokończonej wieży zostały tylko zamontowane drewniane schody prowadzące na szczyt, które zostały podparte także drewnianymi belkami.
Po zakończeniu II wojny światowej obszary te znalazły się w granicach Polski, a wieża została przekształcona w stały punkt obserwacji przeciwpożarowej. Na jej szczycie w latach 1970. wybudowano drewniane obserwatorium, które ze względów bezpieczeństwa rozebrano w roku 2002.
Swoje obserwacyjne zadanie wieża spełniała do 1980 roku, kiedy to wybudowano nową i wyższą wieżę obserwacyjną. Od tego momentu zabytek zaczął popadać w ruinę. Stał się idealnym miejscem dla złodziei i wandali. Rozkradzione zostały granitowe schody, część fasady oraz taras widokowy. Niemały wpływ na zniszczenia miały także zjawiska meteorologiczne, które przyczyniły się do przegnicia drewnianego obserwatorium.
W pobliżu znajduje się podobny obiekt zwany Wieżą Promnitza.

</doc>
<doc id="1847503" url="https://pl.wikipedia.org/wiki?curid=1847503" title="Andi Rauschmeier">
Andi Rauschmeier

Andi Rauschmeier (ur. 9 września 1970 w Salzburgu) – austriacki skoczek narciarski. Najlepsze wyniki w Pucharze Świata osiągnął w sezonie 1990/1991, kiedy zajął 28. miejsce w klasyfikacji generalnej. 
Jego największym sukcesem są trzy medale mistrzostw świata juniorów. W 1988 zdobył złoty medal w konkursie drużynowym. W 1989 zdobył srebrny medal indywidualnie i złoty z drużyną.

</doc>
<doc id="1847507" url="https://pl.wikipedia.org/wiki?curid=1847507" title="Hypholoma fasciculare">
Hypholoma fasciculare



</doc>
<doc id="1847509" url="https://pl.wikipedia.org/wiki?curid=1847509" title="Kardynałowie z nominacji Urbana VI">
Kardynałowie z nominacji Urbana VI

Papież Urban VI (1378–1389), pierwszy papież okresu wielkiej schizmy zachodniej, mianował prawdopodobnie 43 nowych kardynałów, z czego jednak aż czterech przeszło do obediencji antypapieża Klemensa VII, a ośmiu innych zostało przez niego deponowanych z urzędu (w tym pięciu następnie kazał stracić). Ponadto co najmniej dziewięciu innych duchownych odmówiło przyjęcia godności kardynalskiej z jego rąk, a jeden zmarł krótko przed ogłoszeniem nominacji, która tym samym nie doszła do skutku.
Konsystorz 18 września 1378.
Leonardo Rossi da Giffoni OFM, Pierre-Raymond de Barrière CRSA, Stefano Sanseverino oraz William Courtenay, biskup Londynu, odmówili przyjęcia nominacji kardynalskich ogłoszonych dla nich na tym konsystorzu. Trzej pierwsi spośród nich uznali antypapieża Klemensa VII, w tym dwóch (Rossi i de Barrière) przyjęło od niego nominację kardynalską.
Konsystorz 17 grudnia 1384.
Co najmniej pięciu duchownych: Wacław II legnicki, biskup Wrocławia; Adolf von Nassau, arcybiskup Moguncji; Friedrich von Saarwerden, arcybiskup Kolonii; Kuno von Falkenstein, arcybiskup Trewiru; oraz Arnold von Hoorn OFM, biskup Utrechtu, odmówiło przyjęcia nominacji kardynalskich ogłoszonych na tym konsystorzu. Z kolei Peter von Rosenberg, prepozyt praski, zmarł kilka tygodni przed konsystorzem, który odbył się zanim Urban VI dowiedział się o jego śmierci.

</doc>
<doc id="1847512" url="https://pl.wikipedia.org/wiki?curid=1847512" title="Herbert W. Franke">
Herbert W. Franke

Herbert W. Franke (ur. 14 maja 1927 w Wiedniu, zm. 16 lipca 2022) – austriacki naukowiec i pisarz, jeden z ważnych niemieckojęzycznych pisarzy z dziedziny fantastyki naukowej. Zajmował się futurologią, speleologią, grafiką komputerową oraz sztuką komputerową. Pisał również pod pseudonimem Sergius Both.
Życiorys.
Franke studiował fizykę, matematykę, chemię, psychologię i filozofię w Wiedniu. W roku 1950 otrzymał tytuł doktora w dziedzinie fizyki teoretycznej.
Od roku 1957 zajmował się pisarstwem. W latach 1973–1997 był wykładowcą estetyki cybernetycznej (później grafiki i sztuki komputerowej na Uniwersytecie Ludwika i Maksymiliana w Monachium). W roku 1979 był jednym z twórców festiwalu sztuki elektronicznej w Linzu. W latach 1979–1980 wykładał propedeutykę psychologii percepcji na Wydziale Sztuki i Wzornictwa Uniwersytetu Nauk Stosowanych w Bielefeld. W roku 1980 został członkiem niemieckiego PEN Clubu. W tym samym roku otrzymał tytuł profesora. 
Pierwszą publikacją Frankego był zbiór opowiadań pod tytułem "Zielona kometa". Dwukrotnie, w 1985 i 1991, otrzymał Deutscher Science Fiction Preis za najlepszą niemieckojęzyczną powieść. W roku 1998 uczestniczył w poświęconej grafice komputerowej konferencji SIGGRAPH ("Special Interest Group on Graphics and Interactive Techniques") w Orlando oraz był jurorem na festiwalu VideoMath w Berlinie. Brał udział w wielu prezentacjach i przedstawieniach.
W 2003 ukazała się jego ostatnia publikacja naukowa: "Vorstoß in die Unterwelt – Abenteuer Höhlenforschung". Od 2005 Franke pisał powieści naukowofantastyczne.
W roku 2007 Franke otrzymał Austriacki Krzyż Honorowy za wybitne osiągnięcia w dziedzinie sztuki i nauki przyznawany przez Prezydenta Republiki Austrii. W 2008 w uznaniu za ponad pół wieku twórczości literackiej i naukowej przyznano mu Deutscher Fantasy Preis.
Żoną Franke była Susanne Päch, znana niemiecka pisarka i wydawczyni.

</doc>
<doc id="1847513" url="https://pl.wikipedia.org/wiki?curid=1847513" title="Jerzy Świątkiewicz">
Jerzy Świątkiewicz

Jerzy Świątkiewicz (ur. 18 czerwca 1925 w Zielonej w województwie lwowskim, zm. 4 czerwca 2011 w Warszawie) – polski prawnik, specjalista ds. prawa administracyjnego, wiceprezes Naczelnego Sądu Administracyjnego (1982–1995), zastępca Rzecznika Praw Obywatelskich (1995–2006). 
Życiorys.
Ukończył studia prawnicze na Uniwersytecie Łódzkim (1952), następnie uzyskał stopień doktora nauk prawnych za dysertację poświęconą radom narodowym i ich prezydiom (1968) oraz habilitację na podstawie dorobku naukowego oraz pracy na temat roli rzecznika praw obywatelskich w polskim systemie prawnym (2002). 
W latach 1960–1980 pracował jako wiceprokurator, prokurator i radca Prokuratora Generalnego w Prokuraturze Generalnej. We wrześniu 1980 został sędzią Naczelnego Sądu Administracyjnego, którego był wiceprezesem w latach 1982–1995. W latach 1981–1997 zasiadał również w Radzie Legislacyjnej przy Prezesie Rady Ministrów. Uczestniczył w obradach Okrągłego Stołu w podzespole do spraw reformy prawa i sądów. W 1995 objął funkcję zastępcy rzecznika praw obywatelskich, którą pełnił do 2006. 
Był wieloletnim działaczem Stronnictwa Demokratycznego, pełnił m.in. obowiązki przewodniczącego Zespołu Porządku Prawnego Centralnego Komitetu SD. Z ramienia ugrupowania zasiadał w Radzie Narodowej m.st. Warszawy (m.in. w kadencji 1969–1973, pełniąc obowiązki wiceprzewodniczącego Klubu Radnych SD).
Zmarł 4 czerwca 2011. Pochowany na starym cmentarzu na Służewie w Warszawie.

</doc>
<doc id="1847514" url="https://pl.wikipedia.org/wiki?curid=1847514" title="KMT">
KMT



</doc>
<doc id="1847515" url="https://pl.wikipedia.org/wiki?curid=1847515" title="Teofil Cieśla">
Teofil Cieśla

Teofil Cieśla (ur. 12 czerwca 1925 w Bobrownikach) – polski działacz partyjny i państwowy, wicewojewoda katowicki, urzędnik konsularny. 
Życiorys.
Syn Zachariasza i Balbiny. W latach 1941–1944 zatrudniony w kopalni w Chorzowie. Od 1945 do 1947 był pracownikiem Urzędu Bezpieczeństwa Publicznego w Bytomiu. W latach 1950–1954 był dyrektorem Powszechnego Domu Towarowego w Bytomiu. W 1955 do 1975 był kadrowym pracownikiem aparatu partyjnego, m.in. ukończył Centralną Szkołę Partyjną im. J. Marchlewskiego w Warszawie (1955–1956), kierował wydziałami - ogólnym i produkcji rynkowej, handlu i usług Komitetu Wojewódzkiego PZPR w Katowicach (1968–1974), pełnił funkcję I sekr. Komitetu Miejskiego w Bytomiu (1974–1975), wicewojewody katowickiego (1975–1979), następnie konsula generalnego w Ostrawie (1979–1980). 
Odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi oraz Orderem Sztandaru Pracy II klasy.

</doc>
<doc id="1847516" url="https://pl.wikipedia.org/wiki?curid=1847516" title="Emma Kirkby">
Emma Kirkby

Dame Emma Kirkby (ur. 26 lutego 1949 w Camberley) – brytyjska śpiewaczka, sopran, a także jeden z najbardziej poważanych autorytetów w dziedzinie wykonawstwa muzyki dawnej, przedstawicielka autentyzmu.
Życiorys.
Ukończyła studia na Uniwersytecie Oksfordzkim na kierunku filologia klasyczna, śpiewając jedynie dla przyjemności. Brała udział w założeniu zespołu Taverner Consort Andrew Parrotta oraz nagraniach płyt wraz z Consort of Musicke oraz Academy of Ancient Music.
Dokonała ok. 100 nagrań w różnym repertuarze: od sekwencji Hildegardy z Bingen po madrygały włoskiego i angielskiego renesansu, kantaty i oratoria barokowe i utwory Mozarta. W kwietniu 2007 roku znalazła się na 10 miejscu listy "20 najznakomitszych sopranów" opublikowanej w BBC Music Magazine.
Otrzymała tytuł Damy Komandora Orderu Imperium Brytyjskiego (DBE). Jest honorowym członkiem Królewskiej Akademii Muzycznej.

</doc>
<doc id="1847519" url="https://pl.wikipedia.org/wiki?curid=1847519" title="Kardynałowie z nominacji antypapieża Mikołaja V">
Kardynałowie z nominacji antypapieża Mikołaja V

Antypapież Mikołaj V w ciągu swego krótkiego pontyfikatu (1328–1330) mianował co najmniej 9 kardynałów. Kardynałowie ci zostali ekskomunikowani przez prawowitego papieża Jana XXII i utracili swoje godności wraz z upadkiem Mikołaja V (niektórzy zrezygnowali z nich już wcześniej). Z uwagi na nielegalność pontyfikatu Mikołaja V są oni czasem określani mianem "pseudokardynałów" lub "antykardynałów".

</doc>
<doc id="1847520" url="https://pl.wikipedia.org/wiki?curid=1847520" title="The Loe">
The Loe

The Loe (korn. "An Logh") – największe jezioro słodkowodne w Kornwalii w Anglii. Oddzielone jest od zatoki Mount’s Bay kanału La Manche cienką mierzeją zbudowaną z piasku i żwiru "Loe Bar", położoną w połowie drogi między Porthleven a Gunwalloe. Zarówno przesmyk jak i jezioro znajdują się na terenie administrowanym przez National Trust. Przesmyk uformował się naturalnie w XII wieku i odciął Helston od pełnego morza. Natury tego odgrodzenia nigdy nie wyjaśniono naukowo. Obszar jeziora i przesmyku ma status Area of Outstanding Natural Beauty.

</doc>
<doc id="1847521" url="https://pl.wikipedia.org/wiki?curid=1847521" title="The Loe Bar">
The Loe Bar



</doc>
<doc id="1847522" url="https://pl.wikipedia.org/wiki?curid=1847522" title="Metodologia historii">
Metodologia historii

Metodologia historii – dziedzina wiedzy zajmująca się badaniem metod stosowanych dla stworzenia historycznego opisu świata.
Metodologia historii kooperuje zatem z grupą dziedzin wiedzy noszących wspólną nazwę epistemologia czy też teoria poznania. Metodologia historii bada także znaczenie historiografii, wiedzy historycznej i historycznego myślenia w dziejach poszczególnych kultur i cywilizacji – wówczas kooperuje z takimi dziedzinami wiedzy jak: historia historiografii, kulturoznawstwo, filozofia kultury.
Sposoby refleksji.
Ze względu na specyfikę stawianych problemów badawczych i sposób ich rozwiązywania wyróżnia się obecnie trzy sposoby refleksji w ramach metodologii historii:
Subdyscypliny metodologii historii.
Nurty historiografii współczesnej takie jak: antropologia historyczna, mikrohistoria, historia globalna, historia postkolonialna, historia kobiet, są silnie nasycone refleksją teoretyczną i metodologiczną, gdyż badaniom nad źródłami historycznymi towarzyszy tam namysł nad znaczeniem tych badań dla współczesnego społeczeństwa.
Metodologia historii w Polsce.
Najbardziej znani polscy przedstawiciele metodologii historii:
Współcześni polscy przedstawiciele metodologii historii (z tytułem profesora lub doktora habilitowanego):

</doc>
<doc id="1847525" url="https://pl.wikipedia.org/wiki?curid=1847525" title="Illuminations (EP)">
Illuminations (EP)

Illuminations − czwarty minialbum angielskiej piosenkarki electropopowej Little Boots. Jest to ogółem już piąta w jej karierze płyta. Została wydana 9 czerwca 2009 r. − zaledwie jeden dzień po premierze pierwszego studyjnego albumu artystki, "Hands".

</doc>
<doc id="1847531" url="https://pl.wikipedia.org/wiki?curid=1847531" title="Śmierć Trawy">
Śmierć Trawy



</doc>
<doc id="1847532" url="https://pl.wikipedia.org/wiki?curid=1847532" title="Killa Sin">
Killa Sin

Killa Sin wł. Jeryl Grant (ur. Staten Island, Nowy Jork, USA) – amerykański raper, członek grupy Killarmy, powiązany z grupą Wu-Tang Clan. Należy do The Nation of Gods and Earths.

</doc>
<doc id="1847535" url="https://pl.wikipedia.org/wiki?curid=1847535" title="Yiyin Chaojian">
Yiyin Chaojian

Yiyin Chaojian (一音超見; ur. XVI wiek, zm. 1666) – chińska mistrzyni chan szkoły linji.
Życiorys.
Jej świeckim imieniem było Ge.
Po rozpoczęciu praktyki chan została uczennicą mistrzyni chan Qiyuan Xinggang. Po osiągnięciu oświecenia i otrzymaniu przekazu Dharmy, została opatką świeżo odnowionego klasztoru Shanhu (Chroniącego Dobroć). Mistrzyni Qingyuan udała się do tego klasztoru na otwarcie nowej hali Dharmy, która została wybudowana przez opatkę Yiyin. Na otwarciu tym był także mistrz chan Baichi Xingyuan (1611–1662), który kilka ze swoich wydanych tekstów poświęcił właśnie Yiyin. Nazywa ją w nich „bratanicą” ("fazhi"), zapewne ze względu na łączące ich pokrewieństwo Dharmiczne.
Kontakty między mistrzami musiały być zresztą dość częste, gdyż zachował się późniejszy list Yiyin do niego, w którym zaprasza go do wygłoszenia mowy Dharmy. Sama również ze swoimi uczennicami udała się do niego na wysłuchanie mowy mistrza. W mowie tej Baichi nawiązał do mistrzyni chan Liu Tiemo, która stanowiła świetny, już sprzed kilkuset lat, przykład dla mniszek.
Pod koniec życia Yiyin chorowała. Zmarła ok. 1666 r. Urodziła się jeszcze w XVI w., gdyż zachował się wiersz napisany z okazji jej 70 urodzin.

</doc>
<doc id="1847536" url="https://pl.wikipedia.org/wiki?curid=1847536" title="Krassimir Avramov">
Krassimir Avramov



</doc>
<doc id="1847538" url="https://pl.wikipedia.org/wiki?curid=1847538" title="Brenda Ueland">
Brenda Ueland

Brenda Ueland (ur. 24 października 1891 w Minneapolis, zm. 5 marca 1985) – amerykańska dziennikarka, redaktorka, wolna pisarka i nauczycielka pisania. Znana ze swojej książki "Jeśli Chcesz Pisać: Książka o Sztuce, Niezależności i Duchu" ("If You Want to Write: A Book about Art, Independance and Spirit").
Życiorys.
Brenda Ueland urodziła się w Minneapolis w stanie Minnesota w rodzinie norweskich emigrantów. Jej dziadek Ole Gabriel Ueland (1799-1870) był posłem Stortingu. Jej rodzicami byli Andreas i Clara z domu Hampson. Była trzecią z siedmiorga dzieci. Uczęszczała do college'u Wells, a następnie Barnard, który ukończyła w roku 1913. Przez znaczną część swojego dorosłego życia mieszkała w Nowym Jorku i w jego okolicach, zanim wróciła do Minnesoty w roku 1930.
Brenda dorastała w stosunkowo postępowej rodzinie. Jej ojciec był wybitnym prawnikiem i sędzią, natomiast matka była sufrażystką i pierwszą przewodniczącą League of Woman Voters w Minnesocie. Brenda przez całe życie była zagorzałą feministką i postępowała zgodnie z dwiema zasadami: mówić prawdę i nie robić niczego, czego nie chciała.
Ueland miała wielu kochanków, jednym z nich był sławny polarnik Fridtjof Nansen. Wychodziła za mąż trzy razy. Pierwsze małżeństwo zawarła z Williamem Benedictem w 1916. Z tego związku w 1921 roku narodziła się córka Gabriela, jej jedyne dziecko. Małżonkowie rozwiedli się w 1926 i Brenda wychowywała Gabrielę samotnie. Wychodziła za mąż jeszcze dwukrotnie, najpierw za Manusa McFadden, wydawcę Minneapolis Times, a następnie za Sverre Hanssena, norweskiego artystę. Oba małżeństwa zakończyły się rozwodem.
W roku 1946 obsługiwała jako dziennikarka proces Vidkuna Quislinga i innych kolaborantów za co została odznaczona Orderem Św. Olafa.
Brenda Ueland była zaangażowana w sprawę dobrostanu zwierząt i regularnie przemawiała przeciwko wiwisekcji.
Brenda była bardzo aktywna fizycznie do późnej starości. Regularnie chodziła 9 mil (ok. 14,5 km) dziennie i lubiła spędzać czas doskonaląc umiejętność stania na rękach. Lubiła pływać i ustanowiła międzynarodowy rekord w pływaniu dla ludzi powyżej osiemdziesiątego roku życia. Zmarła w wieku 93 lat.
Kariera.
Kariera Brendy Ueland była bujna i urozmaicona. Pracowała jako wolny strzelec dla wielu publikacji, włączając w to Saturday Evening Post, Ladies Home Journal, Golfer, Sportsman oraz wiele gazet. Była zatrudniona jako pisarka między innymi dla Liberty Magazine i Minneapolis Times.
Przez dwa lata pracowała jako redaktor dla Crowell Publishing w Nowym Jorku.
Pisała także scenariusze dla audycji radiowych, takich jak program "Tell Me More", w którym Ueland odpowiadała na osobiste problemy słuchaczy, oraz "Stories for Girl Heroes", program dla dzieci o wybitnych kobietach.
Prowadziła także wiele lokalnych klas pisarskich, poczynając od roku 1934.
Książki.
Brenda Ueland w ciągu swojego życia opublikowała dwie książki. Pierwszą była "Jeśli Chcesz Pisać: Książka o Sztuce, Niezależności i Duchu" ("If You Want to Write: A Book about Art, Independance and Spirit"), wydana po raz pierwszy w roku 1938. W tej książce Brenda dzieli się swoimi przemyśleniami na temat pisania i życia w ogóle. Podkreśla ideę, że "Każdy jest utalentowany, oryginalny i ma coś ważnego do powiedzenia". Czerpiąc wiele z prac i wpływu Williama Blake'a sugeruje, że pisarze (jak i wszyscy ludzie) powinni postarać się "odnaleźć swoje prawdziwe, szczere, nieteoretyczne ja". Swoją książkę podsumowuje 12 punktami, o których należy pamiętać podczas pisania. Carl Sandburg nazwał "Jeśli Chcesz Pisać" "najlepszą książką kiedykolwiek napisaną o tym, jak pisać". Książka została wydana ponownie przez Schubert Club w St. Paul w Minnesocie, a następnie przejęta przez Graywolf Press, dla których pozostaje ona najlepiej sprzedającą się pozycją.
Jej drugą książką była autobiografia zatytułowana "Me: A Memoir", opublikowana w 1939. Pisze w niej między innymi o swoim dzieciństwie, okresie w college'u, życiu w Greenwich Village i o swoich romansach. Opowiada o romansie z Raoulem Hendricsonem, anarchiście który ostatecznie zostawił ją dla Isadory Duncan. Książka została przedrukowana w roku 1994. Libby Larsen skomponował wspaniały cykl piosenek wykorzystując teksty z tego wspomnienia.
W roku 1992 opublikowana została kolekcja tekstów Brendy Ueland z ostatnich czterech dekad pod nazwą "Strength to Your Sword Arm". Zawierała ona artykuły i eseje na takie tematy jak dzieci, feminizm, jej życie w Minneapolis, zwierzęta oraz zdrowie i dobre samopoczucie.
W roku 1998 Kore Press opublikowało książeczkę z esejem "Tell Me More: On The Fine Art of Listening". Była to część serii książeczek z krótkimi esejami, które miały być wysyłane pocztą, jak kartki z życzeniami, dlatego sprzedawano je z kopertami.
W latach '50 zaczęła pisać biografię swojej matki, która jednak nie została opublikowana za życia Brendy. Została w końcu wydana w roku 2003 pod tytułem "O Clouds, Unfold: Clara Ueland and Her Family".

</doc>
<doc id="1847539" url="https://pl.wikipedia.org/wiki?curid=1847539" title="Liz Glazowski">
Liz Glazowski

Liz Glazowski (ur. 19 grudnia 1957 w Zakopanem) – amerykańska modelka polskiego pochodzenia. Playmate of the Month (kwiecień 1980) miesięcznika Playboy. Autorem sesji zdjęciowej był Ken Marcus. Wystąpiła w filmie "The Happy Hooker Goes Hollywood" (1980) w reżyserii Alana Robertsa.

</doc>
<doc id="1847542" url="https://pl.wikipedia.org/wiki?curid=1847542" title="Emił Wełew">
Emił Wełew



</doc>
<doc id="1847543" url="https://pl.wikipedia.org/wiki?curid=1847543" title="Ilija Walow">
Ilija Walow



</doc>
<doc id="1847544" url="https://pl.wikipedia.org/wiki?curid=1847544" title="Terapia czerwiami">
Terapia czerwiami

Terapia czerwiami – bioterapia polegająca na celowym wprowadzeniu żywych, zdezynfekowanych czerwi do niegojącej się skóry i ran tkanek miękkich u ludzi lub zwierząt w celu wybiórczego usunięcia martwej tkanki, dezynfekcji i wspomożenia gojenia rany.
Historia.
Historyczne wykorzystanie.
Larwy owadów były wykorzystywane do leczenia ran już w starożytności. Aborygeni australijscy stosowali ten rodzaj leczenia; prawdopodobnie korzystali z niego również Majowie. Terapia ta była wykorzystywana również w czasach renesansu. W okresie działań wojennych lekarze wojskowi spostrzegali, że żołnierze, których rany zostały skolonizowane przez czerwie, mieli znacząco mniejszą zachorowalność i śmiertelność niż żołnierze, których rany nie zostały skolonizowane. Wśród tych lekarzy był naczelny lekarz wojskowy Napoleona Bonaparte – baron Dominique-Jean Larrey, który donosił w czasie kampanii egipskiej w Syrii, że pewne gatunki muchówek niszczyły tylko martwą tkankę i miały pozytywny efekt na leczenie ran.
Joseph Jones, lekarz wojskowy Konfederacji w czasie wojny secesyjnej donosił, że często widział zaniedbane rany wypełnione czerwiami, które jego zdaniem niszczyły jedynie martwe tkanki. Pierwsze terapeutyczne wykorzystanie czerwi jest przypisywane innemu konfederackiemu lekarzowi wojskowemu – J.F. Zachariasowi, który w czasie wojny secesyjnej donosił, że czerwie w jeden dzień oczyszczają ranę lepiej niż jakikolwiek dostępny wówczas środek. Odnotował również wysoki współczynnik przeżywalności wśród pacjentów leczonych czerwiami.
Wykorzystanie w XX wieku.
W 1929 roku dr W. S. Baer, lekarz pracujący na Uniwersytecie Johnsa Hopkinsa, zastosował czerwie u 21 pacjentów z przewlekłym zapaleniem szpiku i kości. Zaobserwował szybkie oczyszczenie ran, zmniejszenie liczby organizmów chorobotwórczych, zmniejszenie poziomu nieprzyjemnego zapachu i bardzo szybkie tempo gojenia. Zmiany w tkance u wszystkich pacjentów były w pełni wyleczone i zostali oni wypisani ze szpitala po 2 miesiącach terapii czerwiami.
Po publikacji wyników dra Baera w 1931, leczenie ran przy użyciu terapii czerwiami stało się bardzo popularne, zwłaszcza w Stanach Zjednoczonych. Firma farmaceutyczna Lederle produkowała czerwie chirurgiczne, larwy plujkowatych, które żerują na martwej tkance żyjącego gospodarza, nie atakując żywej tkanki. W latach 1930–1940 pojawiło się ponad 100 publikacji medycznych dotyczących terapii czerwiami. Literatura medyczna z tego okresu zawiera wiele doniesień o udanym wykorzystaniu czerwi w leczeniu stanów utrzymujących się przewlekle lub przebiegających z zakażeniem, takich jak zapalenie szpiku i kości, ropnie, oparzenia, podostre zapalenie wyrostka sutkowatego czy przewlekły ropniak.
W latach 40. XX wieku terapię czerwiami stosowało ponad 300 amerykańskich szpitali. Po II wojnie światowej rozwój tej terapii został jednak zahamowany, a ona sama została uznana za przedawnioną wobec odkrycia i rosnącego wykorzystania penicylin.
Współczesne wykorzystanie.
W literaturze medycznej współczynniki uratowania kończyn przy wykorzystaniu terapii czerwiami wynoszą około 40–50%. Niektóre publikacje donoszą o współczynnikach powodzenia 70–80%, choć definicje „powodzenia” bywają różne.
We wstępnym teście z 2007 z powodzeniem wykorzystano czerwie do leczenia pacjentów, których rany zostały zakażone MRSA (szczepem gronkowca złocistego opornego na większość antybiotyków, w tym metycylinę). Niektóre z tych szczepów często powodują śmierć w wyniku rozprzestrzeniania się zakażenia na głębiej położone tkanki. Czerwie oczyszczają martwą tkankę zapobiegając szerzeniu się zakażenia.
Regulacja.
W styczniu 2004 amerykańska Agencja Żywności i Leków zezwoliła na produkcję i wprowadzenie do obrotu czerwi do wykorzystania u ludzi lub innych zwierząt jako środek medyczny dostępny na receptę. W ten sposób czerwie stały się pierwszymi żywymi organizmami sprzedawanymi w Stanach Zjednoczonych zgodnie z przepisami Agencji Żywności i Leków. Można nimi leczyć neuropatyczne wrzody stóp, odleżyny, owrzodzenia żylne, jak również rany urazowe lub pooperacyjne, na które nie działają konwencjonalne metody. Wcześniej czerwie były stosowane, ale nie było to w żaden sposób regulowane. Richard Sherman, lekarz z Irvine w Kalifornii jest najbardziej znanym orędownikiem terapii czerwiami; leczył w ten sposób od 1990. Obecnie jest dyrektorem laboratorium w Monarch Labs, pierwszego i jedynego komercyjnego producenta czerwi medycznych. Laboratorium to dostarcza zaopatrzenie związane z terapią czerwiami od 1935.
W lutym 2004 National Health Service zezwolił swoim lekarzom przepisywać terapię czerwiami.
Wykorzystanie weterynaryjne.
Wykorzystanie czerwi do oczyszczania ran zwierząt z martwej tkanki jest częścią medycyny ludowej w wielu częściach świata. Jest szczególnie pomocna przy przewlekłym zapaleniu szpiku i kości, przewlekłych owrzodzeniach i innych zakażeniach powodujących powstawanie ropy, które są często powodowane przez otarcia skóry.
Terapia czerwiami u koni w Stanach Zjednoczonych została ponownie wprowadzona po opublikowaniu wyników badań przez weterynarza Scotta Morrisona w 2003. Jest stosowana w następujących przypadkach: zapaleniu kości i szpiku będącym następstwem ochwatu, ropniach podeszwy kopyta prowadzących do zapalenia kości i jamy szpikowej, leczeniu pooperacyjnym rany kłutej, która zainfekowała kaletkę maziową kości łódkowatej (syndrom trzeszczkowy), raka strzałki, niegojących się wrzodach na ramionach strzałki oraz pooperacyjnym oczyszczaniu powierzchni przy usuwaniu nagniotków.
Zastosowanie czerwiowych opatrunków na rany.
Przez dwa dni czerwie znajdują się na ranie w opatrunku podobnym do klatki, której dno stanowi rana; mogą w tym czasie swobodnie się poruszać. Opatrunek musi być przepuszczalny, ponieważ czerwie potrzebują tlenu do życia. Gdy czerwie są już nasycone, stają się znacznie większe i próbują opuścić ranę. Takie dwudniowe terapie mogą być stosowane wielokrotnie w zależności od stopnia ciężkości niegojącej się rany.
Czerwie nie rozmnażają się wewnątrz rany, ponieważ są w stadium larwalnym. Reprodukcja występuje tylko u dorosłych osobników.
Mechanizm działania.
W literaturze medycznej opisano 3 podstawowe mechanizmy działania terapii czerwiami:
Oczyszczanie.
Duża liczba małych czerwi wybiórczo konsumuje tylko martwe tkanki, zdecydowanie precyzyjniej niż jest to możliwe w czasie zabiegu chirurgicznego. Nie uszkadzają one zdrowej tkanki. Składniki odżywcze uzyskują w procesie "trawienia pozaustrojowego" poprzez wydzielanie szerokiego spektrum enzymów proteolitycznych powodujących upłynnienie martwej tkanki, która w wyniku tego procesu może być przez nie pochłaniana. W optymalnym środowisku rany czerwie linieją 2 razy, zwiększając swoją długość z 1–2 mm do 8–10 mm.
Odkażanie.
W przypadku zakażonych ran terapia czerwiami jest skuteczna przeciwko bakteriom opornym na antybiotyki. W latach 30. XX wieku po raz pierwszy wykazano eksperymentalnie, że wydzieliny czerwi mają skuteczne działanie przeciwdrobnoustrojowe. W 1957 opublikowano w "Nature" artykuł na temat odkrycia czynnika antybiotycznego w wydzielinie czerwi. Wydzieliny mające szerokie spektrum działania przeciwdrobnoustrojowego zawierają alantoinę, mocznik, kwas fenylooctowy, aldehyd fenylooctowy, węglan wapnia i proteazy. Bakterie niezabite przez wydzielinę są wchłaniane i ulegają lizie wewnątrz czerwi.
Gojenie ran.
Własności gojące terapii czerwiami zostały wielokrotnie wykazane. Wydzieliny czerwi wzmacniają wpływ czynnika wzrostu naskórka i interleukiny 6 produkowanych przez gospodarza na gojenie ran. Badania wykazały również, że wydzieliny czerwi stymulują wzrost ludzkich fibroblastów i wolno rosnących chondrocytów. Proliferacja chondrocytów i synteza tkanki chrzęstnej kolagenu typu II wzrasta w środowisku wydzielin czerwi. Uważa się, że mikromasaż rany wykonywany przez poruszające się czerwie stymuluje tworzenie się w ranie ziarniny i wysięku. Szczegóły mechanizmu stymulacji gojenia ran przez czerwie są obszarem badań wielu badaczy.
Wydzieliny czerwi zawierają również alantoinę, która ma kojący efekt na skórę. Niektórzy pacjenci z owrzodzeniami kończyn dolnych ze znaczącym składnikiem tętniczym narzekają, że ich rany stają się bardziej bolesne drugiego lub trzeciego dnia terapii czerwiami.
Ograniczenia terapii czerwiami.
Czerwie mają krótki okres przydatności, który uniemożliwia ich długotrwałe przechowywanie przed użyciem. Pacjenci i lekarze mogą uważać czerwie za obrzydliwe, jednakże w badaniach wykazano, że propozycja terapii czerwiami nie spotyka się z odmową ze strony pacjenta z tego powodu. Czerwie mogą być zamknięte w polimerowej torbie, aby ukryć je przed wzrokiem. Opatrunki muszą być zaprojektowane tak, aby uniemożliwić wydostawanie się czerwi, ale pozwolić na dopływ powietrza; projektuje się je również tak, aby zminimalizować nieprzyjemne łaskotanie często powodowane przez ruchy czerwi.
Badania porównawcze.
Badanie opublikowane w 2008 w "British Medical Journal" porównywało wydajność terapii czerwiami i standardowych hydrożeli w leczeniu 270 brytyjskich pacjentów z wrzodami nóg. Badanie wykazało brak znaczących różnic w czasie potrzebnym do wyleczenia wrzodów lub w jakości życia pacjenta. Czerwie nie wykazały efektywności większej niż hydrożele w zmniejszaniu liczby bakterii lub w usuwaniu MRSA. Choć czerwie były znacząco wydajniejsze przy oczyszczaniu rany, to ich działanie było powiązane z większym bólem. Inne badanie porównujące efektywność kosztową terapii czerwiami i hydrożelami wykazało brak dużej różnicy.
Biologia używanych much i czerwi.
Czerwie są larwami muchówek. Nie wszystkie gatunki muchówek są bezpieczne i równie skuteczne jak czerwie medyczne. Istnieją tysiące gatunków muchówek, każdy z własnymi zwyczajami i cyklem życiowym. Mogą żerować na roślinach, zwierzętach, krwi lub gnijącym materiale organicznym.
Muchówki, których larwy żerują na martwych zwierzętach mogą czasami składać jaja na martwych częściach ciała (martwiczych lub zgorzelinowych) żywych zwierząt. Chorobę związaną z czerwiami atakującymi żywe zwierzęta nazywa się larwą wędrującą. Niektóre z tych czerwi żywią się tylko martwą tkanką, niektóre tylko żywą, a inne martwą lub żywą. Muchówki najczęściej wykorzystywane w terapii czerwiami to plujkowate; a najczęściej wykorzystywanym gatunkiem jest "Lucilia sericata". Innym ważnym gatunkiem jest "Protophormia terraenovae", którego wydzieliny zwalczają zakażenia paciorkowcem ropnym i dwoinką zapalenia płuc.

</doc>
<doc id="1847545" url="https://pl.wikipedia.org/wiki?curid=1847545" title="Petar Stojczew">
Petar Stojczew



</doc>
<doc id="1847546" url="https://pl.wikipedia.org/wiki?curid=1847546" title="Konstantin Paskałew">
Konstantin Paskałew



</doc>
<doc id="1847547" url="https://pl.wikipedia.org/wiki?curid=1847547" title="Nadezda Aleksieva">
Nadezda Aleksieva



</doc>
<doc id="1847549" url="https://pl.wikipedia.org/wiki?curid=1847549" title="Maria Manolova">
Maria Manolova



</doc>
<doc id="1847550" url="https://pl.wikipedia.org/wiki?curid=1847550" title="Ivanka Vancheva">
Ivanka Vancheva



</doc>
<doc id="1847552" url="https://pl.wikipedia.org/wiki?curid=1847552" title="∈">
∈



</doc>
<doc id="1847553" url="https://pl.wikipedia.org/wiki?curid=1847553" title="Wałentin Dżonew">
Wałentin Dżonew



</doc>
<doc id="1847560" url="https://pl.wikipedia.org/wiki?curid=1847560" title="Michał Kantakouzenos">
Michał Kantakouzenos



</doc>
<doc id="1847563" url="https://pl.wikipedia.org/wiki?curid=1847563" title="OPAL (gazociąg)">
OPAL (gazociąg)

OPAL (pełna nazwa niemiecka: "Ostsee Pipeline Anbindungs-Leitung") – niemiecki gazociąg północ-południe. Stanowi wschodnią odnogę przedłużenia lądowego Gazociągu Północnego ("Nord Stream"), zachodnią odnogę stanowi NEL.
Budowa gazociągu ruszyła 19 października 2009. Swój bieg rozpoczyna w pobliżu miejscowości Lubmin koło Greifswaldu przy granicy z Polską, biegnie wzdłuż granicy z Polską w kierunku do Czech i Słowacji, gdzie ma się połączyć z czeskim gazociągiem GAZELA, którym planuje się m.in. przesyłać gaz do Francji poprzez gazociąg MEGAL.
Gazociąg został oddany do użytku 13 lipca 2011 r. i liczy 470 km długości. Głównymi udziałowcami rurociągu są dwa niemieckie koncerny: Wingas (80%) i E.ON Ruhrgas (20%). Perspektywicznie gazociągiem będzie można dostarczać gaz przez Słowację również do Polski.
Dla gazociągu OPAL nie mają obowiązywać niemieckie regulacje dotyczące konkurencyjności dostaw, z czego przedsięwzięcie zostało zwolnione 25.02.2009.

</doc>
<doc id="1847564" url="https://pl.wikipedia.org/wiki?curid=1847564" title="Stuck on Repeat">
Stuck on Repeat

Stuck on Repeat − pierwszy singel w karierze angielskiej piosenkarki electropopowej Little Boots. Utwór, skomponowany przez samą artystkę, Grega Kurstina i Joego Goddarda, jako jeden z dwóch promował minialbum Little Boots "Arecibo" (2008), a ostatecznie znalazł się również na debiutanckim albumie studyjnym wokalistki zatytułowanym "Hands" (2009).
Kompozycja inspirowana jest erą muzyki disco.
Listy utworów i formaty singla.
Promotional CD #1
Promotional CD #2
Promotional CD #3
Promotional CD #4
Promotional 12-inch

</doc>
<doc id="1847566" url="https://pl.wikipedia.org/wiki?curid=1847566" title="Barbajorgos">
Barbajorgos

Barbajorgos (stryjek Jorgos, barba Jorgos, nw.gr. "Μπαρμπαγιώργος", "μπαρμπα-Γιώργος", "μπάρμπα Γιώργος") – ludowa komiczna postać z greckiego teatru cieni (θέατρο σκιών), bohater ludowych opowieści, wierszy i piosenek. Jest archetypem poczciwego greckiego wieśniaka, mieszkańca Grecji Właściwej, górala Rumelioty zajmującego się pasterstwem.
Ubrany jest w tradycyjny góralski strój z plisowaną spódniczką fustanellą, wełniane pończochy podtrzymywane pod kolanami przez czarne podwiązki z pomponem, buty z zadartymi czubkami i pomponami (caruchi, "τσαρούχι"), wełnianą kamizelkę, szeroki pas oraz góralską czapkę. Jego atrybutem jest pasterska laska. Nosi zakręcone wąsy i mówi swoistym ludowym dialektem.
Stryjek ma charakter "prawdziwego wieśniaka" – przezorny, nieufny i ostrożny do przesady, dusigrosz, a jednocześnie często naiwny, ze "złotym sercem". Jego przeciwnikiem jest zwykle Derwenaga, zausznik tureckiego paszy, którego zawsze udaje mu się wyprowadzić w pole. Postać Barbajorgosa jest symbolem tradycyjnej greckiej ludowości wywodzącej się jeszcze sprzed uzyskania niepodległości w 1830 r., z czasów, gdy ziemie dzisiejszej Grecji wchodziły w skład imperium osmańskiego.
Nazwa postaci pochodzi od greckiego słowa "μπαρμπά" = "stryjek, stary" i imienia "Jorgos" (Γιώργος) będącego zdrobnieniem od Georgiosa (grecki odpowiednik Jerzego).

</doc>
<doc id="1847567" url="https://pl.wikipedia.org/wiki?curid=1847567" title="Stryjek Jorgos">
Stryjek Jorgos



</doc>
<doc id="1847568" url="https://pl.wikipedia.org/wiki?curid=1847568" title="Barba Jorgos">
Barba Jorgos



</doc>
<doc id="1847569" url="https://pl.wikipedia.org/wiki?curid=1847569" title="Μπαρμπαγιώργος">
Μπαρμπαγιώργος



</doc>
<doc id="1847571" url="https://pl.wikipedia.org/wiki?curid=1847571" title="Yigong Chaoke">
Yigong Chaoke

Yigong Chaoke (义公超珂; ur. 1615, zm. 1661) – chińska mistrzyni chan szkoły linji.
Życiorys.
Pochodziła z Meixi. Dzisiaj jest to wioska Wangdian w dystrykcie Xiuzhou w Jiaxing.
Klasztorne życie rozpoczęła w wieku 8 lat ("sui"). Nie wiadomo, co było tego przyczyną, najpewniej utraciła swoich rodziców, lub rodzina umieściła ją w lokalnym klasztorze. Nie wiadomo także, gdzie znajdował się ów klasztor; jedyna pewna informacja związana jest z doszczętnym jego spaleniem w czasie zamieszek w przejściowym okresie między panowaniem dynastii Ming i Qing.
Po tym wydarzeniu Yigong przeniosła się do klasztoru Pradźni w Nanxun, w którym opatką była wtedy Yichuan Chaolong. Mistrzyni chan Yichuan po rozpoznaniu jej duchowego potencjału zachęciła ją do odwiedzenia jej nauczycielki, znakomitej mistrzyni chan Qiyuan Xinggang, mówiąc "Jesteś prawdziwie [warta] uderzenia w dzwon w [medytacyjnej] hali". Jednak Yigong nie czuła się na siłach spotkać z wybitną mistrzynią i powiedziała sobie "Jeśli nie osiągnę urzeczywistnienia, to jakże będę zdolna do osobistego podejścia do tej czcigodnej mniszki, skoro wątpliwości w mojej piersi jeszcze nie został rozwiane?"
Yigong zdecydowała się zatem na pielgrzymkę po klasztorach i spotkaniach z wieloma nauczycielami chan i to zarówno tradycji linji, jak i caodong. Jej biografia wykazuje, że wszyscy mistrzowie doceniali jej duchowe możliwości. Mimo tego u żadnych z tych nauczycieli nie osiągnęła jakiegoś postępu.
W wieku 24 lat ("sui") Yigong spotkała wybitnego mistrza chan szkoły caodong – Shiyu Mingfanga (1593–1648), który był zwolennikiem łączenia praktyki chanu z praktyką Szkoły Czystej Krainy. Mistrz ten dał jej huatou „Gdzie byłaś zanim narodzili się twoja matka i ojciec?”
Yigong zmagała się z tym "huatou" niezwykle ciężko, popadła w depresję graniczącą z rozpaczą. Udała się wtedy do klasztoru Lingyan w Suzhou, który był wówczas prowadzony przez mistrza chan Jiqiego Hongchu (1605–1672), i który nauczał także kilku mniszek. Jiqing także bardzo wysoko ją ocenił, mówiąc po jej wejściu na rozmowę osobistą "Co za bohatersko nastawiona mniszka!" Mimo tego, że mistrz ją wysoko cenił i uważał, że wzajemnie mają duchowe zrozumienie (nawet nadał jej nowe imię Kuiyin i napisał dla niej specjalną "gathę"), to Yigong powróciła do klasztoru Pradźni. Powiedziała wtedy "Kilka razy byłam wychwalana przez oświeconych mistrzów, a jednak nie byłam w stanie wyzwolić siebie. Muszę ostatecznie dojść do wniosku, że nie będę w stanie [osiągnąć oświecenia] aż do następnego życia!"
Mimo tego pesymistycznego wniosku oddała się mocnej praktyce. Dowiedziała się także, że w Nanxun w celu poprawienia zdrowia pojawił się mnich z klasztoru Lingyin w Hangzhou, który posiadał umiejętność pomagania praktykującym. Była przekonana, że przy jego pomocy, będzie w końcu w stanie osiągnąć urzeczywistnienie. Postarała się, aby ów mnich poprowadził 7-dniowe intensywne odosobnienie medytacyjne w klasztorze. Yigong wykorzystała ten czas najlepiej jak mogła. Ślubowała także nie opuścić hali medytacyjnej dopóki nie osiągnie oświecenia. 9 dnia, podczas pokłonów przed posągiem Buddy nagle całkowicie zrozumiała znaczenie danego jej Koanu. Mnich potwierdził jej osiągnięcie, jednak powiedział, że "musi zwrócić siebie pod kij wielkiego mistrza zanim powie, że osiągnęła [oświecenie]".
Gdy Yigong osiągnęła wiek 36 lat ("sui") zdecydowała się udać ponownie do mistrzyni Qiyuan Xinggang, która zyskała już wtedy sławę i opinię wielkiego mistrza chan. Pewnego dnia, gdy weszła do pokoju mistrzyni, Qiyuan zatrzymała ją mówiąc "To, co jest wewnątrz, nie może być uwolnione; to, co jest na zewnątrz, nie może być uwięzione. Powiedz coś!" Yigong nie potrafiła nic powiedzieć, więc powróciła do hali medytacyjnej. Zrezygnowała z jedzenia i snu, i czuła, że osiągnęła największe wątpienie w swoim życiu.
Przez kilka następnych miesięcy Yigong praktykował pod kierunkiem mistrzyni Qiyuan, którą już przyjęła jako swoją formalną mistrzynię chan. Nieustatnie rozwijała się i w końcu została uznana za starszą uczennicę. Została także kierowniczką administracji klasztoru. Jednak po jakimś czasie poprosiła o zwolnienie jej z tych obowiązków i o zgodę na udanie się do klasztoru Pradźni na indywidualne odosobnienie medytacyjne.
7 miesiąca 1654 r. została jednak wezwana do mistrzyni Qingyuan, która wyjawiła jej, że umrze w pierwszym szronem i że Yigong powinna szerzyć Dharmę i działać dla dobra wszystkich odczuwających istot.
Qiyuan wybrała Yigong i Yichuan Chaolong do poprowadzenia klasztoru Fushi. Yigong nie miała jednak administracyjnych talentów jej nauczycielki i z niemałym trudem budowała jej stupę, pozostawiając w końcu całą robotę innym.
Wkrótce także zaczęła podupadać na zdrowiu i powróciła na krótko do klasztoru Pradźni dla podreperowania zdrowia. Na swoją następczynię wybrała Yikui Chaochen.
Zgodnie ze zwyczajem mistrzów chan przewidziała moment swojej śmierci. Ponieważ przed samą śmiercią była zbyt słaba, aby napisać gathę wygłosiła i została ona zapisana przez Yikui. Yigong powiedziała, że umrze następnego dnia rankiem i zmarła o świcie. Miała zaledwie 47 lat, z tego przez 39 lat była mniszką.
Jej pisma zostały opracowane przez jej uczennicę Minguan Weiyi.

</doc>
<doc id="1847573" url="https://pl.wikipedia.org/wiki?curid=1847573" title="Hasan Zvizdić">
Hasan Zvizdić

Hasan Zvizdić (ur. w 1892 r. w Sjenicy, zm. w 1980 r. w Adapazarı w Turcji) – przedsiębiorca z jugosłowiańskiego Sandżaku, jeden z dowódców muzułmańskiej milicji Sandżaku podczas II wojny światowej
Życiorys.
W 1915 r. część jego rodziny została wymordowana przez serbskich czetników. Po zakończeniu I wojny światowej ojciec H. Zvizdicia otworzył sieć sklepów w Czarnogórze, Sandżaku i Kosowie. Młody Hasan pracował w jednym z nich. Wkrótce objął stanowisko przedstawiciela przedsiębiorstwa, wyjeżdżając w interesach do Turcji, Włoch, Albanii, Grecji. Po zajęciu Jugosławii przez wojska niemieckie w kwietniu 1941 r., ponownie rozpoczęły się ataki serbskich czetników na muzułmańską ludność Sandżaku. W Sjenicy została powołana Rada Obrony Miasta Sjenicy, której jednym z członków okazał się H. Zvizdić. Po ataku Serbów na Novi Pazar, a następnie kolejnych uderzeniach na inne przygraniczne miasta Sandżaku w listopadzie 1941 r., sformował on oddział nieregularnej muzułmańskiej milicji. Jednocześnie udało mu się doprowadzić do rokowań z przedstawicielami czetników, do których doszło w hotelu "Srbija" w Sjenicy. W ich wyniku atak na miasto został na pewien czas wstrzymany. W tym czasie H. Zvizdić wystąpił o pomoc ze strony oddziału milicji Hafiza Sulejmana Pačariza. Wzmocnione siły muzułmańskie w Sjenicy odparły atak czetników. W 1942 r. milicjanci H. Zvizdicia uczestniczyli w aresztowaniu, a następnie deportacjach Żydów do Kosovskiej Mitrovicy (skąd trafili ostatecznie do obozów koncentracyjnych). W dalszym ciągu trwały też walki z serbskimi czetnikami, a także komunistycznymi partyzantami Josipa Broz Tity. W sierpniu 1942 r. kontakt z H. Zvizdiciem nawiązał przedstawiciel płk. Dragoljuba Mihailovicia, ale nie udało się porozumieć co do współdziałania przeciwko komunistom. Po wyjściu Włoch z wojny na pocz. września 1943 r., oddział H. Zvizdicia trafił pod zwierzchność Niemców, którzy go dozbroili i doposażyli. Milicjanci rozpoczęli patrolowanie głównych dróg i linii kolejowych. Brali też udział w niemieckich operacjach antypartyzanckich. W lipcu 1944 r. oddział H. Zvizdicia, podobnie jak wszystkie pozostałe oddziały milicji, wszedł w skład Policyjnego Pułku Selbschutzu SS "Sandżak". Pod koniec 1944 r., kiedy obszar Sandżaku zajęli partyzanci komunistyczni z Czarnogóry i Serbii, rozbijając oddziały milicji muzułmańskiej, H. Zvizdić przedostał się poprzez Kosowo do Albanii, skąd zamierzał udać się do Turcji. W porcie Drac przekupił kapitana jednego ze statków, który płynął do Włoch. Zdążył wypłynąć w morze, zanim nadeszli partyzanci, którzy byli na jego tropie. We Włoszech nawiązał kontakt z Amerykanami, dzięki pomocy których udał się do zachodnich Niemczech. Przez 2 lata przebywał w obozie dla przesiedleńców w Dachau, po czym wyjechał do Turcji. Osiedlił się w mieście Adapazarı na wybrzeżu Morza Czarnego, gdzie mieszkała duża diaspora bośniacka. Rząd komunistycznej Jugosławii zwrócił się do władz Turcji o ekstradycję H. Zvizdicia jako zbrodniarza wojennego, ale wniosek odrzucono.
Linki zewnętrzne.
Biografia Hasana Zvizdicia (jęz. serbski)

</doc>
<doc id="1847574" url="https://pl.wikipedia.org/wiki?curid=1847574" title="Nagroda Miasta Stołecznego Warszawy">
Nagroda Miasta Stołecznego Warszawy

Nagroda Miasta Stołecznego Warszawy, skr. Nagroda m.st. Warszawy – nagroda przyznawana przez Radę Miasta Stołecznego Warszawy osobom lub zespołom osób szczególnie zasłużonym dla Stolicy Rzeczypospolitej Polskiej.
Historia.
Została wprowadzona statutem m.st. Warszawy z 27 marca 1995. Szczegółowe przepisy dotyczące nagrody uregulowała uchwała z 1996. Nie pojawiła się w nowym statucie m.st. Warszawy z 2002, a została ponownie ustanowiona w 2003. Kolejny statut miejski z 2008 zmodyfikował zasady nominacji do nagrody (m.in. zwiększono liczbę radnych wnioskujących z 3 do 10), co potwierdziła trzy miesiące później specjalna uchwała, która doprecyzowała przepisy.
Charakterystyka.
W latach 1995–2015 przyznawana była uchwałą Rady na wniosek: Prezydenta, Zarządu, przewodniczącego lub wiceprzewodniczącego Rady, komisji Rady, grupy co najmniej 3 radnych lub rady gminy warszawskiej. Mogła się wiązać z przyznaniem wyróżnionej osobie lub zespołowi określonej kwoty pieniężnej albo nagrody rzeczowej. Zgodnie z aktualnym regulaminem z 2015 nagroda przyznawana jest na wniosek: przewodniczącego lub wiceprzewodniczącego Rady m.st. Warszawy, Prezydenta m.st. Warszawy, komisji Rady m.st. Warszawy, grupy co najmniej 10 radnych Rady m.st. Warszawy lub rady dzielnicy m.st. Warszawy.
Do 2015 była wręczana w postaci statuetki Syreny Warszawskiej i znaczka (lekko wypukła oznaka, wykonana w srebrze, z zapięciem na zacisk), będącego symbolem nagrody, a także dyplomu okolicznościowego.
Obecnie laureaci otrzymują: statuetkę Syreny Warszawskiej, oznakę nagrody i dyplom. Nagroda może wiązać się z jednoczesnym przyznaniem kwoty pieniężnej, albo nagrody rzeczowej, która nie może przekraczać wysokości pięciokrotnego przeciętnego miesięcznego wynagrodzenia brutto, określonego dla Warszawy w miesiącu poprzedzającym przyznanie nagrody, z możliwością zaokrąglenia do 100 złotych w górę.
Uroczystego wręczenia nagrody dokonuje Przewodniczący Rady Miasta Stołecznego Warszawy na uroczystej sesji Rady Miasta Stołecznego Warszawy z okazji Dnia Pamięci Warszawy albo podczas innej uroczystości.
Rejestr odznaczonych prowadzony jest od początku istnienia nagrody czyli od 1996.
Wygląd.
Statuetka – wykonana na podstawie rzeźby Ludwiki Nitschowej stojącej na Powiślu w Warszawie nad Wisłą, z metalu koloru brązu, o wymiarach: wysokość całkowita statuetki 145 mm, wysokość postaci 125 mm, na cokole o wymiarach 20 × 40 × 75 mm z pozłacaną tabliczką o wymiarach 16 × 52 mm, mocowaną czterema dekoracyjnymi bolcami na bocznej, lewej stronie cokołu, z majuskułowym napisem w czterech wersach: „NAGRODA M.ST. WARSZAWY DLA ... 20... R.”, z napisem na tylnej ścianie cokołu, w jego górnej, lewej części: „STATUETKA WYKONANA NA PODSTAWIE RZEŹBY ART. RZEŹB. LUDWIKI NITSCHOWEJ”, z kolejnym numerem nadania wytłoczonym na środku dolnej płaszczyzny cokołu.
Oznaka – srebrna, prostokątna, o wymiarach 21 × 14 mm, przedstawiająca wypukły wizerunek Syreny Warszawskiej, z majuskułowym wypukłym napisem u dołu: „WARSZAWA”, przypinana sztyftem z zapięciem zaciskowym na lewej klapie ubioru z kołnierzem wykładanym lub na tej wysokości, a w służbach mundurowych zgodnie z przepisami tych służb.

</doc>
<doc id="1847593" url="https://pl.wikipedia.org/wiki?curid=1847593" title="Insel Poel">
Insel Poel



</doc>
<doc id="1847594" url="https://pl.wikipedia.org/wiki?curid=1847594" title="Clemton Park">
Clemton Park

Clemton Park – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1847595" url="https://pl.wikipedia.org/wiki?curid=1847595" title="Piosenki z serialu Siedem życzeń">
Piosenki z serialu Siedem życzeń

Piosenki z serialu Siedem Życzeń – czwarty album grupy Banda i Wanda, wydany 6 listopada 2009.
Płyta zawiera utwory z popularnego serialu młodzieżowego "Siedem życzeń". Nie jest to jednak oryginalny materiał z lat 80. – wszystkie piosenki zostały nagrane na nowo, jednak w tych samych aranżacjach. Do wydania albumu przyczyniły się liczne prośby fanów zespołu. Teksty wszystkich piosenek napisał scenarzysta serialu – Maciej Zembaty, a muzykę – John Porter.
Lista utworów.
źródło.

</doc>
<doc id="1847596" url="https://pl.wikipedia.org/wiki?curid=1847596" title="Amt Dorf Mecklenburg-Bad Kleinen">
Amt Dorf Mecklenburg-Bad Kleinen

Amt Dorf Mecklenburg-Bad Kleinen – niemiecki związek gmin leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba związku znajduje się w miejscowości Dorf Mecklenburg.
W skład związku wchodzi dziewięć gmin:

</doc>
<doc id="1847597" url="https://pl.wikipedia.org/wiki?curid=1847597" title="Dorf Mecklenburg-Bad Kleinen">
Dorf Mecklenburg-Bad Kleinen



</doc>
<doc id="1847599" url="https://pl.wikipedia.org/wiki?curid=1847599" title="Amt Gadebusch">
Amt Gadebusch

Związek Gmin Gadebusch (niem. "Amt Gadebusch") – niemiecki związek gmin leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba związku znajduje się w mieście Gadebusch. 
W skład związku wchodzi osiem gmin:

</doc>
<doc id="1847600" url="https://pl.wikipedia.org/wiki?curid=1847600" title="Gadebusch (urząd)">
Gadebusch (urząd)



</doc>
<doc id="1847601" url="https://pl.wikipedia.org/wiki?curid=1847601" title="Earlwood">
Earlwood

Earlwood – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1847602" url="https://pl.wikipedia.org/wiki?curid=1847602" title="Amt Grevesmühlen-Land">
Amt Grevesmühlen-Land

Amt Grevesmühlen-Land – niemiecki związek gmin leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba związku znajduje się w mieście Grevesmühlen. 
W skład związku wchodzi osiem gmin:

</doc>
<doc id="1847603" url="https://pl.wikipedia.org/wiki?curid=1847603" title="Grevesmühlen-Land">
Grevesmühlen-Land



</doc>
<doc id="1847604" url="https://pl.wikipedia.org/wiki?curid=1847604" title="Grevesmuehlen-Land">
Grevesmuehlen-Land



</doc>
<doc id="1847605" url="https://pl.wikipedia.org/wiki?curid=1847605" title="\">
\



</doc>
<doc id="1847606" url="https://pl.wikipedia.org/wiki?curid=1847606" title="Kingsgrove">
Kingsgrove

Kingsgrove – geograficzna nazwa dzielnicy (przedmieścia), położona na terenie samorządów lokalnych City of Canterbury, City of Rockdale i City of Hurstville, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1847607" url="https://pl.wikipedia.org/wiki?curid=1847607" title="Amt Klützer Winkel">
Amt Klützer Winkel

Urząd Klützer Winkel (niem. "Amt Klützer Winkel") – niemiecki urząd leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba urzędu znajduje się w mieście Klütz. 
W skład urzędu wchodzi sześć gmin:

</doc>
<doc id="1847608" url="https://pl.wikipedia.org/wiki?curid=1847608" title="Parafia Wniebowzięcia NMP w Tarnobrzegu">
Parafia Wniebowzięcia NMP w Tarnobrzegu



</doc>
<doc id="1847609" url="https://pl.wikipedia.org/wiki?curid=1847609" title="Klützer Winkel">
Klützer Winkel



</doc>
<doc id="1847610" url="https://pl.wikipedia.org/wiki?curid=1847610" title="Parafia MB Częstochowskiej w Tarnobrzegu">
Parafia MB Częstochowskiej w Tarnobrzegu



</doc>
<doc id="1847611" url="https://pl.wikipedia.org/wiki?curid=1847611" title="Kluetzer Winkel">
Kluetzer Winkel



</doc>
<doc id="1847612" url="https://pl.wikipedia.org/wiki?curid=1847612" title="Parafia Nawiedzenia NMP w Tarnobrzegu">
Parafia Nawiedzenia NMP w Tarnobrzegu



</doc>
<doc id="1847614" url="https://pl.wikipedia.org/wiki?curid=1847614" title="ZINO">
ZINO



</doc>
<doc id="1847617" url="https://pl.wikipedia.org/wiki?curid=1847617" title="ZInO">
ZInO



</doc>
<doc id="1847618" url="https://pl.wikipedia.org/wiki?curid=1847618" title="Lakemba">
Lakemba

Lakemba – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1847619" url="https://pl.wikipedia.org/wiki?curid=1847619" title="Amt Lützow-Lübstorf">
Amt Lützow-Lübstorf

Urząd Lützow-Lübstorf (niem. "Amt Lützow-Lübstorf") – niemiecki urząd leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba urzędu znajduje się w miejscowości Lützow. 
W skład urzędu wchodzi 15 gmin:

</doc>
<doc id="1847620" url="https://pl.wikipedia.org/wiki?curid=1847620" title="Lützow-Lübstorf">
Lützow-Lübstorf



</doc>
<doc id="1847621" url="https://pl.wikipedia.org/wiki?curid=1847621" title="Luetzow-Lübstorf">
Luetzow-Lübstorf



</doc>
<doc id="1847622" url="https://pl.wikipedia.org/wiki?curid=1847622" title="Nurkowanie jaskiniowe">
Nurkowanie jaskiniowe

Nurkowanie jaskiniowe – nurkowanie w podziemnych zbiornikach wodnych, mające charakter sportowy lub eksploracyjny, polegające na pokonywaniu zalanych wodą jaskiń lub fragmentów jaskiń, najczęściej syfonów, przy użyciu sprzętu do nurkowania; rzadziej na bezdechu. Umożliwia również bezpieczne pokonywanie obiektów sztucznych zalanych wodą. Kolebką nurkowania jaskiniowego jest Francja.
Podział nurkowań jaskiniowych.
Nurkowanie w głębi jaskiń wiąże się z wieloma trudnościami dodatkowymi: uciążliwym transportem sprzętu nurkowego do otworu jaskini, który w przypadku Tatr może przekroczyć 5 godzin marszu, brakiem możliwości dojechania jakimkolwiek środkiem transportu do otworu, koniecznością przeniesienia sprzętu w głąb jaskini, pokonując formacje poziome (np. szczeliny, zaciski) oraz studnie z wykorzystaniem technik alpinizmu jaskiniowego (transport w głąb jaskini może trwać wiele godzin), koniecznością założenia biwaku we wnętrzu jaskini. Po przenurkowaniu syfonu często występuje sytuacja, gdy samotny nurek jaskiniowy napotyka na suche partie jaskini, które zmuszony jest pokonać własnymi siłami, by napotkać kolejny syfon itd.
Nurkowanie w źródłach jest najbardziej przystępną formą nurkowania jaskiniowego. Wywierzyska osiągalne są już w odległości kilkudziesięciu metrów od lądu. Przejrzystość wody najczęściej sięga kilkunastu metrów. W Polsce jedyne wywierzyska zdatne do nurkowania zlokalizowane są w Tatrach: Wywierzysko Bystrej oraz wywierzysko Niżniej Kasprowej Jaskini.
Nurkowanie w ponorach jest działalnością uzasadnioną jedynie w wyjątkowych przypadkach. Nurkowania takie są wyjątkowo niebezpieczne ze względu na poruszanie się w głąb jaskini zgodnie z kierunkiem prądu wody, co implikuje, iż powrót odbywa się pod prąd, a zużycie gazów oddechowych jest trudne do wyliczenia. Może się okazać, że powrót w kierunku ponoru jest w ogóle niemożliwy.
Nurkowanie w obiektach sztucznie wytworzonych przez działalność, najczęściej wydobywczą, jest popularną formą treningu poprzedzającego właściwe nurkowania jaskiniowe. Większość tego typu obiektów w Polsce znajduje się w woj. dolnośląskim oraz woj. świętokrzyskim. Wymienić tu należy również Międzyrzecki Rejon Umocniony (MRU) oraz obiekty zalane wodą w Warszawie oraz Krakowie.
Działalność podwodna mająca na celu ratowanie ludzkiego życia i zdrowia w obiektach naturalnych i sztucznych zalanych wodą.
W Polsce w porozumieniu z Krajowym Systemem Ratowniczo-Gaśniczym z 13 stycznia 2006 r. działa Zespół Nurkowy Grupy Ratownictwa Wysokościowego PZA. W Tatrach nurkowe ratownictwo jaskiniowe realizowane jest statutowo przez TOPR.
Hasła związane z nurkowaniem jaskiniowym.
Wykorzystuje techniki i sprzęt niestosowane w płetwonurkowaniu rekreacyjnym. W nurkowaniu jaskiniowym stosuje się regułę 1/3 oraz często tzw. konfigurację boczną.
Jest szczególnym przypadkiem płetwonurkowania, wykraczającym poza ramy szkolenia rekreacyjnego. Płetwonurek musi posiadać niezbędną wiedzę, umiejętności oraz sprzęt, by móc w razie awarii bezpiecznie zakończyć nurkowanie. Nurkowanie solo wymaga również odpowiedniego treningu mentalnego. W nurkowaniu jaskiniowym jest powszechnie stosowane podczas pokonywania zalanych wodą wąskich korytarzy, syfonów, zacisków.
Wiąże się z koniecznością posiadania sztucznego źródła światła, perfekcyjnym opanowaniem sprzętu nurkowego oraz organizacją nurkowania w sposób umożliwiający wykonanie założonego planu działania. W nurkowaniu jaskiniowym, gdzie nie dociera światło naturalne, zalecane jest posiadanie co najmniej trzech niezależnych źródeł sztucznych.
Dotyczy nurkowań, gdzie nie ma możliwości bezpośredniego wynurzenia się płetwonurka na powierzchnię wody. Dotyczy nurkowań podlodowych, wrakowych, w obiektach sztucznych zalanych wodą oraz w kawernach i jaskiniach.
Termin ten związany jest najczęściej z wykorzystaniem mieszanin oddechowych innych niż powietrze (np. nitrox o zawartości powyżej 21% O2 na przystankach dekompresyjnych, trimix na większych głębokościach), co pozwala na osiąganie znacznych głębokości i skraca czas wynurzania. Następstwem jest również brak możliwości bezpośredniego wynurzenia się na powierzchnię wody z powodu konieczności wykonania dekompresji.
Dotyczy wykorzystania aparatów oddechowych SCR (Semi Closed Rebreather), które, regenerując gazy wydychane przez nurka, pozwalają na dłuższy pobyt pod wodą, w porównaniu do nurkowania na obiegach otwartych. Istotną cechą charakterystyczną aparatów SCR jest utrzymanie stałej frakcji tlenu (fO2) podczas nurkowania. Nurkowanie z użyciem SCR nie jest optymalne dekompresyjnie.
Podobnie jak aparaty typu SCR, CCR (Closed Circuit Rebreather) regenerują gazy wydychane przez nurka. Ze względu na budowę, nie tylko umożliwiają dłuższy pobyt pod wodą, ale utrzymują stałe ciśnienie parcjalne tlenu (ppO2) na poziomie zadanym przez nurka, przez co są optymalne dekompresyjnie.
Nurek, w zależności od planu nurkowania, przygotowuje odpowiednie mieszanki gazowe, którymi będzie oddychał. Typowo rozróżnia się mieszanki podróżne (travel mix), denne (bottom mix) i dekompresyjne (deco mix) w zależności od składu procentowego gazów podstawowych. W nurkowaniu głębokim, również jaskiniowym, gazami składowymi są tlen, azot i hel w różnych proporcjach.
Konieczność wynurzania się z odpowiednią prędkością i wykorzystania przystanków dekompresyjnych (deco stop) celem uniknięcia choroby dekompresyjnej. Optymalne wartości wyznacza krzywa dekompresji (decompression curve) lub zamiennie sufit dekompresji (decompression ceiling). Obecnie celem skrócenia czasu przebywania pod wodą stosuje się dekompresję akcelerowaną.
Podczas dekompresji akcelerowanej korzysta się z mieszanek oddechowych bogatych w tlen, celem zwiększenia okna tlenowego. Pozwala to na skuteczniejsze odsycenie się tkanek organizmu nurka z gazów obojętnych.

</doc>
<doc id="1847624" url="https://pl.wikipedia.org/wiki?curid=1847624" title="Amt Neuburg">
Amt Neuburg

Urząd Neuburg (niem. "Amt Neuburg") – niemiecki urząd leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba urzędu znajduje się w miejscowości Neuburg. 
W skład urzędu wchodzi sześć gmin:

</doc>
<doc id="1847625" url="https://pl.wikipedia.org/wiki?curid=1847625" title="Neuburg (urząd)">
Neuburg (urząd)



</doc>
<doc id="1847626" url="https://pl.wikipedia.org/wiki?curid=1847626" title="Amt Neukloster-Warin">
Amt Neukloster-Warin

Urząd Neukloster-Warin (niem. "Amt Neukloster-Warin") – niemiecki urząd leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba urzędu znajduje się w mieście Neukloster. 
W skład urzędu wchodzi dziewięć gmin:

</doc>
<doc id="1847627" url="https://pl.wikipedia.org/wiki?curid=1847627" title="Neukloster-Warin">
Neukloster-Warin



</doc>
<doc id="1847628" url="https://pl.wikipedia.org/wiki?curid=1847628" title="Amt Rehna">
Amt Rehna

Urząd Rehna (niem. "Amt Rehna") – niemiecki związek gmin w kraju związkowym Meklemburgia-Pomorze Przednie, w powiecie Nordwestmecklenburg. Siedziba urzędu znajduje się w mieście Rehna. 
W skład urzędu wchodzi jedenaście gmin:
Zmiany administracyjne.
25 maja 2014 do miasta Rehna przyłączono dwie gminy: Nesow oraz Vitense.

</doc>
<doc id="1847629" url="https://pl.wikipedia.org/wiki?curid=1847629" title="Rehna (urząd)">
Rehna (urząd)



</doc>
<doc id="1847630" url="https://pl.wikipedia.org/wiki?curid=1847630" title="Pomnik Jana Pawła II">
Pomnik Jana Pawła II



</doc>
<doc id="1847631" url="https://pl.wikipedia.org/wiki?curid=1847631" title="Mount’s Bay">
Mount’s Bay

Mount's Bay (korn. "Carrack Looz en Cooz") – zatoka na kanale La Manche na wybrzeżu Kornwalii w Wielkiej Brytanii. Rozciąga się od Lizard Point do wschodniej strony Land’s End. Jest największą zatoką w Kornwalii.
Historia.
W 1559 roku zatoka została splądrowana przez hiszpańską Armadę, która m.in. spaliła Mousehole i Penzance. Broniącym Anglikom udało się ochronić St Michael’s Mount. W XVIII wieku naturalnie chroniona zatoka była dużym centrum przemytu do Anglii. 1 listopada 1755 do zatoki dotarły fale tsunami powstałe po trzęsieniu ziemi w Lizbonie. Właśnie tu fale wytraciły swą moc i nie doszło do zalania Kornwalii.
Turystyka.
Zatoka jest obecnie dużym centrum turystyki i wypoczynku letniego z dobrze zorganizowaną infrastrukturą. Jej największą atrakcją jest St Michael’s Mount, jak również piaszczyste plaże i spokojne wody La Manche.

</doc>
<doc id="1847632" url="https://pl.wikipedia.org/wiki?curid=1847632" title="Toyooka">
Toyooka



</doc>
<doc id="1847634" url="https://pl.wikipedia.org/wiki?curid=1847634" title="Wolatuszka">
Wolatuszka

Wolatuszka ("Pseudochirulus") – rodzaj ssaka z podrodziny pseudopałanek (Pseudocheirinae) w obrębie rodziny pseudopałankowatych (Pseudocheiridae).
Zasięg występowania.
Rodzaj obejmuje gatunki występujące w Australii i na Nowej Gwinei.
Morfologia.
Długość ciała 17–37 cm, długość ogona 15–40 cm; masa ciała 105–1500 g.
Systematyka.
Etymologia.
"Pseudochirulus": rodzaj "Pseudochirus" (pseudopałanka); łac. przyrostek zdrabniający "-ulus".
Podział systematyczny.
Do rodzaju należą następujące gatunki:

</doc>
<doc id="1847635" url="https://pl.wikipedia.org/wiki?curid=1847635" title="Shrek 3D">
Shrek 3D



</doc>
<doc id="1847637" url="https://pl.wikipedia.org/wiki?curid=1847637" title="Karabin Hawken">
Karabin Hawken

Karabin Hawken – czarnoprochowy karabin, początkowo o zamku skałkowym, później kapiszonowym, cieszący się popularnością wśród traperów, handlarzy i odkrywców Dzikiego Zachodu pierwszej połowy XIX wieku.

</doc>
<doc id="1847638" url="https://pl.wikipedia.org/wiki?curid=1847638" title="Muzeum Piśmiennictwa i Drukarstwa">
Muzeum Piśmiennictwa i Drukarstwa

Muzeum Piśmiennictwa i Drukarstwa – muzeum w Grębocinie, założone w 2004 przez konserwatora zabytków Dariusza Subocza. Siedzibą muzeum jest poewangelicki kościół z XIII wieku. Muzeum gromadzi obiekty z zakresu piśmiennictwa, papiernictwa i drukarstwa europejskiego i azjatyckiego.
Lokalizacja.
Muzeum znajduje się w powiecie toruńskim, w gminie lubicz, we wsi Grębocin, przy ul. Szkolnej 31, w sąsiedztwie kościoła św. Teresy od Dzieciątka Jezus. 
Historia.
Muzeum zostało umiejscowione w średniowiecznym kościele zbudowanym w XIII wieku przez Krzyżaków. W XVI wieku kościół przeszedł pod rządy gminy ewangelickiej. W latach 20. XX wieku został pozbawiony funkcji sakralnej, a w 1930 wpisano go do rejestru zabytków. 
Po II wojnie światowej zabytek przypominał ruinę. Dopiero w latach 60. i 70. XX w. podjęto próbę stworzenia w nim biblioteki gminnej. Prace rozpoczęto na początku lat 80. XX w., zostały one jednak przerwane. W związku z tym następowała poważna dewastacja zabytku.
W 1998 obiekt przeszedł w ręce prywatne. Współwłaściciel zabytku, Dariusz Subocz, przeprowadził prace remontowe, konserwatorskie oraz adaptacyjne na rzecz tworzonego Muzeum Piśmiennictwa i Drukarstwa. Efektem tych działań jest ekspozycja stworzona we wnętrzu kościoła.
Ekspozycja stała.
Ekspozycja stała została przygotowana z myślą o interaktywnych warsztatach z zakresu piśmiennictwa, papiernictwa polskiego i światowego oraz techniki i technologii drukarstwa europejskiego i azjatyckiego.
Działy tworzące ekspozycję stałą:
Ekspozycja składa się z replik i oryginalnych pras drukarskich z Polski i Europy (jest tu np. replika prasy Gutenberga), sprzętu introligatorskiego, wyposażenia dawnej papierni i średniowiecznego skryptorium.
Edukacja.
Muzeum jest typem muzeum interaktywnego. Przez cały rok prowadzone są w muzeum warsztaty dla dzieci, młodzieży i dorosłych.
W dziale piśmienniczym, stylizowanym na średniowieczne skryptorium, przybliżana jest historia materiałów piśmienniczych: papirusu i pergaminu. Uczestnicy poznają poszczególne etapy tworzenia kodeksu iluminowanego, a następnie samodzielnie próbują kaligrafii gęsim piórem na ręcznie czerpanym papierze.
W dziale papierniczym zwiedzający mają możliwość poznania historii papiernictwa europejskiego i azjatyckiego. W ramach zajęć praktycznych uczestnicy warsztatów samodzielnie czerpią kartkę papieru. Z kolei eksponaty z dziedziny drukarstwa umożliwiają dokładne poznanie jego historii. Każdy uczestnik warsztatów otrzymuje certyfikat uczestnictwa, samodzielnie wydrukowany w muzeum na XIX-wiecznej prasie drukarskiej.

</doc>
<doc id="1847641" url="https://pl.wikipedia.org/wiki?curid=1847641" title="Żleb Cielarczysko">
Żleb Cielarczysko

Żleb Cielarczysko (słow. "Teliarčisko") – żleb w orograficznie lewych zboczach Doliny Bobrowieckiej Liptowskiej w słowackich Tatrach Zachodnich. Opada w zachodnim kierunku kilkoma ramionami spod Wielkiego Łyśca (1830 m) i Małego Łyśca (1637 m), ramiona te niżej łączą się w jedno koryto. Dnem żlebu spływa potok Cielarczysko ("Teliarčisko") uchodzący do Potoku z Polany na wysokości ok. 1150 m, nieco powyżej wylotu Zabijacznego Żlebu. Głównym korytem, spod Wielkiego Łyśca schodzą czasem lawiny.
Żleb Cielarczysko jest w większości porośnięty lasem i kosodrzewiną, dawniej jednak, gdy był wypasany, był bardziej trawiasty, szczególnie w górnych partiach, które po zaprzestaniu wypasu stopniowo zarastają kosodrzewiną.

</doc>
<doc id="1847642" url="https://pl.wikipedia.org/wiki?curid=1847642" title="Mistrzostwa Świata w Zapasach 2002">
Mistrzostwa Świata w Zapasach 2002

50. Mistrzostwa świata w zapasach w stylu klasycznym odbyły się w mieście Moskwa (Rosja), a w stylu wolnym w mieście Teheran (Iran). Kobiety rywalizowały w mieście Chalkida (Grecja).

</doc>
<doc id="1847644" url="https://pl.wikipedia.org/wiki?curid=1847644" title="Jan Rostworowski (jezuita)">
Jan Rostworowski (jezuita)

Jan Kanty Rostworowski, jezuita (ur. 8 listopada 1876 w Górce Narodowej, zm. 13 stycznia 1963 w Warszawie) – pisarz katolicki i rekolekcjonista.
Życiorys.
Pochodził z rodziny arystokratycznej. Był synem ziemianina Feliksa hr. Rostworowskiego i Jadwigi z Popielów (córki Pawła Popiela). Jego bratem stryjecznym był Karol Hubert Rostworowski.
Studiował we Fryburgu Szwajcarskim i Krakowie. Wykładał teologię dogmatyczną w Krakowie. Był redaktorem miesięcznika Sodalis Marianus i współpracownikiem Przeglądu Powszechnego. Pełnił funkcję rektora (Stara Wieś, Chyrów). Wygnany na Syberię opracował popularne "Obrazki z życia Zbawiciela" (1916). Po powrocie do Krakowa był m.in. redaktorem pism: Wiara i Życie, Posłaniec Serca Jezusowego, Głosy Katolickie i dyrektorem Wydawnictwa Księży Jezuitów.
W okresie międzywojennym występował przeciwko utworzeniu Wydziału Teologii Ewangelickiej Uniwersytetu Warszawskiego.
Po wojnie współpracował z "Przeglądem Powszechnym" i Przewodnikiem Katolickim.

</doc>
<doc id="1847645" url="https://pl.wikipedia.org/wiki?curid=1847645" title="Jan Kanty Rostworowski">
Jan Kanty Rostworowski



</doc>
<doc id="1847646" url="https://pl.wikipedia.org/wiki?curid=1847646" title="Jan Rostworowski">
Jan Rostworowski



</doc>
<doc id="1847647" url="https://pl.wikipedia.org/wiki?curid=1847647" title="Mistrzostwa Świata w Zapasach 2003">
Mistrzostwa Świata w Zapasach 2003

51. Mistrzostwa Świata w Zapasach 2003 odbyły się w dwóch miastach: styl wolny w Stanach Zjednoczonych – Nowym Jorku, zaś styl klasyczny we francuskim mieście Créteil.

</doc>
<doc id="1847648" url="https://pl.wikipedia.org/wiki?curid=1847648" title="Śluza Opatowice">
Śluza Opatowice

Śluza Opatowice – śluza wodna komorowa, zlokalizowana na rzece Odra, w 245,03 km biegu rzeki, położona w przekopie wykonanym przy jej zakolu, nazwanym Kanałem Opatowickim, w 1,0 km tego kanału. Śluza położona jest we Wrocławiu, pomiędzy Wyspą Opatowicką a osiedlem Opatowice.
Historia.
Śluza została wybudowana w ramach inwestycji z zakresu hydrotechniki, prowadzonej w latach 1913–1917 polegającej na budowie nowej drogi wodnej przeprowadzonej przez miasto w ramach Wrocławskiego Węzła Wodnego, tzw. "Wrocławskiego Szlaku Głównego", mimo że sama śluza leży poza tym szlakiem.
Charakterystyka.
"Śluza Opatowice" stanowi jeden z elementów stopnia wodnego, w odniesieniu do którego stosuje się nazwę: Stopień Wodny Opatowice, a także w szerszym kontekście funkcjonalnym obiektów hydrotechnicznych – "Stopień Opatowicko-Bartoszowicki" w Bartoszowicko–Opatowickim Węźle Wodnym. Ze względu na niewielkie wymiary tej śluzy i następnych na "Wrocławskim Szlaku Miejskim" (Śluza Szczytniki, Śluza Miejska), ta droga wodna nie ma większego znaczenia transportowego, towarowego. Obecnie jednak następuje aktywizacja turystyki i rekreacji wodnej także w obszarze otwartego dla żeglugi przez RZGW Wrocław Śródmiejskiego Węzła Wodnego. Alternatywnym, głównym szlakiem żeglugowym przez Wrocławski Węzeł Wodny, jest droga prowadząca przez Śluzę Bartoszowice, o znacznie lepszych parametrach żeglugowych. Przez "Śluzę Opatowice" prowadzi droga wodna, tzw. "Miejska", oraz droga wodna przez "Śródmiejski Węzeł Wodny".
Śluza ma wymiary: długość – 74,6; szerokość – 9,6; piętrzenie wynosi 2,0 m. Zamknięcia komory śluzy, dolne i górne, to wrota wsporne, stalowe, wykonane z zastosowaniem połączeń nitowych. Napęd wrót elektryczny, choć istnieje także awaryjny, ręczny. Do napełniania i opróżniania komory śluzy zastosowano krótkie kanały obiegowe, z zamknięciami w postaci zasuw rolkowych z napędem elektrycznym.
Odległości na drogach wodnych prowadzących przez śluzę:
Prawy brzeg stanowi Wyspa Opatowicka, natomiast lewy brzeg to teren osiedla Opatowice. Poziom wody dolnej kształtuje "Śródmiejski Węzeł Wodny Górny", oraz Stopień Wodny Szczytniki. Natomiast poziom wody górnej kształtowany jest przez Jaz Opatowice i "Stopień Wodny Bartoszowice".
Do 1945 roku istniał przy śluzie, na głową dolną, most stalowy w konstrukcji wysięgnikowo-klapowej – "most podniesionych masztów", o niewielkim znaczeniu (lokalnym).

</doc>
<doc id="1847649" url="https://pl.wikipedia.org/wiki?curid=1847649" title="Reguła kwadratu (szachy)">
Reguła kwadratu (szachy)

Reguła kwadratu – jedna z technik rozgrywania końcówek szachowych. Dzięki tej technice można szybko obliczyć czy król zdąży zbić pionka, zanim ten dojdzie do pola przemiany. Technika ta umożliwia zarówno wygrać partie jak i w gorszej pozycji zremisować ją. Reguła kwadratu szczególnie się przydaje, gdy mamy mało czasu na zegarze szachowym.
Spójrzmy na diagram 1. Jeżeli na posunięciu są białe, to uratują remis, gdyż zdążą wejść do kwadratu b5-b1-f1-f5 np.:
Natomiast, gdy czarne wykonują posunięcie, wtedy wygrywają partię (biały król nie zdąży wejść do kwadratu) np.:
W czasie partii szachowej zazwyczaj rysuje się w myślach jedną linie (przekątną kwadratu b5-f1). Na jej podstawie szybko i bez problemu można wyznaczyć wierzchołki b1 oraz f5. 
Trzeba pamiętać, że reguła kwadratu nie działa w przypadku, gdy pion stoi w pozycji wyjściowej i może ruszyć się o dwa pola.
Popatrzmy teraz na diagram 2. Pionek czarnych znajduje się na pozycji wyjściowej, dlatego teraz przekątna liczymy od pola b6 (w klasycznych szachach pionek, gdy jest w pozycji wyjściowej może przesunąć się o dwa pola do przodu). Jeżeli czarne zaczynają, to wygrywają ...b5!!, a jeżeli białe zaczynają, to jest remis Kg5!! lub Kg6!!.
Kompozycja szachowa i praktyka.
Diagram 3 - Białe zaczynają. Remis mogą uzyskać wykorzystując podwójną groźbę awansu pionka na hetmana lub dostanie się do kwadratu czarnego pionka.
Remis.
Diagram 4 - Posunięcie białych - remis.
Król znalazł się w kwadracie. Remis.
Diagram 5 - Dzięki tej idei mistrzowi świata E. Laskerowi udało się uratować pozycję przy następnym spotkaniu.
Remis.

</doc>
<doc id="1847652" url="https://pl.wikipedia.org/wiki?curid=1847652" title="Mistrzostwa Świata w Zapasach 2005">
Mistrzostwa Świata w Zapasach 2005

52. Mistrzostwa Świata w Zapasach 2005 odbyły się w dniach 26 września – 2 października 2005 roku w mieście Budapeszt na Węgrzech.

</doc>
<doc id="1847653" url="https://pl.wikipedia.org/wiki?curid=1847653" title="Adolf Hirner">
Adolf Hirner

Adolf Hirner (ur. 3 maja 1965) – austriacki skoczek narciarski. Najlepsze wyniki w Pucharze Świata osiągnął w sezonie 1983/1984, kiedy zajął 18. miejsce w klasyfikacji generalnej. W całej swojej karierze raz stał na najniższym stopniu podium konkursów Pucharu Świata.

</doc>
<doc id="1847654" url="https://pl.wikipedia.org/wiki?curid=1847654" title="Hansjoerg Sumi">
Hansjoerg Sumi



</doc>
<doc id="1847655" url="https://pl.wikipedia.org/wiki?curid=1847655" title="Amt Schönberger Land">
Amt Schönberger Land

Amt Schönberger Land – niemiecki związek gmin leżący w kraju związkowym Meklemburgia-Pomorze Przednie, w powiecie Nordwestmecklenburg. Siedziba związku znajduje się w mieście Schönberg.
W skład związku wchodzi osiem gmin, w tym dwie gminy miejskie "(Stadt)" oraz sześć gmin wiejskich "(Gemeinde)":

</doc>
<doc id="1847656" url="https://pl.wikipedia.org/wiki?curid=1847656" title="Bernard II z Saksonii">
Bernard II z Saksonii

Bernard II (ok. 995 – 29 czerwca 1059) – książę Saksonii (1011–1059), trzeci z dynastii Billungów, syn Bernarda I i Hildegardy. Był hrabią Fryzji.
Bernard rozszerzył uprawienia władców w Saksonii i jest uważany za największego z Billungów. Był uważany za zwolennika cesarza Henryka II oraz towarzyszył mu w Polsce podczas podpisania traktatu w Budziszynie w 1018 roku. W okresie 1019–1020 zbuntował się, a tym samym zwiększył uznanie prawa plemiennego w Saksonii, czego nie udało osiągnąć się jego ojcu. Powrócił na wojnę przeciw Słowianom oraz włączył ich w szeregi swoich sił wraz z ich przywódcą, Gotszalkiem.

</doc>
<doc id="1847657" url="https://pl.wikipedia.org/wiki?curid=1847657" title="Schönberger Land">
Schönberger Land



</doc>
<doc id="1847658" url="https://pl.wikipedia.org/wiki?curid=1847658" title="Włodzimierz Łesyk">
Włodzimierz Łesyk

Włodzimierz Łesyk (ur. 1920, zm. 17 maja 1987) – szopkarz krakowski, działacz Związku Bojowników o Wolność i Demokrację, odznaczony Krzyżem Kawalerskim Orderu Odrodzenia Polski, Złotą odznaką „Za zasługi dla Ziemi Krakowskiej”, Złotą Odznaką „Za pracę społeczną dla m. Krakowa”, Medalem 40-lecia Polski Ludowej oraz wieloma odznaczeniami wojskowymi.
W konkursie szopek krakowskich uczestniczył w latach 1961-1986. Laureat pierwszych nagród w roku 1974, 1975 i 1977, oraz wielu nagród drugich i trzecich. Jego dzieła znajdują się w kolekcji Muzeum Historycznego Miasta Krakowa i były prezentowane na wielu wystawach w kraju i za granicą.

</doc>
<doc id="1847659" url="https://pl.wikipedia.org/wiki?curid=1847659" title="Schoenberger Land">
Schoenberger Land



</doc>
<doc id="1847661" url="https://pl.wikipedia.org/wiki?curid=1847661" title="Durdle Door">
Durdle Door

Durdle Door - naturalny łuk wapienny typu klifowego na Wybrzeżu Jurajskim w Anglii. Jest własnością prywatną rodziny Weldów, która posiada 4 800 hektarów ziemi w hrabstwie Dorset, większość w ramach tzw. Lulworth Estate. Jest najczęściej fotografowanym obiektem Wybrzeża Jurajskiego i jest motywem często powtarzającym się na pocztówkach z południowej Anglii. Obiekt jest udostępniony dla publiczności. Jedyną ścieżkę dostępu do obiektu od strony Lullworth Cove przebywa rocznie 200 000 osób, co sprawia, że jest to najczęściej uczęszczany szlak południowego wybrzeża Anglii. Obiekt znajduje się na szlaku South West Coast Path.
Nazwa.
Nazwa pochodzi od staroangielskiego słowa "thirl" oznaczającego dryl lub wiertło. Na mapach z XIX w. pojawia się jako "Dirdale Door" lub "Dudde Door".
Geologia.
Wiek łuku oceniany jest na 140 mln lat i pochodzi z okresu jury. Natura łuku bierze się z układu wapienia w tej części wybrzeża: jego warstwy zostały wygięte w taki sposób, że są prawie pionowe w stosunku do podłoża. Łuk jest wynikiem erozyjnego działania wody morskiej na różne skały.

</doc>
<doc id="1847663" url="https://pl.wikipedia.org/wiki?curid=1847663" title="Mistrzostwa Świata w Zapasach 2006">
Mistrzostwa Świata w Zapasach 2006

53. Mistrzostwa Świata w Zapasach 2006 odbyły się w dniach 25 września – 1 października 2006 roku w mieście Guangzhou w Chinach.

</doc>
<doc id="1847664" url="https://pl.wikipedia.org/wiki?curid=1847664" title="Parafia Trójcy Świętej w Saint-Étienne">
Parafia Trójcy Świętej w Saint-Étienne

 
Parafia Trójcy Świętej – etnicznie grecka parafia prawosławna w Saint-Étienne.

</doc>
<doc id="1847665" url="https://pl.wikipedia.org/wiki?curid=1847665" title="Halvor Asphol">
Halvor Asphol

Halvor Asphol (ur. 15 czerwca 1961) – norweski skoczek narciarski. Najlepsze wyniki w Pucharze Świata osiągnął w sezonie 1981/1982, kiedy zajął 28. miejsce w klasyfikacji generalnej.
Największym sukcesem tego skoczka jest szóste miejsce na mistrzostwach świata w lotach w Oberstdorfie w 1981 oraz piąte miejsce w 30. Turnieju Czterech Skoczni. Jego rekord życiowy to 175 m na Čerťáku w Harrachovie.

</doc>
<doc id="1847668" url="https://pl.wikipedia.org/wiki?curid=1847668" title="Oh Beom-seok">
Oh Beom-seok

Oh Beom-seok (kor. 오범석, ur. 29 lipca 1984) – piłkarz południowokoreański grający na pozycji prawego obrońcy. Mierzy 181 cm wzrostu, waży 75 kg.
Kariera klubowa.
Karierę piłkarską Oh rozpoczął w klubie Pohang Steelers. W 2003 roku awansował do kadry pierwszego zespołu i wtedy też zadebiutował w jego barwach w rozgrywkach koreańskiej ligi. W 2004 roku wywalczył ze Steelers wicemistrzostwo Korei Południowej, a w 2007 roku został mistrzem kraju. W połowie 2007 roku odszedł na wypożyczenie do japońskiej Yokohamy FC.
Na początku 2008 roku Oh został zawodnikiem rosyjskiej Krylji Sowietow Samara. W rosyjskiej lidze zadebiutował 14 marca 2008 roku w wygranym 3:0 wyjazdowym spotkaniu z Terekiem Grozny. Przez cały sezon 2008 był podstawowym zawodnikiem Krylji.
W 2009 roku Oh wrócił do Korei Południowej i został piłkarzem Ulsan Hyundai Horang-i. W latach 2011-2015 grał w Suwon Samsung Bluewings, z przerwą na wypożyczenie do Ansan Police FC. W 2016 przeszedł do chińskiego Hangzhou Greentown.
Kariera reprezentacyjna.
W 2003 roku Oh wystąpił z reprezentacją Korei Południowej U-20 na Mistrzostwach Świata U-20. W dorosłej reprezentacji zadebiutował 15 stycznia 2005 roku w przegranym 1:2 towarzyskim spotkaniu z Kolumbią. W 2007 roku zajął z Koreą 3. miejsce w Pucharze Azji 2007, a w 2009 roku awansował z nią na Mistrzostwa Świata w RPA.

</doc>
<doc id="1847669" url="https://pl.wikipedia.org/wiki?curid=1847669" title="Żleb Darmstädtera">
Żleb Darmstädtera

Żleb Darmstädtera (słow. "Darmstädterov žľab") – jeden ze żlebów w masywie Gerlacha w słowackiej części Tatr Wysokich. Żleb Darmstädtera opada spod Przełęczy Tetmajera i kieruje się na północny wschód w stronę Doliny Wielickiej. Przez Żleb Darmstädtera nie wiodą żadne znakowane szlaki turystyczne, biegnie nim taternicka droga (tzw. droga Darmstädtera) z Doliny Wielickiej na Przełęcz Tetmajera.
Nazewnictwo Żlebu Darmstädtera upamiętnia Ludwiga Darmstädtera – alpinistę, który wraz z przewodnikiem Hansem Stabelerem dokonał pierwszego przejścia tegoż żlebu.
Historia.
Pierwsze wejścia turystyczne Żlebem Darmstädtera na Przełęcz Tetmajera:

</doc>
<doc id="1847670" url="https://pl.wikipedia.org/wiki?curid=1847670" title="Plac Jubileuszowy w Mińsku">
Plac Jubileuszowy w Mińsku

Plac Jubileuszowy () – plac w rejonie centralnym Mińska, stolicy Białorusi.
W 1826 w miejscu obecnego placu, a na ówczesnych obrzeżach miasta, mińscy katolicy wybudowali Pomnik Jubileuszowy upamiętniający 1500-lecie soboru nicejskiego I 325 r. Od niego plac otrzymał nazwę Jubileuszowego.
Plac ograniczony jest przez ulice: Kalwaryjską, Romanowską Słobodę, Marytė Melnikaitė, Maksima Tanka i Rakowską. Otoczony jest przez sklepy, budynki mieszkalne i biurowe, w tym najwyższy budynek Mińska, mający 24 piętra i 90 m wysokości. Na samym placu znajdowało się kino „Białoruś”, które rozebrano w 2005, a w jego miejscu we wrześniu 2008 otwarto pierwszy na Białorusi multipleks kinowy o tej samej nazwie. Na placu znajdują się wyjścia ze stacji metra „Frunzeńska”.

</doc>
<doc id="1847672" url="https://pl.wikipedia.org/wiki?curid=1847672" title="Bitwa pod Rajgrodem (1794)">
Bitwa pod Rajgrodem (1794)

Bitwa pod Rajgrodem – bitwa stoczona 10 lipca 1794 roku podczas powstania kościuszkowskiego.
W ramach ofensywnych działań wojsk polskich na prawym brzegu Narwi i Biebrzy część pospolitego ruszenia ziemi bielskiej, która maszerowała ze strony Goniądza, wtargnęła 9 lipca na obszar Prus Książęcych i dotarła do Prostek, gdzie spędziła pruski patrol. Grupa ta idąc przez Ostre Koło wróciła na obszar Polski i dotarła wieczorem do Rajgrodu, gdzie skoncentrowała się reszta pospolitego ruszenia ziemi bielskiej. Połączone siły osiągnęły stan kilku tysięcy chłopów i szlachty uzbrojonych niemal wyłącznie w białą broń. Zaalarmowani polskim atakiem Prusacy wysłali na Rajgród grupę generała Göckinga (2 bataliony i 3 szwadrony), która o świcie uderzyła na polski obóz, uzyskując pełne zaskoczenie. Dzięki temu Prusacy rozproszyli polskie pospolite ruszenie, po czym splądrowali Rajgród i opuścili Polskę, wracając na obszar swego państwa.

</doc>
<doc id="1847673" url="https://pl.wikipedia.org/wiki?curid=1847673" title="Parafia św. Aleksandra w Pont-de-Chéruy">
Parafia św. Aleksandra w Pont-de-Chéruy

 
Parafia św. Aleksandra – etnicznie grecka parafia prawosławna w Pont-de-Chéruy. 

</doc>
<doc id="1847676" url="https://pl.wikipedia.org/wiki?curid=1847676" title="Mike Arnold">
Mike Arnold

Mike Arnold (ur. 21 stycznia 1969) – niemiecki skoczek narciarski reprezentujący barwy NRD.
Największym sukcesem tego skoczka jest złoty medal wywalczony drużynowo oraz srebrny indywidualnie na mistrzostwach świata juniorów w Asiago.

</doc>
<doc id="1847678" url="https://pl.wikipedia.org/wiki?curid=1847678" title="ISOCARP">
ISOCARP

International Society of City and Regional Planners (ISOCARP) – globalna organizacja doświadczonych profesjonalistów planowania mająca na celu zrzeszenie znanych i wysoko wykształconych planistów na arenie międzynarodowej. 
Opis.
Stowarzyszenie zostało założone w 1965 roku a członkowie stowarzyszenia pochodzą z ponad 70 krajów. ISOCARP jest organizacją pozarządową, uznawaną przez Narody Zjednoczone, Radę Europy oraz jest konsultantem UNESCO.
W roku 2009 odbyły się warsztaty ISOCARP w Szczecinie, mające na celu opracowanie strategii rozwoju dla rejonu metropolitarnego Szczecina.

</doc>
<doc id="1847679" url="https://pl.wikipedia.org/wiki?curid=1847679" title="Christian Rimmel">
Christian Rimmel

Christian Rimmel (ur. 1969) – niemiecki skoczek narciarski reprezentujący barwy RFN. Największym sukcesem tego skoczka jest złoty medal wywalczony drużynowo oraz srebrny indywidualnie na mistrzostwach świata juniorów w Lake Placid (1986).

</doc>
<doc id="1847680" url="https://pl.wikipedia.org/wiki?curid=1847680" title="Parafia Zwiastowania i św. Mikołaja w Clermont-Ferrand">
Parafia Zwiastowania i św. Mikołaja w Clermont-Ferrand

 
Parafia Zwiastowania i św. Mikołaja – etnicznie grecka parafia prawosławna w Clermont-Ferrand. 

</doc>
<doc id="1847682" url="https://pl.wikipedia.org/wiki?curid=1847682" title="Ulrich Pscherra">
Ulrich Pscherra

Ulrich Pscherra (ur. 2 lipca 1961) – wschodnioniemiecki skoczek narciarski, srebrny medalista mistrzostw świata juniorów w Mont Sainte-Anne (1979).

</doc>
<doc id="1847685" url="https://pl.wikipedia.org/wiki?curid=1847685" title="Świadkowie Jehowy w Szwecji">
Świadkowie Jehowy w Szwecji

Świadkowie Jehowy w Szwecji – społeczność wyznaniowa w Szwecji, należąca do ogólnoświatowej wspólnoty Świadków Jehowy, licząca w 2022 roku 22 464 głosicieli, należących do 281 zborów (w tym ponad 90 obcojęzycznych). Na dorocznej uroczystości Wieczerzy Pańskiej w 2022 roku zgromadziło się 34 365 osób. Działalność miejscowych głosicieli koordynuje Skandynawskie Biuro Oddziału w Danii. Świadkowie Jehowy w Szwecji posiadają 5 Sal Zgromadzeń.
Historia.
Początki.
W roku 1883 wydano w języku szwedzkim pierwszy pojedynczy numer czasopisma „Strażnica” w formie broszury, który przetłumaczył Charles Seagrin, szwedzki ewangelista mieszkający w Stanach Zjednoczonych. Broszury i próbny numer czasopisma docierały do Szwecji ze Stanów Zjednoczonych. W roku 1884 Sophus Winter, Amerykanin duńskiego pochodzenia, rozpowszechniał publikacje biblijne w Danii oraz później także w Szwecji. Wkrótce też przyłączyli się do niego inni. W 1899 roku w stolicy Szwecji urządzano regularne zebrania religijne.
W roku 1900 powstała grupa w Malmö. Rok później w stolicy otwarto biuro. W dniach od 20 do 27 czerwca 1901 roku w mieście Uppsala w pierwszym zgromadzeniu zorganizowanym w Szwecji uczestniczyło 150 osób. W maju 1903 roku przemówienia C.T. Russella w Sztokholmie wysłuchało 250 osób. Od końca 1902 fragmenty „Strażnicy” ukazywały się w piśmie „I Morgonväkten” wydawanym przez Augusta Lundborga, byłego kapitana Armii Zbawienia. Dzięki jego staraniom od stycznia 1904 „Strażnica” zaczęła ukazywać się regularnie.
Wkrótce powstała grupa wyznawców, która pomagała w działalności w Norwegii, a w 1906 roku również w Finlandii. W tym samym roku kraj odwiedził Charles Taze Russell. W 1907 roku biuro przeniesiono do Örebro. Rok później w Göteborgu powstała następna duża grupa wyznawców. W roku 1909 w Örebro C.T. Russell wygłosił przemówienie do przeszło 300 osób. Szwecję odwiedził ponownie w 1912 roku. W 1913 roku Szwecję odwiedził Joseph Franklin Rutherford.
We wrześniu 1914 roku rozpoczęto wyświetlanie "Fotodramy stworzenia" we wszystkich miastach kraju. W 1919 roku w Örebro zorganizowano zgromadzenie krajowe, a sześć lat później już dla 500 współwyznawców z całej Skandynawii.
W latach 20. XX wieku w Göteborgu przemawiał J.F. Rutherford, który w 1927 roku przemierzył samochodem kraj, odwiedzając wszystkie grupy wyznawców. W maju 1925 roku w Örebro odbył się kongres z udziałem przeszło 500 osób, w tym z delegacjami z całej Skandynawii. W 1925 roku zanotowano liczbę 250 wyznawców. Nadzór nad działalnością i biurem w Sztokholmie sprawowało od 1925 roku duńskie Biuro Północnoeuropejskie Towarzystwa Strażnica w Kopenhadze. We wrześniu 1926 roku ponownie lokalne biuro przeniesiono do stolicy Szwecji.
W roku 1930 działalność kaznodziejską w Szwecji prowadziło ponad 1000 głosicieli, a w roku 1940 ponad 1500. Działalność Świadków Jehowy w Szwecji nadzorował wówczas Johan H. Eneroth (1893–1982). W okresie II wojny światowej ze względu na neutralność polityczną i wynikającą z niej odmowę pełnienia służby wojskowej członkowie wyznania byli osadzani w więzieniach.
Powojenny rozwój działalności.
W roku 1945 w działalności kaznodziejskiej brało udział 2867 głosicieli. W tym też roku z wizytą przyjechali Nathan H. Knorr oraz Milton G. Henschel. W roku 1951 i 1952 odwiedzili Szwecję ponownie. W 1947 roku utworzono pierwszy okręg, który zasięgiem obejmował cały kraj. Jego pierwszym nadzorcą był Jack Pramberg, Szwed, absolwent Szkoły Gilead. W tym samym roku liczba głosicieli przekroczyła 3000, a w 1951 roku ponad 5100. W roku 1952 "Bibel- och Traktatsällskapet Vakttornet" (Strażnica – Towarzystwo Biblijne i Traktatowe) zostało prawnie zarejestrowane, a 23 lipca 1954 zarejestrowano spółkę wydawniczą "Vakttornets förlags- och tryckeriaktiebolag". 31 marca 1954 roku Biuro Oddziału przeniesiono do Jakobsberga.
W 1963 roku liczba głosicieli przekroczyła 10 000. W tym też roku Szwecja była jednym z miejsc "międzynarodowego kongresu okołoziemskiego" pod hasłem „Wiecznotrwała dobra nowina” – grupa 583 delegatów z 27 państw przenosiła się do 27 wytypowanych miast kongresowych na całym świecie. W maju 1966 roku władze zezwoliły na zwalnianie Świadków Jehowy z obowiązku pełnienia służby wojskowej.
W 1970 roku z wizytą w Szwecji przebywał Milton G. Henschel. Od lat 70. powstały pierwsze zbory obcojęzyczne (grecko-, fińsko-, hiszpańsko-, włosko-, portugalsko-, angielsko-, francusko-, lapońsko-, serbsko-chorwacko-, rosyjsko-, polsko-, arabsko-, turecko- i rumuńskojęzyczne oraz szwedzkiego j. migowego). W roku 1975 zanotowano liczbę 16 013 głosicieli. W lipcu 1978 roku w Stockholmsmässan w Sztokholmie odbył się kongres „Zwycięska wiara”. Program przedstawiano w języku szwedzkim, norweskim, a częściowo także w hiszpańskim, portugalskim i włoskim. Liczba obecnych wyniosła 25 338 osób.
W 1980 roku otwarto nowe Biuro Oddziału wraz z drukarnią w Arbodze. Uroczystości tej przewodniczył prezes Towarzystwa Strażnica, Frederick W. Franz. W Biurze Oddziału pracowało ponad 80 osób. Od roku 1986 do 1994 wzniesiono metodą szybkościową (w ciągu weekendu) 44 Sale Królestwa, a 11 rozbudowano lub wyremontowano. W 1986 roku zanotowano liczbę ponad 20 tysięcy głosicieli.
W 1990 roku szwedzkie Ministerstwo Zdrowia i Opieki Społecznej oraz Szwedzkie Towarzystwo Medyczne zaleciło lekarzom szanować stanowisko pacjentów w kwestii krwi, przez uwzględnienie woli chorego, który odmawia jej przyjęcia. W latach 1991–1992 zorganizowano pomoc humanitarną dla współwyznawców z terenów byłego ZSRR. W 1994 roku otwarto piątą szwedzką Salę Zgromadzeń w Strängnäs – na uroczystość oddania do użytku przybyli przedstawiciele Ciała Kierowniczego oraz około 400 gości z sąsiednich krajów. W 1996 roku zanotowano liczbę 24 487 głosicieli. 14 stycznia 1999 roku w Muzeum Nordyckim zorganizowano wystawę „Zapomniane ofiary holocaustu”, którą pokazano także w przeszło 100 muzeach i bibliotekach publicznych w całym kraju, a obejrzało ją ponad 150 000 osób.
Od roku 2000.
13 marca 2000 roku stowarzyszenie "Jehovas vittnen–Bibelsällskapet Vakttornet" (Świadkowie Jehowy – Towarzystwo Biblijne Strażnica) reprezentujące Świadków Jehowy w Szwecji, zostało formalnie i oficjalnie uznane nie jedynie za stowarzyszenie, lecz za wyznanie religijne posiadające zagwarantowane prawa wynikające z wolności wyznania. 27 lutego 2009 roku Świadkowie Jehowy zostali ponownie zarejestrowani jako "Jehovas vittnen-Bibelsällskapet Vakttornet".
W 2012 roku odbył się kongres specjalny pod hasłem „Strzeż swego serca!” w Göteborgu, w którym wzięło udział m.in. 250 delegatów z Polski. Nadzór nad miejscowymi wyznawcami przejęło Skandynawskie Biuro Oddziału w Danii.
Od 3 do 5 lipca 2015 roku na "Friends Arena" odbył się kongres pod hasłem „Naśladujmy Jezusa!” z udziałem ponad 50 tysięcy Świadków Jehowy z całej Skandynawii – z Danii, Finlandii (dla Szwedów), Grenlandii, Islandii, Norwegii, Szwecji oraz Wysp Owczych. Program przedstawiono w siedmiu językach, w tym trzech migowych. Delegacje ze Szwecji brały udział w kongresach specjalnych pod hasłem „Słowo Boże jest prawdą!”, w roku 2013 w Kopenhadze, w 2016 roku („Lojalnie trwajmy przy Jehowie!”) w holenderskim Utrechcie oraz w Nuuk na Grenlandii.
Jesienią 2015 roku rozpoczęto produkcję literatury i filmów o tematyce biblijnej w języku północnolapońskim. Na język ten przetłumaczono kilka filmów i traktatów oraz jedną broszurę o tematyce biblijnej. Następnie w 2016 i w maju 2017 roku zorganizowano dwie specjalne kampanie by przetłumaczone materiały udostępnić Lapończykom mieszkających w małych lapońskich wioskach w odległych zakątkach regionu. Wzięło w nich udział około 200 głosicieli z Finlandii, Norwegii i Szwecji.
W 2015 roku Świadkowie Jehowy wnieśli do Europejskiego Trybunału Praw Człowieka sześć skarg przeciwko władzom Szwecji, dotyczących niezgodnego z prawem opodatkowania Biura Oddziału. W lipcu 2018 roku w Oslo w Norwegii odbył się kongres specjalny pod hasłem „Bądź odważny!” z udziałem delegacji ze Szwecji.
27 stycznia 2018 roku w Sali Zgromadzeń w duńskim Herlufmagle, Anthony Morris, wówczas członek Ciała Kierowniczego, ogłosił wydanie „Pisma Świętego w Przekładzie Nowego Świata” w języku szwedzkim, w wersji zrewidowanej w 2013 roku ("Chrześcijańskie Pisma Greckie" w tym języku opublikowano w 1976 roku, a całą Biblię w 1992). Program był transmitowany do około 500 miejsc, z którego skorzystało łącznie 50 274 osób. W latach 1992–2018 wydrukowano około 230 000 egzemplarzy „Pisma Świętego w Przekładzie Nowego Świata” w języku szwedzkim, którym posługuje się ponad 23 tysiące głosicieli na świecie.
24 października 2019 roku szwedzkie władze zmieniły swoją wcześniejszą decyzję i potwierdziły, że Świadkowie Jehowy „spełniają wszystkie wymogi prawne” niezbędne do korzystania z przewidzianych w prawie środków. Od 2007 roku wielokrotnie odmawiały takiego statusu. Trzykrotnie Najwyższy Sąd Administracyjny orzekał, że decyzja władz o odmowie przyznania tej organizacji odpowiedniego statusu była bezprawna i należy ją ponownie rozważyć.
Zebrania zborowe odbywają się w językach: albańskim, angielskim, arabskim, chińskim (mandaryńskim), chorwackim, greckim, fińskim, francuskim, hiszpańskim, mongolskim, perskim, polskim, portugalskim, romani (Argentyna, Macedonia, Polska, Węgry (lowari), Serbia), rosyjskim, serbskim, somalijskim, szwedzkim, szwedzkim migowym, tigrinia, ukraińskim, węgierskim i włoskim. Kongresy odbywają się w językach: angielskim, arabskim, chińskim, chorwackim, fińskim, hiszpańskim, perskim, rosyjskim, serbskim, szwedzkim i szwedzkim migowym. W samym tylko okresie 2015–2017 liczba grup obcojęzycznych wzrosła z 45 do ponad 90, głównie ze względu na działalność kaznodziejską wśród imigrantów. Biura Tłumaczeń znajdują się w miastach Malmö (j. szwedzki) i w Sollentuna (szwedzki j. migowy).
Niektóre Sale Królestwa w Szwecji
Zbory polskojęzyczne.
Zbory polskojęzyczne działają w Sztokholmie, Göteborgu, Kristianstad i Malmö, a grupa polskojęzyczna w Sundbybergu (do roku 2021 również w Åstorp, Borås, Jönköping), które należą do obwodu polskojęzycznego: EU Polish 5B. Zgromadzenia obwodowe w języku polskim odbywają się w Sali Zgromadzeń w Ulricehamn.
Grupa romskojęzyczna (Polska Roma).
Do roku 2021 w Malmö działała grupa romskojęzyczna (w dialekcie języka romskiego Polska Roma, używanym przez polskich Romów).

</doc>
<doc id="1847686" url="https://pl.wikipedia.org/wiki?curid=1847686" title="Hiroyasu Aizawa">
Hiroyasu Aizawa

Hiroyasu Aizawa (jap. 会沢仁康, "Aizawa Hiroyasu", ur. 1 marca 1961) – japoński skoczek narciarski, brązowy medalista mistrzostw świata juniorów w Mont Sainte-Anne. W 1982 zakończył karierę.

</doc>
<doc id="1847687" url="https://pl.wikipedia.org/wiki?curid=1847687" title="12 kroków">
12 kroków



</doc>
<doc id="1847688" url="https://pl.wikipedia.org/wiki?curid=1847688" title="Władimir Bojarincew">
Władimir Bojarincew

Władimir Bojarincew (ros. Владимир Бояринцев; ur. w 1962) – radziecki skoczek narciarski. Indywidualny srebrny medalista mistrzostw świata juniorów w Örnsköldsvik (1980). Nie startował na innych mistrzostwach świata i igrzyskach olimpijskich.

</doc>
<doc id="1847690" url="https://pl.wikipedia.org/wiki?curid=1847690" title="Monaster Zaśnięcia Matki Bożej w La Faurie">
Monaster Zaśnięcia Matki Bożej w La Faurie

Monaster Zaśnięcia Matki Bożej – męski klasztor prawosławny w La Faurie. Podlega on Greckiej Metropolii Francji Patriarchatu Konstantynopola.
Monaster został wzniesiony przez mnichów na płaskowyżu w Alpach, na miejscu ruin osady Notre Dame de Beauchaine. W 1970, za zezwoleniem archimandryty Stefana (Charalambidesa), w ruinach wsi osiedlił się kapłan prawosławny imieniem Wiktor. Zaczął on organizować na miejscu zespół budynków, które mogłyby służyć do czasowego życia w odosobnieniu, poświęconego medytacji i studiom teologicznym. Pierwsza Święta Liturgia w tworzącym się monasterze została odprawiona w 1971. W 1972 poświęcona została cerkiew Zaśnięcia Matki Bożej. W 1974, po spotkaniu ze zwierzchnikiem monasteru św. Mikołaja w La Dalmerie, kapłan z La Faurie postanowił zorganizować monaster. W 1978 złożył śluby zakonne, zaś od 1981 posiadał zgodę metropolity Greckiej Metropolii Francji Melecjusza na przyjmowanie nowicjuszy do wspólnoty. W latach 80. prowadzona była rozbudowa budynków monasterskich na potrzeby zwiększającej się liczby mnichów, na czele których stał mnich Wiktor, już jako igumen. 
Kompleks budynków monasterskich składa się z kaplicy św. Marcina z Tours, mniejszej kaplicy św. Mikołaja pełniącej równocześnie zadania zakrystii, sali zgromadzeń, warsztatu ikonograficznego, refektarza z kuchnią, cel mnichów oraz pomieszczeń przeznaczonych dla czasowego kwaterowania gości. Cele monastyczne znajdują się w dwóch odrębnych budynkach razem z pomieszczeniami gospodarczymi. W północno-wschodniej części kompleksu znajduje się główna cerkiew monasterska Zaśnięcia Matki Bożej, w sąsiedztwie której znajduje się cmentarz dla mnichów. Monaster prowadzi również ogólnodostępną kaplicę św. Kasjana, przy której działa niewielkie prawosławne centrum kulturalne. 

</doc>
<doc id="1847693" url="https://pl.wikipedia.org/wiki?curid=1847693" title="Bernhard Zauner">
Bernhard Zauner

Bernhard Zauner (ur. 9 stycznia 1965) – austriacki skoczek narciarski, brązowy medalista mistrzostw świata juniorów w Murau.

</doc>
<doc id="1847695" url="https://pl.wikipedia.org/wiki?curid=1847695" title="Dwanaście kroków">
Dwanaście kroków



</doc>
<doc id="1847696" url="https://pl.wikipedia.org/wiki?curid=1847696" title="Monaster św. Mikołaja w La Dalmerie">
Monaster św. Mikołaja w La Dalmerie

Monaster św. Mikołaja – prawosławny męski klasztor w La Dalmiere; jeden z pięciu monasterów Greckiej Metropolii Francji.
Monaster działa od 1965 w osadzie La Dalmerie. Jego obecnym zwierzchnikiem jest igumen Benedykt. Reguła monasteru w La Dalmerie stanowi połączenie zasad życia monastycznego opracowanych przez św. Bazylego i Teodora Studytę na Wschodzie z tradycjami monastycyzmu zachodniego (reguła św. Benedykta). Główną świątynią monasteru jest cerkiew Zaśnięcia Matki Bożej, wzniesiona w stylu greckim i ukończona w 1995. 

</doc>
<doc id="1847697" url="https://pl.wikipedia.org/wiki?curid=1847697" title="WISE">
WISE



</doc>
<doc id="1847698" url="https://pl.wikipedia.org/wiki?curid=1847698" title="Steatonecrosis">
Steatonecrosis

Martwica tkanki tłuszczowej, martwica Balsera (łac. "steatonecrosis, necrosis Balseri") – powstaje po uwolnieniu enzymów lipolitycznych trzustki do okolicznych tkanek i uczynnieniu lipazy – przy zatkaniu przewodów, pęknięciu trzustki. Tkanka tłuszczowa zostaje rozłożona na wolne kwasy tłuszczowe i glicerol. Kwasy tłuszczowe łączą się w mydła z jonami Na+, K+, Ca2+. Mydła sodowe i potasowe i glicerol ulegają rozpadowi, a mydła wapniowe zostają w tkankach; wygląda to, jakby tkanka była pochlapana woskiem – suche, szare, matowe ogniska. Przykładem jest martwica krwotoczna trzustki – przy zatkaniu przewodu trzustkowego – lipaza może być przetransportowana naczyniami limfatycznymi do odległej tkanki tłuszczowej (np. zlokalizowanej w tkance podskórnej czy w śródpiersiu).

</doc>
<doc id="1847700" url="https://pl.wikipedia.org/wiki?curid=1847700" title="Henry Grace a Dieu">
Henry Grace a Dieu

Henry Grace a Dieu – angielska XVI-wieczna wielka karaka. Największy a zarazem flagowy okręt króla Henryka VIII, potocznie nazywany "Great Harry". Zbudowano go w Królewskiej Stoczni w Woolwich nad Tamizą (obecnie południowo-wschodni Londyn).
Historia.
"Henry Grace a Dieu" został zbudowany w latach 1512-14 na zamówienie Henryka VIII, najprawdopodobniej jako odpowiedź na szkocki statek "Micheal" i sklasyfikowany został jako "Wielki Okręt" (ang: "Great Ship"), ponieważ dokładny System klasyfikacji Royal Navy pochodzi dopiero z czasów Karola I. Koszt budowy wyniósł 8700 ówczesnych funtów i był to jeden z najbardziej ambitnych projektów okrętów wojennych tamtych czasów w Europie. Zbudowany głównie w celach prestiżowych, a nie ze względu na właściwości morskie, statek był kosztowny w utrzymaniu i większość czasu spędził stojąc na kotwicy w porcie.
"Henry Grace a Dieu", podobnie jak inne statki wojenne z czasów Henryka VIII, charakteryzował się szeroką sylwetką i wysokimi kasztelami na dziobie i rufie, będącymi platformami bojowymi dla licznych żołnierzy i łuczników. Okręt posiadał, co prawda ciężkie działa rozmieszczone na dwóch pokładach, ale główną siłę bojową w tamtym czasie stanowili żołnierze dokonujący abordażu wrogiego okrętu. Wynikało to z niskiej szybkostrzelności ówczesnej artylerii i ograniczonych możliwości manewrowych okrętów wojennych, które były de facto uzbrojonymi wersjami statków handlowych. Dopiero w latach 70. XVI wieku zaczęto budować w Anglii sprawnie manewrujące okręty wojenne o smukłych kadłubach, wykorzystujące jako główną broń artylerię burtową, które nie potrzebowały już tak licznej liczby żołnierzy (porównaj: "Revenge").
Wygląd okrętu jest znany z XVI-wiecznej "Anthony Roll" przedstawiającej flotę Henryka VIII oraz malowidła w Hampton Court Palace pochodzące z tego samego okresu, przedstawiającego wydarzenia z 1520 roku, kiedy Henryk VIII udał się na spotkanie z królem Francji Franciszkiem I. Z uwagi na swą wielkość i duże zanurzenie "Henry Grace a Dieu" nie mógł wpłynąć do portu w Dover skąd, z królem na pokładzie, pożeglował do Calais.
W 1539 "Henry Grace a Dieu" został przebudowany, zmiany obejmowały zwiększenie liczby dział i poprawę właściwości morskich.
W 1545 okręt wziął udział, wraz z resztą angielskiej floty, w bitwie morskiej pod Solent (podczas której zatonął "Mary Rose"). Bitwa ta, chociaż nierozstrzygnięta, powstrzymała francuską próbę inwazji Anglii.
W 1547 roku nazwa okrętu została zmieniona na "Edward" na cześć nowo narodzonego następcy tronu księcia Edwarda.
W 1553 kotwiczący w Woolwich okręt spłonął w wyniku pożaru.

</doc>
<doc id="1847704" url="https://pl.wikipedia.org/wiki?curid=1847704" title="Mistrzostwa Świata w Zapasach 2007">
Mistrzostwa Świata w Zapasach 2007

54. Mistrzostwa Świata w Zapasach 2007 odbyły się w dniach 17 września – 23 września 2007 roku w mieście Baku w Azerbejdżanie (w Kompleksie Sportowo-Koncertowym im. Heydəra Əliyeva).

</doc>
<doc id="1847708" url="https://pl.wikipedia.org/wiki?curid=1847708" title="Parafia Chrystusa Odkupiciela w Chełmie">
Parafia Chrystusa Odkupiciela w Chełmie

Parafia Chrystusa Odkupiciela w Chełmie – parafia rzymskokatolicka w Chełmie, należąca do dekanatu Chełm – Wschód w archidiecezji lubelskiej. 
Historia.
W 1982 roku rozporządzeniem bp Bolesława Pylaka utworzono samodzielny ośrodek duszpasterski w nowej dzielnicy miasta na osiedlu Kościuszki. 17 kwietnia 1983 roku ustawiono krzyż i poświęcono plac pod budowę kościoła. 19 września 1983 roku została erygowana parafia pw. Chrystusa Odkupiciela, z wydzielonego terytorium parafii: Narodzenia NMP i Rozesłania Apostołów. 
Początkowo msze święte odprawiano w tymczasowej drewnianej kaplicy. W 1985 roku rozpoczęto budowę kościoła, według projektu architekta Janusza Gawora. 15 sierpnia 1983 roku do parafii został przekazany z Bazyliki NNMP obraz Matki Bożej Mielnickiej, pochodzący wcześniej z Wołynia. 
W 2005 roku ukończono budowę kościoła, który w grudniu 2005 roku został przez abpa Józefa Życińskiego poświęcony. 27 października 2013 roku odbyła się konsekracja kościoła, której dokonał abp Stanisław Budzik.
Zasięg parafii.
Do parafii należą wierni z miejscowości: Krzywice, Krzywice-Kolonia, Pokrówka oraz z Chełma mieszkający przy ulicach: 3 Maja, Droga Męczenników, Grota Roweckiego, I Armii WP, Ks. M. Mrozka, Lwowskiej, Małachowskiego, Nowy Świat, Połanieckiej, Powstańców Warszawy, Wiercieńskiego, Wojsławickiej i Wolności.

</doc>
<doc id="1847709" url="https://pl.wikipedia.org/wiki?curid=1847709" title="Parafia Ducha Świętego w Chełmie">
Parafia Ducha Świętego w Chełmie

Parafia Ducha Świętego w Chełmie – parafia rzymskokatolicka w Chełmie, należąca do archidiecezji lubelskiej i Dekanatu Chełm – Wschód. Została erygowana 4 marca 1990 roku. Kościół parafialny wybudowany w latach 1987–1992. Mieści się przy ulicy Grunwaldzkiej.
Historia.
W 1985 roku ks. inf. Kazimierz Bownik uzyskał zgodę na budowę punktu katechetycznego. W listopadzie 1986 roku postawiono krzyż i poświęcono plac pod budowę. Od 1987 roku w prowizorycznej wiacie odprawiano msze święte i rozpoczęto prace przy budowie kościoła według projektu architekta Wojciecha Palki. W 1988 roku rozpoczęto odprawianie mszy świętej w kościele. 
4 marca 1990 roku dekretem bp Bolesława Pylaka została erygowana parafia pw. Świętego Ducha, z wydzielonego terytorium parafii Narodzenia NMP, a pierwszym proboszczem został ks. Marian Wysocki. W 1992 roku ukończono podstawowe prace przy budowie kościoła. 23 maja 2021 odbyła się uroczystość konsekracji kościoła z udziałem arcybiskupa Stanisława Budzika. 
Terytorium.
Parafia obejmuje ulice: 11 Listopada, Batorego, Botaniczna, Cementowa, Chomentowskiego, Dąbka, Dembowskiego, Eliaszczuka, Fabryczna, Górna, Górnicza, Grunwaldzka, Hołyszowej, Hrubieszowska, Jagiellońska, Jałowcowa, Janczykowskiego, Jesienna, Kamieńskiego, Kilińskiego, Kolejowa, Kornasa, Kosynierów, Ks. Brzózki, Leśna, Letnia, Litewska, Łowiecka, Matejki, Modrzewiowa, Muzyki, Myśliwska, Niecała, Ogrodnicza, Piastowska, Piernackiej, Piękna, Prusa, Prymasa Wyszyńskiego, Przemysłowa, Pszczela, Racławicka, Rampa Brzeska, Reja, Rolnicza, Sadowa, Skargi, Skibińskiego, Sonnego, Sosnowa, Sportowa, Szczęśliwa, Szpotańskiego,Świerkową, Twardzika, Urocza, Wiosenna, Wołyńska, Wólwinów, Wschodnia, Zajączka, Zimowa, Żeromskiego.

</doc>
<doc id="1847710" url="https://pl.wikipedia.org/wiki?curid=1847710" title="Trwaj chwilo, trwaj">
Trwaj chwilo, trwaj

Trwaj chwilo, trwaj – wydany w 2009 roku pierwszy singel z płyty Zbieram siebie Elżbiety Adamiak, z gościnnym występem Adama Nowaka.

</doc>
<doc id="1847711" url="https://pl.wikipedia.org/wiki?curid=1847711" title="Mistrzostwa Świata w Zapasach 2008">
Mistrzostwa Świata w Zapasach 2008

55. Mistrzostwa Świata w Zapasach 2008 odbyły się w dniach 11–13 października 2008 roku w stolicy Japonii, Tokio. Startowały tylko kobiety.

</doc>
<doc id="1847716" url="https://pl.wikipedia.org/wiki?curid=1847716" title="Parafia Miłosierdzia Bożego w Chełmie">
Parafia Miłosierdzia Bożego w Chełmie

Parafia Miłosierdzia Bożego w Chełmie – parafia rzymskokatolicka w Chełmie, należąca do dekanatu Chełm – Wschód w archidiecezji lubelskiej
Historia.
W 1899 roku na terenie kompleksu zabudowań szpitala wojskowego władze rosyjskie zbudowały prawosławną kaplicę szpitalną, która 25 czerwca 1900 roku została poświęcona. W 1915 roku kaplica została przejęta przez armię austriacką, a obok utworzono cmentarz dla żołnierzy austriackich i rosyjskich. 
W 1918 roku szpital przejęło Wojsko Polskie, a kaplicę zaadaptowano dla obrządku rzymskokatolickiego. Od 1922 roku do II wojny światowej posługiwał w niej ks. Stanisław Warchałowski kapelan garnizonu chełmskiego. Podczas II wojny światowej kaplica była przejęta przez Niemców, a w 1949 roku przez władze komunistyczne zamieniona na magazyn leków wojskowej składnicy medycznej.
W 1982 roku staraniem ks. Kazimierza Bownika kaplica została zwrócona wiernym, a po odnowieniu stała się kaplicą filialną parafii Narodzenia NMP. W 1985 roku bp Jan Śrutwa dokonał poświęcenia kaplicy pw. Miłosierdzia Bożego. 
11 lipca 1993 roku została erygowana parafia z wydzielonego terytorium parafii: Narodzenia NMP, Chrystusa Odkupiciela i Ducha Świętego. W 1994 roku podjęto decyzję o rozbudowie, według projektu architektów Wojciecha Palki i Jana Kołodziejczyka. Dobudowano nawę główną i kruchtę z wieżą. W 1996 roku abp Bolesław Pylak dokonał wmurowania kamienia węgielnego i poświęcenia kościoła. W 1999 roku ukończono rozbudowę kościoła. 

</doc>
<doc id="1847717" url="https://pl.wikipedia.org/wiki?curid=1847717" title="Sakra królów Francji">
Sakra królów Francji

Sakra królów Francji – ceremoniał związany z obejmowaniem przez nowego króla korony francuskiej, według praw fundamentalnych monarchii francuskiej nadający mu szczególny status społeczny oraz przywileje o boskim pochodzeniu (umiejętność leczenia chorych na skrofuły).
Pierwsza ceremonia sakry odbyła się w momencie obejmowania władzy przez Pepina Małego i została przeprowadzona przez arcybiskupa Moguncji Bonifacego-Winfrida w celu podkreślenia sojuszu między Kościołem katolickim a dynastią Karolingów. Ostatnia ceremonia sakry została przeprowadzona 29 maja 1825 w Reims, była to sakra Karola X.
Dokładny przebieg ceremonii sakry znany jest z tekstu "Ordines ad consecrandum et coronandum regem", spisanego w ostatnich latach rządów Ludwika IX.
Przebieg sakry.
Tradycyjnym miejscem ceremonii sakry była katedra w Reims. Przewodniczył jej arcybiskup Reims z pomocą czterech sufraganów swojej diecezji:
Towarzyszył im przełożony opactwa św. Remigiusza w Reims, gdzie przechowywany był Święty Olej, oraz biskup opactwa św. Dionizego w Saint-Denis, gdzie przed sakrą znajdowały się insygnia władzy królewskiej.
Szlachtę francuską, która w czasie sakry ukazywała swoją gotowość do obrony monarchii, reprezentowało sześciu parów: książę Burgundii, książę Normandii, książę Akwitanii, hrabia Tuluzy, hrabia Flandrii, hrabia Szampanii, zaś w szczególnych przypadkach ich zastępcy, arystokraci posiadający inne tytuły. Ceremonia sakry zawsze była publiczna i każdy poddany króla mógł być jej obserwatorem.
Przysięgi królewskie.
W czasie ceremonii sakry król składał rytualne przysięgi Kościołowi katolickiemu oraz Koronie francuskiej. Zobowiązywał się do walki z heretykami oraz zagwarantowania ludowi chrześcijańskiemu w jego kraju życia w pokoju, w tym zachowania dotychczasowego porządku społecznego.
W czasach nowożytnych, poza przysięgą kościelną, król składał przysięgi wobec państwa:
Do powyższych przysiąg poszczególni królowie mieli prawo dodawać indywidualne.

</doc>
<doc id="1847718" url="https://pl.wikipedia.org/wiki?curid=1847718" title="Osiedle Warszawskie (Poznań)">
Osiedle Warszawskie (Poznań)

Osiedle Warszawskie – willowa część mieszkalna Poznania, a jednocześnie jednostka obszarowa Systemu Informacji Miejskiej (SIM), położona w obrębie osiedla samorządowego Warszawskie-Pomet-Maltańskie. Sąsiaduje z Osiedlem Pomet na zachodzie, Główną na północy, Miłostowem na wschodzie i Czekalskiem na południu (tę ostatnią część często utożsamia się z Osiedlem Warszawskim).
Granice.
Za Osiedle Warszawskie z reguły uważa się teren ograniczony ulicami: Krańcową na zachodzie, Warszawską na południu, Mogileńską na wschodzie i terenami Poznańskiej Fabryki Łożysk Tocznych na północy.
Historia.
Osiedle zostało zaprojektowane całkowicie od zera, jako samodzielna jednostka urbanistyczna w 1927, przez Sylwestra Pajzderskiego. Prace przygotowawcze nad projektem trwały już od 1925. Osiedle inspirowane było modnymi wówczas teoriami miasta-ogrodu, w tym realizowanym od 1922 w Warszawie, Żoliborzem Oficerskim.
Ulice osiedla stanowią w zasadzie układ symetryczny z centrum zlokalizowanym w rejonie styku ulicy Warszawskiej z Łowicką i Kutnowską. W rejonie tym miał pierwotnie powstać teren sportowy z boiskiem. W zabudowie dominowały tradycyjne, klasycyzujące wille miejskie, realizowane przede wszystkim dla klasy średniej, o spokojnej ornamentyce i funkcjonalnych rozwiązaniach, otoczone dość dużych rozmiarów ogrodami. Budowano je według wzorów typowych Banku Gospodarstwa Krajowego. Po wojnie, niezabudowane parcele, masowo wypełniono willami o skromnych cechach modernistycznych.
W 1935, z inicjatywy mieszkańców, wybudowano na osiedlu kościół pod wezwaniem Chrystusa Odkupiciela (ulica Kutnowska róg Toruńskiej) i modernistyczną szkołę podstawową (architekt Jerzy Tuszowski, 1936, rozbudowana w 1937 i nazwana im. Marszałka Józefa Piłsudskiego). W okresie międzywojennym, po ukończeniu gimnazjum, w miejscowej świetlicy Towarzystwa Czytelni Ludowych, z dziećmi pracowała Irena Bobowska. Z jej inicjatywy założono tam bibliotekę. W szkole w sezonie 1938/1939 uczyło się 722 uczniów w 15 oddziałach. Pierwszy kierownik szkoły – Tadeusz Maciejewski został zamordowany przez Niemców w obozie koncentracyjnym Mauthausen-Gusen.
W czasie wojny, przy ul. Mogileńskiej posadowiono baraki dla niemieckich uchodźców z bombardowanych miast Rzeszy (1944 – 1945).
W latach 1981–1983 wybudowano nowy kościół Chrystusa Odkupiciela (architekt Aleksander Holas), gdyż poprzedni stał się zbyt mały dla dynamicznie rozwijającej się parafii. Konsekracji dokonał arcybiskup Juliusz Paetz. Obiekt stoi przy ul. Czerniejewskiej. Stary kościół przy ul. Toruńskiej 8 funkcjonuje obecnie jako świątynia własna parafii greckokatolickiej pw. Opieki Matki Bożej. W pobliżu osiedla, w lesie na wschód od niego, stoi Dom Pomocy Społecznej.
Toponimia.
Nazwy ulic zlokalizowanych na terenie Osiedla Warszawskiego pochodzą praktycznie z jednej grupy toponimicznej: od nazw miejscowości północno-wschodniej Wielkopolski, Kujaw i części Mazowsza – np. Witkowska, Kolska, Radziejowska, czy Płocka.
Komunikacja.
Osiedle obsługiwane jest przez linie tramwajowe MPK Poznań, podążające w kierunku pętli Miłostowo – 6 i 8 (przystanki "Krańcowa", "Łomżyńska" i "Mogileńska" – środkowy z nich posiada przejście podziemne pod ul. Warszawską – "Tunel Łomżyński").
Przyroda.
W latach 60. XX wieku stwierdzono w pobliżu osiedla (w olszynach) występowanie rzadkiej rośliny – kruszczyka błotnego.

</doc>
<doc id="1847719" url="https://pl.wikipedia.org/wiki?curid=1847719" title="Parafia Narodzenia Najświętszej Maryi Panny w Chełmie">
Parafia Narodzenia Najświętszej Maryi Panny w Chełmie

Parafia Narodzenia Najświętszej Maryi Panny w Chełmie – parafia rzymskokatolicka w Chełmie, należąca do archidiecezji lubelskiej i Dekanatu Chełm – Wschód. 
Historia.
Obecny kościół został zbudowany w latach 1735–1756 jako katedra greckokatolicka, w stylu zachodnioeuropejskiego baroku, według projektu Pawła Fontany, na miejscu poprzedniej katedry. W 1802 roku katedra spłonęła, w 1827 roku odbudowano ją. Po kasacie w 1875 roku przebudowana w stylu bizantyjsko-ruskim i zamieniona na sobór prawosławny. W latach 1915–1918 zajęta przez wojska austriackie na skład broni i amunicji. 26 maja 1919 roku katedra została przejęta przez kościół rzymskokatolicki. 
W latach 1921–1931 świątynia była kościołem zakonnym Jezuitów, a w 1931 roku przekazana księżom diecezjalnym. 25 października 1931 roku dekretem bp Mariana Fulmana została erygowana parafia pw. Narodzenia NMP, a jej pierwszym proboszczem został ks. Julian Jakubiak.
Zasięg parafii.
Do parafii należą wierni mieszkający w Chełmie (ulice: 11 Listopada, Al. I Armii WP, al. Piłsudskiego, Bohaterów, Bydgoska, Chopina, Czackiego, Czarnieckiego, Czerwonego Krzyża, Graniczna, Hrubieszowska, I Pułku Szwoleżerów, Jana Kazimierza, Jedność, Katedralna, Kolejowa, Krzywa, Ks. P. Skargi, Lubelska, Mechaniczna, Młodowskiej, Mościckiego, Partyzantów, Pl. Niepodległości, Pl. Sienkiewicza, Pl. Tysiąclecia, Pocztowa, Pogodna, Południowa, Reymonta, Siedlecka, Słoneczna, Słowackiego, Spółdzielcza, Starościńska, Stephensona, Szkolna, Śląska, św. Mikołaja, Uściługska, Wiejska, Wileńska, Wołyńska, Wspólna, Zamojska, Żwirki i Wigury).

</doc>
<doc id="1847721" url="https://pl.wikipedia.org/wiki?curid=1847721" title="Parafia św. Matki Teresy z Kalkuty w Chełmie">
Parafia św. Matki Teresy z Kalkuty w Chełmie

Parafia świętej Matki Teresy z Kalkuty – parafia rzymskokatolicka w Chełmie, należąca do archidiecezji lubelskiej i Dekanatu Chełm – Zachód. Mieści się przy ulicy Kochanowskiego.
Historia.
Parafia została erygowana 22 lutego 2006 roku dekretem abp. Jozefa Życińskiego. W maju postawiono kaplicę, która w lipcu została poświęcona wraz z placem pod budowę. Kościół zbudowano w latach 2007–2013. Konsekracja odbyła się 21 października 2017 roku, której dokonał abp Stanisław Budzik. 4 lipca 2021 roku do parafii zostały wprowadzone relikwie 1. stopnia patronki - Św. Matki Teresy z Kalkuty. W 2021 roku także rozpoczęto tworzenie polichromii w prezbiterium. Uroczyste poświęcenie fresku przez abp Stanisława Budzika odbyło się 23 stycznia 2022 roku

</doc>
<doc id="1847724" url="https://pl.wikipedia.org/wiki?curid=1847724" title="Parafia Przenajświętszej Trójcy w Chełmie">
Parafia Przenajświętszej Trójcy w Chełmie

Parafia Przenajświętszej Trójcy w Chełmie – parafia rzymskokatolicka w Chełmie, należąca do dekanatu Chełm – Zachód w archidiecezji lubelskiej.
Historia.
Parafia została erygowana 25 września 1990 roku dekretem biskupa Bolesława Pylaka. W 1990 roku zbudowano tymczasową kaplicę przy Placu Jana Pawła II. W styczniu 1993 roku rozpoczęto budowę kościoła według projektu architekta Dariusza Lewandowskiego.

</doc>
<doc id="1847725" url="https://pl.wikipedia.org/wiki?curid=1847725" title="Teatr Eterek">
Teatr Eterek



</doc>
<doc id="1847727" url="https://pl.wikipedia.org/wiki?curid=1847727" title="Czekalskie">
Czekalskie

Czekalskie – willowa część Poznania, wchodząca w skład jednostki obszarowej Systemu Informacji Miejskiej (SIM) Osiedle Warszawskie, położonej w obrębie osiedla samorządowego Warszawskie-Pomet-Maltańskie. Sąsiaduje z Osiedlem Warszawskim na północy, Antoninkiem na wschodzie i Maltą (w tym Osiedlem Maltańskim) na południu oraz zachodzie. Czekalskie jest często zaliczane do Osiedla Warszawskiego.
Granice.
Za Czekalskie z reguły uważa się teren ograniczony ulicami: Krańcową na zachodzie, Warszawską na północy, Mogileńską na wschodzie i Czekalskie na południu (dalej ciągną się tereny leśne w kierunku Antoninka i Kobylepola).
Powstanie i historia.
Na terenie Czekalskiego (ulice Mińska i Grodzieńska) istniała w prahistorii relatywnie duża osada kultury pucharów lejkowatych. Na narożniku ulic Krańcowej i Mińskiej odkryto natomiast pochówek późniejszej kultury ceramiki sznurowej. Również w rejonie Czekalskiego istniała osada we wczesnej epoce żelaza.
Pierwsza współczesna zabudowa na terenie Czekalskiego pojawiła się w latach 20. XX wieku, wraz z budową Osiedla Warszawskiego. Jednak w odróżnieniu od tego osiedla, Czekalskie największy rozwój urbanistyczny przeżyło dopiero po II wojnie światowej. Z tego powodu zabudowa Czekalskiego jest znacznie mniej interesująca z architektonicznego punktu widzenia – dominują modernistyczne wille i domy szeregowe. W początkach XXI wieku zabudowa została dogęszczona niewielkimi realizacjami wielorodzinnymi.
Na osiedlu znajduje się szkoła podstawowa i gimnazjum, a na granicy z Antoninkiem zajezdnia autobusowa MPK Poznań – "Warszawska". Na terenie osiedla jest kaplica (przy ul. Mińskiej), należąca do parafii Chrystusa Odkupiciela w Poznaniu.
W latach 1954–1990 Czekalskie należało do dzielnicy Nowe Miasto.
Głaz Pietrzykowskiego.
Przed budynkiem szkolnym na ul. Mińskiej 32, umieszczono Głaz Pietrzykowskiego – kamień pamiątkowy na niewielkim cokole z kostki granitowej, ku czci Edwarda Pietrzykowskiego, twórcy harcerstwa na Osiedlu Warszawskim. Napis na metalowej płycie głosi: "Szczep Harcerski im. druha Edwarda Pietrzykowskiego, ur. 3 X 1922 – poległ 1 IX 1939. W 50 rocznicę utworzenia harcerstwa na Osiedlu Warszawskim oraz nadania szczepowi imienia patrona. Poznań, wrzesień 1982". Nad inskrypcją umieszczono krzyż harcerski. Fundatorem był Hufiec ZHP Poznań Stare Miasto, a projektantami – M.Pietrzykowski i E.Smolibowski.
Toponimia.
Nazwy ulic zlokalizowanych na terenie Czekalskiego pochodzą praktycznie z jednej grupy toponimicznej: od nazw miejscowości Mazowsza, Podlasia, Polesia i Grodzieńszczyzny – np. Terespolska, Zambrowska, Lidzka, czy Brzeska.
Komunikacja.
Osiedle obsługiwane jest przez linie tramwajowe MPK Poznań, podążające w kierunku pętli Miłostowo – 6 i 8 (przystanki "Krańcowa", "Łomżyńska" i "Pusta" – z czego dwa ostatnie posiadają przejście podziemne pod ul. Warszawską). Jest też linia autobusowa dzienna: 157 i dwie nocne: 233 i 245. Linie te kończą trasę na pętli na ul. Mogileńskiej.

</doc>
<doc id="1847728" url="https://pl.wikipedia.org/wiki?curid=1847728" title="Jak skała">
Jak skała

Jak skała – pierwszy promo singel z płyty Kayah - "Skała". Jego premiera radiowa odbyła się 9 września 2009 r. w Radio Zet po godzinie 18:00.
Piosenkę "Jak skała" można było jednak przedpremierowo usłyszeć w audycjach Marka Niedźwieckiego w Radio Złote Przeboje. Do piosenki powstał teledysk.

</doc>
<doc id="1847729" url="https://pl.wikipedia.org/wiki?curid=1847729" title="Greatest Hits (album The Jackson 5)">
Greatest Hits (album The Jackson 5)

Greatest Hits – składanka The Jackson 5 wydana przez Motown Records, rozeszła się w nakładzie 5,6 miliona egzemplarzy na całym świecie. 

</doc>
<doc id="1847730" url="https://pl.wikipedia.org/wiki?curid=1847730" title="Rozdroże nad Żabim Potokiem">
Rozdroże nad Żabim Potokiem

Rozdroże nad Żabim Potokiem (słow. "Rázcestie nad Žabím potokom") – rozdroże szlaków turystycznych w Dolinie Mięguszowieckiej w słowackich Tatrach Wysokich. Położone jest wśród kosodrzewiny w środkowej części tej doliny na wysokości 1620 m, w widłach dwóch odnóg Żabiego Potoku Mięguszowieckiego, który nieco poniżej tego rozdroża uchodzi do Hińczowego Potoku. Na rozdrożu tym od niebieskiego szlaku wiodącego przez całą Dolinę Mięguszowiecką odgałęzia się czerwony szlak na Rysy.

</doc>
<doc id="1847732" url="https://pl.wikipedia.org/wiki?curid=1847732" title="Parafia Rozesłania św. Apostołów w Chełmie">
Parafia Rozesłania św. Apostołów w Chełmie

Parafia Rozesłania św. Apostołów w Chełmie – parafia rzymskokatolicka w Chełmie, należąca do dekanatu Chełm – Zachód w archidiecezji lubelskiej. 
Historia.
Pierwszy drewniany kościół zbudowano prawdopodobnie w 1254 roku z fundacji księcia Bolesława Wstydliwego. 13 lutego 1375 roku została erygowana diecezja chełmska i kościół stał się katedrą. 
W 1417 roku odbyła się powtórna erekcja parafii i zbudowano drewniany kościół pw. Ofiarowania NMP i Rozesłania św. Apostołów ufundowany przez króla Władysława Jagiełłę za zasługi Chorągwi Białego Niedźwiedzia z Chełma w bitwie pod Grunwaldem. W 1456 roku katedra i parafia została przeniesiona do nowego kościoła, który 1578 roku spłonął. W 1585 roku zbudowano kościół murowany, który został konsekrowany w 1591 roku przez bp Stanisława Gomolińskiego, który w 1754 roku z powodu złego stanu technicznego został rozebrany.
W 1490 roku siedziba biskupów chełmskich została przeniesiona do Krasnegostawu. W 1604 roku utworzono dekanat chełmski. W latach 1753–1763 zbudowano obecny kościół według projektu architekta Pawła Fontany, pracami kierował Tomasz Rezler. Fundatorami kościoła byli Marianna Wolska i Wacław Rzewuski. W 1795 roku odbyła się konsekracja kościoła, której dokonał bp Jan Kanty Lenczowski. W latach 1667–1864 duszpasterstwo w parafii prowadzili Pijarzy.

</doc>
<doc id="1847738" url="https://pl.wikipedia.org/wiki?curid=1847738" title="Parafia Świętej Rodziny w Chełmie">
Parafia Świętej Rodziny w Chełmie

Parafia Świętej Rodziny w Chełmie – parafia rzymskokatolicka w Chełmie, należąca do dekanatu Chełm – Zachód w archidiecezji lubelskiej. 
Historia.
Parafia została erygowana 31 lipca 2003 roku dekretem abp Józefa Życińskiego. Początkowo msze święte były odprawiane w wynajętym lokalu po sklepie meblowym przy ul. Szymanowskiego. Rozpoczęto budowę murowanego kościoła według projektu architekta Mieczysława Brzozowskiego, a równocześnie też budowano dom parafialny. 9 maja 2004 roku bp Mieczysław Cisło dokonał poświęcenia i wmurowania kamienia węgielnego. W latach 2005–2016 zbudowano plebanię. 6 października 2007 roku abp Józef Życiński dokonał poświęcenia kościoła pw. Św. Rodziny. 11 października 2005 roku w parafii było nawiedzenie kopii Obrazu Matki Bożej Jasnogórskiej. 13 czerwca 2015 roku odbyło się nawiedzenie przez figurę Michała Archanioła z Gargano. 

</doc>
<doc id="1847739" url="https://pl.wikipedia.org/wiki?curid=1847739" title="YouNick">
YouNick

YouNick Technology Park (wcześniej Nickel Technology Park Poznań) – pierwszy niepubliczny park technologiczny w Polsce. Park zlokalizowany jest w bliskim sąsiedztwie Poznania w gminie Suchy Las na obszarze 7 ha. Został stworzony w 2006 r. przez firmy Grupy Nickel, której trzon tworzą przedsiębiorstwo budowlane PTB Nickel oraz firma deweloperska Nickel Development. PTB Nickel jest doświadczonym w branży generalnym wykonawcą realizującym inwestycje komercyjne i mieszkaniowe na terenie całego kraju. Nickel Development to wielokrotnie nagradzana firma developerska oferująca domy i lokale mieszkaniowe.
Prezesem zarządu YouNick jest Dagmara Nickel 
YouNick Technology Park stanowi miejsce rozwoju dla biznesu i innowacyjnych projektów oferując profesjonalną infrastrukturę w postaci przestrzeni biurowych, hal magazynowych oraz specjalistycznych powierzchni laboratoryjnych. Dodatkowo działa w nim fundusz inwestycyjny Younick Mint Venture Capital, który kapitałowo i operacyjnie wspiera spółki technologiczne z branży digital healthcare oraz industry 4.0.
Infrastruktura.
W prywatnym parku technologicznym YouNick znajduje się blisko 12 000 m² powierzchni biurowej, rozmieszczonej w 4 biurowcach, 12 000 m² powierzchni magazynowej wysokiego składowania oraz 1200 m² specjalistycznej powierzchni laboratoryjnej.
W parku działa blisko 150 przedsiębiorstw zatrudniających ponad 1000 osób, które zajmują się m.in. projektowaniem systemów IT, outsourcingiem IT, biotechnologią, Life Science, logistyką, konsultingiem, działalnością usługową oraz produkcyjną. W portfolio parku znajduje się ponad 20 spółek zależnych, m.in.: PozLab, Smart Pharma, Nu Delta.

</doc>
<doc id="1847742" url="https://pl.wikipedia.org/wiki?curid=1847742" title="Triumph Tour">
Triumph Tour

Triumph Tour – trasa koncertowa The Jacksons obejmujących Stany Zjednoczone, trwała od 9 lipca do 26 września 1981. Zarobiła łącznie 5,5 miliona dolarów.

</doc>
<doc id="1847743" url="https://pl.wikipedia.org/wiki?curid=1847743" title="Littorio (1937)">
Littorio (1937)

Littorio (30 lipca 1943 roku przemianowany na Italia) – włoski pancernik typu "Littorio" (zwanego też typem "Vittorio Veneto") z okresu II wojny światowej.
Projektowanie i budowa.
Postanowienia konferencji londyńskiej z 1930 roku umożliwiły Włochom budowę nowych okrętów liniowych mieszczących się w ogólnym limicie tonażu wynoszącym 70 000 ton. Początkowo Włosi planowali budowę trzech mniejszych i słabiej uzbrojonych okrętów, jednak po rozpoczęciu przez Francję, największego rywala Włoch w basenie Morza Śródziemnego, budowy dwóch pancerników typu "Dunkerque" postanowiono zaprojektować również dwie jednostki o maksymalnej dopuszczalnej wyporności po 35 000 ton, uzbrojone w dziewięć dział kalibru 381 mm.
W rzeczywistości dopuszczalna wyporność okrętów została znacznie przekroczona i wynosiła ponad 40 000 ton. Ponieważ jednak Włochy nie podpisały w 1936 roku drugiego traktatu londyńskiego, budowniczy przestali być ograniczani zobowiązaniami traktatowymi i uzyskali swobodę w planowaniu wyposażania pancerników. Dowództwo Regia Marina zdecydowało wtedy również o budowie kolejnej pary okrętów typu "Littorio", o nieco zwiększonych wymiarach.
Autorem koncepcji nowych pancerników był generalny inspektor włoskiej marynarki wojennej, gen. Umberto Pugliese. On też był pomysłodawcą systemu biernej ochrony podwodnej części okrętów, nazwanego od jego nazwiska. Polegał on na umieszczeniu w dolnej części kadłuba półokrągłego cienkiego pancerza, wypełnionego paliwem, wewnątrz którego z kolei znajdował się pusty cylinder, podzielony grodziami na przedziały wodoszczelne. W założeniu cylinder miał pochłaniać energię wybuchu i nie dopuszczać do przerwania pancerza.
Rufowa wieża działowa została zaprojektowana na podwyższeniu, aby podmuchy wystrzałów nie uszkodziły dwóch samolotów myśliwskich przewożonych na pokładzie rufowym
Stępkę pod „Littorio” położono w stoczni koncernu Ansaldo w Genui 28 października 1934 roku. Wodowanie okrętu odbyło się 22 sierpnia 1937 roku, zaś ukończenie budowy nastąpiło 6 maja 1940 roku.
Działalność operacyjna.
W dniu włączenia się Włoch do działań wojskowych w II wojnie światowej (10 czerwca 1940 roku) „Littorio” i bliźniaczy „Vittorio Veneto” znajdowały się dopiero w trakcie prób morskich i zgrywania załóg. W tym czasie Regia Marina dysponowała jedynie dwoma w pełni gotowymi do działań pancernikami, stąd ostrożna postawa włoskiego admirała I. Campioniego w bitwie koło przylądka Stilo 9 lipca 1940 roku. Gdy oba nowe pancerniki były już w pełni gotowości bojowej, a do służby powróciły także po przebudowie dwie starsze jednostki typu "Caio Duilio", marynarka włoska uzyskała lokalną przewagę nad Royal Navy w ciężkich okrętach, jednak nie potrafiła jej wykorzystać. W tym czasie „Littorio” wziął udział w trzech nieskutecznych akcjach przeciwko flocie brytyjskiej.
11 listopada 1940 roku flota brytyjska przeprowadziła atak lotniczy na port w Tarencie. W ramach operacji o kryptonimie "Judgement" samoloty torpedowe Fairey Swordfish, startujące z lotniskowca HMS „Illustrious” zaatakowały okręty włoskie stacjonujące w bazie Regia Marina w Tarencie i uszkodziły trzy pancerniki i dwa krążowniki za cenę dwóch zestrzelonych samolotów (dwóch lotników zginęło, dwóch zostało wziętych do niewoli). Littorio” został trafiony trzema torpedami, dwoma w prawą burtę oraz jedną w rufę, po czym osiadł na dnie basenu portowego z dziobem skrytym pod wodą. Na okręcie zginęło 32 członków załogi. Remont pancernika przeprowadzono na miejscu w Tarencie, trwał on do sierpnia 1941 roku.
Po ponownym wejściu do linii „Littorio” brał udział w akcji przeciwko brytyjskiemu konwojowi na Maltę 27 września 1941 roku (operacja "Halberd"). Do spotkania zespołów wrogich flot jednak nie doszło, konwój dotarł na Maltę atakowany jedynie przez lotnictwo i lekkie siły nawodne. Kolejną akcją bojową z udziałem „Littorio” była I bitwa pod Syrtą 17 grudnia 1941 roku, gdy zespół okrętów Regia Marina admirała Angelo Iachino, ubezpieczający konwój zmierzający do Bengazi, starł się z eskadrą Royal Navy dowodzoną przez kontradmirała Philipa Viana, eskortującą transportowiec „Breconshire” do Aleksandrii. W efekcie kilkunastominutowej wymiany ognia żadna ze stron nie odniosła większych szkód, a zespół włoski, pomimo dużej przewagi, nie podjął dalszej walki, koncentrując się na osłonie własnych transportowców.
Na początku stycznia 1942 roku „Littorio” ponownie ubezpieczał przeprowadzenie konwoju z zaopatrzeniem dla wojsk walczących w Libii. 22 marca 1942 roku miała miejsce II bitwa pod Syrtą. Tym razem przeciwko brytyjskiemu konwojowi z Aleksandrii na Maltę (eskortą ponownie dowodził Philip Vian) wyruszył z Tarentu i Mesyny silny zespół włoski, z „Littorio” jako okrętem flagowym admirała Iachino. W trakcie bitwy artyleria główna „Littorio” uszkodziła atakujące spoza zasłony dymnej brytyjskie niszczyciele HMS „Havock”, HMS „Kingston” i HMS „Lively”, jednak nadciągające ciemności (po doświadczeniach z bitwy koło przylądka Matapan Włosi obawiali się przewagi brytyjskich okrętów wyposażonych w radar) oraz zdecydowane działanie sił lekkich kontradmirała Viana zmusiły admirała Iachino do przerwania bitwy, pomimo zdecydowanej przewagi ogniowej okrętów włoskich. „Littorio” otrzymał w trakcie bitwy jedynie trafienia pociskami małego kalibru, które nie spowodowały większych szkód na jednostce.
Kolejną akcją z udziałem pancernika „Littorio” był atak na brytyjski konwój WM-11, który w dniach 11-13 czerwca 1942 roku wyruszył z portów w Hajfie, Port Saidzie i Aleksandrii z zadaniem dostarczenia zaopatrzenia na Maltę (operacja "Vigorous"). Po szybkim wykryciu konwoju przez lotnictwo 14 czerwca wypłynęła z Tarentu eskadra włoskich okrętów z pancernikami „Littorio” i „Vittorio Veneto” na czele. Zaatakowani przez lotnictwo sprzymierzonych Włosi stracili rankiem 15 czerwca ciężki krążownik „Trento”, trafiony torpedą w maszynownię i zatopiony kilka godzin później przez okręt podwodny HMS „Umbra” (typu "U"). Kolejny atak, przeprowadzony przez ciężkie bombowce B-24 Liberator, przyniósł uszkodzenie jednej z wież działowych „Littorio”. W toku następnych ataków pancernik otrzymał jeszcze trafienie torpedą lotniczą w część dziobową, które nie spowodowało jednak poważniejszych uszkodzeń i okręt zachował zdolność bojową. W efekcie zbyt dużego zagrożenia dla konwoju WM-11 dowodzący eskortą kontradmirał Vian zdecydował się na powrót do Aleksandrii. Operacja ta była dużym sukcesem floty włoskiej, która pomimo strat i bez bezpośredniego kontaktu z przeciwnikiem uniemożliwiła przeprowadzenie operacji konwojowej na Maltę.
Akcja z czerwca 1942 roku była już ostatnią operacją włoskiej floty liniowej. Unieruchomione przez brak paliwa i zagrożenie wynikające z alianckich nalotów okręty zostały przebazowane do portów północnych Włoch. Pomimo to w ciężkim nalocie na La Spezia 5 czerwca 1943 roku uszkodzone zostały wszystkie trzy będące w służbie pancerniki typu "Littorio". Po inwazji Sprzymierzonych na Sycylii Włochy stanęły w obliczu klęski. 19 lipca 1943 roku Benito Mussolini spotkał się z Hitlerem, jednak nie uzyskał od niego żadnych konkretnych zapewnień o pomocy. W związku z tym, na posiedzeniu Wielkiej Rady Faszystowskiej w nocy z 24 na 25 lipca zapadła decyzja o odsunięciu od władzy Mussoliniego. Król Wiktor Emanuel III wyznaczył na stanowisko premiera marszałka Pietra Badoglia. Wydarzenia te stały się bezpośrednią przyczyną zmiany nazwy pancernika „Littorio”. Dotychczasowa nazwa pochodziła od starorzymskiego liktora, którego postać, wraz z symbolizującymi jego władzę rózgami liktorskimi ("fascesem"), była jednym z elementów propagandy faszyzmu. 30 lipca 1943 roku pancernik otrzymał nową nazwę: „Italia”.
Nowy rząd włoski podjął z Aliantami rozmowy o zawieszeniu broni. W ich efekcie 3 września 1943 roku w Cassibile na Sycylii gen. Giuseppe Castellano, jako przedstawiciel marszałka Badoglia i gen. Walter Bedell Smith ze strony Sprzymierzonych podpisali rozejm, ogłoszony publicznie przez obie strony wieczorem 8 września. Punkt czwarty warunków rozejmu przewidywał natychmiastowe przejście włoskich okrętów pod kontrolę Aliantów. Okręty pozostające dotychczas w bazie w La Spezia wyruszyły w rejs w stronę Malty rankiem 9 września, pod dowództwem adm. Bergaminiego na najnowszym pancerniku „Roma”. Gdy zespół adm. Bergaminiego znalazł się na wysokości wysepki Asinara w pobliżu Sardynii, został zaatakowany przez samoloty Luftwaffe z jednostki III/KG 100 z Istres. Każdy z 15 samolotów Dornier Do 217 był przystosowany do przenoszenia bomby kierowanej falami radiowymi Fritz X, a ich piloci specjalizowali się w atakach na cele morskie. W efekcie nalotu zatopiony został trafiony dwoma bombami pancernik „Roma”. „Italia” otrzymał trafienie w burtę, które spowodowało czasowe zablokowanie steru i zmniejszenie prędkości okrętu. Pomimo to pancernik pozostał w szyku i rano 10 września dotarł na miejsce spotkania z okrętami Sprzymierzonych, prowadzonymi przez pancernik HMS „Warspite”. Włoskie jednostki wpłynęły do portu w La Valetta 11 września i zostały poddane kontroli alianckiej. Wtedy to adm. Andrew Cunningham, dowodzący Flotą Śródziemnomorską, wysłał do Admiralicji swój historyczny sygnał: "Z przyjemnością donoszę Ich Lordowskim Mościom, że włoska flota kotwiczy pod lufami dział twierdzy maltańskiej". Po południu „Italia” i „Vittorio Veneto” zostały przebazowane do Marsaxlokk na północy Malty. Ponieważ zbyt duża koncentracja dużych okrętów na Malcie stwarzała niebezpieczeństwo nalotów Luftwaffe, 14 września włoskie pancerniki zostały skierowane do Port Saidu, gdzie dotarły dwa dni później.
Pancernik „Italia” pozostawał w internowaniu na Wielkim Jeziorze Gorzkim do lutego 1946. Na mocy traktatu pokojowego, podpisanego w Paryżu 10 lutego 1947 roku, „Italia” została przyznana w ramach reparacji wojennych Stanom Zjednoczonym, jednak Amerykanie nie zamierzali przejmować zaniedbanego okrętu i pozostawili go we Włoszech pod warunkiem przekazania go na złom. Ostatecznie pancernik został złomowany w La Spezia w 1948 roku.

</doc>
<doc id="1847744" url="https://pl.wikipedia.org/wiki?curid=1847744" title="Parafia cywilno-wojskowa św. Kazimierza w Chełmie">
Parafia cywilno-wojskowa św. Kazimierza w Chełmie

Parafia cywilno-wojskowa św. Kazimierza w Chełmie – parafia rzymskokatolicka w Chełmie, należąca do Dekanatu Wojsk Lądowych Ordynariatu Polowego Wojska Polskiego (do roku 2012 parafia należała do Krakowskiego Dekanatu Wojskowego) oraz do Dekanatu Chełm – Zachód w archidiecezji lubelskiej. Mieści się przy ul. Koszarowej.
Historia.
W 1856 roku zbudowano prawosławną garnizonową cerkiew pw. św.Trójcy. W okresie międzywojennym był to garnizonowy kościół rzymskokatolicki. Po II wojnie światowej władze komunistyczne zamieniły go na magazyn. W 1982 roku kościół został zwrócony wiernym i 22 sierpnia został poświęcony przez bp Bolesława Pylaka.
Parafia została erygowana 21 września 1982 roku, z wydzielonego terytorium parafii Rozesłania św. Apostołów. W czerwcu 2001 roku na mocy porozumienia biskupów polowego i lubelskiego parafia stała się cywilno-wojskowa.

</doc>
<doc id="1847748" url="https://pl.wikipedia.org/wiki?curid=1847748" title="Nurse Jackie">
Nurse Jackie



</doc>
<doc id="1847751" url="https://pl.wikipedia.org/wiki?curid=1847751" title="Andrzej Morański">
Andrzej Morański

Andrzej Morański (ur. 24 lutego 1947, zm. 4 marca 1997) – szopkarz krakowski, z zawodu ślusarz. Wielokrotny uczestnik konkursu szopek krakowskich (lata 1983-1996), laureat pierwszej nagrody w latach: 1984, 1985, 1987, 1989, 1990, 1991, 1992, 1993, 1994, 1995, 1996. Jego dzieła znajdują się w kolekcji Muzeum Historycznego Miasta Krakowa oraz Muzeum Tkactwa w Kamiennej Górze (szopka z 1995 roku).
Został pochowany w Kamiennej Górze na cmentarzu komunalnym przy ul. Katowickiej.

</doc>
<doc id="1847758" url="https://pl.wikipedia.org/wiki?curid=1847758" title="Kopalnia Geevor">
Kopalnia Geevor

Kopalnia Geevor – dawna kopalnia cyny w wiosce Pendeen, na północ od St Just w Kornwalii. Była jedną z największych kopalń działających na terenie Kornwalii. Obiekt znajduje się na Europejskim Szlaku Dziedzictwa Przemysłowego. 
Historia.
Początek wydobycia cyny w tym regionie przypada na koniec XVIII wieku. Kopalnia działała w latach 1904–1991 i wydobyła ok. 50 000 t cyny. Była jedną z najpóźniej zamkniętych kopalń tego surowca w Anglii. W 1918 pracowało w niej 205 górników dołowych i 98 osób na powierzchni. Kopalnia zaczęła podupadać w latach 80. XX w., kiedy to ceny cyny spadły w ciągu jednego dnia z 9000 funtów do 3 400 funtów za tonę. W 1993 otworzona jako muzeum.

</doc>
<doc id="1847759" url="https://pl.wikipedia.org/wiki?curid=1847759" title="Casualty">
Casualty



</doc>
<doc id="1847762" url="https://pl.wikipedia.org/wiki?curid=1847762" title="Rozdroże przy Popradzkim Stawie">
Rozdroże przy Popradzkim Stawie

Rozdroże przy Popradzkim Stawie (słow. "Rázcestie pri Popradskom plese") – rozdroże szlaków turystycznych w Dolinie Mięguszowieckiej w słowackich Tatrach Wysokich. Położone jest w lesie nad Popradzkim Stawem, na wysokości ok. 1510 m. Jest tutaj skrzyżowanie kilku szlaków turystycznych. Obok rozdroża znajduje się obudowany punkt, w którym znajdują się ładunki przygotowane do transportu do Schroniska pod Rysami. To wysoko położone schronisko nie ma drogi dojazdowej i całe niezbędne do jego funkcjonowania zaopatrzenie wynoszone jest na plecach przez słowackich nosiczów. Ci noszą przeważnie po 60 kg. Turyści też mogą dobrowolnie pomóc, pobierając przygotowane przy tym rozdrożu plecaki (o wadze 5–10 kg). W zamian przy schronisku otrzymują ciepłą herbatę.

</doc>
<doc id="1847766" url="https://pl.wikipedia.org/wiki?curid=1847766" title="Metoda Bridgmana">
Metoda Bridgmana



</doc>
<doc id="1847770" url="https://pl.wikipedia.org/wiki?curid=1847770" title="Lotus 340R">
Lotus 340R

Lotus 340R – sportowy samochód osobowy produkowany przez brytyjską firmę Lotus w roku 2000 oparty na modelu Elise. Dostępny jako 2-drzwiowy roadster. Do napędu użyto silnika R4 o pojemności 1,8 litra. Moc przenoszona była na oś tylną poprzez 5-biegową manualną skrzynię biegów.

</doc>
<doc id="1847775" url="https://pl.wikipedia.org/wiki?curid=1847775" title="Samir ar-Rifa’i (ur. 1966)">
Samir ar-Rifa’i (ur. 1966)

Samir Zajd ar-Rifa’i (arab. سمير زيد الرفاعي, ur. 1 lipca 1966), jordański polityk, premier Jordanii od 14 grudnia 2009 do 1 lutego 2011 roku.
Życiorys.
Samir ar-Rifa’i urodził się w 1966 w rodzinie z wieloletnimi tradycjami politycznymi. Jego ojciec, Zajd ar-Rifa’i, zajmował dwukrotnie stanowisko premiera w latach 70. i 80. XX w., a w 1997 objął stanowisko przewodniczącego Senatu. Urząd szefa rządu zajmował również kilkakrotnie jego dziadek, Samir ar-Rifa’i. 
W 1988 zdobył tytuł licencjacki w dziedzinie studiów bliskowschodnich na Harvard University w USA. W 1989 zdobył tytuł magistra stosunków międzynarodowych na University of Cambridge w Wielkiej Brytanii. 
W 1999 został mianowany sekretarzem generalnym Haszymidzkiego Dworu Królewskiego, w którym był odpowiedzialny za wdrażanie programu zmian administracyjnych i finansowych. Stanął również na czele Królewskiego Biura Prasowego i Departamentu Komunikacji. W 2003 król Abd Allah II awansował go na stanowisko ministra Haszymidzkiego Sądu Królewskiego. W kwietniu 2005 został mianowany doradcą króla, którym pozostał do października 2005, kiedy to objął stanowisko CEO spółki "Jordan Dubai Capital". W kolejnych latach zajmował stanowiska dyrektora w spółkach: "Central Electricity Generating Company", "Jordan Dubai Properties" oraz "Jordan Dubai Energy and Infrastructure Company". Zajmował również stanowiska kierownicze w innych spółkach państwowych, zarządach banków oraz organizacjach społecznych. 
Premier.
9 grudnia 2009, po złożeniu dymisji przez premiera Nadira az-Zahabiego, został mianowany przez króla Abd Allaha II na stanowisko nowego szefa rządu. Zmiana na stanowisku premiera nastąpiła po rozwiązaniu parlamentu przez króla pod koniec listopada 2009 i instrukcjach z jego strony w sprawie reformy prawa wyborczego. Komentatorzy zarzucali parlamentowi nieefektywność w działaniu i powiązania deputowanych z aferami korupcyjnymi. Król, co było rzadkością, powierzył nowemu premierowi misję samodzielnego sformowania składu gabinetu. Dotychczas, wraz z nominacją szefa rządu, wyznaczał także jego pozostałych członków. Wezwał nowy rząd do pracy w zaufaniu i jawności, jako jeden zespół służący sprawom publicznym, bez słabości, spowolnienia i strachu przed podejmowaniem decyzji.
14 grudnia 2009 Abd Allah II zaprzysiągł 29-osobowy gabinet ar-Rifa’iego. Premier zobowiązał się rozpocząć w ciągu 40 dni proces reform politycznych i gospodarczych. Ogłosił podjęcie wysiłków w celu przezwyciężenia skutków światowego kryzysu gospodarczego oraz pracę na rzecz poprawy klimatu inwestycyjnego w kraju. Zobowiązał się także do podjęcia niezbędnych środków potrzebnych do przeprowadzenia w 2010 uczciwych i bezstronnych wyborów parlamentarnych.
1 lutego 2011, z powodu masowych protestów społecznych przeciwko bezrobociu i rosnącym cenom, król Abd Allah zdymisjonował obwiniany o złą sytuację gospodarczą rząd premiera Samira ar-Rifa’iego i mianował jego następcą Marufa al-Bachita. Celem nowego gabinetu miało być rozpoczęcie "prawdziwych reform politycznych, wzmocnienie jordańskiej demokracji i zapewnienie bezpiecznego i przyzwoitego życia wszystkich obywatelom".

</doc>
<doc id="1847776" url="https://pl.wikipedia.org/wiki?curid=1847776" title="Zennor">
Zennor

Zennor - wieś i civil parish w Anglii, w Kornwalii, położona nad Oceanem Atlantyckim, ok. 10 km na północ od Penzance. Liczba mieszkańców wsi wynosi 217 osób. W mieście znajduje się zabytkowy kościół.
Nazwa.
Nazwa wsi a także gminy pochodzi od kornijskiej świętej Senary. Jest to ostatnia gmina w Anglii w kolejności alfabetycznej.
Syrena z Zennor.
Jedną z legend kornwalijskich jest przekaz o syrenie z Zennor. Młody, przystojny mieszkaniec wsi, Mateusz Trewhella zwykł śpiewać w tutejszym kościele hymn. Mieszkająca w pobliskiej zatoce syrena była oczarowana muzyką. Pewnego dnia założyła długą suknię, by ukryć ogon i poszła do kościoła. Początkowo podziwiała piękno muzyki i zaczęła przychodzić do kościoła codziennie. Podczas jednej z tych wizyt spojrzenia Mateusza i syreny spotkały się i zakochali się bez pamięci. Syrena wiedziała jednak, że musi wracać do morza, bo inaczej czeka ją śmierć. Zdradziła więc Mateuszowi swój sekret. Ten odprowadził syrenę do morza po czym nie widziano go już nigdy więcej. Podobno jego śpiew słychać czasem w Zennor.

</doc>
<doc id="1847777" url="https://pl.wikipedia.org/wiki?curid=1847777" title="Parafia Matki Bożej Różańcowej w Puławach">
Parafia Matki Bożej Różańcowej w Puławach

Parafia Matki Bożej Różańcowej w Puławach – parafia rzymskokatolicka w Puławach, należąca do archidiecezji lubelskiej i Dekanatu Puławy. Została erygowana 1 stycznia 1975. 
Obejmuje ulice: Baczyńskiego, Broniewskiego, Cichockiego, Filtrowa, Gałczyńskiego, Kruczkowskiego, Lubelska, Norwida, Olszewskiego, Partyzantów, Polna, Sempołowskiej, Sieroszewskiego, Skowieszyńska, Wojska Polskiego, Wróblewskiego, Zielona. Kościół parafialny wybudowany około 1880 roku jako cerkiew prawosławna dla wojska rosyjskiego. Mieści się przy ulicy Lubelskiej.

</doc>
<doc id="1847778" url="https://pl.wikipedia.org/wiki?curid=1847778" title="Trond J. Pedersen">
Trond J. Pedersen



</doc>
<doc id="1847779" url="https://pl.wikipedia.org/wiki?curid=1847779" title="Franz Neulaedtner">
Franz Neulaedtner



</doc>
<doc id="1847780" url="https://pl.wikipedia.org/wiki?curid=1847780" title="Rolf Aage Berg">
Rolf Aage Berg



</doc>
<doc id="1847781" url="https://pl.wikipedia.org/wiki?curid=1847781" title="Schmeichel">
Schmeichel

Schmeichel:

</doc>
<doc id="1847783" url="https://pl.wikipedia.org/wiki?curid=1847783" title="Parafia Miłosierdzia Bożego w Puławach">
Parafia Miłosierdzia Bożego w Puławach

Parafia Miłosierdzia Bożego w Puławach – parafia rzymskokatolicka w Puławach, należąca do archidiecezji lubelskiej i Dekanatu Puławy.
Została erygowana 15 czerwca 1985. Obejmuje ulice: 6 Sierpnia, Centralna, Czecha, Dęblińskiej, Długa, Eustachewicza, Karpińskiego, Kołłątaja, Kusocińskiego, Leśna, Lokajskiego, Majdan, Młyńska, Niemcewicza, Partyzantów, Piaskowa, Polna, Prusa, Pusta, Skłodowskiej, Wólka, Wróblewskiego, Zarzecze, Zawadzkiego.
Kościół parafialny wybudowany w latach 1982–1993, konsekrowany w 1990. Mieści się przy ulicy Kowalskiego.

</doc>
<doc id="1847785" url="https://pl.wikipedia.org/wiki?curid=1847785" title="Dzielnica III Przedmieście Żółkiewskie">
Dzielnica III Przedmieście Żółkiewskie

Dzielnica III Przedmieście Żółkiewskie – dawna dzielnica Lwowa.
W 1777 władze cesarskie zdecydowały się rozebrać mury miejskie. W 1789 określono granice administracyjne miasta, które obejmowały dawne „miasto wśród murów” (Śródmieście) i przedmieścia (Vorstaten), których było pierwotnie dwa, później stało się cztery: I. Halickie, II. Krakowskie, III. Żółkiewskie i IV. Brodskie, które od połowy XIX wieku zostało nazwane Łyczakowskim. Śródmieście było piątą dzielnicą czyli firtelem (Viertel) miasta.
Przedmieście Żółkiewskie utworzone w miejscu dawnej jurydyki Starościńskiej (terytorium, które nie podlegało jurysdykcji rady miasta). Przedmieście Żółkiewskie graniczy od południa z dawnym Śródmieściem, od zachodu – z Krakowskim przedmieściem, od północy – z dawnymi gminami Zamarstynów i Zboiska. Od wschodu graniczy z dawną gminą Zniesienie i z południowo-wschodniej strony – z przedmieściem Łyczakowskim (wzdłuż doliny między Wysokim Zamkiem i górą Lwa). Na rogu ulic Żółkiewskiej (obecnie Chmielnickiego) i Wołyńskiej znajdowała się rogatka Żółkiewska, a przy ulicy Zamarstynowskiej – rogatka Hołoskowska (Zamarstynowska).
Po 1871 tablice z oznaczeniem ulic przedmieścia Żółkiewskiego były białe z żółtą ramką. Wprowadzone przez władze austriackie tzw. numery konskrypcyjne domów przedmieścia Żółkiewskiego miały dodatek 3/4. Komisariat (landwójtowski urząd) przedmieścia Żółkiewskiego był na ulicy Objazd (obecnie ul. Dolinskoho), a następnie przy ul. Zamarstynowskiej 26. Dawny cmentarz przedmieścia Żółkiewskiego był na Paparówce. Parafia greckokatolicka przedmieścia Żółkiewskiego była przy cerkwi św. Paraskiewy, choć na przedmieściu pozostały cerkwie św. Onufrego i św. Mikołaja. Parafie rzymskokatolickie przy kościołach św. Marcina i Matki Boskiej Śnieżnej.
Według spisu ludności w 1900 r. Żydzi stanowili 57% ludności przedmieścia Żółkiewskiego, katolicy – 30% a grekokatolicy – 16,5%.
W okresie międzywojennym Żółkiewskie przedmieście stało się częścią III, VIII i IX dzielnic miasta. W 1938 obszar dzielnicy wynosił 153,3 ha.
W 1941–1943 w północno-zachodniej części dzielnicy utworzono getto, do którego deportowano Żydów ze Lwowa.
Obecnie obszar dawnego Żółkiewskiego przedmieścia należy do rejonu szewczenkowskiego, a część wschodnia do łyczakowskiego. Obszar ten kojarzony jest jednak przede wszystkim jako Podzamcze.

</doc>
<doc id="1847787" url="https://pl.wikipedia.org/wiki?curid=1847787" title="Plac Przydworcowy w Mińsku">
Plac Przydworcowy w Mińsku

Plac Przydworcowy () – plac w Mińsku, stolicy Białorusi, przylegający do głównego dworca kolejowego.
Plac ma kształt prostokąta o dłuższym boku wzdłuż ul. Bobrujskiej. Nazywany jest placem trzech dworców, gdyż znajdują się na nim dworce kolejowe – dalekobieżny i podmiejski oraz Centralny Dworzec Autobusowy. Dominującym elementem placu jest znacznych rozmiarów szklana fasada nowego budynku dworca kolejowego.
Naprzeciwko dworca znajduje się zespół budynków wzniesionych jako reprezentacyjny wjazd do miasta. Dwie jedenastopiętrowe wieże umieszczone na rogach symetrycznie rozmieszczonych, pięciopiętrowych domów mieszkalnych, tworzą „Wrota miasta”. Budynki zbudowano w stylu stalinowskiego socrealizmu według projektu leningradzkiego architekta Borysa Rubanienki. Na jednej z wież zainstalowany jest największy na Białorusi zegar, którego średnica tarczy wynosi ponad 3,5 m. Zegar zbudowano na przełomie XIX i XX w. w Niemczech i na Białoruś trafił po drugiej wojnie światowej jako trofeum wojenne. Na drugiej wieży, w analogicznym miejscu znajduje się godło Białoruskiej SRR.
Historia.
Formowanie placu zaczęło się w latach 1871—1874 wraz z budową Dworca Wileńskiego (nie zachowanego do naszych czasów). W 1890 r. wśród drewnianych budynków wzniesiono murowany gmach dworca.
Po rewolucji październikowej 1917 r. plac nosił nazwę "Plac 25 października". W latach 1939-1940 odbywała się przebudowa jego otoczenia.
W czasie drugiej wojny światowej budynek dworca został zrujnowany, ale w 1946 odbudowano go. Obecny wygląd placu Przydworcowego uformował się w latach 1948-1956.
Z placem Przydworcowym związana jest także historia wydarzenia znanego jako "kurłowskie rozstrzelanie". 31 października 1905 w budynku dworca odbyła się demonstracja kolejarzy i innych pracowników miasta. W celu stłumienia strajku miński gubernator P. G. Kurłow wydał rozkaz użycia broni. W rezultacie ponad 80 osób zostało zabitych, a kilkaset odniosło rany.
Pod naciskiem opinii publicznej Kurłow został przeniesiony przez cara do Petersburga. Z inicjatywy kolejarzy rada miasta Mińska w 1905 podjęła decyzję o budowie na placu Przydworcowym, ze środków miasta i organizacji społecznych, pomnika ofiar kurłowskiego rozstrzelania. Rok później pomnik został wzniesiony. Miał on formę masywnego krzyża na cokole, otoczonego z czterech stron niskimi kolumnami, połączonymi zwisającymi łańcuchami. Pomnik do naszych czasów nie zachował się.

</doc>
<doc id="1847790" url="https://pl.wikipedia.org/wiki?curid=1847790" title="Parafia św. Alberta Chmielowskiego w Puławach">
Parafia św. Alberta Chmielowskiego w Puławach

Parafia Świętego Alberta Chmielowskiego w Puławach – parafia rzymskokatolicka w Puławach, należąca do archidiecezji lubelskiej i Dekanatu Puławy. Została erygowana 12 września 1990. 
Zasięg parafii.
Do parafii należą wierni z Puław, mieszkający przy ulicach: 1000-lecia Państwa Polskiego, Arciucha, Bema, Chmielowskiego, Dąbrowskiego, Dąbrowskiej, Gen. Hauke - Bosaka, Grzegorzewskiej, Kaniowczyków, Kniaźnina, Kochanowskiego, Konopnickiej, Kościuszki, Kraszewskiego, Krótkiej, Kruka, Kwiatkowskiego, Lubelskiej, Mickiewicza, Mościckiego, Nałkowskiej, Norwida, Okrzei, Orzeszkowej, Partyzantów, Południowej, Poprzecznej, Północnej, Reja, Reymonta, Sienkiewicza, Sieroszewskiego, Składowej, Słowackiego, Sowińskiego, Środkowej, Tuwima, Żeromskiego i Żyrzyńskiej. Kościół parafialny mieści się przy ulicy Słowackiego 32.

</doc>
<doc id="1847797" url="https://pl.wikipedia.org/wiki?curid=1847797" title="Meddle (singel)">
Meddle (singel)

Meddle − electropopowa kompozycja autorstwa Victorii Hesketh i Joego Goddarda zrealizowana na pierwszy minialbum angielskiej piosenkarki Little Boots, "Arecibo" (2008). Utwór znalazł się również na debiutanckim albumie studyjnym wokalistki zatytułowanym "Hands" (2009). Jako singel wydany został 4 sierpnia 2008 r. w Wielkiej Brytanii. Utwór pojawia się także w grze Dance Central 2.
Recenzje.
Utwór "Meddle" zaskarbił sobie w dużej mierze bardzo pozytywne opinie krytyków muzycznych. W swojej recenzji dla portalu MusicOMH.com John Murphy określił kompozycję mianem "szumnego majstersztyku muzyki elektronicznej". Z generalnie korzystną oceną piosenka spotkała się w recenzji Neila Queena dla pisma "The Times".
Wspierające opinie ze strony krytyki nie przełożyły się na sukces utworu. W notowaniu UK Singles Chart "Meddle" dotarło zaledwie do pozycji dziewięćdziesiątej siódmej.
Listy utworów i formaty singla.
CD single
7-inch single
12-inch single
Inne wersje

</doc>
<doc id="1847800" url="https://pl.wikipedia.org/wiki?curid=1847800" title="Parafia św. Józefa w Puławach">
Parafia św. Józefa w Puławach

Parafia Świętego Józefa w Puławach - parafia rzymskokatolicka w Puławach, należąca do archidiecezji lubelskiej i Dekanatu Puławy. Została erygowana 12 sierpnia 1676, wówczas w samodzielnej miejscowości Włostowice. Mieści się przy ulicy Włostowickiej.
Historia.
Od 1601 roku przy drewnianej kaplicy chowano zmarłych, a od 1639 zamieszkiwał tu na stałe kapłan, a w 1676 erygowano parafię. Kościół parafialny wybudowany w latach 1725–1728 według projektu architekta Franciszka Magiera, z fundacji Elżbiety Sieniawskiej). W 1919 roku terytorium parafii uległo zmniejszeniu na rzecz nowo erygowanej parafii Wniebowzięcia NMP w Puławach, wcześniej obejmowała ona również miasto Puławy. 
Obecny cmentarz założono w 1801 roku.
Teren parafii.
Teren parafii obejmuje: miejscowość Parchatkę, Skowieszyn oraz część Puław (ulice: Blacharska, Czachowskiego, Dwernickiego, Frankowskiego, Głowackiego, Górna, Jabłoniowa, Jasińskiego, Kazimierska, Kilińskiego, Kowalska, Koźmiana, Krasickiego, Krzywa, Langiewicza, Madalińskiego, Malinowa, Mierosławskiego, Miła, Modrzewiowa, Mokra, Murarska, Norblina, Padlewskiego, Piaseczna, Połaniecka, Powiśle, Racławicka, Sierakowskiego, Słoneczna, Stolarska, Ślusarska, Świerkowa, Tokarska, Traugutta, Trembeckiego, Wiśniowa, Włostowicka, Woronicza, Wysockiego, Zabłockiego, Zbożowa, Zielona.

</doc>
<doc id="1847802" url="https://pl.wikipedia.org/wiki?curid=1847802" title="Pendeen">
Pendeen

Pendeen - wieś w Kornwalii nad Oceanem Atlantyckimw pobliżu Land’s End, oddalona 5 km od St Just i ok. 11 km od Penzance. We wsi znajduje się zabytkowa kopalnia cyny Geevor i latarnia morska, zbudowana w 1900 r. Jest siedzibą civil parish.

</doc>
<doc id="1847803" url="https://pl.wikipedia.org/wiki?curid=1847803" title="Muzeum Technik Ceramicznych w Kole">
Muzeum Technik Ceramicznych w Kole

Muzeum Technik Ceramicznych w Kole – muzeum w Kole, w województwie wielkopolskim, założone w 1975 roku. Zajmuje się wyrobami fajansowymi i inną ceramiką oraz hi 
Oprócz wystaw dotyczących ceramiki prezentuje też ekspozycje na temat historii miasta i inne. Siedziba mieści na terenie osiedla Stare Miasto.
Historia.
Inicjatorem powstania muzeum był Czesław Freudenreich. Pierwszy pomysł powstał w czasie II Rzeczypospolitej. W 1930 roku wystąpił on z pomysłem utworzenia w Kole placówki muzealnej w założonej w 1842 roku przez jego pradziadka Fabryce Fajansu i Majoliki. Z braku środków finansowych plan ten stał się jednak niemożliwy. Kolekcja wyrobów z porcelany, półporcelany, fajansu i majoliki przechowywana była w Izbie Pamiątek w Szkole Podstawowej nr 3, ale w okresie II wojny światowej rozproszyła się i zaginęła.
W 1948 roku w pałacu hr. Kreutzów w Kościelcu Urząd Wojewódzki w Poznaniu utworzył Muzeum Rejonowe w Kole z siedzibą w Kościelcu. Kierownikiem został Jan Szczepankiewicz. W muzeum gromadzono eksponaty przywożone z majątków ziemskich. W 1947 roku podjęto decyzję o likwidacji muzeum, a zbiory przeniesiono do Muzeum Wielkopolskiego w Poznaniu.
W 1972 roku powstał Dział do spraw Kultury Regionalnej, który gromadził zbiory do Izby Pamiątek Ziemi Kolskiej. Nadzór nad nim objęła mgr etnografii Jolanta Ruchlewicz-Oblizajek. Izba Pamiątek funkcjonowała w latach 1973–1975 w budynku Powiatowego Domu Kultury. Zajmowała się ona różnymi wystawami (obiektami epoki neolitu, srebrnymi monetami).
Od 1975 roku działalność przeniesiono do lokalu przy ul. Kajki 44 i od tej pory zaczęło funkcjonować Muzeum w Kole. Jednak placówka nie utrzymała się sama. Stała się filią Muzeum Okręgowego w Koninie, a potem oddziałem tego Muzeum (1979).
Muzeum Technik Ceramicznych w 1984 roku stało się samodzielną instytucją. Od 2008 roku muzeum wydaje we współpracy z Miejskim Domem Kultury w Kole, Powiatową i Miejską Biblioteką Publiczną w Kole oraz Stowarzyszeniem Przyjaciół Miasta Koła n. Wartą pismo "Rocznik Kolski". 
W 2022 roku muzeum zostało odznaczone Medalem „Za Zasługi dla Ligi Obrony Kraju”.
Archeologia.
Placówka zajmuje się również badaniami archeologicznymi. W 1983 roku przeprowadzono badania na terenie Koła i jego gminy. W tym okresie dyrektorem muzeum był archeolog Jerzy Rybacki.
Odkryto stanowisko z epoki brązu i okresu rzymskiego. Opracowywano materiał pozyskany z grodzisk stożkowych w Piekarach, z zamku kolskiego, ze Sławska i Uniejowa.
W latach 1985–1987 prowadzono wykopaliska w miejscowości Okoleniec. Pozyskane materiał umieszczono w muzeum. W 1985 i 1986 roku prowadzono badania przy kolskim ratuszu. Pozyskano ceramikę, wyroby ze skóry, kości zwierząt. Jednak badania zostały przerwane ze względu na zawalenie się wieży ratusza.
Stan obecny.
Muzeum na wystawie stałej eksponuje fajans z kolskiej fabryki rodziny Freudenreichów. Wystawy czasowe prezentują różnorodną tematykę.
Po 1990 roku badania są głównie skierowane na historię Ziemi Kolskiej. Józef Stanisław Mujta rozpoczął prace w Archiwum Głównym Akt Dawnych w Warszawie i natrafił na 20 pergaminów i 2 dokumenty papierowe, dokumenty związane z królewszczyzną w Kole. Przetłumaczono z łaciny 7 pergaminów. W 1994 roku rozpoczęto prace nad badaniem wydarzeń z czasów II wojny światowej. Muzeum kontynuuje badania regionalistyczne wydając liczne publikacje o charakterze naukowym i popularnonaukowym. 
Za swoją działalność, m.in. wydawniczą, było wielokrotnie nagradzane, m.in. w Konkursie na wydarzenie muzealne roku w Wielkopolsce IZABELLA (2006, 2007, 2010, 2012). Muzeum prowadzi aktywną działalność edukacyjną (konkurs wiedzy historycznej o mieście Kole, warsztaty zdobienia ceramiki, lekcje muzealne). Organizuje półkolonie letnie i zimowe dla dzieci, konferencje naukowe, oprowadzanie po zabytkach miasta i wiele innych inicjatyw. Muzeum współorganizuje również doroczny festyn rycerski-imprezę plenerową.
Muzeum jest finansowane przez władze miasta.
Na poddaszu ratusza w Kole przystosowano pomieszczenie na ekspozycje muzealne. Zlokalizowane tam są dwie stałe wystawy: kolskiego fajansu oraz najdawniejszych dziejów miasta Koła.
Dyrektorzy.
Dyrektorzy muzeum:

</doc>
<doc id="1847808" url="https://pl.wikipedia.org/wiki?curid=1847808" title="Parafia Świętej Rodziny w Puławach">
Parafia Świętej Rodziny w Puławach

Parafia Świętej Rodziny w Puławach – parafia rzymskokatolicka w Puławach, należąca do archidiecezji lubelskiej i Dekanatu Puławy. Została erygowana 8 czerwca 1991. 
Terytorium parafii.
Na obszarze parafii leżą ulice: Adamczewskiego, Armii Krajowej, Baca, Batalionów Chłopskich, Bielskiego, Bosaka, Ceglana, Cicha, Cyprysowa, Dębowa, Dryja K., Filtrowa, Gościńczyk, Górna, Grota - Roweckiego, Grzebowskiego, Hollakowej J., Irysowa, Jakbickiego, Katarasińskiego, Kaznowskiego, Kędzierskiej, Klonowa, Kolejowa, Kołodzieja, Kopernika, Kosmali, Kossakowskiego, Kwiatowa, Legionu Puławskiego, Lessla, Lewickiego, Lipowa nry nieparzyste, Lubelska, Malarska, Mieszczyńskiego, Minkiewicza, Miodowa, Na Stoku, Ogrodowa, Okulickiego, Ostrowskiego, Pałki, Pasiaka, Pileckiego, Piramowicza, Pogodna, Pszczela, Renet-Jursz, Romantyczna, Różana, Sadowa, Saperów Kaniowskich, Sikorskiego, Skowieszyńska, Sosnowa, Spacerowa, Szalkiewiczowej, Szczypy, Szubartowskiego, Świgosta, Tęczowa, Towarowa, Urocza, Wodna, Wolińskiej, Wrzosowa, Zagrodzkiego, Zdebika, Ziemięckiej, Zinklewicza, Żebrowskiego. Kościół parafialny w budowie od 2003. 

</doc>
<doc id="1847812" url="https://pl.wikipedia.org/wiki?curid=1847812" title="Parafia Wniebowzięcia Najświętszej Maryi Panny w Puławach">
Parafia Wniebowzięcia Najświętszej Maryi Panny w Puławach

Parafia Wniebowzięcia Najświętszej Maryi Panny w Puławach – parafia rzymskokatolicka w Puławach, należąca do archidiecezji lubelskiej i dekanatu Puławy.
Parafię założono 30 września 1919 z terenów należących wcześniej do parafii włostowickiej. Zasięgiem obejmuje wiernych z Puław (ulice: 3 Maja, 4 Pułku Piechoty, 6 Sierpnia, Aignera, al. Królewska, Centralna, Czartoryskich, Eustachiewicza, Gdańska, Głęboka, Izabeli, Kołłątaja, Krańcowa, Aleja Mała, Moniuszki, PCK, Piłsudskiego, Pusta, Rybacka, Staszica, Waryńskiego, Wąska, Wiejska i Żulinki).
Przez 15 lat parafią kierował ks. kan. Adam Szponar, który zmarł w 2021. Jego następcą został ks. prał. Stanisław Gulak.
Kościół.
Koncepcję kościoła wraz z wkomponowaniem bryły w otoczenie wg projektu Christiana Piotra Aignera, w dniu 3 stycznia 1800 r. zaakceptował odręcznym podpisem Adam Kazimierz Czartoryski. Prace budowlane trwały do roku 1803. Obiekt miał być przeznaczonym na rodzinne mauzoleum Czartoryskich. Po odzyskaniu niepodległości w 1919 r. erygowano tu parafię i kaplica pałacowa stała się kościołem. Podczas II Wojny Światowej zniszczony został portyk i kopuła, które odbudowano w latach 1945–1946. Dalsze prace remonto wykonano w roku 1973. Schody prowadzące do kościoła w formie 10 tarasów zostały w latach 30. XX wieku 24 stopniami. W roku 2006 usunięto posadzkę z 1803 roku i położono w jej miejsce nową.
Kościół mieści się przy ulicy Aignera.

</doc>
<doc id="1847813" url="https://pl.wikipedia.org/wiki?curid=1847813" title="Władimir Bojarinzew">
Władimir Bojarinzew



</doc>
<doc id="1847814" url="https://pl.wikipedia.org/wiki?curid=1847814" title="Zapałki sztormowe">
Zapałki sztormowe



</doc>
<doc id="1847821" url="https://pl.wikipedia.org/wiki?curid=1847821" title="Fakty o Chucku Norrisie">
Fakty o Chucku Norrisie



</doc>
<doc id="1847825" url="https://pl.wikipedia.org/wiki?curid=1847825" title="Stadion Piłkarski w Gdańsku">
Stadion Piłkarski w Gdańsku



</doc>
<doc id="1847827" url="https://pl.wikipedia.org/wiki?curid=1847827" title="Juha Karjalainen">
Juha Karjalainen

Juha Karjalainen (ur. w 1967) – fiński skoczek narciarski, wicemistrz świata juniorów z Täsch (1985).

</doc>
<doc id="1847829" url="https://pl.wikipedia.org/wiki?curid=1847829" title="Gospodarka Koła">
Gospodarka Koła

Gospodarka Koła – miasto już od lokacji w 1362 r. było ośrodkiem handlu i drobnego przemysłu. W XIX wieku powstała pierwsza fabryka fajansu. Najbardziej dynamiczny rozwój gospodarczy miał miejsce w okresie Polskiej Rzeczypospolitej Ludowej i na przełomie XX i XXI wieku.
Historia.
Przed lokacją miasta ludność Koła w większości zajmowała się rolnictwem, ale zapewne też rzemiosłem. Najstarszy przywilej cechowy, to statut nadany kuśnierzom w dniu 14 września 1477 r. przez księżną Annę Sochaczewską. Dane z 1579 roku mówią o 122 rzemieślnikach i kupcach oraz 22 kmieciach zamieszkujących wsie miejskie. Liczba ta rosła w 1616 roku zarejestrowano wzrost liczby rzemieślników i kupców do 311 osób. Najliczniejsi wśród nich byli: piwowarzy, sukiennicy, krawcy i bogatsi kupcy, z nich wybierano przedstawicieli władz miasta. Na Przedmieściu Zduny najwięcej pracowało garncarzy.
Od założenia miasta czynne były dwa młyny królewskie na Warcie. Dzięki przywilejowi króla Władysława Jagiełły w 1422 r. zostały one odstąpione staroście kolskiemu Janowi Hińczy, który w 1490 r. przekazał je miastu. Od lokacji również wójt kolski posiadał dwa młyny zbożowe. Łącznie z czterema młynami prywatnymi w Kole było osiem młynów na rzece Warcie. Koło dzięki swojemu dogodnemu położeniu, gdzie krzyżowały się drogi handlowe, w XV i XVI wieku było znacznym ośrodkiem rzemieślniczo-przemysłowym i handlowym. Dużą rolę odgrywała rzeka. Liczne ustawy nakazywały usuwanie przeszkód takich jak młyny, tamy, groble. Władze miasta starały utrzymać tamy i mosty w należytym stanie, pobierano na nich specjalne cła. Na przełomie XV i XVI wieku funkcjonowała nawet komora celna.
Wielu rzemieślników i kupców nabywało ziemię i prowadziło gospodarstwa rolne. Początkowy rozwój uległ zahamowaniu, a w drugiej połowie XVII wieku wielkiemu upadkowi przez rozwój gospodarki folwarczno-pańszczyźnianej. Splądrowanie miasta w 1622 r. przez wojska kozackie oraz zniszczenia z potopu szwedzkiego również przyczyniły się do zahamowania rozwoju miasta. Z 2500 osób mieszkających w 1629 roku w Kole, liczba zmniejszyła się do 1700. Natomiast w roku 1661 zamieszkanych było 95 domów przez mieszczan, duchowieństwo i szlachtę z ogólna liczbą osób 1140. Znaczną pozycję zajmowali rzemieślnicy w tym piwowarzy, krawcy, szewcy i rybacy. W Kole odbywały się co tygodniowe targi we wtorki oraz cztery jarmarki w ciągu roku. W mieście prawdopodobnie nie działały usługi kredytowe, poza synagogą.
Od 1806 r. czynna była cegielnia T. Świderskiego. Nadal jednak dominowało rzemiosło. W roku 1817 zawodowo czynnych było 522 rzemieślników, kupców i kramarzy. Wtedy największą grupę stanowili krawcy – 50 osób, potem sukiennicy (23 warsztaty), kolejno: 22 garncarzy, 22 cieśli, 21 szewców, 17 rzeźników, 10 młynarzy, 10 piekarzy, 5 grabarzy, 4 kowali, 4 kapeluszników, 3 murarzy, 2 ślusarzy, i inni.
W początkach XIX wieku miasto stawało się coraz bardziej znaczącym ośrodkiem przemysłu sukienniczego. W 1823 roku w Kole znajdowały się 42 warsztaty sukiennicze. Pracowało w nich 42 majstrów i 30 czeladników sukienników. Powstały dwa zakłady przemysłowe. Pierwszy założył Czech J. Poyker. Była to fabryka sukna, składająca się z przędzalni i 6 warsztatów. Druga – fabryka cienkich sukien założona była przez Grunera i Knoblacha.
Przemysł sukienniczy w Kole bardzo się rozwinął. W 1825 r. w mieście było 49 warsztatów tkackich, natomiast później w 1826 r. było ich już 54. W tym czasie w tkactwie zatrudnionych było 379 osób. Po powstaniu listopadowym nastąpił regres spowodowany represyjną polityką władz rosyjskich. Zahamowany został polski eksport do Cesarstwa Rosyjskiego. Zakłady, które produkowały dla Rosji najbardziej ucierpiały.
Kolski przemysł zmienił profil produkcji. Nowy zakład półporcelany, który powstał w 1842 roku stał się najbardziej znaczącym. Jego właścicielem był Józef Freudenreich. W 1845 r. fabryka ta wyprodukowała 108 826 sztuk szkła, 8 500 sztuk porcelany, 61 073 sztuki fajansu. W 1874 roku K. Koch założył druga fabrykę porcelany, jednak nie działała ona długo.
W późniejszych latach XIX wieku nastąpił dalszy rozwój przemysłu. W roku 1876 czynne były: fabryka półporcelany Freudenreicha oraz cztery fabryki fajansu: Teichfelda, Freudenreicha, Reicherta i Raucha, a ich produkty osiągnęły wartość na sumę 130 tys. rubli. Działy również: fabryka wyrobów szklanych Lauterbacha, fabryka Lindemanna, produkująca nawóz sztuczny z kości i kościany węgiel. W 1874 r. Kowalski założył browar, a w 1879 r. uruchomiona została fabryka narzędzi rolniczych Zawadzkiego, później Ostrowskiego. W 1890 r. pobudowano tartak, a w 1900 r. działała już druga cegielnia. W 1863 r. nad Wartą stało 20 spichlerzy, w których trzymano 25 tys. korców zboża, później eksportowanych do Prus.
Przed rokiem 1914 przemysł w Kole reprezentowany był przez: trzy fabryki fajansu, fabrykę narzędzi rolniczych, dwa tartaki, browar, cztery młyny, dwie cegielnie, fabrykę wyrobów bawełnianych, dwie fabryki octu, mydlarnię, fabrykę papy, dwie drukarnie, dwanaście wiatraków. Czynnych było wiele sklepików i kramów.
Podczas I wojny światowej Niemcy zniszczyli wiele kolskich zakładów. Szczególnie ucierpiały fabryki Freudenreichów. Okres międzywojenny oraz okupacja hitlerowska przyniosły wyraźny regres w gospodarce. Niektóre zakłady uległy likwidacji. Pozostała tylko jedna fabryka fajansu Czesława Freudenreicha.
W czasach okupacji niemieckiej władze planowały utworzyć w Kole ośrodek górniczy i hutniczy. Plany, których nigdy nie zrealizowali, zostały porzucone wraz z wyzwoleniem miasta. Władze ludowe rozwinęły Konin i to tam – a nie w Kole – powstały kopalnie węgla brunatnego, a później także elektrownie i huta aluminium.
Rozwój przemysłu nastąpił dopiero w latach władzy Polski Ludowej. Kolskie zakłady fajansu od pierwszego lipca 1974 r. należą do włocławskich zakładów ceramiki stołowej. Na terenie byłej fabryki Michała Ostrowskiego powstała Fabryka Materiałów Budowlanych do Robót Wykończeniowych „ZREMB”. W latach 1960-1961 powstał Zakład Wyrobów Sanitarnych. 1 stycznia 1962 r. rozpoczęto budowę Fabryki Materiałów i Wyrobów Ściernych wraz z blokiem administracyjnym, stołówką zakładową i czterema blokami mieszkalnymi dla pracowników. Od lipca 1972 do grudnia 1973 wybudowano w Kole zakłady mięsne. Wraz z zakładem postawiono 9 bloków mieszkalnych. Kolejny zakład to wybudowana w latach 1973-1975 spółdzielnia mleczarska, która mieści się przy ulicy Towarowej.
W 1986 zarejestrowanych w Kole było 241 prywatnych warsztatów rzemieślniczych, 104 zakłady transportowe i 35 handlowych.
Stan obecny.
Dziś Koło należy do większych i bardziej uprzemysłowionych ośrodków gospodarczych w województwie wielkopolskim. Rozwojowi miasta sprzyja jego dogodne położenie w centrum Polski. Korzystna jest również bliskość najpotężniejszych ośrodków przemysłowych i handlowych: Warszawy, Poznania i Łodzi, a także położenie zaledwie kilka kilometrów od Autostrady A2.
Branżą, która ma w Kole wieloletnią tradycję jest przemysł ceramiczny. Pierwsza fabryka wyrobów fajansowych, założona przez kupca Józefa Freudenreicha, powstała w 1842 roku. Dziś ręcznie malowane naczynia i ozdoby dostarcza na rynek Zakład Fajansu.
Ton życiu gospodarczemu miasta nadają duże zakłady przemysłowe. Uznaniem w kraju i za granicą cieszą się produkty Zakładów Wyrobów Sanitarnych „Koło”, których właścicielem jest fińska firma Sanitec. Kolski zakład posiada także filie we Włocławku, Ozorkowie, Mińsku Mazowieckim i ukraińskiej Sławucie.
Do poważniejszych zakładów w mieście należy również „Saint Gobain Abrasives” firma o zasięgu globalnym – producent szerokiej gamy wyrobów ściernych. W 1987 r. powstał Zakład Wytwarzania Artykułów Ściernych „Andre Abrasive Articles” – drugi producent wyrobów ściernych w mieście.
Koło jest ośrodkiem przemysłu spożywczego. Działają tu m.in. zakłady mięsne – obecnie oddział Zakładów Mięsnych „Sokołów” oraz Okręgowa Spółdzielnia Mleczarska.

</doc>
<doc id="1847832" url="https://pl.wikipedia.org/wiki?curid=1847832" title="Dusk Till Dawn">
Dusk Till Dawn

Dusk Till Dawn − trzeci singel promujący debiutancki album studyjny nowozelandzkiej wokalistki pop-rockowej Ladyhawke zatytułowany, po prostu, "Ladyhawke".
Tytuł piosenki nawiązuje do horroru "Od zmierzchu do świtu" ("From Dusk Till Dawn", 1996). W 2007 r. kompozycję wykorzystano w jednym z odcinków serialu młodzieżowego "Plotkara" ("Gossip Girl").
Listy utworów i formaty singla.
UK 7" Vinyl&lt;br&gt;
&lt;br&gt;
"A-side"
"B-side"
Pozycje na listach przebojów.
W Wielkiej Brytanii utwór "Dusk Till Dawn" nie znalazł się wśród siedemdziesięciu pięciu najlepiej sprzedających się singli, trafił zaś na pozycję #78. W zestawieniu utrzymał się jeden tydzień.

</doc>
<doc id="1847834" url="https://pl.wikipedia.org/wiki?curid=1847834" title="Muzeum Technik Ceramicznych">
Muzeum Technik Ceramicznych



</doc>
<doc id="1847837" url="https://pl.wikipedia.org/wiki?curid=1847837" title="Morvah">
Morvah

Morvah (korn. "Morvedh")- wieś i civil parish w Anglii, w Kornwalii położona między Zennor a St Just nad Oceanem Atlantyckim. Obecnie we wsi znajduje się galeria obrazów. W miejscowości mieszka 75 osób, a w całej gminie - 325.
Historia.
Nazwa pochodzi od kornijskiego zwrotu "morveth" oznaczającego "miejsce nad morzem". Morvah do XIX w. była niewielką osadą rybacką, zmienioną w XIX w. w ośrodek przemysłowy za sprawą górnictwa cyny. Miejscowość pojawia się w legendach o Królu Arturze.
Skarb z Morvah.
W r. 1884 podczas wydobywania materiałów budowlanych w pobliżu wsi znaleziono złote ozdoby wywodzące się z epoki brązu w postaci sześciu bransoletek. prawdopodobnie kupionych za cynę, wydobywaną na tym obszarze. Skarb obecnie znajduje się w British Museum. W 2007 r. niektóre gazety lokalne prowadziły kampanię mającą na celu wymuszenie zwrotu skarbu Kornwalii.

</doc>
<doc id="1847839" url="https://pl.wikipedia.org/wiki?curid=1847839" title="Narwee">
Narwee

Narwee – geograficzna nazwa dzielnicy (przedmieścia), położona na terenie samorządów lokalnych City of Canterbury i City of Hurstville, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1847846" url="https://pl.wikipedia.org/wiki?curid=1847846" title="Nicolás Amodio">
Nicolás Amodio

Nicolás Andrés Amodio (ur. 10 marca 1983 roku w Montevideo) – urugwajski piłkarz występujący na pozycji pomocnika. Obecnie gra w Portogruaro, do którego jest wypożyczony z SSC Napoli. Mierzy 179 centymetrów; waży 79 kilogramów.
Kariera.
Karierę rozpoczynał w urugwajskim Defensor Sporting. W sezonie 2003 grał tam 18 razy i strzelił jedną bramkę. Sezon później zdołał rozegrać tylko dwa mecze, gdyż wkrótce pożegnał się z zespołem.
W 2004 trafił do Włoch. Pozyskało go Sambenedettese Calcio, grające w Serie C1. Już w pierwszym sezonie grał w barwach tego klubu 32 razy, w tym dwa w barażach o Serie B. Niestety jego drużyna przegrała w półfinale z SSC Napoli i pozostała na trzecim froncie.
Właśnie w zespole z Neapolu Amodio występował w kolejnym sezonie. Warto dodać, że wcześniej jego nowa drużyna przegrała w finale baraży o drugą ligę włoską, więc znów grał w Serie C1. Jednak Napoli awansowało po zakończeniu sezonu, w którym Nicolás wystąpił 28-krotnie. W sezonie 2006/2007 zaliczył więc debiut w Serie B. W sumie grał tam 24 razy, w barwach Napoli.
W kolejnym sezonie został jednak wypożyczony do Treviso, drużyny również grającej na tym szczeblu rozgrywkowym. Zdołał rozegrać tam 9 spotkań, gdyż trafił do Mantovy, która ostatecznie skończyła rozgrywki na 9. miejscu. Tutaj grał 17-krotnie.
Po tym sezonie powrócił do SSC Napoli, które wtedy grało już w Serie A. Na tym szczeblu Amodio wystąpił, do tej pory, nielicznie. W sezonie 2008/2009 tylko 3 razy pojawiał się na boiskach tej ligi.
29 stycznia 2010 Amodio został wypożyczony do Piacenzy Calcio, a 17 sierpnia do Portogruaro.

</doc>
<doc id="1847850" url="https://pl.wikipedia.org/wiki?curid=1847850" title="Nicolas Amodio">
Nicolas Amodio



</doc>
<doc id="1847852" url="https://pl.wikipedia.org/wiki?curid=1847852" title="Nicolás Andrés Amodio">
Nicolás Andrés Amodio



</doc>
<doc id="1847853" url="https://pl.wikipedia.org/wiki?curid=1847853" title="Nicolas Andres Amodio">
Nicolas Andres Amodio



</doc>
<doc id="1847854" url="https://pl.wikipedia.org/wiki?curid=1847854" title="Synagoga w Kole">
Synagoga w Kole

Synagoga w Kole – niezachowana do naszych czasów, z tradycją sięgającą XV wieku. Znajdowała się przy Nowym Rynku, który był zamieszkiwany głównie przez ludność wyznania mojżeszowego. Obywatele narodowości żydowskiej wpisali się na wiele set lat w historię miasta Koła.
Historia.
Najstarsza wzmianka o Żydach w Kole pochodzi z 1429 r. W XV wieku powstał także kahał. Rozwojowi skupiska sprzyjały przywileje królewskie. Jeden z nich, z 1564 r., zrównywał Żydów w prawach z innymi mieszkańcami miasta. W XVIII wieku skupisko żydowskie zaczęło się rozrastać. W 1765 r. liczyło 256 osób, w 1793 – 561. Żydzi stanowili wówczas 56% ogółu mieszkańców Koła. W kolejnym wieku ich liczba systematycznie rosła, osiągając w 1897 r. wielkość czterech tysięcy osób.
Początek XX wieku przyniósł intensywny rozwój skupiska, które w 1909 r. liczyło 5242 osoby. W okresie międzywojennym liczba ludności żydowskiej stopniowo malała. W 1921 r. zbiorowość liczyła 5159 osób, w 1931 r. ok. 5000, w 1939 – 4560.
Żydzi odgrywali istotną rolę w życiu gospodarczym miasta i okolic. W 1897 r. 52% handlu znajdowało się w ich rękach. W spisie przedsiębiorstw handlowych miasta Koła z 21 listopada 1919 r. naliczono 97 przedsiębiorstw, w tym 93 należały do Żydów. W 1938 r. prawie 40% warsztatów rzemieślniczych znajdowało się w posiadaniu żydowskich właścicieli.
W 1939 r. po wkroczeniu wojsk niemieckich Żydów zebrano na Starym Rynku, skąd mężczyzn zagoniono do naprawy wysadzonego mostu na rzece Warcie. Podpalono synagogę oskarżając o wywołanie pożaru Żydów. Nałożono na gminę żydowską kontrybucję. Aresztowano inteligencję, wielu zamordowano na ulicach. Do końca 1939 r. rozstrzelano około 300 osób. Zakazano grzebania zmarłych Żydów w mieście. Pochówki przeniesiono do wsi Ruszków Drugi. Powstała dzielnica o charakterze otwartego getta. Na przełomie listopada i grudnia 1939 r. 1300 Żydów przetrzymywano w niezniszczonej mniejszej synagodze oraz w budynku przy ul. Nowowiejskiej (obecnie ul. Wojciechowskiego). Żydów, którzy nie zostali z Koła wysiedleni, zgładzono w grudniu 1941 r. w obozie Kulmhof w Chełmnie nad Nerem.
Synagogi.
Ostatnie kolskie synagogi zostały wybudowane prawdopodobnie około 1860 r. na Nowym Rynku – na miejscu drewnianej bożnicy sięgającej swoją historią XVI wieku.
20 września 1939 r. niemieckie władze okupacyjne podpaliły większą synagogę. Mniejsza synagoga została zamieniona na punkt przesiedleń i przetrwała do wyzwolenia miasta w 1945 r., później została rozebrana. Znajdowała się na rogu Nowego Rynku i ul. Kuśnierskiej.
Dopiero w 1989 r. upamiętniono godnie żydowską przeszłość miasta Koła. W owym roku, na Nowym Rynku (dawniej "Theaterplatz" oraz "Plac Bohaterów Stalingradu") usytuowany został pomnik – w pobliżu miejsca usytuowania dawnych synagog. Jego pomysłodawcą był, mieszkający w Szwecji, Żyd Eliasz Zajde.
Treść napisu na pomniku w językach polskim i hebrajskim, brzmi: "„Synagogę dużą hitlerowcy zburzyli w roku 1939, mniejszą zamienili na punkt wysiedleń. W latach 1939-1943 hitlerowcy wysiedlili ok. 7500 Żydów z miasta Koła i okolicy do obozów męki i zagłady. Cześć ich wiecznej pamięci.”" Nad tekstem umieszczono gwiazdę Dawida oraz zarys budynków dawnych synagog.

</doc>
<doc id="1847856" url="https://pl.wikipedia.org/wiki?curid=1847856" title="Plac Franciszka Bahuszewicza w Mińsku">
Plac Franciszka Bahuszewicza w Mińsku

Plac Franciszka Bahuszewicza () – plac w Mińsku, stolicy Białorusi. Jego nazwa upamiętnia Franciszka Bahuszewicza (1840–1900) – białoruskiego poetę, uczestnika powstania styczniowego, jednego z czołowych przedstawicieli nowoczesnej literatury białoruskiej.
Plac jest w istocie węzłem komunikacyjnym stanowiącym połączenie ronda i podwójnego skrzyżowania. Zbiegają się na nim ulice: Klary Cetkin, Niemiga oraz Prospekt Feliksa Dzierżyńskiego. Od zachodu przylega do niego niewielka ulica Zaułek Północny z zabytkowymi, drewnianymi domami – jedno z ostatnich miejsc, gdzie można zobaczyć ślady dawnego Mińska.
Na Prospekcie Dzierżyńskiego, na odcinku pomiędzy placem Bahuszewicza i wiaduktem kolejowym, wiosną 2006 r. doszło do jednego z najbardziej brutalnych przypadków rozpędzenia opozycyjnej demonstracji przez białoruską milicję. Wkrótce po marcowych wyborach prezydenckich jeden z kandydatów, Alaksandar Kazulin, wezwał demonstrantów protestujących przeciwko fałszerstwom do marszu na więzienie, gdzie przebywali wcześniej zatrzymani. W tym miejscu uczestnicy marszu zostali zaatakowani przez oddziały OMON-u pod dowództwem Dzimitra Pauliczenki. Ze względu na zagłębienie drogi, wysokich skarp i płotów po jej bokach, niemożliwa była ucieczka na boki. Wiele osób zostało wówczas silnie pobitych przez milicję; prawdopodobnie były także przypadki śmiertelne.

</doc>
<doc id="1847859" url="https://pl.wikipedia.org/wiki?curid=1847859" title="Carlos Ray Norris">
Carlos Ray Norris



</doc>
<doc id="1847860" url="https://pl.wikipedia.org/wiki?curid=1847860" title="Danuta Wodyńska">
Danuta Wodyńska

Danuta Wodyńska (ur. 31 maja 1922 we Lwowie, zm. 4 lipca 2001 w Warszawie) – polska aktorka teatralna, filmowa i telewizyjna.
Życiorys.
Właściwie Krystyna Danuta Wodyńska- Żywult. Urodziła się 31 maja 1922 we Lwowie jako jedyne dziecko aktorki Janiny Wodyńskiej i artysty malarza oraz scenografa Józefa Wodyńskiego. W 1938 roku ukończyła gimnazjum Juliusza Słowackiego w Warszawie i w tym samym roku rozpoczęła studia aktorskie W Państwowym Instytucie Sztuki Teatralnej. Podczas wojny brała czynny udział w powstaniu warszawskim jako łączniczka. Po upadku warszawskiej Starówki została wraz z rodzicami przewieziona do Oświęcimia, stamtąd trafiła do obozu koncentracyjnego Mittweida w Saksonii. Podczas ewakuacji obozu uciekła z transportu.
W 1943 ukończyła Podziemny Instytut Sztuki. Po wojnie występowała na deskach Teatrów Dramatycznych w Częstochowie (1945–1947) oraz na scenach warszawskich: Teatru Klasycznego (1948–1949) i Teatru Narodowego (1949–1989).
Występowała w Radiowym teatrze „Eterek” oraz w Kabarecie Starszych Panów.
Grała również w Teatrze Telewizji, m.in. w spektaklach: "Pani Williams i pioruny" Marka Twaina w reż. Marka Tadeusza Nowakowskiego (1957), "Grona gniewu" Johna Steinbecka w reż. Jerzego Gruzy (1957), "Martwe dusze" Nikołaja Gogola w reż. Zygmunta Hübnera (1966), "Nie igra się z miłością" Alfreda de Musseta w reż. Maryny Broniewskiej (1967), "Yerma" Federico García Lorca w reż. Aleksandra Bardiniego (1968), "Baron Munchhausen" Bohumila Hrabala w reż. Zygmunta Hübnera (1969), "Rzecz listopadowa" Ernesta Brylla w reż. Zbigniewa Kuźmińskiego (1970), "Klara i Angelika" Marii Dąbrowskiej w reż. Ireneusza Kanickiego (1971), "Cezar i Kleopatra" George’a Bernarda Shawa w reż. Jerzego Gruzy (1972) oraz w "Sławie i chwale" Jarosława Iwaszkiewicza w reż. Lidii Zamkow jako Potelos-Szuszkiewicz (1974), "Brutalnej grze" Francisa Durbridge’a w reż. Anny Minkiewicz jako Freda Lincoln (1976), "Akcji „Szarotka”" Andrzeja Zakrzewskiego w reż. autora jako gospodyni (1977) i "Alicji w krainie czarów" Lewisa Carrolla w reż. Macieja de Korczak Leszczyńskiego jako kucharka (1995).
Danuta Wodyńska była także uznanym pedagogiem: najpierw jako asystentka aktorki Janiny Romanówny w PWST w Warszawie, potem jako docent na tej uczelni prowadzący zajęcia z dykcji i wyrazistości mowy.

</doc>
<doc id="1847861" url="https://pl.wikipedia.org/wiki?curid=1847861" title="Parafia Matki Bożej Łaskawej w Toruniu">
Parafia Matki Bożej Łaskawej w Toruniu

Parafia Matki Bożej Łaskawej w Toruniu – parafia rzymskokatolicka w diecezji toruńskiej, w dekanacie Toruń IV, z siedzibą w Toruniu. Erygowana 8 grudnia 1984.
Historia.
Parafia na początku należała do archidiecezji gnieźnieńskiej. W 1983 roku ruszyła budowa domu katechetycznego. W tym samym roku 8 grudnia parafia w Czerniewicach została erygowana dekretem kard. Józefa Glempa. Pierwszym proboszczem parafii był w latach 1985-2013 ks. kan. Leon Ulatowski, który zmarł 2. października 2013 roku.
Obszar.
Ulice na obszarze parafii:

</doc>
<doc id="1847862" url="https://pl.wikipedia.org/wiki?curid=1847862" title="Paul Shaffer">
Paul Shaffer

Paul Allen Wood Shaffer (ur. 28 listopada 1949 w Thunder Bay w Ontario) – kanadyjski muzyk, aktor, osobowość telewizyjna i komik.
Życiorys.
Urodził się w Kanadzie, w Thunder Bay w Ontario. Jako naturalizowany amerykanin, Shaffer był jednym z pierwszych członków obsady Saturday Night Live. Obecnie jest dyrygentem w David Letterman Show.
Paul Shaffer rozpoczął swoją karierę w 1972 roku jako dyrektor muzyczny Godspell, teatrów na Broadwayu. W 1974 roku grał na fortepianie w Magic Show oraz na wspomnianym Broadwayu, a od 1975 do 1980 był kierownikiem muzycznym w popularnym programie telewizji NBC Saturday Night Live, z krótką przerwą w 1977 roku. Shaffer pojawiał się potem regularnie w skeczach tego programu. Paul czasem nawiązywał współpracę z niektórymi członkami obsady poza programem: był dyrektorem muzycznym filmu Blues Brothers, w którym główne role zagrali John Belushi i Dan Aykroyd. Nie mógł uczestniczyć w tym filmie z powodu zobowiązań kontraktowych, jednak pojawił się w Blues Brothers 2000. 
Shaffer był dyrektorem muzycznym i producentem ceremonii przyjęcia do Rock and Roll Hall of Fame w 1986 roku i odgrywał taką samą rolę w trakcie ceremonii zamknięcia Igrzysk Olimpijskich w 1996 roku.
Paul wydał również dwa albumy solowe, "Coast to Coast" w 1989 r. (który był nominowany do nagrody Grammy) oraz "World's Most Dangerous Party" w 1993 roku. Wśród artystów, z którymi współpracował, można wymienić: Donald Fagen, Grand Funk Railroad, Diana Ross, B.B. King, Cyndi Lauper, Carl Perkins, Yoko Ono, Blues Traveler, Cher, Chicago, Robert Burns, George Clinton, Bootsy Collins, Robert Plant, Scandal, Warren Zevon, Lew Soloff, Lou Marini i Earl Scruggs. Pisał i wyprodukował wraz z Paulem Jabara piosenkę "It's Raining Men", która zdobyła czołowe miejsca na listach Wielkiej Brytanii.

</doc>
<doc id="1847863" url="https://pl.wikipedia.org/wiki?curid=1847863" title="Wojciech Wrzosek">
Wojciech Wrzosek

Wojciech Wrzosek – (ur. 26 marca 1952 w Lubaniu) – polski historyk, metodolog, prof. dr hab. nauk humanistycznych, profesor zwyczajny UAM, kierownik Zakładu Metodologii Historii i Historii Historiografii UAM.
Działalność.
W 1976 ukończył studia na Wydziale Historyczno-filozoficznym UAM. W latach 1976–1977 odbywał studia doktoranckie w Instytucie Filozofii UAM, w latach 1977–1979 pracował jako asystent w Zakładzie Logiki i Metodologii Nauk w Instytucie Filozofii, od 1979 pracował w Zakładzie Historii Nowożytnej i Metodologii Historii, od 1999 jest kierownikiem Zakładu Metodologii Historii i Historii Historiografii UAM. W 1985 uzyskał stopień doktora nauk humanistycznych na podstawie pracy "Koncepcja historii globalnej F. Braudela". W 1994 otrzymał stopień doktora habilitowanego, na podstawie rozprawy: "Powstanie nieklasycznej historiografii. „Nouvelle Histoire” w kręgu epistemologii historii".
Pełnił funkcję wiceprzewodniczącego Komisji Metodologii Historii i Historii Historiografii przy Komitecie Nauk Historycznych PAN. Był członkiem Uniwersyteckiej Komisji Akredytacyjnej, prorektorem w Wyższej Szkole Nauk Humanistycznych i Dziennikarstwa w Poznaniu, ekspertem i recenzentem Ministerstwa Nauki i Szkolnictwa Wyższego oraz NCN.
Odbył staże we Francji (EHESS), Włoszech (Stypendium Rządu Włoskiego), w Rosji (IGH RAN). Wykładał i uczestniczył w konferencjach naukowych i seminariach m.in. we Francji, Włoszech, Hiszpanii, Rosji, Ukrainie.
Jest członkiem rad redakcyjnych lub naukowych czasopism: „Sensus Historiae” (red. nacz. 2010–2015), „Sensus Historiae. O/A Journal Interdyscplinarity” (red. nacz. od 2012), „Studia Metodologiczne” (redaktor naczelny od 1989–1999), „Historyka. Studia Metodologiczne” (od 1998), „Odissiej. Man in History” (od 1989); „Roczniki Antropologii Wiedzy” („Jahrbucher fur Antropologie der Wissenschaft”), (od 2006); „Studia Historiae Oeconomicae” (1994–2012); „Historia i Kultura” (od 2001); „Istorija i Sovremiennost” (od 2004), „Przegląd Bydgoski. Czasopismo Naukowe” (od 1997), „Eidos. Historiographic Almanac” (od 2010), naczelny „Historia@Teoria” (od 2015).
Od 2010 prowadzi Interdyscyplinarne Seminarium Historyczne, gromadzące kilkudziesięciu badaczy z kilkunastu ośrodków naukowych.
Wypromował ośmiu doktorów, dwoje z nich uzyskało nagrody Prezesa Rady Ministrów RP za doktorat. Dwa doktoraty odbyły się z udziałem recenzentów zagranicznych, jeden z nich uzyskał status doktoratu europejskiego "cum laude". Dwoje magistrantów prof. Wrzoska uzyskało I nagrody w konkursach ogólnopolskich na pracę magisterską.
Za działalność naukową i organizacyjną otrzymał w 2006 Złoty Krzyż Zasługi. Wyróżniony dwukrotnie nagrodą Rektora UAM (1997, 2010). W latach 2012–2014 uzyskał Stypendium Rektora UAM za wybitne osiągnięcia naukowe.
Specjalizacje i zainteresowania naukowe: metodologia nauk historycznych, historia historiografii współczesnej, epistemologia nauk humanistycznych, kulturowe fundamenty myślenia historycznego.

</doc>
<doc id="1847865" url="https://pl.wikipedia.org/wiki?curid=1847865" title="Tunel w Saltash">
Tunel w Saltash

Tunel w Saltash () – tunel na drodze A38 w Anglii, w Kornwalii. Jest najdłuższym tunelem w hrabstwie. Tunel otwarto w r. 1988. Długość tunelu wynosi 410 metrów, a przejeżdża przezeń 38 000 samochodów dziennie. Czas życia tunelu obliczany jest na 100 lat. Tunel posiada system wentylacyjny usuwający spaliny, a także jest monitorowany systemem kamer przez całą dobę.

</doc>
<doc id="1847867" url="https://pl.wikipedia.org/wiki?curid=1847867" title="Final fantasy 13">
Final fantasy 13



</doc>
<doc id="1847871" url="https://pl.wikipedia.org/wiki?curid=1847871" title="Zgromadzenie Albanii">
Zgromadzenie Albanii

Zgromadzenie Albanii (alb. "Kuvendi i Shqipërisë") - jednoizbowy parlament Albanii, złożony ze 140 członków wybieranych na czteroletnią kadencję. Obecną nazwę parlament albański nosi od 1998, kiedy to wskutek zmiany konstytucji zniesiono obowiązującą od 1946 nazwę Zgromadzenie Ludowe (alb. "Kuvendi Popullor").
W wyborach stosuje się ordynację proporcjonalną i okręgi wielomandatowe, których granice odpowiadają obwodom, stanowiącym podstawę podziału administracyjnego kraju. W okręgach wybieranych jest od 4 do 32 deputowanych, proporcjonalnie do ich ludności. Obowiązuje próg wyborczy na poziomie 3% dla partii politycznych oraz 5% dla koalicji wyborczych. Przeliczenie głosów na mandaty odbywa się dwuetapowo. Najpierw są one rozdzielane przy pomocy metody D’Hondta pomiędzy listy wyborcze. Drugi etap dotyczy tylko koalicji i ma na celu ustalenie liczby mandatów przypadających poszczególnym partiom, które wchodzą w ich skład. Na tym etapie stosuje się metodę Sainte-Laguë. 
Czynne prawo wyborcze przysługuje obywatelom albańskim w wieku co najmniej 18 lat. Kandydować nie mogą osoby odbywające karę więzienia, tymczasowo aresztowane oraz sądowo ubezwłasnowolnione. Kandydaci muszą spełniać te same kryteria, a dodatkowo wymaga się od nich stałego zamieszkiwania na terytorium Albanii przez co najmniej 6 miesięcy bezpośrednio poprzedzających wybory.

</doc>
<doc id="1847878" url="https://pl.wikipedia.org/wiki?curid=1847878" title="Günther Stranner">
Günther Stranner

Günther Stranner (ur. 26 kwietnia 1967 w Gmünd) – austriacki skoczek narciarski. Najlepsze wyniki w Pucharze Świata osiągnął w sezonie 1988/1989, kiedy zajął 31. miejsce w klasyfikacji generalnej. 
Największe sukcesy tego skoczka to drużynowy srebrny medal mistrzostw świata z Seefeld oraz brązowy medal mistrzostw świata juniorów wywalczony indywidualnie w 1985 w Täsch.

</doc>
<doc id="1847880" url="https://pl.wikipedia.org/wiki?curid=1847880" title="Barnekow">
Barnekow

Barnekow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1847883" url="https://pl.wikipedia.org/wiki?curid=1847883" title="Aeroklub Północnego Mazowsza">
Aeroklub Północnego Mazowsza

Aeroklub Północnego Mazowsza - jeden z młodszych aeroklubów regionalnych, który wchodzi w skład Aeroklubu Polskiego, zlokalizowany w Sierakowie pod Przasnyszem.
Historia.
Pierwsze pomysły o zagospodarowaniu przasnyskiego lotniska opuszczonego przez 64 Lotniczy Pułk Szkolny, pojawiły się 20 kwietnia 2002 roku na oficjalnym zebraniu sympatyków lotnictwa (inicjatorów powstania aeroklubu). Uroczyste otwarcie Aeroklubu nastąpiło 3 maja 2003 roku a poświęcenia lotniska dokonał prymas Polski Józef Glemp.
W czerwcu 2003 rozpoczęto pierwsze szkolenia szybowcowe, do których przystąpiło 20 przyszłych adeptów latania. Sprzęt do latania pozyskano dzięki pomocy Aeroklubu Polskiego. Pierwszy sprowadzono dwumiejscowy szybowiec szkolny PZL KR-03 Puchatek. 
Sprzęt.
Samoloty: 
Szybowce dwumiejscowe: 
Szybowce jednomiejscowe:
Wyciągarka szybowcowa:
Lotnisko.
Trawiaste położone 1 km. na wschód od Przasnysza z pasem samolotowym na kierunku 115 / 295 o długości 800 m. Wysokość lotniska: 117 m AMSL. Powierzchnia ponad 300 ha.
Linki zewnętrzne.
Lotnisko Przasnysz

</doc>
<doc id="1847884" url="https://pl.wikipedia.org/wiki?curid=1847884" title="David Unterberger">
David Unterberger

David Unterberger (ur. 23 września 1988) – austriacki skoczek narciarski, zawodnik klubu SV Bad Goisern. Medalista mistrzostw świata juniorów (2008) oraz zimowej Uniwersjady (2009 i 2013).
W sezonie 2009/2010 znalazł się w kadrze B Austrii. W drużynie narodowej zadebiutował 11 września 2004, podczas zawodów FIS Race w Villach. W FIS Cupie pierwszy raz skakał 24 września 2005 w Bischofshofen. Dotychczas zwyciężył czterokrotnie, w zawodach tej rangi: po dwa razy w Chaux-Neuve i Oberstdorfie. Natomiast w Pucharze Kontynentalnym debiutował 4 lutego 2006 w Villach. 14 grudnia 2008 w Vikersund po raz pierwszy stanął na podium w zawodach tego cyklu – był trzeci. 

</doc>
<doc id="1847885" url="https://pl.wikipedia.org/wiki?curid=1847885" title="Plac Michaiła Kalinina w Mińsku">
Plac Michaiła Kalinina w Mińsku

Plac Michaiła Kalinina () – plac w Mińsku, położony na przecięciu Prospektu Niepodległości z ul. Michaiła Kalinina i zaułkiem Kuźmy Czornego. Nazwa placu upamiętnia radzieckiego polityka Michaiła Kalinina. Na placu znajduje sięrównież jego pomnik, odsłonięty w 1978, a także wejście do Centralnego Ogrodu Botanicznego Narodowej Akademii Nauk Białorusi. Szereg obiektów znajdujących się na placu, w tym dom mieszkalny za pomnikiem i łuk wejściowy do ogrodu botanicznego projektował architekt Gieorgij Sysojew.
Historia.
W 2010 grupa działaczy białoruskich wystosowała oficjalny list w sprawie konieczności zdemontowania pomnika Kalinina i usunięcia jego nazwiska z ulic w mieście, z uwagi za współodpowiedzialność polityka za represje stalinowskie. Władze miasta nie poparły tej decyzji.

</doc>
<doc id="1847887" url="https://pl.wikipedia.org/wiki?curid=1847887" title="Beniamin Finke de Finkenthal">
Beniamin Finke de Finkenthal

Beniamin Finke de Finkenthal (ur. w 1741 w Szlichtyngowej, zm. w 1830 w Warszawie) – kupiec, bankier, urzędnik municypalny.
Życiorys.
Był synem młynarza, pochodzącego z Gryzonii. Wychował się w podwarszawskim Marymoncie, następnie mieszkał w Warszawie. W 1773 roku przeprowadził się do Lublina. Opowiedział się za Konstytucją 3 maja.
W latach 1803–1805 i 1809–1817, był prezydentem Lublina. Nobilitowany w 1805 roku, otrzymał herb i prawo do używania nazwiska Fincke von Finckenthal (w istocie podpisywał się Finke de Finkenthal). Działał w Towarzystwie Dobroczynności w latach 1816–1822. Po śmierci żony wyjechał do Warszawy.

</doc>
<doc id="1847888" url="https://pl.wikipedia.org/wiki?curid=1847888" title="Dorf Mecklenburg">
Dorf Mecklenburg

Dorf Mecklenburg (pol. hist. "Mechlin") – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, siedziba Związku Gmin Dorf Mecklenburg-Bad Kleinen.
Historia.
Główny gród Obodrytów właściwych (Reregów) wzmiankował już w 965 roku arabski kupiec Ibrahim Ibn Jakub jako siedzibę Nakona. Wzmiankowany jako Mickelenburg. Spalony w XII wieku przez księcia Obodrzyców Niklota podczas obrony przed wojskami Henryka Lwa. W XIII wieku w miejscu grodu wybudowano murowany zamek na siedzibę księcia Schwerinu. W XIX wieku założono na terenie grodu cmentarz.

</doc>
<doc id="1847895" url="https://pl.wikipedia.org/wiki?curid=1847895" title="Izba Deputowanych (Rumunia)">
Izba Deputowanych (Rumunia)

Izba Deputowanych (rum. "Camera Deputaților") – izba niższa parlamentu Rumunii. Konstytucyjnie liczy 315 członków wybieranych na czteroletnią kadencję, jednak ze względu na specyfikę ordynacji wyborczej, faktyczna liczba deputowanych może być większa. W bieżącej kadencji (2020-2024) wynosi ona 330 posłów.
Wybory odbywają się z zastosowaniem tzw. ordynacji mieszanej. Dodatkowo obowiązuje próg wyborczy. Dla partii wynosi on 5%, dla koalicji dwupartyjnych 8%, dla trójpartyjnych 9%, a dla liczniejszych 10%. Jeśli jednak partia wygra wybory w co najmniej 6 okręgach jednomandatowych, a do tego uzyska co najmniej 3 miejsca w Senacie, próg wyborczy nie ma wobec niej zastosowania. Specjalne zasady dotyczą też mniejszości narodowych. Jeśli reprezentujące którąś z nich ugrupowanie nie uzyska żadnego mandatu w żadnej izbie, ale otrzyma liczbę głosów nie mniejszą niż 10% średniej liczby głosów oddanych na zwycięskich kandydatów w okręgach jednomandatowych, wówczas otrzymuje jedno miejsce w Izbie Deputowanych.
Czynne prawo wyborcze przysługuje obywatelom rumuńskim w wieku co najmniej 18 lat, posiadającym pełnię praw publicznych. Kandydować mogą osoby w wieku co najmniej 23 lat, spełniające powyższe kryteria. Kandydatami nie mogą być osoby zajmujące szereg stanowisk w sferze publicznej, m.in. sędziowie, żołnierze, policjanci oraz urzędnicy państwowi i samorządowi, z wyjątkiem członków rządu.

</doc>
<doc id="1847899" url="https://pl.wikipedia.org/wiki?curid=1847899" title="Janez Štirn">
Janez Štirn

Janez Štirn (ur. 16 maja 1966 w Kranju) – jugosłowiański skoczek narciarski, wicemistrz świata juniorów z 1984.

</doc>
<doc id="1847902" url="https://pl.wikipedia.org/wiki?curid=1847902" title="Aert van der Neer">
Aert van der Neer

Aert van der Neer (ur. 1603 w Amsterdamie, zm. 9 listopada 1677 tamże) – holenderski malarz, pejzażysta.
Życie Neera nie zostało dobrze poznane, mieszkał i pracował w Amsterdamie, lecz jego prace mogą świadczyć o tym, że odbywał podróże m.in. po dolinie Mozy i Renu, odwiedził też prawdopodobnie Utrecht. W 1629 ożenił się z Lysbeth, siostrą malarza Jochema Govertsza Camphuysena, z którą miał sześcioro dzieci. Jego syn Eglon van der Neer i wnuk Aert van der Neer Młodszy również byli malarzami. Artysta nie zdobył uznania za życia, przez pewien czas był zmuszony prowadzić oberżę, która ostatecznie zbankrutowała. Zmarł w zapomnieniu i niedostatku w 1677.
Aert van der Neer malował przede wszystkim pejzaże, w których koncentrował się na efektach świetlnych. Jego pierwsze prace przejawiały wpływy tzw. szkoły frankentalskiej, której reprezentantami byli Alexander Keiricx czy Gillis de Hondecoutre. Jego płótna z początku lat czterdziestych o ograniczonej palecie barw ziemistych wskazywała na wpływ malarzy haarlemskich. Pod koniec lat czterdziestych wypracował własny styl. Posługiwał się stonowaną i niemal monochromatyczną kolorystyką, preferował tematykę zimową, często przedstawiał holenderskie rzeki i kanały. Najbardziej popularne obecnie są jego przedstawienia krajobrazów w poświacie księżycowej, oraz ulotne chwile zarejestrowane o brzasku i zmierzchu.
Najcenniejsze obrazy malarza posiada Ermitaż w Sankt Petersburgu. W zbiorach Muzeum Narodowego w Warszawie znajduje się obraz "Światło księżyca".

</doc>
<doc id="1847906" url="https://pl.wikipedia.org/wiki?curid=1847906" title="Walowy Żleb">
Walowy Żleb

Walowy Żleb (słow. "Valov žľab") – żleb w zachodniej ścianie masywu Gerlacha w słowackiej części Tatr Wysokich. Walowy Żleb opada spod Przełęczy Tetmajera i kieruje się na południowy zachód w stronę Wyżniej Batyżowieckiej Równi w Dolinie Batyżowieckiej. Walowym Żlebem nie wiodą żadne znakowane szlaki turystyczne, prowadzi przez niego taternicka droga zwana drogą Chmielowskiego, która prowadzi z Doliny Batyżowieckiej przez Przełęcz Tetmajera na główny wierzchołek Gerlacha.
Nazewnictwo Walowego Żlebu upamiętnia Jędrzeja Walę młodszego, który to dokonał pierwszego jego przejścia wraz z Januszem Chmielowskim.
Historia.
Pierwsze wejścia turystyczne Walowym Żlebem na Przełęcz Tetmajera:

</doc>
<doc id="1847907" url="https://pl.wikipedia.org/wiki?curid=1847907" title="Jeleń II">
Jeleń II

Jeleń II – polski herb szlachecki z nobilitacji.
Opis herbu.
W polu błękitnym zza ogrodzenia srebrnego jeleń wyskakujący, naturalny.
Klejnot: jeleń jak w godle.
Labry: błękitne, podbite złotem.
Najwcześniejsze wzmianki.
Nadany 28 lipca 1515 Jerzemu Holarkowi, Janowi Kortakowi (Kortagowi) i Janowi Sernikowi. Szymański podaje nazwisko Hotorek zamiast Holarek.
Herbowni.
Chronowski, Damanczewski, Dobroczewski, Dunoszewski, Dymoczewski, Gozdziński, Gutkowski, Holarek, Idzik, Kembłowski, Kębłowski, Kiełpiński, Koldras, Kortag - Kortak, Luberski, Nadarzycki, Pacuński, Rutkowski, Sernik, Użemecki.

</doc>
<doc id="1847912" url="https://pl.wikipedia.org/wiki?curid=1847912" title="Jeremiasz Ślipiec">
Jeremiasz Ślipiec

Jeremiasz Ślipiec (ur. 5 stycznia 1964 w Kłodzku, zm. 31 maja 2014 w Kaliszu) – polski historyk, specjalizujący się w tematyce organizacji i działalności zbrojnej Wojska Polskiego i armii ukraińskich w pierwszych latach po zakończeniu I wojny światowej. Był oficerem służby czynnej w stopniu pułkownika.
Życiorys.
W roku 1998 uzyskał stopień doktora nauk wojskowych za pracę "Sztuka wojenna w polsko-ukraińskim konflikcie zbrojnym 1918–1921", a w roku 2012 stopień doktora habilitowanego nauk społecznych za pracę "Kształtowanie się i główne kierunki działalności służb wojska II Rzeczypospolitej w systemie bezpieczeństwa militarnego lat 1921–1927". Był dyrektorem Instytutu Stosunków Międzynarodowych Wydziału Bezpieczeństwa Narodowego Akademii Obrony Narodowej, a wcześniej kierownikiem Zakładu Analiz Współczesnych Konfliktów i Historii Wojen Wydziału Bezpieczeństwa Narodowego Akademii Obrony Narodowej. Opublikował kilkadziesiąt artykułów w czasopismach naukowych.
Uczestniczył w sympozjach i konferencjach naukowych organizowanych w kraju i za granicą. Brał czynny udział w Ogólnopolskim Forum Historyków Wojskowych. W zakresie pracy popularyzatorskiej i eksperckiej angażował się w działalność programów edukacyjnych emitowanych przez TVP „Historia” i Polskie Radio oraz udzielał wywiadów eksperckich w prasie krajowej i zagranicznej. W obszarze międzynarodowym był m.in. konsultantem historycznym wielu uroczystości rocznicowych i spotkań.
W swojej działalności dydaktycznej wypromował około 150 absolwentów – oficerów dyplomowanych, magistrów historii, licencjatów historii i europeistyki. Kilka z prac magisterskich pisanych pod jego kierunkiem zostało nagrodzonych I i II nagrodą rektora-komendanta AON. Od 2012 roku prowadził też seminaria doktorskie.
Zmarł 31 maja 2014 roku w wieku 50 lat. Msza pogrzebowa odbyła się w czerwcu w Katedrze polowej Wojska Polskiego. Urna z prochami pułkownika została pochowana na Cmentarzu Wojskowym na Powązkach w pobliżu Kwatery smoleńskiej (kwatera LII-3-3).
Publikacje.
Autor i współautor książek:

</doc>
<doc id="1847913" url="https://pl.wikipedia.org/wiki?curid=1847913" title="Suwart">
Suwart

Suwart – stare anglonormańskie, germańskie lub pochodzące z jidysz nazwisko występujące w kilku krajach na świecie, w tym w Polsce (ok. 220 osób).
Nazwisko Suwart na gruncie polskim pojawia się po raz pierwszy w wykazie szkockich i angielskich najemników miasta Gdańska do walki ze Stefanem Batorym (XVI wiek) – dokument podaje wówczas najemnika Charlesa Suwarta. 
Od XVI stulecia na terenie starostwa piotrkowskiego pojawiają się także osadnicy o nazwisku Suwart, posiadający młyny nad rzeką Luciążą, m.in. młyn Turlej. Identyfikowani są przez historyków bądź z osadnikami z Wysp Brytyjskich, bądź z mennonitami z Niderlandów, tzw. Olędrami. Dobra te zostają im odebrane w czasie zaboru rosyjskiego, po czym rodzina ulega pauperyzacji i rozproszeniu po Królestwie Polskim, z czasem też na pozostałych terenach polskich. Dziś w Polsce żyje około 220 osób noszących nazwisko Suwart, w tym najwięcej pod Piotrkowem Trybunalskim, w Łodzi, Warszawie i Poznaniu. Współcześnie na świecie osoby o nazwisku Suwart występują w: Polsce, Wielkiej Brytanii, Stanach Zjednoczonych, Pakistanie, Tajlandii, Japonii, Turcji, Nowej Zelandii i Australii.
Istnieje przynajmniej sześć hipotez dotyczących nazwiska Suwart:
1. Jeden z najstarszych wywodów onomastycznych dotyczących nazwiska Suwart, wyprowadza je od imienia półlegendarnego germańskiego władcy Saksonii - Suwarta. Wydana w 1687 r. w Norymberdze dla elektora Saksonii Jana Jerzego IV księga genealogiczna władców Saksonii "Chur- und fürstlicher sächsischer Helden Saal...", podaje nazwisko Suwart (także w wariantywnej wersji: Suward) jako imię własne germańskiego księcia Saksonii z 100 roku po Chrystusie (Suwart, Fürst der Sachsen), syna księcia Swartike II (Svertingus - według Tacyta). Pochodzenie tego nazwiska opracowane jest w niniejszym starodruku przez XVII-wiecznych niemieckich genealogów królewskich na podstawie słynnej "Germanii" (łac. "De Origine et situ Germanorum", dosłownie "O pochodzeniu i kraju Germanów") czyli pierwszej w dziejach etnograficznej rozprawy o ludach żyjących poza Imperium Romanum, autorstwa Publiusza Korneliusza Tacyta, jednego z najbardziej znanych kronikarzy rzymskich. Oznacza to, że znany już u Tacyta zapis nazwy własnej SUWART (var. SUWARD)/ SIGVARDUS może mieć rodowód sięgajacy niemal 2000 lat. 
2. Nazwisko Suwart (lub w odmianach wariantywnych) noszą potomkowie earla Nortumbrii Siwarda (strłac. Sywardii, Sywartii), który jako jeden z wojowników duńskich wziął udział w ekspansji germańskich Anglów na Wyspy Brytyjskie i kolonizacji tych terytoriów; Suwart (dun. Sivard) jest starym nazwiskiem anglogermańskim, zmodyfikowanym później w toku kolonizacji wysp brytyjskich i unifikacji z żyjącymi tam rodami możnowładczymi (późniejszą arystokracją); 
3. Po raz pierwszy nazwisko Suwart pojawia się w herbarzu rycerstwa angielskiego (anglonormańskiego) z przełomu XIII i XIV wieku; herbowy rycerz Richart Suwart (Richard Siward) brał udział u boku króla Anglii Edwarda I Długonogiego w zdobyciu twierdzy Caerlaverock i ujarzmieniu Szkocji. Jak podaje publikacja heraldyczna "The roll of arms, of the princes, barons, and knights who attended King Edward I to the seige of Caerlaverock in 1300", Richard Suwart wydaje się z pochodzenia Szkotem, który wahał się pomiędzy lojalnością wobec Szkocji a wiernością wobec Anglii. W 1292 r. był w kompanii króla Anglii Edwarda, który uczynił go gubernatorem zamków Dumfries, Wigtown i Kirkcudbright, a w 1294 r. był zobowiązany do udziału u boku monarchy w jego wyprawie do Walii. Pomiędzy tymi dwoma wydarzeniami, Suwart poślubił siostrę Simona Fresel, innego z angielskich baronów, towarzyszących królowi Edwardowi. Kiedy jednak w kwietniu 1296 r. słyszymy o Suwarcie ponownie był przeciwko Anglii, za co stał się jednym z jeńców na zamku w Dunbar. Uzyskał wolności przez ponowną akceptację dla spraw Edwarda I i kontynuował służbę pełen gorliwości i w dobrej wierze, pozyskując ponownie zaufanie królewskie. Jego usługi były kontynuowane za czasów Edwarda II, z nominacji którego był namiestnikiem Dumfries w 1309 roku. Przypuszcza się, że Richart Suwart wkrótce zmarł, bo po tym roku nie ma już więcej śladów na jego temat. 
4. Nazwisko Suwart jest zmienioną na gruncie polskich zapisów wersją starego nazwiska Stewart czyli nazwiska rozgałęzionych szkockich rodów i klanów.
Według tradycji Stewartowie pochodzą od rycerza bretońskiego, osiadłego w XI w. w Szkocji. Został on obdarowany urzędem Wielkiego Stewarda Szkocji, przekazanym następnie potomkom, co z czasem dało początek nazwisku rodowemu Stewart (w zanglizowanej wersji Stuart, na gruncie polskim od XVI wieku jako Suwart).
Walter Stewart (1293-1326), 6. Wielki Steward Szkocji ożenił się z najstarszą córką króla Roberta I, dzięki czemu jego syn mógł objąć tron jako Robert II Stewart. Dynastia Stuartów panowała w Szkocji, a od 1603 r. również w Anglii do 1714 r. W Polsce osiedlili się potomkowie jednej z linii bocznych, wywodzących się od Waltera Stewarta, 6. Wielkiego Stewarda Szkocji. 
Inni potomkowie Wielkich Stewartów osiedlili się w Wyżynnej Szkocji (Highlands) dając początek kilku góralskim klanom, m.in.:
Stewart of Appin;
Stewart of Atholl;
Stewart of Ardvorlich;
Stewart of Garth;
Stuart of Bute.
Dzięki pokrewieństwu z panującą dynastią różne gałęzie rodu otrzymywały bogate nadania i tytuły dając początek wielu arystokratycznym rodom, m.in. markizom of Bute, markizom of Moray, hrabiom of Atholl, hrabiom of Mar.
5. Profesor Kazimierz Rymut, w swym „Słowniku historyczno etymologicznym. Nazwiska Polaków” podaje nazwisko Suwart bez daty źródłowej, wywodząc je od niemieckiej nazwy osobowej Schuwart, tę od Schubert, a to z kolei od średnio-wysoko-niemieckiego schuoawürthe 'szewc'. Nazwisko to rozpowszechniało się z zachodu na tereny polskie wraz z osadnikami niemieckimi.
6. Zgermanizowana wersja nazwiska Żydow polskich, rosyjskich i ze Strefy Osiedlenia w Cesarstwie Rosyjskim, pokrewna z nazwiskami Sward, Swart, Sfard. Nazwisko wywodzone jest od hebrajskiego słowa Sfarad oznaczającego Hiszpanię, co oznacza, że przodkowie Żydów o nazwisku Sfard, alias Sward, alias Suwart byli Żydami sefardyjskimi. W XIX wieku na Podolu i Wołyniu żyło kilkunastu rabinów i cadyków o podobnie brzmiących nazwiskach.

</doc>
<doc id="1847916" url="https://pl.wikipedia.org/wiki?curid=1847916" title="Lactoria cornutus">
Lactoria cornutus



</doc>
<doc id="1847917" url="https://pl.wikipedia.org/wiki?curid=1847917" title="Ostracion cornutus">
Ostracion cornutus



</doc>
<doc id="1847923" url="https://pl.wikipedia.org/wiki?curid=1847923" title="Linie kolejowe Kornwalii">
Linie kolejowe Kornwalii

Linie kolejowe Kornwalii – sześć linii kolejowych przebiegających przez terytorium Kornwalii. Linią szkieletową jest trasa Plymouth – Penzance, od której odchodzą odnogi, zarówno na północ jak na południe. Głównym operatorem linii jest spółka First Great Western, na linii głównej działają ponadto CrossCountry i South West Trains. Na wszystkich liniach utrzymywany jest ruch pasażerski.
Żadna z linii na terenie Kornwalii nie jest zelektryfikowana; obsługiwane są przez trakcję spalinową. Rozstaw szyn na wszystkich liniach wynosi 1435 mm.
Na wszystkich bocznych liniach przewoźnik wraz z władzami lokalnymi oferują specjalne przewozy turystyczne. Jedną z form takiej usługi jest Rail Ale Trail („Szlak piwny”). Niniejsza lista obejmuje wyłącznie linie, na których utrzymywany jest ruch osobowy.
Cornish Main Line.
Główna linia kolejowa, przebiegająca od Royal Albert Bridge do Penzance o długości 128 km. Linia została wybudowana w 1895 r., do Truro, gdzie połączyła się z istniejącym już odcinkiem do Penzance. Na większości stacji istnieje tendencja wzrostowa liczby pasażerów. Linia obsługuje połączenia z Londynem, północną Anglią i Szkocją. Na linii kursuje jeden z nielicznych w Wielkiej Brytanii pociągów sypialnych "Night Riviera". Jest linią o największej częstotliwości kursowania pociągów; w dni powszednie linie obsługuje do pięciu kursów na godzinę.
Stacje na linii:
Atlantic Coast Line.
Rozpoczyna się w Par i prowadzi do Newquay. Jest najdłuższą odnogą linii głównej na terenie hrabstwa. Jej długość wynosi 33 km a czas przejazdu 50 minut i prowadzi przez wrzosowisko Goss Moor. Linię ukończono w 1874 r. Dziennie obsługuje ją siedem pociągów kursujących wahadłowo. W okresie wakacyjnym linia ma bezpośrednie połączenie z Londynem, jako jedyna boczna odnoga linii szkieletowej.
Stacje na linii:
Maritime Line.
Osiemnastokilometrowy odcinek między Truro a Falmouth. Linia została otwarta w roku 1863, początkowo wyłącznie dla obsługi ruchu pocztowego, mającego ułatwić dowóz poczty z Londynu do portu w Falmouth. W dni powszednie pociągi na linii kursują co pół godziny.
Stacje na linii:
Bodmin and Wenford Railway.
Zabytkowa kolej łącząca stację Bodmin Parkway z miejscowością Bodmin aż do stacji Boscarne Junction. Linię otworzono w 1887 r., w 1964 r. zlikwidowano na niej trakcję parową a zamknięto dla ruchu pasażerskiego w 1967 na mocy Beeching Axe, a do 1983 r. była czynna dla funkcjonującego w okolicach przemysłu ceramicznego. Po przejęciu linii przez prywatną spółkę, ruch dla potrzeb turystycznych przywrócono w latach 90. Linię obsługuje trakcja parowa. Linia jest czynna od maja do końca września.

</doc>
<doc id="1847926" url="https://pl.wikipedia.org/wiki?curid=1847926" title="André Glucksmann">
André Glucksmann

André Glucksmann (ur. 19 czerwca 1937 w Boulogne-Billancourt, zm. 10 listopada 2015 w Paryżu) – francuski pisarz i filozof pochodzenia żydowskiego związany z nurtem Nouvelle philosophie, ojciec Raphaëla Glucksmanna, reżysera-dokumentalisty.
W większości swoich książek André Glucksmann podejmuje tematykę najbardziej dramatycznych problemów współczesnego świata. Przede wszystkim różnych przejawów obecnego w nim zła.
W 2009 został laureatem Oświęcimskiej Nagrody Praw Człowieka im. Jana Pawła II.

</doc>
<doc id="1847927" url="https://pl.wikipedia.org/wiki?curid=1847927" title="Miroslav Polák">
Miroslav Polák

Miroslav Polák (ur. 1966) – czechosłowacki skoczek narciarski, brązowy medalista mistrzostw świata juniorów z Trondheim (1984).

</doc>
<doc id="1847934" url="https://pl.wikipedia.org/wiki?curid=1847934" title="Hélène Kong">
Hélène Kong

Hélène Kong (ur. 5 sierpnia 1993) – kambodżańska lekkoatletka, specjalizująca się w skoku o tyczce. Od 7 września 2007 jest obywatelką Francji.
Rekordzistka Kambodży w skoku o tyczce (2,81 z 2007).

</doc>
<doc id="1847941" url="https://pl.wikipedia.org/wiki?curid=1847941" title="Daniel Pacheco">
Daniel Pacheco

Daniel Pacheco Lobato (ur. 5 stycznia 1991 w Maladze) – hiszpański piłkarz występujący na pozycji pomocnika lub napastnika w Górniku Zabrze.
Kariera piłkarska.
Początki.
Zanim w 2007 roku za nieujawnioną kwotę trafił do Liverpoolu, Pacheco uważany był za jeden z największych talentów w akademii młodzieżowej Barcelony. Z powodu dużej skuteczności w wykańczaniu akcji, kibice Barçy nadali mu przydomek "El Asesino" (Zabójca).
Rezerwy Liverpoolu.
Swój pierwszy mecz w Anglii Pacheco rozegrał 5 lutego 2008 w spotkaniu rezerw Liverpoolu przeciwko rezerwom Bolton Wanderers. W tym samym spotkaniu zdobył swojego pierwszego gola na Wyspach, gdy płaskim strzałem pokonał Iana Walkera. W kwietniu 2008 roku dzięki 45-metrowemu podaniu Pacheco, Krisztián Németh zdobył jedynego gola w spotkaniu przeciwko rezerwom Blackburn Rovers. Bramka ta, a w efekcie zwycięstwo zagwarantowało Liverpoolowi pierwsze miejsce w tabeli północnej Premier Reserve League. 7 maja 2008 roku Pacheco został wprowadzony w drugiej połowie spotkania o mistrzostwo Anglii rezerw przeciwko Aston Villi i asystował przy trzecim golu dla Liverpoolu, którego zdobył Lucas Leiva.
Liverpool.
9 grudnia 2009 roku zadebiutował w pierwszym zespole. Wtedy to został wprowadzony za Alberto Aquilaniego w drugiej połowie spotkania fazy grupowej Ligi Mistrzów z Fiorentiną. Dwa tygodnie później, 26 grudnia, zadebiutował w Premier League w meczu z Wolverhampton Wanderers ponownie zmieniając Aquilaniego.
18 lutego 2010 roku Pacheco wystąpił jako zmiennik w meczu Ligi Europy z Unireą Urziceni. Po sześciu minutach od swojego wejścia asystował przy golu Davida N’Goga, który po dośrodkowaniu Hiszpana zdobył głową jedyną bramkę meczu. Pierwszy mecz Liverpoolu, w którym Pacheco wystąpił w pełnych 90 minutach odbył się 5 sierpnia 2010 roku, kiedy to rywalem angielskiego zespołu w eliminacjach Ligi Europy był macedoński klub Rabotniczki Skopje.
10 sierpnia 2010 roku Pacheco przyznano numer 12 na koszulce na sezon 2010/2011, który wcześniej należał do Fábio Aurélio (Brazylijczyk po ponownym związaniu się z klubem otrzymał numer 6). Wcześniej Pacheco występował z numerem 47. 23 sierpnia Hiszpan zagrał przez kilka minut podczas porażki Liverpoolu 3:0 z Manchesterem City na City of Manchester Stadium. W podstawowym składzie wystąpił w meczu kwalifikacji do Ligi Europy z Trabzonsporem oraz w meczu fazy grupowej ze Steauą Bukareszt. Oba spotkania zakończyły się zwycięstwem Liverpoolu. 2 grudnia Pacheco wyszedł w pierwszym składzie rewanżu ze Steauą, który zakończył się remisem 1:1. Dzień później ogłoszono, że zarówno Hiszpan, jak i Martin Kelly przedłużyli swoje kontrakty do czerwca 2014 roku. 15 grudnia Pacheco wszedł na boisko jako zmiennik w remisowym spotkaniu kończącym fazę grupową Ligę Europy, w którym Liverpool podejmował FC Utrecht.
Norwich (wypożyczenie).
23 marca 2011 roku Pacheco dołączył do Norwich City na zasadzie wypożyczenia. W tymczasowym zespole otrzymał numer 37. Transfer Pacheco został ogłoszony w tym samym dniu co wypożyczenie z Wolverhampton Sama Vokesa. W drużynie "Kanarków" młody Hiszpan zadebiutował w meczu ze Scunthorpe United, w którym wypracował gola Granta Holta i zagrywając piłkę, dzięki której Norwich zdobyło drugą bramkę z rzutu karnego. Swoją pierwszą bramkę dla Norwich zdobył 21 kwietnia w wygranym 5:1 meczu z Ipswich Town, kiedy to strzelił ostatnią bramkę w meczu, po zmianie Wesa Hoolahana. W ostatniej kolejce Championship, w meczu przeciw Coventry City strzelił swojego drugiego gola. W końcowej tabeli klub z Anglii Wschodniej zajął drugie miejsce i awansował bezpośrednio do Premier League.

</doc>
<doc id="1847943" url="https://pl.wikipedia.org/wiki?curid=1847943" title="Serny">
Serny

Serny ("Jelita odmienne") – polski herb szlachecki, odmiana herbu Jelita, z nobilitacji.
Opis herbu.
Opis zgodnie z klasycznymi regułami blazonowania:
W polu czerwonym trzy kopie w gwiazdę złote - dwie w krzyż skośny i trzecia na opak, na nich.
Klejnot - chorągiew kościelna złota z takimż krzyżem trójlistnym między dwiema chorągiewkami - prawą w skos, czerwoną, lewą w skos lewy, srebrną.
Labry czerwone, podbite złotem.
Najwcześniejsze wzmianki.
Nadany 22 stycznia 1581 Bartłomiejowi Sernemu, burmistrzowi sandomierskiemu i Łukaszowi Sernemu, rotmistrzowi królewskiemu. Herb powstał z adopcji do herbu Jelita, której dokonał kanclerz Jan Zamoyski.
Herbowni.
Serny.

</doc>
<doc id="1847946" url="https://pl.wikipedia.org/wiki?curid=1847946" title="Goss Moor">
Goss Moor

Goss Moor - obszar torfowisk w Kornwalii o powierzchni 482 ha o statusie rezerwatu przyrody. Jest położony w dorzeczu rzeki Fal. Przez torfowisko przebiega linia kolejowa Atlantic Coast Line.
Historia.
na terenie torfowiska od epoki brązu wydobywano cynę. W czasach współczesnych na obszarze tym pozyskiwano żwir; jego eksploatację zakończono w 1960 r.
Przyroda.
Obszar torfowiska jest miejscem bytowania i wylęgu ptaków: lelka, potrzosa zwyczajnego, makolągwy zwyczajnej, muchołówki szarej, gila zwyczajnego i drozda śpiewaka a zimą błotniaka zbożowego i srokosza.

</doc>
<doc id="1847947" url="https://pl.wikipedia.org/wiki?curid=1847947" title="Sabrina (film 1954)">
Sabrina (film 1954)

Sabrina – film z 1954 w reżyserii Billy’ego Wildera na podstawie sztuki "Sabrina Fair" (w Wielkiej Brytanii film ukazał się pod takim właśnie tytułem). W rolach głównych wystąpili Humphrey Bogart, Audrey Hepburn oraz William Holden.
Nagrody.
Zwycięstwo:
Nominacje:

</doc>
<doc id="1847950" url="https://pl.wikipedia.org/wiki?curid=1847950" title="Iowana Sera Vakeloloma">
Iowana Sera Vakeloloma

Iowana Sera Vakeloloma (ur. 7 września 1973) – fidżyjska lekkoatletka, specjalizująca się w skoku o tyczce.
Medalistka igrzysk Południowego Pacyfiku.

</doc>
<doc id="1847958" url="https://pl.wikipedia.org/wiki?curid=1847958" title="Óscar Garré">
Óscar Garré



</doc>
<doc id="1847960" url="https://pl.wikipedia.org/wiki?curid=1847960" title="Maszalski">
Maszalski

Maszalski ("Jelita odmienne II, Masalski") – polski herb szlachecki, odmiana herbu Jelita, z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym trzy kopie w gwiazdę złote - dwie w krzyż skośny i trzecia na opak, na nich.
Klejnot - ramię zbrojne, trzmające płonącą pochodnię.
Labry błękitne, podbite złotem.
Najwcześniejsze wzmianki.
Nadany 1 marca 1581 Stefanowi Maszalskiemu. Herb powstał z adopcji do herbu Jelita, dokonanej za odwagę przy zdobywaniu Wielkich Łuków i Newla.
Herbowni.
Masalski - Maszalski.

</doc>
<doc id="1847969" url="https://pl.wikipedia.org/wiki?curid=1847969" title="Sienicki (herb szlachecki)">
Sienicki (herb szlachecki)

Sienicki ("Jelita odmienne III") – polski herb szlachecki, odmiana herbu Jelita, z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym trzy kopie w gwiazdę złote - dwie w krzyż skośny i trzecia na opak, na nich.
Klejnot - ramię zbrojne, trzmające płonącą pochodnię.
Labry błękitne, podbite złotem.
Najwcześniejsze wzmianki.
Nadany 1 marca 1581 Janowi Sienickiemu. Herb powstał z adopcji do herbu Jelita. Niemal identyczny herb (z inną tynkturą) otrzymał tego samego dnia Stefan Maszalski (herb własny Maszalski). Nobilitacja była nagrodą za odwagę przy zdobywaniu Wielkich Łuków.
Herbowni.
Sienicki.

</doc>
<doc id="1847970" url="https://pl.wikipedia.org/wiki?curid=1847970" title="Lotus Europa S">
Lotus Europa S

Lotus Europa S – sportowy samochód osobowy produkowany przez brytyjską firmę Lotus od roku 2006. Dostępny jako 2-drzwiowe coupé. Do napędu użyto turbodoładowanego silnika R4 o pojemności dwóch litrów. Moc przenoszona była na oś tylną poprzez 6-biegową manualną skrzynię biegów.

</doc>
<doc id="1847971" url="https://pl.wikipedia.org/wiki?curid=1847971" title="Spirit Dance">
Spirit Dance

Spirit Dance – to wydany w 1994 roku, debiutancki album hindusko-brytyjskiego muzyka, producenta i kompozytora Nitin Sawhneya. Na albumie tym artysta umiejętnie połączył tradycyjną muzykę Indii z jazzem.

</doc>
<doc id="1847972" url="https://pl.wikipedia.org/wiki?curid=1847972" title="Nesrine Ahmed Imam">
Nesrine Ahmed Imam

Nesrine Ahmed Imam (ur. 1 października 1985 w Aleksandrii) – egipska lekkoatletka, tyczkarka.

</doc>
<doc id="1847976" url="https://pl.wikipedia.org/wiki?curid=1847976" title="Teodor Ripećkyj">
Teodor Ripećkyj

Teodor Ripećkyj (ukr. Теодор Ріпецький, ur. 1861 w Samborze – zm. 1901) — ukraiński działacz społeczny, pisarz, ksiądz greckokatolicki.
Był założycielem i dyrektorem Towarzystwa Wyrobu i Sprzedaży Sprzętów Cerkiewnych „Ryznycia” i dyrektorem Instytutu Wdów i Sierot po Księżach Greckokatolickich. Autor wielu prac historycznych i religijnych, m.in. „Iljustrowannaja narodna istorija Rusy” (1890), :Wybrani żyttja swjatych” (1890), „Hospodni i Bohorodyczni praznyky” (2 tomy). 
Był ojcem Wsewołoda, Myrosława, Ołeksandra i Stepana.

</doc>
<doc id="1847977" url="https://pl.wikipedia.org/wiki?curid=1847977" title="Wsewołod Ripećkyj">
Wsewołod Ripećkyj



</doc>
<doc id="1847978" url="https://pl.wikipedia.org/wiki?curid=1847978" title="Myrosław Ripećkyj">
Myrosław Ripećkyj



</doc>
<doc id="1847979" url="https://pl.wikipedia.org/wiki?curid=1847979" title="Geografia Zimbabwe">
Geografia Zimbabwe

Zimbabwe jest średniej wielkości państwem położonym w Afryce Południowej, pomiędzy środkowymi odcinkami rzek: Zambezi i Limpopo. Zimbabwe było dawniej kolonią brytyjską, uzyskało niepodległość w 1980 roku.
Powierzchnia i granice.
Powierzchnia – 390 757 km²
Skrajne punkty – północny 15°36'S, południowy 22°30'S, zachodni 25°13'E, wschodni 33°5'E. Rozciągłość południkowa wynosi 750 km, a równoleżnikowa 830 km.
Zimbabwe graniczy z następującymi państwami:
Zimbabwe jest krajem śródlądowym, leżącym w odległości 180 km od Oceanu Indyjskiego, który jest najbliżej leżącym akwenem.
Budowa geologiczna i rzeźba.
Zimbabwe leży na obszarze będącym częścią prekambryjskiej platformy afrykańskiej. Terytorium Zimbabwe jest pokryte krystalicznymi skałami zbudowanymi przeważnie z granitów. Tereny miejscami są przykryte utworami osadowymi pochodzącymi z późnego prekambru.
Większość kraju jest wyżynna, obszary te składają się z trzech części zwanych weldami. Wysoki Weld to obszar o wysokości od 1200 do 1800 m n.p.m. Znajduje się tam najwyższy szczyt kraju – Inyangani o wysokości 2593 m n.p.m., leżący przy granicy z Mozambikiem. Średni Weld to obszar wyżyn o wysokości od 600 do 1200 m n.p.m. Zarówno Średni Weld jak i Wysoki Weld zajmują całą centralną część kraju od zachodniej do wschodniej granicy.
Niski Weld o wysokości od 400 do 600 m n.p.m. leży po obu stronach centralnego obszaru, zwanego Wyżyną Zimbabwe. Tereny te w zasadzie także wyżynne, stanowią obniżenie owej wyżyny. Centralną część kraju (Wysoki Weld i część Średniego Weldu) zajmują płaskowyże – Matabele i Maszona o średniej wysokości od 1000 do 1600 m n.p.m. Tereny te są monotonne, a miejscami rozcinają je głęboko wcięte doliny rzeczne. Jedna z tych dolin, zwana Wielką Dajką o długości 480 km jest wąską intruzją skał wulkanicznych. Masywy górskie zajmują niewielką część kraju, głównie wschodnią część kraju.
Tereny nizinne pokrywają niewielki procent kraju. Pierwsze obniżenie leży na samej północy i wchodzi w skład doliny rzeki Zambezi. Drugi obszar nizinny zajmuje południowo-wschodnią część Zimbabwe. Jest to obszar, który przechodzi w Nizinę Mozambicką, ciągnącą się szerokim pasem wzdłuż Oceanu Indyjskiego (terytorium Mozambiku).
Klimat.
Zimbabwe leży w obszarze dwóch stref klimatycznych. Pierwsza to obszar klimatu zwrotnikowego na południu kraju, a druga to obszar klimatu podrównikowego. Środkowa część kraju posiada suchą odmianę, a także spory obszar północnej części Zimbabwe. Jedynie rejon gór w północno-wschodniej części kraju jest bardziej wilgotny.
Południe kraju, zwłaszcza dolina rzeki Limpopo, to tereny, gdzie średnio w ciągu roku spada około 400 mm deszczu. Cały obszar południowego Zimbabwe jest suchy, a średnia wysokość opadów wynosi tam od 500 do 600 mm. Środkowa część kraju otrzymuje więcej opadów: średnio jest to od 600 do 900 mm rocznie. Jeszcze wyższe opady występują na północy i na północnym wschodzie. Największe ilości opadów otrzymują obszary górskie – maksimum to 1400 mm rocznie. W kraju występuje jedna pora sucha i jedna deszczowa. Jedynie w górach, zwłaszcza w masywie Inyangani, nie ma wyraźnej pory suchej, ponieważ tereny te leżą powyżej 2000 m n.p.m.
Amplitudy termiczne są dość wysokie z racji oddalenia od równika, suchości klimatu i oddalenia od mórz i oceanów. Średnie roczne temperatury wynoszą od 16 do 21 °C. Większość powierzchni kraju jest stosunkowo chłodna ze względu na wysokość nad poziomem morza. W najwyższych partiach gór występują przymrozki, a średnie temperatury wynoszą około 12-15 °C. Najcieplejsze obszary Zimbabwe leżą na północy kraju. W najcieplejszym miesiącu październiku temperatury wynoszą średnio 27 °C, a w najchłodniejszym czerwcu – około 22 °C. Zimbabwe pomimo swego położenia geograficznego nie cechuje się upalnymi temperaturami.
Wody.
Zimbabwe niemal na całej swej powierzchni należy do zlewiska Oceanu Indyjskiego. Tylko zachodnie krańce państwa należą do bezodpływowych obszarów Kotliny Kalahari. Sieć rzeczna kraju jest gęsta i odwadniają ją dwie główne rzeki – Zambezi i Limpopo, obie są rzekami, które na większości swych odcinków wyznaczają granice kraju. Zarówno do Limpopo jak i do Zambezi z obszarów wyżynnych spływają liczne rzeki. Wszystkie rzeki kraju są stałe, cechują się jednak mniejszymi lub większymi wahaniami swych wodostanów.
Największą rzeką kraju jest Zambezi, gdzie na bazaltowym progu przecinającym jej koryto powstały potężne Wodospady Wiktorii. Ta wielka rzeczna formacja składa się z kilku dużych progów. Najwyższy z nich – Mosicatunga – ma wysokość 108 m. Cały system wodospadów jest szeroki na 1800 m i rozdzielony małymi skalistymi wyspami. Zambezi ze względu na dużą liczbę bystrzy nie jest żeglowna.
Gleby.
Prawie cała powierzchnia państwa pokryta jest luwisolami, które charakteryzują się intensywną czerwoną barwą. Na południu kraju pomiędzy rzekami Limpopo i Lundi występują piaszczyste arenosole.
Flora.
W Zimbabwe dominują dwa typy formacji roślinnych. Są to suche sawanny i widne lasy tropikalne. Sawanny występują na południu kraju oraz na północnym zachodzie w rejonie obejmującym dolinę rzeki Zambezi. Sawanny występują głównie w suchej odmianie, z niskimi akacjami i kolczastymi krzewami, oraz niskimi, wysychającymi w porze suchej trawami.
Widne lasy tropikalne (miombo) zajmują większość powierzchni kraju. Są to formacje, których drzewa zrzucają liście w porze suchej. W górach Inyangani rośnie górska odmiana wiecznie zielonych lasów tropikalnych. W najwyższych partiach gór, gdzie panuje dość chłodny klimat, dominuje roślinność afroalpejska. Doliny rzeki Zambezi i Limpopo są porośnięte lasami mopane.
Fauna.
Świat zwierząt jest bogaty w liczbę gatunków jak i ich liczebność. Występują zarówno zwierzęta drapieżne, takie jak lwy, gepardy i hieny, jak i też szeroki wachlarz afrykańskich roślinożerców. Należą do nich występujące w niektórych rejonach słonie, żyrafy i licznie występujące antylopy. Powszechne w lasach są małpy, których głównym przedstawicielem jest pawian. Rzeki zajmują hipopotamy i krokodyle. Świat ptaków i gadów także jest bogaty. Do jadowitych węży Zimbabwe należą kobra i mamba. Z ptaków na sawannach dominują strusie, a w lasach papugi. Nad wodami powszechne są flamingi i pelikany.
Powierzchnia obszarów chronionych jest duża i zajmuje 13% ogólnej powierzchni kraju. Istnieje kilkanaście parków narodowych, z których najbardziej znanymi są Park Narodowy Inyanga i Park Narodowy Wodospadów Wiktorii.

</doc>
<doc id="1847981" url="https://pl.wikipedia.org/wiki?curid=1847981" title="Jelita III">
Jelita III

Jelita III ("Jelita odmienne IV, Łapczyński") – polski herb szlachecki, odmiana herbu Jelita, z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym trzy kopie złote – dwie w krzyż skośny i trzecia na opak, na nich.
Klejnot: ramię zbrojne w szablę.
Labry: błękitne, podbite złotem.
Najwcześniejsze wzmianki.
Nadany 20 listopada 1581 drukarzowi Walentemu Łapczyńskiemu. Herb powstał z adopcji do herbu Jelita, dokonanej za zasługi w wojnach z Gdańskiem i Moskwą.
Herbowni.
Lapczyński, Łapczeński, Łapczyński, Śliwicki.

</doc>
<doc id="1847982" url="https://pl.wikipedia.org/wiki?curid=1847982" title="Hot Cross Bunny">
Hot Cross Bunny

Hot Cross Bunny – amerykański film animowany z Królikiem Bugsem z 1948 roku.
Opis fabuły.
W laboratoryjnym szpitalu eksperymentalnym o nazwie Eureka pewien naukowiec ma zamiar przeprowadzić na oczach innych uczonych eksperyment mający polegać na zamianie mózgu kury z królikiem. Tym królikiem doświadczalnym jest oczywiście Bugs. Leży on w łóżku w luksusowym pokoju z jego ulubionymi kwiatkami, mnóstwem ciastek i marchewek, miłą muzyką oraz obrazkami przedstawiającymi królicze dziewczyny. Naukowiec przychodzi po Bugsa, po czym królik pyta się go, czy nie dostałby pieczonej kaczki. Naukowiec mówi mu, że idzie na badania, na co Bugs się zgadza.
I tak rozpoczynają się badania: sprawdzanie pulsu, badanie odruchów, obejrzenie języka, badanie wzroku, po czym naukowiec prowadzi Bugsa na eksperyment (o czym królik nie wie). Bugs po dostaniu się na halę z ludźmi siedzącymi na ławkach myśli, że wszyscy owi ludzie chcą zobaczyć pokaz. Bugs zaczyna więc udawać staruszka, jednak zauważa, że nie robi to wrażenia na publiczności. Próbuje więc sztuczki z wyciąganiem królika (czyli jego samego) z kapelusza, co też nie skutkuje. Bugs postanawia więc dać pokaz stepowania, to jednak też niczego nie dało.
Naukowiec próbował drugi raz złapać Bugsa (co chciał zrobić podczas pokazywania przez Bugsa swojej sztuczki), jednak został zbesztany i odepchnięty przez królika. Bugs zaczyna tańczyć i śpiewać, jednak naukowiec zabiera go, ogłusza młotkiem i już miał zamiar zamienić jego mózg z kurą, gdy nagle ujrzał, że Bugsa nie ma. Zauważa swojego królika doświadczalnego rozdającego hot-dogi na trybunach. Łapie go, ogłusza po raz kolejny i ładuje na maszynę. Jednak gdy Bugs usłyszał o niecnym zamiarze naukowca, oburzył się i zaczął uciekać w popłochu.
Bugs biegnie przez korytarz. Nagle zauważa pewne drzwi (za którymi stał model ludzkiego szkieletu) i wchodzi przez nie. Po sekundzie wychodzi jednak, przerażony widokiem kościotrupa. Wbiega do laboratorium, za nim wbiega naukowiec. Zaczynają biegać w koło stołu, z którego Bugs wybiera menzurki i miesza substancje w nich zawarte. Nagle każe naukowcowi się zatrzymać, w przeciwnym razie sprawi, że fiolka, którą trzyma w ręku, eksploduje. Naukowiec jednak zaczyna się śmiać i mówi, że w rzeczywistości to substancja czekoladowa. Bugs słysząc to, wypija ze smakiem ową substancję i znowu zaczyna uciekać.
Bugs natrafia na namiot wypełniony tlenem i zaczyna podgrzewać sobie kiełbaskę przy ognisku. Podbiega do niego naukowiec (który nie poznał Bugsa, ponieważ był on przebrany za harcerza) i pyta się go, czy nie widział nigdzie królika. Bugs pokazuje mu jakieś miejsce, po czym naukowiec nabiera się i biegnie w tę stronę. Później jednak uczony rozpoznaje Bugsa i na nowo zaczyna go ścigać. Bugs i naukowiec biegają, wchodząc przez drzwi i wychodząc przez inne, po czym naukowiec sięga po dozownik z gazem rozweselającym, co zmusza Bugsa do kolejnej ucieczki.
Naukowiec obezwładnia Bugsa gazem i niesie go z powrotem na halę. Podłącza do Bugsa swoją maszynę i włącza ją. Okazuje się, że naukowiec został zamieniony na mózgi z kurą i zaczyna zachowywać się jak kurczak. Stało się tak przez Bugsa, który zdążył odciąć kabel łączący jego mózg z maszyną.
Wersja polska.
Wersja dubbingowa z 1992 r..
Wersja polska: Master Film&lt;br&gt;
Występują:
Lektor: Roch Siemianowski
Wersja dubbingowa Warner Bros. do kasety "Gwiazdy Space Jam: Królik Bugs" z 1997 r..
Wersja polska: Master Film&lt;br&gt;
Występują:
Lektor: Maciej Gudowski

</doc>
<doc id="1847986" url="https://pl.wikipedia.org/wiki?curid=1847986" title="John Milius">
John Milius

John Frederick Milius (ur. 11 kwietnia 1944 w Saint Louis w stanie Missouri) − amerykański scenarzysta, reżyser i producent filmowy.
Życiorys.
W historii kina zapisał się przede wszystkim jako twórca słynnego "Conana Barbarzyńcy" (1982). Film stał się jedną z czołowych pozycji kina fantasy i zapoczątkował wielką karierę Arnolda Schwarzeneggera. Był autorem lub współautorem scenariuszy do tak znanych filmów jak m.in.: "Brudny Harry" (1971), "Sędzia z Teksasu" (1972), "Jeremiah Johnson" (1972), "Siła magnum" (1973), "Wiatr i lew" (1975), "1941" (1979), "Czas apokalipsy" (1979), "Conan Barbarzyńca" (1982), "Polowanie na Czerwony Październik" (1990), "" (1993), "Stan zagrożenia" (1994), a także do seriali "Policjanci z Miami" (1984-89) i "Rzym" (2005).

</doc>
<doc id="1847989" url="https://pl.wikipedia.org/wiki?curid=1847989" title="Vakhtang Murvanidze">
Vakhtang Murvanidze



</doc>
<doc id="1847991" url="https://pl.wikipedia.org/wiki?curid=1847991" title="Anorthosis Famagusta (piłka siatkowa)">
Anorthosis Famagusta (piłka siatkowa)

Anorthosis Famagusta VC – cypryjski klub siatkarski z Limassol założony w 1928 roku. Obecnie gra w najwyższym poziomie rozgrywek klubowych na Cyprze.
Jest jedną z sekcji klubu sportowego Anorthosis.
Kadra.
Sezon 2013/2014

</doc>
<doc id="1847992" url="https://pl.wikipedia.org/wiki?curid=1847992" title="Anorthosis VC">
Anorthosis VC



</doc>
<doc id="1847993" url="https://pl.wikipedia.org/wiki?curid=1847993" title="Micheil Kutsiszwili">
Micheil Kutsiszwili



</doc>
<doc id="1847995" url="https://pl.wikipedia.org/wiki?curid=1847995" title="Zaza Pachulia">
Zaza Pachulia



</doc>
<doc id="1847996" url="https://pl.wikipedia.org/wiki?curid=1847996" title="Bitwa morska w Cieśninie Messyńskiej">
Bitwa morska w Cieśninie Messyńskiej

Bitwa morska w Cieśninie Messyńskiej – starcie zbrojne, które miało miejsce w roku 38 p.n.e. między flotą Oktawiana, a flotą Sekstusa Pompejusza.
Po bitwie morskiej pod Kyme eskadra Democharesa wpłynęła do Messany, gdzie połączyła się z flotą Sekstusa Pompejusza. W rejon ten popłynęła też flota Oktawiana. Gdy tylko okręty te znalazły się w zasięgu wzroku Sekstusa, dał on rozkaz do ataku na flotę Oktawiana, spychając ją w kierunku skał. W zamieszaniu wiele jednostek Oktawiana rozbiło się na skałach, a on sam zmuszony był zejść na ląd. Jeden z jego dowódców Kornificjusz nie zamierzał się jednak poddać, rozpoczynając atak na przeciwnika. W wyniku tego ataku zdobył nawet okręt Democharesa, zmuszając dowódcę floty Sekstusa do przejścia na inny okręt.
W trakcie toczonych walk w rejon walk wpłynęły okręty Kalwizjusza Sabinusa oraz Menodorosa, powracające spod Kyme, które uratowały Oktawiana przed całkowitą klęską. Widząc nadchodzącego przeciwnika, Sekstus nakazał wycofać się, a zapadająca noc zakończyła bitwę. Straty Oktawiana to prawie połowa floty, Sekstus stracił kilka jednostek.

</doc>
<doc id="1847997" url="https://pl.wikipedia.org/wiki?curid=1847997" title="Gay and Lesbian Medical Association">
Gay and Lesbian Medical Association

Gay and Lesbian Medical Association (GLMA, tłum. Stowarzyszenie medyczne gejów i lesbijek) – międzynarodowa organizacja skupiająca około 1000 lekarzy i studentów medycyny o orientacji homo-, bi- lub transseksualnej oraz ich zwolenników w większości stanów USA i kilku innych państwach. Założona w 1981 jako American Association of Physicians for Human Rights (tłum. Amerykańskie stowarzyszenie lekarzy na rzecz praw człowieka). Nazwę zmieniono na Gay and Lesbian Medical Association w 1994. GLMA wydaje "Journal of the Gay and Lesbian Medical Association".
Historia.
Organizacja powstała oryginalnie jako grupa skupiająca przedstawicieli zawodów medycznych w celu ich edukacji i przygotowania zawodowego dla specyficznych potrzeb społeczności LGBT. W początkowym okresie istnienia jednym z głównych celów organizacji były badania i opieka związane z zakażeniem wirusem HIV oraz związanymi z tym wirusem komplikacjami zdrowotnymi. Obecnie organizacja ta przygotowuje kadry medyczne do kompleksowego oferowania opieki medycznej dla osób LGBT oraz doskonalenia i kształcenia kadry medycznej, edukacji wśród pacjentów, edukacji czynników politycznych i administracyjnych. Wśród członków GLMA znajdują się reprezentanci wielu specjalizacji: internistów, pediatrów, neurologów, onkologów, położników i ginekologów po przedstawicieli opieki zdrowia psychicznego: psychiatrów i psychologów.

</doc>
<doc id="1847998" url="https://pl.wikipedia.org/wiki?curid=1847998" title="GLMA">
GLMA



</doc>
<doc id="1847999" url="https://pl.wikipedia.org/wiki?curid=1847999" title="Lotus 2-Eleven">
Lotus 2-Eleven

Lotus 2-Eleven – sportowy samochód osobowy produkowany przez brytyjską firmę Lotus od roku 2007. Dostępny jako bezdrzwiowy roadster. Do napędu użyto doładowanego mechanicznie silnika R4 o pojemności 1,8 litra produkcji Toyoty. Moc jest przenoszona na oś tylną poprzez 6-biegową manualną skrzynię biegów.
Zobacz też.
Pojazdy sportowe zbudowane w oparciu o podobną koncepcję:

</doc>
<doc id="1848002" url="https://pl.wikipedia.org/wiki?curid=1848002" title="Vladimir Stepania">
Vladimir Stepania



</doc>
<doc id="1848013" url="https://pl.wikipedia.org/wiki?curid=1848013" title="Placida Mirolho">
Placida Mirolho

Placida Mirolho (ur. 1986) – reprezentująca Gwineę Bissau lekkoatletka, specjalizująca się w skoku wzwyż, skoku o tyczce oraz trójskoku.

</doc>
<doc id="1848014" url="https://pl.wikipedia.org/wiki?curid=1848014" title="Migration (album)">
Migration (album)

Migration – to wydany w 1995 roku, drugi studyjny album hindusko-brytyjskiego muzyka, producenta i kompozytora Nitin Sawhneya. Na płycie gościnnie wystąpili min: Jayanta Bose czy Natacha Atlas. Jeden z pionierskich albumów z muzyką określaną jako 'Asian Underground'. Płyta wydana dokładnie w pięćdziesiątą rocznicę odzyskania przez Indie i Pakistan niepodległości, jako upamiętnienie tego zdarzenia.
Linki zewnętrzne.
Okładka plus o albumie na stronie artysty

</doc>
<doc id="1848017" url="https://pl.wikipedia.org/wiki?curid=1848017" title="20. ceremonia wręczenia Złotych Globów">
20. ceremonia wręczenia Złotych Globów

20. ceremonia wręczenia Złotych Globów odbyła się 5 marca 1963 roku.
Laureaci i nominowani.
Laureaci nagród wyróżnieni są wytłuszczeniem
Produkcje filmowe.
Najlepszy film komediowy lub musical.
Komedia: That Touch of Mink
Musical: Muzyk

</doc>
<doc id="1848018" url="https://pl.wikipedia.org/wiki?curid=1848018" title="Andrzej Pasiorowski">
Andrzej Pasiorowski

Andrzej Mieczysław Pasiorowski (ur. 4 maja 1946 w Rawie Mazowieckiej) – polski koszykarz, występujący na pozycji środkowego, reprezentant Polski, olimpijczyk.
Jako reprezentant kraju wystąpił 92 razy w latach 1965–1973. Wziął dwukrotnie udział w Igrzyskach Olimpijskich oraz jeden raz w Mistrzostwach Europy. Jest również multimedalistą mistrzostw Polski. Był jednym ze współtwórców największych sukcesów w historii klubu Resovia Rzeszów. Statystycznie najbardziej udany sezon zaliczył podczas rozgrywek 1975/76, kiedy to notował średnio 22,6 punktu, co zapewniło mu pod tym względem trzecia lokatę w lidze. Jednak lidera strzelców wybierano wtedy na podstawie łącznej liczby zdobytych punktów. Pasiorowski zgromadził ich wtedy 701, co zapewniło mu z kolei czwartą pozycję.
Żonaty, ma dwójkę dzieci. W 1972 roku ukończył studia na Wydziale Inżynierii Sanitarnej i Wodnej PW, otrzymując tytuł magistra, inżyniera. Aktualnie mieszka na stałe we Francji.

</doc>
<doc id="1848019" url="https://pl.wikipedia.org/wiki?curid=1848019" title="OZSK">
OZSK



</doc>
<doc id="1848020" url="https://pl.wikipedia.org/wiki?curid=1848020" title="Bobitz">
Bobitz

Bobitz – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848023" url="https://pl.wikipedia.org/wiki?curid=1848023" title="R-30">
R-30



</doc>
<doc id="1848026" url="https://pl.wikipedia.org/wiki?curid=1848026" title="Groß Stieten">
Groß Stieten

Groß Stieten – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848027" url="https://pl.wikipedia.org/wiki?curid=1848027" title="Gross Stieten">
Gross Stieten



</doc>
<doc id="1848029" url="https://pl.wikipedia.org/wiki?curid=1848029" title="Hohen Viecheln">
Hohen Viecheln

Hohen Viecheln – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848030" url="https://pl.wikipedia.org/wiki?curid=1848030" title="Atanazy Brzeski">
Atanazy Brzeski

Atanazy Brzeski (Atanazy Filipowicz lub Filippowicz, biał. "Апанас Філіповіч", "Афанасій Філіповіч"); (ur. ok. 1597, zm. 5 września 1648 w Arkadii) – mnich prawosławny, przełożony monasteru św. Symeona Słupnika w Brześciu, święty męczennik prawosławny.
Po ukończeniu szkoły prowadzonej przez bractwo prawosławne w Wilnie pracował jako prywatny nauczyciel na dworach szlacheckich, m.in. był wychowawcą Jana Faustyna Łuby na dworze kanclerza litewskiego Lwa Sapiehy. W 1627 został postrzyżony na mnicha w monasterze Świętego Ducha w Wilnie, natomiast w 1632 przyjął święcenia kapłańskie. Przez kolejne trzy lata kierował jako przełożony monasterem Dubojskim pod Pińskiem, do momentu, gdy został on zamknięty na polecenie Albrychta Stanisława Radziwiłła. Udał się wówczas do monasteru Wprowadzenia Matki Bożej do Świątyni w Kupiatyczach, gdzie działał na rzecz wzmocnienia kultu Kupiatyckiej Ikony Matki Bożej. W 1637 wyjechał do Moskwy, by prosić cara Michała o wsparcie finansowe dla monasteru oraz o pomoc dla prawosławnych w Rzeczypospolitej.
W 1643 udał się do Warszawy, by odebrać od króla Władysława IV przywilej zezwalający na budowę nowych prawosławnych obiektów sakralnych w Brześciu oraz potwierdzający prawa brzeskiego bractwa prawosławnego. Dokument ten nie został potwierdzony przez kanclerza Albrychta Stanisława Radziwiłła. Wówczas Atanazy wystąpił z oficjalną skargą w sejmie, domagając się likwidacji unii i wspierania „prawdziwej wiary greckiej”. Został aresztowany, po czym zmuszony do wyjazdu do Kijowa. Chociaż metropolita kijowski Piotr nakazał mu powstrzymanie się od publicznych ataków na Kościół unicki, w dalszym ciągu potępiał unię w głoszonych kazaniach. W 1645 został ponownie aresztowany. Z więzienia wystosował pismo do króla Władysława IV, wzywając go do likwidacji unii. Władca uznał go za nieszkodliwego i nakazał jego zwolnienie, polecając jednak metropolicie kijowskiemu nadzorowanie go. Po śmierci metropolity Piotra w 1647 duchowny wrócił do Brześcia. Tam rok później został aresztowany. Zarzucono mu dalsze atakowanie unii i spiskowanie z Kozakami przeciwko Rzeczypospolitej. We wrześniu 1648 został bez sądu rozstrzelany.
Kult Atanazego jako męczennika pojawił się krótko po jego śmierci. Formalna kanonizacja nastąpiła najpóźniej w XIX w. Szczególnym ośrodkiem kultu duchownego pozostawał Brześć, jego relikwie w latach 1894–1915 znajdowały się także w monasterze w Leśnej. Po rewolucji październikowej kult ten osłabł. Jego ożywienie nastąpiło na niepodległej Białorusi oraz po 1996 w Polskim Autokefalicznym Kościele Prawosławnym. Na Białorusi głównym ośrodkiem kultu Atanazego jest Brześć, natomiast w Polsce – cerkiew Świętych Cyryla i Metodego w Białej Podlaskiej.
Życiorys.
Pochodzenie i edukacja.
Przyszły duchowny urodził się w końcu XVI w. w nieznanym miejscu na białoruskich ziemiach Wielkiego Księstwa Litewskiego. Podawane przez Antoniego Mironowicza data i miejsce urodzenia (rok 1597, Wilno) nie dają się całkowicie udowodnić i są oparte jedynie na przypuszczeniach. Tomasz Hodana uważa, że rodzice przyszłego mnicha byli rzemieślnikami, Adam Bobryk twierdzi natomiast, że mogli być to zarówno rzemieślnicy, jak i zubożała prawosławna szlachta. Nazwisko świeckie-przydomek Filipowicz mogło być zarówno nazwiskiem rodowym, jak i "otczestwem".
Ukończył szkołę prowadzoną przez bractwo prawosławne w Wilnie, przy monasterze Świętego Ducha. Nauczył się tam greki oraz łaciny, biegle poznał również język cerkiewnosłowiański i język polski. Bobryk podaje, że następnie kształcił się w kolegium jezuickim w tym samym mieście. Po ukończeniu szkół pracował jako prywatny nauczyciel na dworach szlacheckich, od 1620 jako wychowawca Jana Faustyna Łuby na dworze kanclerza litewskiego Lwa Sapiehy. W 1627 porzucił jednak to zajęcie i wstąpił jako posłusznik do monasteru Świętego Ducha w Wilnie, otrzymując imię zakonne Atanazy. Jego postrzyżyn mniszych dokonał archimandryta Józef Bobrykowicz.
Życie mnisze.
Mnich Atanazy został po postrzyżynach skierowany do Monasteru Kuteińskiego k. Orszy. Następnie żył przez pewien czas w Monasterze Międzygórskim. Do Wilna wrócił w 1632. Został wówczas wyświęcony na hieromnicha i mianowany przełożonym monasteru Dubowskiego pod Pińskiem. Swoje obowiązki sprawował przez trzy lata. Następnie monaster został zlikwidowany, a jego zabudowania oraz majątek przekazany jezuitom przez kanclerza Albrychta Stanisława Radziwiłła. Wydarzenie to wywarło silny wpływ na mnicha, który twierdził, że miał po nim widzenie siedmiu ogni piekielnych, w których karę ze swoje czyny ponosili kanclerz, nuncjusz papieski w Rzeczypospolitej i organizatorzy unii brzeskiej.
W 1637 Atanazy razem z grupą mnichów z monasteru Świętego Ducha w Wilnie wyjechał do nowo utworzonego monasteru w Kupiatyczach. Był on ośrodkiem kultu ikony Matki Bożej, a Atanazy znacząco przyczynił się do jego rozkrzewiania. W monasterze w Kupiatyczach Atanazy napisał poetycki list do Matki Bożej, w którym skarżył się na cierpienie prawosławnych w Rzeczypospolitej i prosił o pomoc oraz wstawiennictwo. Po zebraniu pod listem wielu podpisów wiernych mnich złożył go przed Kupiatycką Ikoną Matki Bożej.
Mnich gromadził również fundusze na rozbudowę monasterskiej świątyni. W tym celu w 1637 udał się do Moskwy, by prosić o wsparcie dla klasztoru cara Michała. Według niektórych świadectw Atanazy wzywał cara do wypowiedzenia wojny Polsce w obronie prawosławnych. Zdaniem Hodany jest to interpretacja zbyt daleko idąca. Autor ten wskazuje, że postacią Atanazego manipulowano zarówno w propagandzie carskiej, jak i radzieckiej, ukazując go czy to jako sympatyka Moskwy i orędownika włączenia do Rosji ziem ukraińskich, czy to prekursora zjednoczenia narodów wschodniosłowiańskich pod przewodnictwem Moskwy, poprzedzonego wyzwoleniem ludów ukraińskiego i białoruskiego z polskiej niewoli. W rzeczywistości Atanazy Brzeski miał nadzieję na wspieranie prawosławnych w Rzeczypospolitej przez cara, ale nie wzywał do wojny. Liczył ponadto, że król Władysław IV weźmie pod uwagę postulaty prawosławnych i umożliwi ich Kościołowi normalne funkcjonowanie. Głównego wroga prawosławia upatrywał nie w polskim królu, a w jezuitach, hierarchii Kościoła rzymskokatolickiego oraz w polskich magnatach i urzędnikach, wykorzystujących swoją pozycję do narzucania zmiany wyznania. O szczegółach przebiegu wizyty Atanazego w Moskwie nie wiadomo praktycznie nic.
Mnich powrócił do Kupiatycz w lipcu 1638. Następnie został przełożonym monasteru św. Symeona Słupnika w Brześciu z godnością igumena. Nielegalne przekroczenie przez niego granicy rosyjskiej i sam fakt udania się do cara sprawiło, że w Polsce Atanazy zaczął być postrzegany jako szpieg moskiewski. W Brześciu duchowny walczył o poprawę sytuacji prawosławnych i wzywał ich do trwania w wierze, nieprzechodzenia na unię.
Podróż do Warszawy i jej następstwa.
W 1643 ihumen Atanazy udał się do Warszawy, by odebrać od króla Władysława IV przywilej zezwalający na budowę nowych prawosławnych obiektów sakralnych w Brześciu oraz potwierdzający prawa brzeskiego bractwa. Dokument ten nie został potwierdzony przez kanclerza Albrychta Stanisława Radziwiłła, gorliwego katolika niechętnego innowiercom. Wówczas duchowny wystąpił z oficjalną skargą w sejmie, domagając się likwidacji unii i wspierania „prawdziwej wiary greckiej”. Zapowiadał, że jeśli król nie posłucha go, padnie ofiarą boskiego gniewu. W rezultacie został aresztowany na wniosek hierarchów prawosławnych, którzy w ten sposób zamierzali udowodnić przed królem swoją lojalność. Jako sprawców swojego uwięzienia Atanazy wskazywał następnie biskupa mohylewskiego Sylwestra, biskupa przemyskiego Sylwestra oraz archimandrytę Leoncjusza Szytyka, którzy byli również obecni na sejmie.
W święto Chrztu Pańskiego w styczniu 1644 Atanazy zdołał zbiec z więzienia. Ubrany jedynie w kłobuk i mantię biegał po mieście oraz wchodził do kościołów, wołając „Biada odszczepieńcom i niewiernym!”. Zachowanie to niektórzy prawosławni autorzy interpretują jako jurodstwo, jednak równie prawdopodobne jest, że Atanazy zamierzał w ten sposób prowokować i zwracać uwagę na głoszoną przez siebie krytykę unii, bądź też był nerwowo wyczerpany po pobycie w areszcie. Ostatecznie duchowny ponownie znalazł się w więzieniu, gdzie spędził 10 miesięcy, a sąd cerkiewny odebrał mu godność ihumena i suspendował. Zmuszono go do wyjazdu do Kijowa, gdzie ponownie stanął przed sądem duchownym. Uznał on, że Atanazy odpokutował już swoją winę w więzieniu i cofnął suspensę. Z polecenia metropolity kijowskiego Piotra duchowny wrócił do Brześcia. Wbrew nakazowi hierarchy, który zalecał mu powściągliwość i ostrożność, ponownie ostro atakował unię w swoich publicznych wystąpieniach i przekonywał wiernych do trwania przy prawosławiu.
Jeszcze w 1644 Atanazy spotkał się w Krakowie z posłem moskiewskim Aleksiejem Lwowem, któremu przekazał posiadane informacje na temat Jana Faustyna Łuby. Lwow w imieniu cara przybył do Rzeczypospolitej, by żądać wydania Łuby jako samozwańca, podającego się za cudownie ocalonego carewicza, pragnącego w przyszłości objąć tron rosyjski. Ihumen brzeski przekazał posłowi list, w którym Łuba podpisywał się jako "Jan Faustyn Dmitrowicz". List ten był następnie przedstawiany przez stronę rosyjską jako jeden z dowodów na wspieranie przez Rzeczpospolitą samozwańca. Mnich utrzymywał następnie, że jego spotkanie z Lwowem było przypadkowe, gdyż głównym celem jego podróży do Krakowa było przeprowadzenie kolejnej kwesty na rzecz brzeskiego bractwa prawosławnego i monasteru św. Symeona. List zaś pokazał, by przekonać moskiewskich posłów, że jego dawny wychowanek bynajmniej nie przedstawiał się jako carewicz.
Drugie aresztowanie i śmierć.
W 1645 Atanazy został ponownie aresztowany pod zarzutem zdrady państwa. Z więzienia wystosował pismo do króla Władysława IV, wzywając go do likwidacji unii, rozwiązania zakonu jezuitów, zawarcia małżeństwa z córką cara i zwrócenia się do patriarchów konstantynopolitańskiego, aleksandryjskiego, antiocheńskiego, jerozolimskiego i moskiewskiego z prośbą o modlitwę w intencji swojego ojca Zygmunta III Wazy. Ostatecznie zwolniono go i przekazano pod osobisty nadzór metropolity kijowskiego. Król Władysław IV, pod wrażeniem lektury jego listu, uznał go bowiem za nieszkodliwego. Zgodził się nawet na spotkanie z nim, czego domagał się ihumen, jednak pod wpływem senatorów zmienił decyzję. Według niektórych źródeł Atanazy został aresztowany jako zakładnik za Jana Faustyna Łubę, który w tym samym czasie został wysłany do Moskwy.
Gdy w 1647 zmarł metropolita Piotr, Atanazy wrócił razem z biskupem łuckim Atanazym do Brześcia. Tam po wybuchu powstania Chmielnickiego został aresztowany pod zarzutem wspierania Kozaków oraz agresywnej postawy wobec Kościoła unickiego. Pierwszy zarzut nie został udowodniony. Równocześnie Atanazy nieustannie przeklinał unię i potępiał sposób jej szerzenia w państwie polsko-litewskim. 5 września 1648 został rozstrzelany. I. Moroz twierdzi, że mnich został poddany torturom i prawdopodobnie pochowany żywcem. Jego ciało zostało potajemnie ekshumowane, po czym duchownego pochowano w monasterze w Brześciu, którym wcześniej kierował.
"Diariusz" Atanazego Brzeskiego.
Swoje teksty Atanazy Brzeski zebrał w jednym tomie zatytułowanym "Diariusz", gdy przebywał pod przymusem w kijowskiej ławrze Peczerskiej, pod nadzorem metropolity kijowskiego. W skład "Diariusza" weszły supliki kierowane do króla Władysława IV oraz senatorów, rozprawy o prymacie św. Piotra oraz o pentarchii, opowieść o podróży Atanazego do Moskwy z 1638 i inne listy i dokumenty. Opowieść o przybyciu Atanazego i towarzyszącego mu posłusznika do Moskwy pełna jest elementów cudownych. Ihumen twierdzi, że sukces wyprawy, w tym przekroczenie granicy bez dokumentów, możliwy był dzięki wstawiennictwu Matki Bożej i cudotwórczemu działaniu ikony z Kupiatycz, której kopię miał przy sobie. Drobiazgowo opisując wędrówkę i kolejne nadprzyrodzone znaki, które jej towarzyszyły, Atanazy zamierzał pozyskać przychylność cara, dla którego tekst był pierwotnie przeznaczony. Po audiencji u cara Michała ihumen nie uzupełnił relacji o opis spotkania z władcą ani powrotu do Kupiatycz.
Badacze, którzy widzieli w Atanazym orędownika interwencji rosyjskiej w Rzeczypospolitej, opierali swoje wywody na fragmencie "Diariusza", w którym ihumen opisuje wizję, jakiej miał doznać podczas podróży – polecenie, by wezwać cara do "zwyciężania nieprzyjaciół naszych". Według Hodany i M. Viise w rzeczywistości wizja ta miała charakter apokaliptyczny i powinna być zestawiana z innym widzeniem, które Atanazy miał mieć kilka lat wcześniej i które również opisał w "Diariuszu". Obydwa wskazują na nieuchronną karę, jakiej mnich oczekiwał dla zwolenników unii oraz niechętnych prawosławiu polskich władców i dostojników. Sugestie, że wizja "zwyciężania nieprzyjaciół" nie powinna być ujmowana dosłownie, przekazał zresztą również Atanazy, opisując swoje widzenie w liście do Władysława IV i komentując je. Duchowny był zafascynowany potęgą prawosławnej Moskwy, jednak jego szacunek dla cara i przekonanie, że mógłby on bronić (w niesprecyzowany sposób) współwyznawców, nie przekreślało w jego mniemaniu lojalności wobec państwa polsko-litewskiego. Bezzasadne są rozważania nad tożsamością etniczną ihumena, który postrzegał siebie wyłącznie jako wyznawcę i obrońcę prawosławia.
Atanazy Brzeski w "Diariuszu" wyraża przekonanie, że jest wysłanym przez Boga orędownikiem, piętnującym nadużycia rządzących, działającym jak prorocy i sprawiedliwi mężowie biblijni. Podkreśla, że wykonuje wolę bożą, chociaż wie, że może z tego powodu być prześladowany.
"Diariusz" zachował się w dwóch rękopiśmiennych egzemplarzach. W jednym z nich oprócz tekstu autorstwa Atanazego znajduje się opis aresztowania i egzekucji mnicha oraz wiersze-epitafia ku jego czci napisane przez mnichów monasteru św. Symeona w Brześciu. Wiele dokumentów związanych z Atanazym uległo zniszczeniu podczas pożaru soboru w Brześciu w I połowie XIX w.
Kult.
XVII–XX w..
Kult Atanazego Brzeskiego rozwinął się spontanicznie natychmiast po jego śmierci. W 1658 przełożony ławry Peczerskiej archimandryta Innocenty oraz archimandryta Józef Nielubowicz-Tukalski (który wspólnie z Atanazym żył przez kilka lat w monasterach w Wilnie i w Kupiatyczach) pisali, że w Brześciu spoczywają nierozłożone szczątki mnicha. Pierwszy, polskojęzyczny żywot męczennika został spisany w II połowie XVII w. Nie jest natomiast jasne, kiedy nastąpiła jego oficjalna kanonizacja. O uznanie ihumena brzeskiego za świętego starał się Józef Nielubowicz-Tukalski, metropolita kijowski w latach 1663–1676. Według Mikołaja Hajduka Józef ogłosił kanonizację Atanazego 20 lipca 1666. Walentina Tiepłowa utrzymuje natomiast, że nastąpiło to 28 lipca roku następnego. Całkowicie pewne jest jednak jedynie to, że w 1667 metropolita kijowski nakazał otwarcie grobu Atanazego w celu oceny, czy jego szczątki mają cudotwórcze właściwości i mogą być uznane za relikwie. Moroz datuje to wydarzenie na rok 1666. Rosyjski mnich Sylwester (Miedwiediew) również wspominał o funkcjonowaniu kultu mnicha, zaś biskup mohylewski Jerzy (urzędujący w latach 1783–1795) porównywał go ze świętymi mnichami z ławry Peczerskiej. W 1825 archimandryta Marcjan napisał wierszowany "Pamiatnik o nowom priepodobnomuczenikie Afanasije Filipowicze".
Według Tomasza Hodany ihumena brzeskiego ogłoszono świętym dopiero w XIX w. W pierwszej połowie tegoż stulecia doszło do pożaru cerkwi, w której wystawione były relikwie Atanazego. Raka z relikwiami stopiła się, a one same w znacznej mierze uległy zniszczeniu. Odzyskano jedynie ich fragment, który nadal wystawiony był dla kultu w tej samej świątyni. Początkowo znajdowały się w drewnianej skrzyni, zaś w 1857 w skrzyni srebrnej, pozłacanej, podarowanej przez N. Poliwanowa jako wotum dziękczynne. W 1903 w wydanej w Moskwie „Historii kanonizacji świętych Cerkwi rosyjskiej” umieszczono informację o obchodzeniu wspomnienia św. Atanazego w dniach 20 lipca i 5 września, ale bez wskazania daty kanonizacji; zasugerowano jedynie, że nastąpiła ona niedawno. Z pewnością Atanazy był już świętym w 1894, gdy część jego relikwii przeniesiono do monasteru w Leśnej. W Rosji carskiej kult Atanazego rozwijał się głównie w guberniach zachodnich.
W Polskim Autokefalicznym Kościele Prawosławnym.
Po upadku caratu w Rosji kult Atanazego znacznie osłabł. Do jego ożywienia doszło dopiero po erygowaniu w 1989 diecezji lubelsko-chełmskiej, której patronem został męczennik. Szczególne działania na rzecz popularyzacji kultu poczynione zostały w diecezji w 1996, tj. w czterysetną rocznicę zawarcia unii brzeskiej. W roku tym dzięki staraniom arcybiskupa lubelskiego i chełmskiego Abla do cerkwi Świętych Cyryla i Metodego w Białej Podlaskiej wstawiono ikonę św. Atanazego z cząstką relikwii, przekazaną z monasteru w Provemont przez metropolitę Rosyjskiego Kościoła Prawosławnego poza granicami Rosji Witalisa. Jest to część relikwii, które do 1915 znajdowały się w monasterze w Leśnej. Na uroczystości wniesienia relikwii 27 października 1996 obecni byli metropolita warszawski i całej Polski Bazyli oraz biskup włodzimiersko-wołyński Symeon z Ukraińskiego Kościoła Prawosławnego Patriarchatu Moskiewskiego.
Kult Atanazego Brzeskiego w PAKP związany jest niemal wyłącznie z diecezją lubelsko-chełmską. Ikony tego świętego posiada kilka cerkwi w tej diecezji, a poza nią monastery na Grabarce i w Jabłecznej. Męczennik jest patronem jednej z czterech klasztornych cerkwi w Jabłecznej oraz dolnej świątyni w cerkwi Świętych Cyryla i Metodego w Białej Podlaskiej. Jak pisze Bobryk
W Rosyjskim Kościele Prawosławnym.
Atanazy Brzeski został w 1984 zaliczony do Soboru Świętych Białoruskich, którego wspomnienie liturgiczne przypada w III niedzielę po Wniebowstąpieniu. W 2011 zaliczono go natomiast do Soboru Świętych Kijowskich, którego wspomnienie obchodzi się razem ze wspomnieniem św. Włodzimierza.
W Egzarchacie Białoruskim.
Według Antoniego Mironowicza Atanazy Brzeski jest jednym z symboli prawosławnych Białorusinów, przypomina o ich walce w obronie prawosławia, która była równocześnie walką o zachowanie tożsamości etnicznej. W miejscu, gdzie przypuszczalnie zginął ihumen, znajduje się monaster noszący jego wezwanie. W 2005 w Brześciu wzniesiono pomnik świętego.
W dniu wspomnienia Atanazego w rocznicę jego śmierci w Brześciu odbywają się uroczystości z udziałem biskupów Rosyjskiego Kościoła Prawosławnego oraz hierarchów Polskiego Autokefalicznego Kościoła Prawosławnego.

</doc>
<doc id="1848032" url="https://pl.wikipedia.org/wiki?curid=1848032" title="Avignon (regionalna gmina hrabstwa)">
Avignon (regionalna gmina hrabstwa)

Avignon – regionalna gmina hrabstwa (MRC) w regionie administracyjnym Gaspésie–Îles-de-la-Madeleine prowincji Quebec, w Kanadzie. Stolicą jest miejscowość Nouvelle. Składa się z 13 gmin: 1 miasta, 8 gmin, 1 parafii, 1 kantonu i 2 terytoriów niezorganizowanych.
Avignon ma 15 246 mieszkańców. Język francuski jest językiem ojczystym dla 78,2%, angielski dla 17,1%, mi'kmaq dla 4,3% mieszkańców (2011).

</doc>
<doc id="1848034" url="https://pl.wikipedia.org/wiki?curid=1848034" title="Lübow">
Lübow

Lübow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848036" url="https://pl.wikipedia.org/wiki?curid=1848036" title="Luebow">
Luebow



</doc>
<doc id="1848038" url="https://pl.wikipedia.org/wiki?curid=1848038" title="Metelsdorf">
Metelsdorf

Metelsdorf – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848039" url="https://pl.wikipedia.org/wiki?curid=1848039" title="Bonaventure (regionalna gmina hrabstwa)">
Bonaventure (regionalna gmina hrabstwa)

Bonaventure – regionalna gmina hrabstwa (MRC) w regionie administracyjnym Gaspésie–Îles-de-la-Madeleine prowincji Quebec, w Kanadzie. Stolicą jest miejscowość New Carlisle. Składa się z 14 gmin: 3 miast, 7 gmin, 1 parafii, 2 kantonów i 1 terytorium niezorganizowanego.
Bonaventure ma 18 000 mieszkańców. Język francuski jest językiem ojczystym dla 84,7%, angielski dla 15,0% mieszkańców (2011).

</doc>
<doc id="1848043" url="https://pl.wikipedia.org/wiki?curid=1848043" title="Wybory parlamentarne w Albanii w 2009 roku">
Wybory parlamentarne w Albanii w 2009 roku

Wybory parlamentarne w Albanii w 2009 roku – szóste od czasu upadku komunizmu wybory do albańskiego Zgromadzenia XVIII kadencji odbyły się 28 czerwca 2009 i zakończyły zwycięstwem koalicji Sojusz dla Zmian (alb. Aleanca e Ndryshimit), skupionej wokół Demokratycznej Partii Albanii, która zdobyła 70 mandatów. Opozycyjny sojusz Zjednoczenie na rzecz Zmian (Bashkimi për Ndryshim), skupiony wokół Socjalistycznej Partii Albanii zdobył 66 mandatów. Pozostałe 4 mandaty zdobył Sojusz Socjalistyczny na rzecz Integracji (alb. "Lëvizja Socialiste për Integrim"), skupiony wokół Socjalistycznego Ruchu Integracji. Koalicja "Platforma Wolności" (alb. Poli i Lirisë) skupiona wokół Chrześcijańsko-Demokratycznej Partii Albanii uzyskała zaledwie 1,82% głosów i nie uczestniczyła w podziale mandatów.
Główne siły polityczne startowały do wyborów z podobnymi hasłami – Demokratyczna Partia Albanii pod hasłem: "Albania się zmienia" (alb. Shqipëria po ndryshon), zaś Socjalistyczna Partia Albanii pod hasłem: "Nowa polityka na rzecz zmian" (alb. Politikë e re për ndryshim). Integryści Mety posługiwali się hasłem: "Czas na działanie" (alb. Koha për veprim).
W żadnym z okręgów wyborczych nie było wyraźnego zwycięzcy. Bastionem wyborczym Demokratycznej Partii Albanii pozostały okręgi północne (Szkodra, Kukës, Lezha, Peshkopia), gdzie zdobyła ona 18 mandatów, przy 10 dla opozycji. Socjaliści zwyciężyli w okręgach Wlora i Gjirokastra, zdobywając w nich 10 mandatów (przy 7 dla Demokratycznej Partii Albanii). Kluczowe dla podziału miejsc w parlamencie wybory w okręgu stołecznym zakończyły się minimalnym sukcesem Demokratów, którzy zdobyli 16 mandatów, przy 15 dla koalicji socjalistycznej. Frekwencja wyborcza wyniosła 50,5%.
4 lipca 2009 doszło do zawiązania koalicji pomiędzy Sojuszem dla Zmian a Sojuszem Socjalistycznym na rzecz Integracji i utworzenia wspólnego rządu, na czele którego stanął Sali Berisha.
Lista parlamentarzystów.
W gronie parlamentarzystów znalazły się 22 kobiety, co stanowi 15,7% ogółu deputowanych. 72 deputowanych zasiada w parlamencie po raz pierwszy. 59 deputowanych ma ukończone studia wyższe, z czego 14 uzyskało tytuł profesorski.
Utracili mandat.
Ferdinand Xhaferraj, Lulzim Basha, Fatos Tushe, Gjok Jaku i Adrian Kollozi (objęli funkcje w samorządzie lokalnym po wyborach w 2011 roku, w związku z czym złożyli mandaty) oraz Gëzim Dibra (zmarł 12 sierpnia 2011).
Objęli mandat w trakcie kadencji.
Ndriçim Babasi, Kosta Barka, Arion Muçaj, Ndrec Deda, Ramiz Çobaj oraz Aurel Bylykbashi.

</doc>
<doc id="1848044" url="https://pl.wikipedia.org/wiki?curid=1848044" title="La Côte-de-Gaspé">
La Côte-de-Gaspé

La Côte-de-Gaspé – regionalna gmina hrabstwa (MRC) w regionie administracyjnym Gaspésie–Îles-de-la-Madeleine prowincji Quebec, w Kanadzie. Stolicą jest miasto Gaspé. Składa się z 7 gmin: 2 miast, 2 gmin, 1 kantonu i 2 terytoriów niezorganizowanych.
La Côte-de-Gaspé ma 17 985 mieszkańców. Język francuski jest językiem ojczystym dla 89,8%, angielski dla 9,8% mieszkańców (2011).

</doc>
<doc id="1848045" url="https://pl.wikipedia.org/wiki?curid=1848045" title="Pineau des Charentes">
Pineau des Charentes

Pineau des Charentes – francuskie wino likierowe wytwarzane w zachodnich rejonach kraju.
Napój alkoholowy, otrzymywany z soku winogronowego, mieszanego w odpowiedniej proporcji z koniakiem i następnie leżakowany przez co najmniej 14 miesięcy (różowy) lub 18 miesięcy (biały), w tym w beczkach dębowych przez co najmniej 8 miesięcy. 
Mieszanie koniaku z niesfermentowanym sokiem winogronowym ma na celu niedopuszczenie do fermentacji tego soku i zachowanie jak największej ilości witamin, cukrów i innych cennych składników naturalnych. Pineau des Charentes jest wskutek tego słodsze od typowego wina, zawiera przeważnie 17% alkoholu i występuje w dwóch odmianach: białej i różowej (często mylnie nazywane czerwonym Pineau).

</doc>
<doc id="1848046" url="https://pl.wikipedia.org/wiki?curid=1848046" title="Kuršaitis">
Kuršaitis

Kuršaitis (niem. Kurschat):

</doc>
<doc id="1848048" url="https://pl.wikipedia.org/wiki?curid=1848048" title="Zofia z Brunszwiku-Wolfenbüttel">
Zofia z Brunszwiku-Wolfenbüttel

Zofia Anna z Brunszwiku-Wolfenbüttel (1724-1802) – księżna Sachsen-Coburg-Saalfeld. Córka Ferdynanda Alberta II z Brunszwiku-Lüneburga i Antoniny Amalii z Brunszwiku-Lüneburga.
23 kwietnia 1749 poślubiła księcia Ernesta Fryderyka. Ze związku urodziło się siedmioro dzieci:

</doc>
<doc id="1848050" url="https://pl.wikipedia.org/wiki?curid=1848050" title="Ventschow">
Ventschow

Ventschow – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Dorf Mecklenburg-Bad Kleinen.

</doc>
<doc id="1848052" url="https://pl.wikipedia.org/wiki?curid=1848052" title="Antoni Supraski">
Antoni Supraski

Antoni Supraski – święty prawosławny, męczennik.
Życiorys.
Antoni Supraski urodził się na terytorium Wielkiego Księstwa Litewskiego w rodzinie prawosławnej, o której statusie społecznym nic nie wiadomo. Również jego imię świeckie jest nieznane. Według tradycji w młodości odznaczał się gwałtownym charakterem i w gniewie popełnił zbrodnię zabójstwa. Pragnąc odpokutować za grzech, wstąpił do monasteru w Supraślu, co miało miejsce przed 1506.
Uważając sprawowaną pokutę za niewystarczającą, Antoni prosił przełożonego monasteru o zezwolenie na udanie się do kraju muzułmańskiego, by mógł zostać męczennikiem. Ihumen nie wyraził jednak zgody. Antoni otrzymał jedynie pozwolenie na wyjazd na Górę Athos, gdzie złożył śluby wielkiej schimy i przyjął imię Onufry. Następnie udał się do Tesalonik i wszedł do meczetu urządzonego w dawnej cerkwi Matki Bożej, po czym demonstracyjnie zaczął się modlić. Został aresztowany i wtrącony do więzienia, żądano od niego przejścia na islam. Mnich konsekwentnie jednak odmawiał i atakował tę religię. Wreszcie został na rozkaz naczelnika miasta skazany na spalenie na stosie. Idąc na miejsce egzekucji, Antoni nadal krytykował islam, wreszcie plunął w twarz jednemu ze strażników. W tym momencie został śmiertelnie uderzony maczugą. Jego ciało zostało spalone.

</doc>
<doc id="1848053" url="https://pl.wikipedia.org/wiki?curid=1848053" title="Fuyuko Tachizaki">
Fuyuko Tachizaki

 – japońska biathlonistka. Zadebiutowała w biathlonie w rozgrywkach Pucharu Świata w roku 2008.
Jej najlepszy wynik w Pucharze Świata to 4. miejsce w biegu pościgowym w Oslo w sezonie 2017/2018.
Po sezonie 2022/2023 postanowiła zakończyć sportową karierę.

</doc>
<doc id="1848054" url="https://pl.wikipedia.org/wiki?curid=1848054" title="Baltazar Hacquet">
Baltazar Hacquet

Baltazar Hacquet de la Motte (również "Baltazar lub Balthazar Hacquet"; ur. 1739 w Le Conquet w Bretanii, zm. 10 stycznia 1815 w Wiedniu) – austriacki naturalista pochodzenia francuskiego, profesor anatomii, chemii i botaniki, etnolog, uważany za prekursora alpinizmu, pionier badań przyrody Karpat.
Studiował w Paryżu, najpierw teologię, później medycynę, której jednak nie ukończył. W 1758 roku wstąpił jako felczer do armii francuskiej, a w rok później – do armii austriackiej, z którą wziął udział w wojnie siedmioletniej. W 1769 roku został lekarzem w Idriji (dziś Słowenia), a od 1773 r. był profesorem anatomii, chirurgii i położnictwa w Lublanie, skąd przedsiębrał wiele wycieczek naukowych w Góry Dynarskie i słoweński Kras. W latach 1777–86 zwiedził grupy górskie Alp Tyrolskich, Karnickich, Julijskich i Noryckich, które opisał bardzo szczegółowo w szeregu dzieł, wydanych w latach 1778-1791.
W 1787 roku został profesorem historii naturalnej na odnowionym trzy lata wcześniej Uniwersytecie Lwowskim, które to stanowisko piastował przez 18 lat. Stąd w latach 1787-1795 odbył szereg podróży badawczych po Karpatach, od Bielska i Babiej Góry przez Tatry po Karpaty Rumuńskie.
W Tatrach był trzykrotnie, w latach 1792-1794, zwiedzając zwłaszcza ich polską stronę. Interesował się botaniką, geologią, mineralogią i funkcjonującym tu jeszcze szczątkowo górnictwem rud metali.
W lecie 1792 roku dotarł w te góry od strony północnej, tj. od Nowego Targu i Witowa. Zwiedził wówczas hutę i kuźnice żelaza w okolicach "źródeł Białego Dunajca" (właśc. w dolinie Bystrej), które były wówczas akurat nieczynne z powodu braku rudy. Był m.in. na Czerwonych Wierchach. W końcu lipca 1793 roku postanowił wejść na Krywań, uważany wówczas za najwyższy szczyt Tatr. Próba podjęta z dwoma góralami od strony północno-zachodniej (z Doliny Koprowej) nie powiodła się i wspinacze musieli zawrócić przed osiągnięciem wierzchołka. Za drugim razem, idąc od południa, 28 czerwca 1794 roku Hacquet dotarł na szczyt.
Od 1805 do 1809 roku pracował jako profesor chemii i botaniki na Akademii Krakowskiej. W tym okresie przez krótki czas pełnił też funkcję zastępcy dyrektora Ogrodu Botanicznego w Krakowie. Po ustąpieniu ze stanowiska na Uniwersytecie udał się do Wiednia. Tu zmarł 10 stycznia 1815 roku, w przededniu przygotowywanej podróży do rodzinnej Francji.
Opublikował m.in. czterotomową pracę pt. „Neueste physikalisch-politische Reisen in den Jahren 1788-1795 durch die Dacischen und Sarmatischen oder Nördlichen Karpathen” (Nürnberg 1790–1796). O Tatrach traktuje tom 4. dzieła. Znajdują się w nim m.in. dwie panoramy Tatr, jedna pokazująca te góry od strony południowej (z okolic miejscowości Važec), a druga, większa – od północy, ze wzgórz nad Nowym Targiem. Dzieło podaje również wiele informacji praktycznych dla potencjalnych podróżników, chcących zwiedzać Tatry, łącznie z zasadami wspinaczki.
Hacquet odegrał znaczącą rolę w dziedzinie botaniki obszarów alpejskich i karpackich, m.in. jako pierwszy opisując gatunki tojadu mołdawskiego i szczodrzeńca zmiennego. 
Jego nazwisko zostało upamiętnione w naukowej nazwie rodzajowej cieszynianki ("Hacquetia" Necker ex A.P. de Candolle) oraz w nazwie gatunkowej gnidosza Hacqueta ("Pedicularis hacquetii" K. Koch.). Na jego cześć nazwano również kopalnego koralowca "Aulopora hacqueti" Zapalski, 2005.

</doc>
<doc id="1848055" url="https://pl.wikipedia.org/wiki?curid=1848055" title="Carry Geijssen">
Carry Geijssen

Carolina Cornelia Catharina "Carry" Geijssen (ur. 11 stycznia 1947 w Amsterdamie) – holenderska łyżwiarka szybka, dwukrotna medalistka olimpijska i brązowa medalistka mistrzostw świata.
Kariera.
Największe sukcesy osiągnęła w 1968 roku, kiedy podczas igrzysk olimpijskich w Grenoble zdobyła dwa medale. Triumfowała na dystansie 1000 metrów, ustanawiając jednocześnie nowy rekord olimpijski. Na podium oprócz niej stanęły także Ludmiła Titowa z ZSRR oraz Amerykanka Dianne Holum. Została tym samym pierwszą w historii holenderską panczenistką, która zdobyła złoty medal olimpijski. Zdobyła też srebrny medal w biegu na 1500 metrów, przegrywając jedynie z Finką Kaiją Mustonen, a wyprzedzając swą rodaczkę Stien Kaiser. Były to jednak jej jedyne starty olimpijskie. W tym samym roku zdobyła brązowy medal na wielobojowych mistrzostwach świata w Helsinkach. Wyprzedziły ją tylko Stien Kaiser i kolejna Holenderka, Ans Schut. W 1966 roku była mistrzynią Holandii w wieloboju.

</doc>
<doc id="1848056" url="https://pl.wikipedia.org/wiki?curid=1848056" title="La Haute-Gaspésie">
La Haute-Gaspésie

La Haute-Gaspésie – regionalna gmina hrabstwa (MRC) w regionie administracyjnym Gaspésie–Îles-de-la-Madeleine prowincji Quebec, w Kanadzie. Stolicą jest miasto Sainte-Anne-des-Monts. Składa się z 10 gmin: 2 miast, 4 gmin, 2 wsi i 2 terytoriów niezorganizowanych.
La Haute-Gaspésie ma 12 088 mieszkańców. Język francuski jest językiem ojczystym dla 99,1%, angielski dla 0,5% mieszkańców (2011).

</doc>
<doc id="1848059" url="https://pl.wikipedia.org/wiki?curid=1848059" title="Remontowa Stocznia Rzeczna we Wrocławiu">
Remontowa Stocznia Rzeczna we Wrocławiu

Remontowa Stocznia Rzeczna we Wrocławiu ("Stocznia "ODRA" we Wrocławiu") – stocznia rzeczna funkcjonująca od 1945 do 2002 roku. Położona była w rejonie osiedla Szczepin przy Ulicy Długiej, na lewym brzegu Odry, za złączeniem dwóch odnóg rzeki – "Odry Południowej" i "Odry Północnej". Po przeciwnej stronie rzeki znajduje się teren przedsiębiorstwa Elektrociepłownia Wrocław.
Działalność.
Przedsiębiorstwo, choć w nazwie miało przymiotnik "remontowa", oprócz remontów, prowadziło także produkcję, m.in.:
Jako firma stocznia posiadała następujące sygnatury identyfikujące oraz dane KRS:
W swojej wieloletniej historii stocznia podlegała różnym podmiotom gospodarczym:
Część działalności dawnej stoczni, oraz część kadry, zostało przejęte przez nowy podmiot: "Stocznia KONSTAL - WROCŁAW Sp. z o.o.".

</doc>
<doc id="1848060" url="https://pl.wikipedia.org/wiki?curid=1848060" title="Gigabit LAN">
Gigabit LAN



</doc>
<doc id="1848061" url="https://pl.wikipedia.org/wiki?curid=1848061" title="Looe (rzeka)">
Looe (rzeka)

Looe (korn. "Avon Logh") – rzeka w Anglii, w Kornwalii. Powstaje z połączenia dwóch równorzędnych dopływów West Looe, mającej źródło w okolicach St Cleer i East Looe. Wpływa do kanału La Manche w miejscowości Looe. Rzeka ulega pływom morskim. Wzdłuż rzeki biegnie linia kolejowa Looe Valley Line.

</doc>
<doc id="1848068" url="https://pl.wikipedia.org/wiki?curid=1848068" title="Zamach stanu w Iranie (1953)">
Zamach stanu w Iranie (1953)

Zamach stanu w Iranie (1953) – zamach stanu, w rezultacie którego odsunięto od władzy irańskiego demokratycznego premiera Mohammada Mosaddegha w 1953 roku. Zamach zaaranżowany został przez Wielką Brytanię (ponad nazwą „Operation Boot”) i Stany Zjednoczone (pod nazwą Projekt TPAJAX).
Mossadegh starał się ograniczyć absolutną władzę szacha, co gwarantowała konstytucja z 1906 roku, dzięki jego polityce Iran stał się krajem demokratycznym. Dokonana została również nacjonalizacja irańskiego przemysłu naftowego, kontrolowanego przez należącą do rządu Wielkiej Brytanii, Anglo-Persian Oil Company (obecnie znana jako BP).
Zamach stanu przeprowadzony został przez jednostki wojskowe generała Fazlollaha Zahediego. W wyniku zamachu szach Mohammad Reza Pahlawi mógł dalej rządzić krajem jako monarcha absolutny. Aż do czasu obalenia szacha w lutym 1979 roku jego rządy opierały się głównie na wsparciu ze strony Stanów Zjednoczonych.
W sierpniu 2013 roku, CIA oficjalnie przyznała się do tego, że była zaangażowana zarówno w planowanie i wykonanie zamachu; przekupywanie irańskich polityków, wojskowych, urzędników oraz szerzenie propuczystowskiej propagandy. CIA określiła zamach jako przeprowadzony „pod kierunkiem CIA” i jako „akt polityki zagranicznej USA, opracowany i zatwierdzony na najwyższych szczeblach władzy”.
Wprowadzenie.
W XIX wieku Iran znalazł się w strefie wpływów dwóch konkurujących ze sobą mocarstw imperialnych – Wielkiej Brytanii i Rosji. Iran był o tyle ważny, że w 1892 roku brytyjski dyplomata George Curzon określił go jako miejsce, gdzie rozgrywa się gra o panowanie nad całym światem. W 1872 roku Paul Reuter spotkał się z perskim monarchą Naserem ad-Dinem Szahem Kadżarem i obiecał mu sfinansować podróże po Europie w zamian za wprowadzenie wyłączności umów górniczych i kolejowych dla Wielkiej Brytanii. Umowa między szachem a Reuterem co prawda nie została wprowadzona w życie z powodu protestów w kraju oraz rządu Rosji, mimo to stała się pretekstem do dalszej infiltracji gospodarczej Persji przez Brytyjczyków. W latach 90. XIX wieku w kraju wybuchły protesty, które doprowadziły szacha do odwołania monopolu tytoniowego, który wcześniej został przyznany brytyjskiej firmie Major G.F Talbo. W 1901 roku Mozaffar ad-Din Szah Kadżar udzielił 60-letniej koncesji na wyszukiwanie ropy naftowej brytyjskiemu przedsiębiorcy Williamowi Knox D’Arcyemu. D’Arcy w 1907 roku przekazał swoje udziały w ręce Burmah Oil Company, która w kolejnych latach została niemalże znacjonalizowana przez brytyjski rząd. Przejęcie przez Wielką Brytanię kontroli nad znaczną częścią perskiej gospodarki umożliwiło Brytyjczykom dalsze interwencje w sprawy wewnętrzne azjatyckiego państwa. Wielka Brytania rozwścieczyła Persów, szczególnie po perskiej rewolucji konstytucjonalnej, na którą Brytyjczycy starali się oddziaływać.
Protesty społeczne, które odbyły się na początku XX wieku zmusiły Mozaffara ad-Dina Szaha Kadżara do liberalizacji ustrojowej w tym wprowadzenia w 1906 roku konstytucji, która ograniczała jego uprawnienia. Pozwoliło to też na uruchomienie parlamentu – Islamskiego Zgromadzenia Konsultatywnego, znanego również jako Madżlis, i na zwiększenie uprawnień premiera. Niemniej jednak szach zachował wiele uprawnień wykonawczych, a nawet je zwiększył. Monarcha mógł za pomocą dekretów królewskich powoływać i odwoływać premierów, wybierać połowę członków senatu (który jednak nie został zwołany aż do 1949 roku), wprowadzić podatki, a nawet rozwiązać parlament. Mimo formalnej demokratyzacji szach dalej sprawował władzę dyktatorską, a sprzeczne aspekty konstytucji powodowały w przyszłości liczne konflikty. Przeciwko rewolucji konstytucjonalnej protestowali Brytyjczycy i Rosjanie, którzy próbowali znieść konstytucję, wykorzystując do tego Mohammada Alego Szaha Kadżara, który siłą wycofał konstytucję i rozwiązał parlament. Przeciwnicy szacha Mohammada Alego założyli ruch partyzancki, na czele którego stanął Sattar Chan. Partyzanci w 1910 roku doprowadzili do obalenia monarchy i przywrócenia wcześniejszych ustaleń konstytucyjnych.
W trakcie trwania I wojny światowej Brytyjczycy, którzy utworzyli przedsiębiorstwo o nazwie Anglo-Persian Oil Company, przyznali Persji 16% zysków ze sprzedaży ropy. W 1921 roku w kraju odbył się zamach stanu (rzekomo wsparty przez Brytyjczyków), w wyniku którego władzę w Iranie objął Reza Pahlawi, który jako premier zyskał reputację skutecznego polityka i przeciwnika korupcji. W 1925 roku z inicjatywy Rezy parlament przegłosował detronizację Ahmada Szaha Kadżara, co było równoznaczne z odsunięciem od władzy całej dynastii Kadżarów. Nowym władcą został Reza, którego rządy zapoczątkowały dynastię Pahlawi. Reza Szach rozpoczął szybki i skuteczny program modernizacji w Persji, która do tego czasu uznawana była za jeden z najbiedniejszych państw na świecie. Reza pozostawał jednak władcą który nie tolerował sprzeciwu, przez całe lata 30. tłumił opozycję i wykluczał demokratyzację kraju. Przeciwnicy władcy byli więzieni i zabijani. Jednym z ówczesnych opozycjonistów był przyszły premier Mohammad Mossadegh, którego doświadczenia z tego okresu wpłynęły na jego niechęć do rządów autorytarnych i instytucji monarchii.
Reza Szah próbował ograniczyć wpływy kolonialnie, z drugiej strony były mu one jednak potrzebne do modernizacji Iranu. W rezultacie szach przyjął politykę równoważenia wpływów Wielkiej Brytanii i Niemiec. W latach 30. bezskutecznie próbował cofnąć brytyjską koncesję na ropę naftową. Co prawda udało mu się renegocjować warunki, jednak dalej Brytyjczycy zachowali korzystniejsze warunki. 21 marca 1935 roku Reza Szah podjął decyzję o oficjalnej zmianie nazwy kraju z Persji na Iran. Tym samym w miejsce Anglo-Persian Oil Company powstała Anglo-Iranian Oil Company.
W trakcie II wojny światowej monarcha zadeklarował neutralność i oscylował między Wielką Brytanią a III Rzeszą. W 1941 roku po inwazji hitlerowskiej na ZSRR armia brytyjska, Armia Czerwona i oddział Brytyjskiej Wspólnoty Narodów przeprowadziły interwencję w Iranie. Celem interwencji było dalsze zajęcie pól naftowych. Reza Szach został przez Brytyjczyków obalony, a następnie aresztowany i wraz z kilkoma urzędnikami zesłany na wygnanie. Nowym szachem Iranu został 22-letni książę Mohammad Reza Pahlawi. Nowy władca był początkowo łagodnym, choć niekiedy niezdecydowanym liderem, co wyraźnie odróżniało go od ojca. W ciągu lat 40. wycofał on wiele autorytarnych praktyk okresu poprzedników i ustanowił model bliższy demokracji.
Brytyjscy żołnierze po zakończeniu wojny wycofali się z Iranu. Związek Radziecki, wycofując się, poparł powstałe w granicach Iranu separatystyczne republiki, co wywołało kryzys irański roku 1946, który został zażegnany po poparciu irańskiej armii przez Stany Zjednoczone. W efekcie tego wsparcia Iran nigdy nie respektował wcześniejszych umów naftowych ze Związkiem Radzieckim. Sytuacja Iranu po II wojnie światowej uległa zmianom, szczególnie gdy brytyjskie imperium kolonialne zaczęło ponosić pierwsze porażki, a amerykańska spółka Saudi Aramco działająca w Arabii Saudyjskiej zgodziła się na podział dochodów 50 na 50. Sytuacja geopolityczna coraz mocniej skłaniała Irańczyków do podejmowania postulatów nacjonalizacji przemysłu naftowego i zerwania zależności od Wielkiej Brytanii.
Kryzys naftowy.
Dojście do władzy Frontu Narodowego.
Gdy w 1949 roku doszło do nieudanego zamachu na szacha. Ten, wstrząśniętym tym wydarzeniem i ośmielony sympatią społeczeństwa, zaczął pełnić coraz bardziej aktywną rolę w polityce. Szybko powołał Irańskie Zgromadzenie Ustawodawcze, mające zmienić konstytucje na jego korzyść. Zwołał również senat, który nigdy dotąd nie został powołany. Do senatu powołał połowę sprzyjających mu senatorów. Mossadegh uważał, że ten wzrost siły politycznej szacha nie jest demokratyczny, a według niego szach powinien „panować, ale nie rządzić”, tak jak ma to miejsce w monarchiach konstytucyjnych w Europie. Zwolennicy Mossadegha i inni przeciwnicy szacha połączyli się, tworząc koalicję znaną jako Front Narodowy. Głównym celem koalicji była nacjonalizacja ropy naftowej.
W wyborach w 1951 roku Front Narodowy zdobył większość w parlamencie. Premierem mianowany został Mossadegh, który dla celów taktycznych zawarł sojusz ze zwolennikami sajatollaha Abolghasema Kaszaniego, który w ramach koalicji został marszałkiem parlamentu. Stosunki między szachem i premierem były złe. Szach nieprzychylnie patrzył na nacjonalizację ropy przeprowadzoną przez rząd Frontu przy powszechnym poparciu społecznym.
Nacjonalizacja ropy.
Pod koniec 1951 roku Parlament Iranu jednomyślnie zatwierdził ustawę nacjonalizacji ropy. Kierunek ten był bardzo popularny wśród większości Irańczyków i wywołał pośród społeczności ogromną falę nacjonalizmu oraz przyczynił się do długotrwałego konfliktu z Wielką Brytanią. Nacjonalizacja spowodowała olbrzymi wzrost poparcia dla premiera, który stał się bohaterem narodowym. Iran znalazł się w centrum światowej polityki, a wielu Irańczyków czuło, że po raz pierwszy od stuleci objęli oni kontrolę nad sprawami kraju. Wielu oczekiwało, że nacjonalizacja spowoduje ogromny wzrost bogactwa mieszkańców.
Wielka Brytania, nie będąc w stanie samodzielnie usunąć rządu Mosaddegha, zwróciła się o pomoc do USA, które jednak wówczas uznały, że rząd Iranu nie godzi w amerykańskie interesy w regionie, a administracja była zbytnio zajęta wojną koreańską. Mohammad Mosaddegh próbował negocjować z brytyjskim koncernem, jednak ten odrzucił jego oferty. Plan Mosaddegha oparty był na kompromisie między rządem Wenezueli Rómulo Gallegosa a amerykańską Creole Petroleum z 1948 roku i zakładał podział zysków z ropy 50 na 50 między Iran a Wielką Brytanię. Brytyjczycy wbrew amerykańskim zaleceniom odrzucili tę propozycję i zaczęli organizować próbę obalenia rządu Mossadegha. Wielka Brytania wycofała swoich specjalistów z rafinerii w Abadanie, wydała embargo na handel z Iranem i rozpoczęła blokadę portów irańskich. W 1951 roku Wielka Brytania skierowała kwestię nacjonalizacji kompanii naftowej do ONZ oraz wzmocniła swoje siły morskie w pobliżu Iranu. Premier Mosaddegh wybrał się osobiście do Nowego Jorku, gdzie na forum ONZ przedstawił stanowisko Iranu. Jego ostre wystąpienie (Mossadegh określił Wielką Brytanię mianem kraju "okrutnego i imperialistycznego" okradającego uboższe państwa) okazało się wielkim sukcesem dyplomatycznym, jednak w najmniejszym stopniu nie doprowadziło do zakończenia konfliktu.
Sytuację Mossadegha, oprócz działań wywiadu amerykańskiego, któremu udało się sprowokować rozłam w rządzącej partii, na skutek którego od Mosaddegha odwróciło się kilku czołowych współpracowników, pogorszyła wolta islamistów, którzy zerwali koalicję ze względu na brak dążeń Mossadegha do budowy państwa islamskiego i jego politykę zmierzającą do rozdziału religii i państwa. Islamiści w późniejszym czasie opowiedzieli się za obaleniem Mosaddegha i poparli pucz. Brytyjczycy, wiedząc, że pomimo kryzysu Mossadegh uważany jest powszechnie za bohatera narodowego, rozpoczęli proces przekupywania parlamentarzystów i kandydatów startujących w wyborach planowanych na wiosnę 1952 roku. Akcja propagandowa nie udała się, a Front Narodowy odniósł zwycięstwo głównie dzięki szerokiemu poparciu na obszarach miejskich.
Rząd amerykański zrewidował swoje stanowisko, gdy urząd prezydenta Stanów Zjednoczonych objął popierany przez Partię Republikańską Dwight Eisenhower. Brytyjczykom za pomocą propagandy i fałszywych informacji wywiadowczych udało się przekonać Eisenhowera i jego doradców o konieczności reakcji w Iranie w obawie przed objęciem rządów przez komunistów i dostaniem się Iranu w strefę wpływów Związku Radzieckiego. Rząd oskarżony został o współpracę z lewicową i proradziecką partią Tude, która choć popierała rząd, do rządu nigdy nie weszła.
Czasowe odsunięcie od władzy Mossadegha.
W lipcu 1952 roku, gdy napięcie między rządem Mosaddegha a Wielką Brytanią osiągnęło moment szczytowy, a Iran zerwał stosunki dyplomatyczne z Brytyjczykami, Mossadegh zażądał od szacha przekazania zwierzchnictwa nad siłami zbrojnymi (interpretowego wówczas jako prawo do nominacji ministra obrony) na ręce rządu wybieranego przez parlament. Szach odmówił, zaś Mosaddegh złożył rezygnację. 16 lipca 1952 Majlis wybrał na stanowisko premiera Ahmada Ghawama, probrytyjskiego byłego dziennikarza. Ghawam rozpoczął rządy od wznowienia negocjacji z Wielką Brytanią i zapowiedział rozliczenie Mosaddegha z decyzji o nacjonalizacji. Gwaham utrzymał się na stanowisku jednak tylko przez cztery dni; wystąpił przeciwko niemu nie tylko szach, ale i nacjonaliści, islamiści ajatollaha Kaszaniego oraz socjaliści z Tude, którzy 21 lipca 1952 wzniecili przeciwko rządowi powstanie. W powstaniu zginęło lub odniosło poważne obrażenie 250 demonstrantów. W obliczu kryzysu wojsko odmówiło dalszego tłumienia manifestacji. Do władzy powrócił Mosaddegh. Doprowadził on do wszczęcia przeciwko Ghawamowi procesu, w którym oskarżono go o doprowadzenie do śmierci sześćdziesięciu trzech „męczenników” – ofiar powstania 21 lipca. Były premier nigdy nie stawił się przed specjalnym trybunałem, powołując się na zły stan zdrowia. Po ponownym dojściu do władzy Mosaddegh w szybkim tempie przeprowadził wiele reform politycznych i społecznych m.in. wprowadził wolność słowa i zgromadzeń, umożliwił legalne działanie organizacjom lewicowym, w tym Tude, zapoczątkował działania zmierzające do zmiany struktury własności ziemi na wsi (reforma rolna). Premier rozpoczął proces demokratyzacji kraju i ograniczył władzę szaha.
Przeprowadzenie puczu.
W marcu 1953 roku amerykański sekretarz stanu John Foster Dulles nakazał CIA (kierowanemu przez jego brata Allena Dullesa) sporządzenie planów obalenia Mossadegha. W kwietniu CIA przeznaczyło na obalenie rządu Iranu milion dolarów. Akcja, znana jako "operacja Ajax," skoncentrowała się wokół irańskiego monarchy, którego starano się przekonać do obalenia Mossadegha, początkowo głównie na drodze prób przekupienia władcy i jego najbliższej rodziny. Wywiad rozpoczął też akcję propagandową wymierzoną w rząd. Według niego nacjonaliści i socjaliści związani z rządem mieli rzekomo planować akcję wymierzoną w najwyższych przywódców religijnych. W rezultacie rząd utracił poparcie religijnej części społeczeństwa. CIA do współpracy pozyskało część duchownych, środowisko działaczy pronazistowskich z okresu II wojny światowej oraz lojalistów monarchii.
Oficjalnym pretekstem do rozpoczęcia przewrotu był dekret Mossadegha o rozwiązaniu parlamentu w obliczu kryzysu parlamentarnego oraz dalsze ograniczenie funkcji szacha. W sierpniu 1953 roku szach w końcu zgodził się na obalenie Mossadegha po groźbie Kermita Roosevelta odsunięcia również i jego od urzędu. Monarcha zdymisjonował premiera drogą pisemnego dekretu. Wkrótce po ogłoszeniu treści dekretu na ulicach miast wybuchły masowe zamieszki, z których część była finansowana przez amerykański rząd. W walkach ulicznych starli się ze sobą zwolennicy i przeciwnicy monarchy. Do roli przyszłego premiera wybrany został przez CIA i MI6, generał Fazlollah Zahedi. Zahedi, będący dawnym ministrem Mosaddegha, został odsunięty od urzędu, gdy nakazał krwawo stłumić antyamerykańską demonstrację. W lutym 1953 roku został on nawet czasowo aresztowany po tym, gdy został podejrzany o planowanie z obcymi mocarstwami zamachu stanu. O wyborze Zahediego przesądziła jego reputacja zdecydowanego i bezwzględnego dowódcy, jak również fakt, że był on przewodniczącym stowarzyszenia emerytowanych oficerów i miał duży posłuch wśród zdymisjonowanych przez Mosaddegha wojskowych. 18 sierpnia 1953 puczyści przez radio ogłosili Zahediego nowym premierem.
Pierwsza próba puczu nie udała się z powodu braku większego odzewu armii, a premier wezwał swoich zwolenników do rozejścia się do domu. Zahedi wykorzystał sytuację i nawiązał kontakt z częścią radykalnych islamistów. Plan puczu zakładał odegranie przez agentów podszywających się pod działaczy partii Tude próby komunistycznego przewrotu. Agenci wyszli na ulice i dokonywali aktów chuligaństwa w dzielnicach biznesowych. Zahedi jeszcze 19 sierpnia skierował wojsko mające stłumić wystąpienie rzekomych komunistów oraz obalić "sympatyzujący" z nimi rząd. W obronie rządu wystąpili cywilni zwolennicy Frontu Narodowego i bojówki partii Tude. W starciach ulicznych zginęło od 300 do 800 osób.
Następstwa.
Po interwencji wojska wielu bliskich współpracowników obalonego premiera (w tym ministrów), jego zwolenników i członków Frontu Narodowego zostało poddanych torturom, straconych lub trafiło do więzień. Sam Mossadegh po procesie pokazowym został skazany na trzy lata więzienia i areszt domowy. Nowy rząd cofnął reformy poprzednika i przywrócił brytyjskie interesy gospodarcze w kraju. Obalony premier został osadzony w areszcie domowym w Ahmadabad-e Mosaddegh niedaleko Kazwinu, gdzie zmarł w 1967 roku. Brutalne represje spotkały również partię Tude. Służby bezpieczeństwa szacha aresztowały około czterech tysięcy członków partii, z których kilkudziesięciu zostało skazanych na kary śmierci lub zmarło w wyniku tortur. Kilkuset członków zostało natomiast skazanych na dożywotnie więzienie. Nowy reżim aresztował też około czterystu sympatyków Tude w siłach zbrojnych (22 pułkowników, 69 majorów, 100 kapitanów, 193 poruczników, 19 podoficerów i 63 kadetów), z których kilkunastu zginęło po torturach.
Po dwudziestu miesiącach kierowania rządem Zahedi został przez szacha oskarżony o zdefraudowanie znacznych funduszy. W ten sposób szach pozbył się polityka, którego uważał za zbyt samodzielnego. Szach przeprowadził delegalizację wszystkich partii o profilu republikańskim
W celu umocnienia swojej władzy monarcha utworzył służby SAWAK, na czele których jako pierwszy stanął Hasan Pakrawan. W tworzeniu służby uczestniczyli doradcy brytyjscy i amerykańscy, a jej podstawowym celem było zwalczanie opozycji.
Pozytywnym skutkiem puczu była poprawa sytuacji irańskiej gospodarki, co umożliwiło odwołanie brytyjskiego embargo.
Według Stephena Kinzera pucz w Iranie był pierwszym puczem amerykańskim, który obalił demokratyczny i legalnie wybrany rząd. Sukces puczu przyczynił się do decyzji o organizacji przez CIA zamachu stanu w Gwatemali, który przeprowadzono rok później. CIA wówczas obaliło demokratycznie wybrany lewicujący rząd Jacobo Arbenza Guzmána, którego reformy (rewolucja gwatemalska) zagroziły amerykańskiej United Fruit Company. Pucz przyczynił się do poprawy sytuacji geopolitycznej USA. Iran obok należącej do NATO Turcji stał się drugim proamerykańskim rządem państwa graniczącego z ZSRR w tym regionie świata.
Pucz a rewolucja islamska.
Osoby związane z Mossadeghem zdominowały pierwszy rząd Iranu po rewolucji z 1979 roku. Pierwszym premierem porewolucyjnego Iranu został bliski współpracownik Mossadegha Mehdi Bazargan. W późniejszym czasie, na skutek rozłamu pomiędzy siłami konserwatywno-islamskimi a liberałami i sekularystami, spuścizna Mossadegha została w dużej mierze zignorowana przez siły islamskie kształtujące Irańską Republikę Islamską. Współcześnie Mossadegh pozostaje najbardziej popularną postacią historyczną wśród opozycji irańskiej. Mossadegh stał się jednym z symboli zamieszek w Iranie z 2009 roku. Według Kinzera, Mossadegh jest dla większości Irańczyków najbardziej żywym symbolem walki Iranu o demokrację, a we współczesnych protestach opozycji jej przedstawiciele często noszą obrazy przedstawiające byłego premiera.
Rząd Republiki Islamskiej przedstawia znaczenie Mossadegha w sposób zupełnie inny, niż robią to współczesne książki historyczne publikowane na Zachodzie. Władze ignorują jego dokonania. W podręcznikach szkolnych premierowi poświęcona jest niewielka treść informacji, a władze kreują ajatollaha Kaszaniego na prawdziwego lidera działań na rzecz nacjonalizacji ropy.

</doc>
<doc id="1848069" url="https://pl.wikipedia.org/wiki?curid=1848069" title="Dragun">
Dragun

Dragun – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848070" url="https://pl.wikipedia.org/wiki?curid=1848070" title="Rocher-Percé">
Rocher-Percé



</doc>
<doc id="1848073" url="https://pl.wikipedia.org/wiki?curid=1848073" title="Cornish Main Line">
Cornish Main Line

Cornish Main Line – główna linia kolejowa Kornwalii, przebiegająca od Royal Albert Bridge do Penzance. Linia została wybudowana w 1895 r., do Truro, gdzie połączyła się z istniejącym już odcinkiem do Penzance. Długość linii wynosi 128 km. Na większości stacji istnieje tendencja wzrostowa liczby pasażerów. 
Ruch pasażerski.
Linia obsługuje połączenia z Londynem, północną Anglią i Szkocją. Na linii kursuje jeden z nielicznych w Wielkiej Brytanii pociągów sypialnych "Night Riviera".
Stacje na linii.
Wytłuszczono stacje węzłowe. Kursywą podano stacje na terenie hrabstwa Devon.

</doc>
<doc id="1848074" url="https://pl.wikipedia.org/wiki?curid=1848074" title="21. ceremonia wręczenia Złotych Globów">
21. ceremonia wręczenia Złotych Globów

21. ceremonia wręczenia Złotych Globów odbyła się 11 marca 1964 roku.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1848075" url="https://pl.wikipedia.org/wiki?curid=1848075" title="Looe Valley Line">
Looe Valley Line

Looe Valley Line – linia kolejowa z Liskeard do Looe, odnoga Cornish Main Line. Linia obsługuje ruch pasażerski. Rozstaw torów na linii wynosi 1435 mm.
Przebieg.
Biegnie doliną rzeki Looe z Liskeard do Looe. Jej długość wynosi 13 km. Po drodze jeden przystanek czołowy Coombe Junction. W dni powszednie obsługuje dziewięć kursów wahadłowych. Uważana jest za jedną z najbardziej malowniczych linii Anglii. Przebiega przez rezerwaty przyrody, zarówno fauny jak i flory. 
Historia.
Linię wybudowano w r. 1860, aczkolwiek przewozy pasażerskie rozpoczęto w 1879 r. Linia miała być zamknięta na mocy tzw. Beeching Axe w r. 1966. Od lat osiemdziesiątych XX w. jest tzw. "community railway" czyli linią działającą na mocy porozumienia przewoźnika z władzami lokalnymi. 

</doc>
<doc id="1848076" url="https://pl.wikipedia.org/wiki?curid=1848076" title="Atlantic Coast Line (Anglia)">
Atlantic Coast Line (Anglia)



</doc>
<doc id="1848077" url="https://pl.wikipedia.org/wiki?curid=1848077" title="Kneese">
Kneese

Kneese – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848078" url="https://pl.wikipedia.org/wiki?curid=1848078" title="Tamar Valley Line">
Tamar Valley Line

Tamar Valley Line – linia kolejowa w hrabstwach Devon i Kornwalia w Anglii, prowadząca z Plymouth do Gunnislake.
Początkowo biegnie przez teren hrabstwa Devon. Prowadzi doliną rzeki Tamar z Plymouth do Gunnislake. Jej długość wynosi 23 km, a czas przejazdu ok. 50 minut. Przejeżdża m.in. przez wiadukt w Calstock. Po drodze jeden przystanek czołowy w Bere Alston. Linia w większości przebiega przez obszar chronionego krajobrazu Area of Outstanding Natural Beauty. Linię obsługuje dziennie 7 kursów wahadłowych.
Historia.
Linia została oddana do użytku na całej długości w r. 1907 i przeznaczona była głównie dla funkcjonujących w tym rejonie kopalń cyny. Kolej oparła się likwidacji w ramach tzw. Beeching Axe ze względu na niedostateczny system dróg w tym rejonie. Planowane jest przedłużenie linii do Tavistock w związku z rozbudową miasta.
24 września 1917 na stacji Bere Ferrers, która znajdowała się wówczas na linii Dartmoor Railway i był o wiele bardziej ruchliwa niż obecnie, miał miejsce wypadek. Grupa nowozelandzkich żołnierzy przemieszczająca się z Plymouth do Salisbury korzystając z postoju na stacji, udała się na krótki odpoczynek. Nie przyzwyczajeni do ruchu lewostronnego, wysiedli złą stroną i zostali stratowani przez pociąg ekspresowy. Dziesięć osób zginęło, dwie odniosły obrażenia.
Stacje na trasie.
Początkowo kolej biegnie równolegle z linią Exeter - Plymouth, odchodzi od linii głównej przy Royal Albert Bridge.
Wykorzystanie linii.
Tabela przedstawia dynamikę przewozów pasażerskich na linii kolejowej. Dane uzyskano ze sprzedaży biletów.
Turystyka.
Linia prowadzi doliną rzeki Tamar i przecina liczne szklaki turystyczne, piesze i rowerowe. W miejscowości Calstock linia przekracza granicę Kornwalii i Devonu przez wiadukt, będący atrakcją turystyczną.

</doc>
<doc id="1848080" url="https://pl.wikipedia.org/wiki?curid=1848080" title="Maritime Line">
Maritime Line



</doc>
<doc id="1848081" url="https://pl.wikipedia.org/wiki?curid=1848081" title="St Ives Bay Line">
St Ives Bay Line

St Ives Bay Line - linia kolejowa w Anglii, w Kornwalii. Jest odnogą linii głównej Cornish Main Line. Kolej nie jest zelektryfikowana, rozstaw szyn wynosi 1435 mm. 
Przebieg.
Rozpoczyna się w St Erth i prowadzi do St Ives. Jej długość wynosi 8 km. Na trasie pociągi kursują wahadłowo między St Ives i St Erth, średnio co pół godziny w dni powszednie. Początkowo biegnie estuarium rzeki Hayle, za wsią Lelant prowadzi wzdłuż Atlantyku aż do stacji w St Ives.
Historia.
Linia została otwarta w r. 1877 i przeznaczona była głównie do dowozu turystów do St Ives. Stacja Carbis Bay została utworzona sztucznie, Przystanek Lelant Saltings został zbudowany w r. 1978 jako tzw. stacja Park and Ride dla obsługi ruchu turystycznego. . Od r. 2005 notuje się znaczny spadek popularności linii.

</doc>
<doc id="1848082" url="https://pl.wikipedia.org/wiki?curid=1848082" title="Le Rocher-Percé">
Le Rocher-Percé

Le Rocher-Percé – regionalna gmina hrabstwa (MRC) w regionie administracyjnym Gaspésie–Îles-de-la-Madeleine prowincji Quebec, w Kanadzie. Stolicą jest miasto Chandler. Składa się z 6 gmin: 3 miast, 2 gmin, 1 terytorium niezorganizowanego. Nazwa pochodzi od monolitu Rocher Percé.
Le Rocher-Percé ma 17 979 mieszkańców. Język francuski jest językiem ojczystym dla 92,0%, angielski dla 7,8% mieszkańców (2011).

</doc>
<doc id="1848084" url="https://pl.wikipedia.org/wiki?curid=1848084" title="Krembz">
Krembz

Krembz – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848086" url="https://pl.wikipedia.org/wiki?curid=1848086" title="Mühlen Eichsen">
Mühlen Eichsen

Mühlen Eichsen – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848087" url="https://pl.wikipedia.org/wiki?curid=1848087" title="Ans Schut">
Ans Schut

Johanna "Ans" Schut (ur. 26 listopada 1944 w Apeldoorn) – holenderska łyżwiarka szybka, mistrzyni olimpijska i dwukrotna medalistka mistrzostw świata.
Kariera.
Największy sukces w karierze Ans Schut osiągnęła w 1968 roku, kiedy zwyciężyła w biegu na 3000 m podczas igrzysk olimpijskich w Grenoble. W zawodach tych wyprzedziła bezpośrednio Finkę Kaiję Mustonen oraz swą rodaczkę Stien Kaiser. Na tych samych igrzyskach zajęła dwunaste miejsce na dwukrotnie krótszym dystansie. Były to jej jedyne występy olimpijskie. W 1968 roku zdobyła też srebrny medal na wielobojowych mistrzostwach świata w Helsinkach, rozdzielając na podium Stien Kaiser i kolejną Holenderkę, Carry Geijssen. W tej samej konkurencji zdobyła ponadto brązowy medal na rozgrywanych rok później mistrzostwach świata w Grenoble. Przegrała tam tylko z Lāsmą Kauniste z ZSRR i Stien Kaiser. Ostatni medal wywalczyła podczas mistrzostw Europy w Heerenveen w 1970 roku, gdzie była trzecia za Niną Statkiewicz z ZSRR i Stien Kaiser. Schut nigdy nie była mistrzynią Holandii w wieloboju, zdobywając srebro w 1969 roku i stając na najniższym stopniu podium w latach 1965, 1967 i 1968.
Ustanowiła pięć rekordów świata.

</doc>
<doc id="1848089" url="https://pl.wikipedia.org/wiki?curid=1848089" title="Muehlen Eichsen">
Muehlen Eichsen



</doc>
<doc id="1848090" url="https://pl.wikipedia.org/wiki?curid=1848090" title="Atlantic Coast Line">
Atlantic Coast Line



</doc>
<doc id="1848095" url="https://pl.wikipedia.org/wiki?curid=1848095" title="Lactarius deliciosus">
Lactarius deliciosus



</doc>
<doc id="1848097" url="https://pl.wikipedia.org/wiki?curid=1848097" title="Kurt Børseth">
Kurt Børseth



</doc>
<doc id="1848099" url="https://pl.wikipedia.org/wiki?curid=1848099" title="Xerocomus subtomentosus">
Xerocomus subtomentosus



</doc>
<doc id="1848100" url="https://pl.wikipedia.org/wiki?curid=1848100" title="Star 29">
Star 29



</doc>
<doc id="1848102" url="https://pl.wikipedia.org/wiki?curid=1848102" title="Volvariella volvacea">
Volvariella volvacea



</doc>
<doc id="1848104" url="https://pl.wikipedia.org/wiki?curid=1848104" title="Lactarius volemus">
Lactarius volemus



</doc>
<doc id="1848107" url="https://pl.wikipedia.org/wiki?curid=1848107" title="Agaricus bitorquis">
Agaricus bitorquis



</doc>
<doc id="1848108" url="https://pl.wikipedia.org/wiki?curid=1848108" title="Haavard Lie">
Haavard Lie



</doc>
<doc id="1848109" url="https://pl.wikipedia.org/wiki?curid=1848109" title="Simen Berntsen">
Simen Berntsen

Simen Berntsen (ur. 2 lipca 1976) – norweski skoczek narciarski. Najlepsze wyniki w Pucharze Świata osiągnął w sezonie 1996/1997, kiedy zajął 48. miejsce w klasyfikacji generalnej.

</doc>
<doc id="1848110" url="https://pl.wikipedia.org/wiki?curid=1848110" title="Agaricus silvaticus">
Agaricus silvaticus



</doc>
<doc id="1848111" url="https://pl.wikipedia.org/wiki?curid=1848111" title="Agaricus sylvaticus">
Agaricus sylvaticus



</doc>
<doc id="1848114" url="https://pl.wikipedia.org/wiki?curid=1848114" title="Płatki owsiane">
Płatki owsiane

Płatki owsiane – płatki produkowane z owsa zwyczajnego. 
Zawierają ok. 68% węglowodanów, 13% białka, 7% tłuszczów (w tym nienasyconych kwasów tłuszczowych), 10% błonnika. Nie nadają się do zbyt długiego przechowywania – ze względu na wysoką zawartość tłuszczów, które łatwo jełczeją, nadając gorzki smak. Czas przechowywania płatków owsianych od chwili wyprodukowania wynosi od czterech do sześciu miesięcy.
Rodzaje płatków.
Obecnie produkowane są trzy klasy płatków:
Wyróżnia się także płatki owsiane witaminizowane. Są one produkowane ze słodowanego ziarna owsa. W wyniku tego zabiegu wytwarza się nawet do 40 mg witaminy C na 100g płatków. Jednak ich produkcja jest niewielka ze względu na możliwość rozwoju pleśni w czasie słodowania, a co za tym idzie konieczność zachowania bardzo dużej czystości linii technologicznej.
Sztuka kulinarna.
Płatki owsiane wykorzystuje się do sporządzania owsianek, kisielu owsianego, jako składnik muesli, granoli i rozmaitych batoników. Wypieka się z nich ciasta (np. parkin), ciasteczka (np. "anzac biscuits", różne makaroniki), spody do mazurków i kruszonki. Dodaje się je do wypiekanego pieczywa. Wykorzystywane są jako składnik kotletów wegetariańskich i panierek. Rzadziej przyrządza się z nich placki typu "pancakes" oraz racuchy. Regionalnie wytwarza się z nich zakwas na żur.
Płatki owsiane po ugotowaniu zwiększają swoją masę i objętość w następujący sposób:

</doc>
<doc id="1848116" url="https://pl.wikipedia.org/wiki?curid=1848116" title="Rok 1863 (film 1922)">
Rok 1863 (film 1922)

Rok 1863 – polski film niemy z 1922 roku, będący pierwszą ekranizacją powieści „Wierna rzeka” Stefana Żeromskiego z 1912 roku. 
Głównym motywem filmu są dzieje miłości rannego powstańca księcia Odrowąża i Salomei oraz brzemiennej w skutki interwencji matki księcia. Fabuła uzupełniona została alegorycznymi „żywymi obrazami” Artura Grottgera z cyklu „Polonia” i „Lithuania”. W ostatniej scenie film przedstawia grupę weteranów powstania styczniowego w niepodległej Polsce.

</doc>
<doc id="1848119" url="https://pl.wikipedia.org/wiki?curid=1848119" title="Stien Baas-Kaiser">
Stien Baas-Kaiser

Stien Baas-Kaiser, właśc. Christina Wilhelmina Baas-Kaiser (ur. 20 maja 1938 w Delfcie, zm. 23 czerwca 2022) – holenderska łyżwiarka szybka, wielokrotna medalistka olimpijska i wielokrotna medalistka mistrzostw świata.
Kariera.
Pierwszy sukces w karierze osiągnęła w 1965 roku, kiedy zajęła trzecie miejsce podczas 23. Mistrzostw Świata w Wieloboju w Oulu. W zawodach tych wyprzedziły ją jedynie dwie reprezentantki Związku Radzieckiego: Inga Woronina i Walentina Stienina. Wynik ten powtórzyła podczas 24. Mistrzostw Świata w Wieloboju w Trondheim w 1966 roku, przegrywając z Walentiną Stieniną i Kim Song-soon z Korei Północnej. Zarówno jednak podczas 25. Mistrzostw Świata w Wieloboju w Deventer w 1967 roku, jak i rozgrywanych 1968 26. Mistrzostw Świata w Wieloboju w Helsinkach była już najlepsza. W 1968 roku wzięła udział w X Zimowych Igrzyskach Olimpijskich w Grenoble, zdobywając tam dwa medale. W biegach na dystansach 1500 i 3000 m zajmowała trzecie miejsca, w pierwszym przypadku ulegając tylko Fince Kai Mustonen i swej rodaczce Carry Geijssen, a w drugim kolejnej Holenderce, Ans Schut i ponownie Kai Mustonen. Podczas tych samych igrzysk zajęła też dziesiątw miejsce w biegu na dystansie 1000 m i czternaste na dwukrotnie krótszym dystansie. Podczas czterech kolejnych edycji Mistrzostw Świata w Wieloboju zajmowała drugie miejsca: 27. Mistrzostwa Świata w Grenoble (1969), 28. Mistrzostwa Świata w West Allis (1970), 29. Mistrzostwa Świata w Helsinkach (1971) oraz 30. Mistrzostwa Świata w Heerenveen (1972). Wystartowała również podczas XI Zimowych Igrzysk Olimpijskich w Sapporo w 1972 roku, chociaż na igrzyska te pojechała jako zawodniczka rezerwowa. Po słabszych startach koleżanki z reprezentacji, Trijnie Rep, Christina Baas-Kaiser wystąpiła w biegach na dystansach 1500 i 3000 m. W pierwszym ze startów zajęła drugie miejsce za Amerykanką Dianne Holum. Trzy dni później zwyciężyła na dystansie 3000 m, wyprzedzając Dianne Holum i swą rodaczkę Atje Keulen-Deelstrę. Ponadto w 1970 roku zdobyła srebrny medal podczas 1. Mistrzostw Europy w Wieloboju w Heerenveen, rozdzielając na podium Ninę Statkiewicz ze Związku Radzieckiego i Ans Schut. Wielokrotnie zdobywała medale Mistrzostw Holadii, w tym złote w wieloboju w latach 1964, 1965, 1967–1969 i 1971.
Stien Baas-Kaiser ustanowiła dziesięć rekordów świata, w tym jeden nieoficjalny.
Była siostrzenicą holenderskiego panczenisty Cornelisa "Keesa" Broekmana.
Rekordy życiowe.
Ostatnia kolumna ("RŚ") zawiera oficjalne rekordy świata, obowiązujące w momencie ustanawiania przez Stien poszczególnych rekordów życiowych.

</doc>
<doc id="1848120" url="https://pl.wikipedia.org/wiki?curid=1848120" title="Stien Kaiser">
Stien Kaiser



</doc>
<doc id="1848121" url="https://pl.wikipedia.org/wiki?curid=1848121" title="Christina Baas-Kaiser">
Christina Baas-Kaiser



</doc>
<doc id="1848122" url="https://pl.wikipedia.org/wiki?curid=1848122" title="Boletus reticulatus">
Boletus reticulatus



</doc>
<doc id="1848124" url="https://pl.wikipedia.org/wiki?curid=1848124" title="Pasi Kytösaho">
Pasi Kytösaho

Pasi Kytösaho (ur. 3 kwietnia 1972) – fiński skoczek narciarski. Najlepsze wyniki w Pucharze Świata osiągnął w sezonie 1996/1997, kiedy zajął 41. miejsce w klasyfikacji generalnej.

</doc>
<doc id="1848127" url="https://pl.wikipedia.org/wiki?curid=1848127" title="Carlos Timoteo Griguol">
Carlos Timoteo Griguol

Carlos Timoteo Griguol (ur. 4 września 1936 w Las Palmas, zm. 6 maja 2021 w Buenos Aires) – argentyński piłkarz, obrońca, defensywny pomocnik i prawy pomocnik. Wzrost 182 cm, masa ciała 77 kg. Po zakończeniu kariery zawodniczej – trener. Jego brat Mario Griguol także zaliczył występy w narodowej reprezentacji.
Urodzony w Las Palmas (prowincja Córdoba) Griguol karierę piłkarską rozpoczął w 1957 roku w klubie Atlanta Buenos Aires. Jako piłkarz klubu Atlanta był w kadrze reprezentacji podczas turnieju Copa América 1959, gdzie Argentyna zdobyła mistrzostwo Ameryki Południowej. Griguol nie zagrał w żadnym meczu.
Następnie wziął udział w ekwadorskim turnieju Copa América 1959, gdzie Argentyna została wicemistrzem Ameryki Południowej. Griguol zagrał w dwóch meczach – z Ekwadorem i Urugwajem.
Nadal jako gracz klubu Atlanta wziął udział w turnieju Copa América 1963, gdzie Argentyna zajęła trzecie miejsce. Griguol zagrał we wszystkich sześciu meczach – z Kolumbią (w 59 minucie zmienił José Albrechta), Peru, Ekwadorem, Brazylią, Boliwią i Paragwajem.
W klubie Atlanta grał do 1965 roku, następnie w latach 1966–1969 był piłkarzem klubu Rosario Central. Łącznie w lidze argentyńskiej Griguol rozegrał 374 mecze i zdobył 29 bramek.
Po zakończeniu kariery piłkarskiej został trenerem – w 1971 roku zadebiutował jako trener w pierwszej lidze, pracując z drużyną klubu Rosario Central, który w 1973 roku doprowadził do tytułu mistrza Argentyny turnieju "Nacional". Następnie doprowadził klub Ferro Carril Oeste do dwóch tytułów mistrza Argentyny w turnieju "Nacional" – w 1982 i 1984 roku. Wypromował wtedy takich piłkarzy jak Adolfino Cañete, Héctor Cúper, Gerónimo Saccardi, Juan Domingo Rocchia, Julio César Jiménez, Oscar Garré czy Alberto Márcico. W 1987 roku został trenerem słynnego klubu River Plate, jednak szybko został zwolniony pomimo niezłych wyników i zwycięstwa w Copa Interamericana, gdyż styl gry drużyny nie spodobał się kibicom klubu. Klub Gimnasia y Esgrima La Plata dwa razy doprowadził do wicemistrzostwa Argentyny – w "Clausura" 1995 i "Clausura" 1996 roku.
Pracował też za granicą – w meksykańskim klubie Tecos UAG Guadalajara oraz w hiszpańskim klubie Real Betis.
Znany jest powszechnie jego zwyczaj poklepywania swych zawodników po twarzy przed wypuszczeniem ich na boisko. Kamery telewizyjne wielokrotnie to pokazywały.

</doc>
<doc id="1848128" url="https://pl.wikipedia.org/wiki?curid=1848128" title="Metalurgia (przedsiębiorstwo)">
Metalurgia (przedsiębiorstwo)

Metalurgia S.A – firma działająca w Radomsku, produkująca gwoździe, druty, siatki i inne wyroby stalowe.
Historia.
W 1879 przybyli do Radomska inwestorzy francuscy, którzy po wykupieniu fabryki ceraty od Szai Ruziewicza, założyli spółkę „Anonimowe Towarzystwo Przemysłu Metalurgicznego”. Pierwotną produkcję zakładu stanowiły gwoździe o trzpieniu kwadratowym i okrągłym, wkręty, śruby z nakrętkami, nity, widły, łopaty, konstrukcje stalowe, a także wózki węglowe dla przemysłu górniczego.
W latach 1879 – 1918 zakłady podlegały ciągłej rozbudowie. Powstały wówczas wydziały: kwasiarni, druciarni, gwoździarni, łopaciarni, wkrętkarni, drutu kolczastego oraz wydział konstrukcyjny. Po II wojnie światowej w 1948 r. zakłady zostały przejęte na własność państwa, a następnie w 1951 r. utworzono dalsze pod nazwą „Zakłady Przemysłowe „Komuna Paryska” – Fabryka Drutu i Wyrobów z Drutu z siedzibą w Radomsku”.
W 1960 r. nastąpił dynamiczny rozwój przedsiębiorstwa z uwzględnieniem specjalizacji oraz produkcji eksportowej. Dzięki rozbudowie zakładu i prawie całkowitej wymianie parku maszynowego, finansowanych głównie ze środków własnych, produkcja zakładu wzrosła w 1979 roku do 280 tys. ton, z czego 87 tys. ton eksportowano na niemal na wszystkie rynki świata. W latach 1980 – 1990 kontynuowano proces modernizacji zakładu. Dokonano wówczas zakupu kilku nowych, bardzo wydajnych maszyn do produkcji gwoździ, linii do pakowania gwoździ, jak również urządzenia do mechanicznego cynkowania gwoździ.
Na podstawie art. 6 ust. l ustawy z dnia 13 lipca 1990 roku o prywatyzacji przedsiębiorstw państwowych, Zarządzeniem nr 76 Prezesa Rady Ministrów z 21 kwietnia 1992 roku, Zakłady Przemysłowe „Komuna Paryska” Fabryka Drutu i Wyrobów z Drutu zostały przekształcone w jednoosobową spółkę Skarbu Państwa „Metalurgia” S.A., która została zarejestrowana w Sądzie Rejonowym w Piotrkowie Trybunalskim w dniu 1 września 1992 roku (pod numerem RHB 638).
Rozporządzeniem Rady Ministrów z dnia 18 sierpnia 1993 roku (Dz.U. nr 78, poz. 368) „Metalurgia” S.A. została wyznaczona przez Radę Ministrów (w I grupie 195 przedsiębiorstw) do udziału w Programie Powszechnej Prywatyzacji poprzez Narodowe Fundusze Inwestycyjne.
W drodze wyboru pakiet wiodący akcji „METALURGII” S.A. został alokowany w II Narodowym Funduszu Inwestycyjnym S.A. z siedzibą w Warszawie. W dniu 12 września 1995 roku Sąd Rejonowy dla m.st. Warszawy zarejestrował wniesienie akcji spółki do Narodowych Funduszy Inwestycyjnych.
W 2005 zakończył się proces prywatyzacyjny zakładu. W 2009 r. Huta Trzyniec przejęła 100% akcji Metalurgii S.A. Od roku 2012 Spółka rozpoczęła długofalowy proces inwestycyjny realizując m.in. budowę nowej linii do cynkowania ogniowego drutów, pieca do żarzenia rekrystalizacyjnego i sferoidyzacyjnego, montażu nowych linii prostociągowych oraz linii do produkcji siatek węzłowych.
Produkcja.
Głównymi wyrobami Metalurgii S.A są druty ocynkowane, druty gołe o standardowej i czystej powierzchni, druty żarzone, druty spawalnicze, siatki węzłowe do grodzenia lasów, autostrad, terenów rolnych i budów tymczasowych.

</doc>
<doc id="1848129" url="https://pl.wikipedia.org/wiki?curid=1848129" title="Divizia Naţională (2000/2001)">
Divizia Naţională (2000/2001)

Sezon 2000/2001 był 10. edycją rozgrywek o mistrzostwo Mołdawii. Tytułu mistrza kraju nie obronił Zimbru Kiszyniów. Został nim zespół Sheriff Tyraspol. Tytuł króla strzelców przypadł Rusłanowi Barburosowi i Davidowi Mujiriemu, którzy strzelili po 17 goli.
Baraż o utrzymanie/awans.
Haiduc-Sporting Hîncesti w/o Petrocub-Condor Sarata-Galbena
Haiduc-Sporting Hîncesti spadło z 1. ligi, natomiast zespół Petrocub-Condor Sarata-Galbena do niej awansował (i przeniósł swoją siedzibę do miasta Hînceşti oraz zmienił nazwę na FC Hîncesti).

</doc>
<doc id="1848132" url="https://pl.wikipedia.org/wiki?curid=1848132" title="Carlos Griguol">
Carlos Griguol



</doc>
<doc id="1848136" url="https://pl.wikipedia.org/wiki?curid=1848136" title="Yukitaka Fukita">
Yukitaka Fukita

Yukitaka Fukita (jap. 吹田幸隆, "Fukita Yukitaka", ur. 28 sierpnia 1972 w Sapporo) – japoński skoczek narciarski, dwukrotny indywidualny mistrz Uniwersjady z 1993 i 1995 roku. Najlepsze wyniki w Pucharze Świata osiągnął w sezonie 1994/1995, kiedy zajął 42. miejsce w klasyfikacji generalnej. Po raz ostatni w międzynarodowych zawodach wystąpił pod koniec sezonu 2001/2002.

</doc>
<doc id="1848142" url="https://pl.wikipedia.org/wiki?curid=1848142" title="Roggendorf (Meklemburgia-Pomorze Przednie)">
Roggendorf (Meklemburgia-Pomorze Przednie)

Roggendorf – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848143" url="https://pl.wikipedia.org/wiki?curid=1848143" title="Jun Shibuya">
Jun Shibuya

Jun Shibuya (jap. 渋谷潤, "Shibuya Jun", ur. 1968) – japoński skoczek narciarski. Najlepsze wyniki w Pucharze Świata osiągnął w sezonie 1995/1996, kiedy zajął 56. miejsce w klasyfikacji generalnej. 
Shibuya nie wystartował ani w mistrzostwach świata, ani w Igrzyskach Olimpijskich. Zaliczył jednak start w konkursie pokazowym na Zimowych Igrzyskach Azjatyckich w 1986, który to konkurs wygrał. W swojej karierze raz stał na podium Pucharu Świata w skokach, gdy 23 lutego 1996 wraz z kolegami z reprezentacji zajął drugie miejsce w konkursie drużynowym na skoczni Granåsen w Trondheim. Zwyciężył w latach 1992 i 1993 w Pucharze Yoshidy i w 1993 turnieju na skoczni Snowflake w Westby.

</doc>
<doc id="1848145" url="https://pl.wikipedia.org/wiki?curid=1848145" title="Dejawu">
Dejawu



</doc>
<doc id="1848147" url="https://pl.wikipedia.org/wiki?curid=1848147" title="Roggendorf">
Roggendorf



</doc>
<doc id="1848148" url="https://pl.wikipedia.org/wiki?curid=1848148" title="Pål Hansen">
Pål Hansen

Pål Hansen (ur. 17 grudnia 1972) – norweski skoczek narciarski. Najlepsze wyniki w Pucharze Świata osiągnął w sezonie 1995/1996, kiedy zajął 86. miejsce w klasyfikacji generalnej. W 1998 zakończył karierę.
W 1995 ustanowił rekord skoczni o punkcie konstrukcyjnym 110 metrów należącej do kompleksu Skuibakken w Bærum. Wynosi on 122 metry. W 1996 ustanowił kolejne dwa rekordy, na skoczni Tveitanbakken w Notodden oraz Hannibalbakken w Konsberg. 15 marca 1996 zajął drugie miejsce w drużynowym konkursie Pucharu Świata w Oslo. Uzyskał najlepszy wynik spośród Norwegów.

</doc>
<doc id="1848149" url="https://pl.wikipedia.org/wiki?curid=1848149" title="Człowiek demolka">
Człowiek demolka

Człowiek demolka – film science fiction z 1993 roku w reżyserii Marco Brambilli. W rolach głównych wystąpili Sylvester Stallone, Wesley Snipes, Sandra Bullock, Nigel Hawthorne oraz Denis Leary.
Fabuła.
Los Angeles, rok 1996. Sierżant John Spartan, policjant o radykalnych metodach działania neutralizuje skrajnego socjopatę Simona Phoenixa. Jednak wpadł w pułapkę: w budynku było wielu zakładników, o których nie wiedział i skutkiem ubocznym ponieśli śmierć. A przed sądem Phoenix zapewniał, że informował Spartana o nich, a ten nie dbał co z nimi będzie. Pomimo że John był zasłużony, sąd uwierzył w słowa Simona. Skazał go na wieloletnie więzienie krioniczne. Przestępcy z długimi wyrokami są zamrażani. By mieli szansę kiedyś wyjść, pomimo odsiadki i niemłodego wieku. To samo spotkało Phoenixa.
Rok 2032. Świat zmienił się ogromnie: Poprzednia cywilizacja upadła. Los Angeles połączyło się w 2011 roku z Santa Barbarą i San Diego tworząc San Angeles. Rządzi niepodzielnie doktor Raymond Cocteau. W świecie tym nie ma przemocy, wszyscy są dla siebie ekstremalnie uprzejmi, wręcz czuli i empatyczni. Policja w najgorszym razie udziela reprymendy graficiarzom albo osobom przeklinającym. Ale według przyzwyczajeń tego pokolenia, to wielka przestępczość. Pielęgnuje się w obywatelach pamięć o dawnym Los Angeles jako siedlisku wielkiego zła, które nie może się powtórzyć. Jest wiele zakazów. Zabronione jest wszystko co szkodliwe dla zdrowia naprawdę lub według opinii Cocteau: papierosy, sól, alkohol, kofeina, sporty kontaktowe, mięso, brzydkie wyrazy, czekolada, benzyna, "głupie zabawki", ostre przyprawy i reprodukcja w inny sposób niż in vitro. Ludzie żyjący na powierzchni uznają doktora Cocteau za niepodzielny autorytet i nie czują potrzeby buntować się. Nawet nie wyobrażają sobie samodzielnego życia bez niego. W kanałach żyją ludzie, którzy wyznają zasadę "volenti non fit iniuria". Oskarżają Cocteau o chciwość, kłamstwo i nadużywanie władzy. Domagają się wolności słowa i prawa do niezdrowego trybu życia. Szkodzenia samemu sobie bez szkodzenia innym jednostkom. Wszyscy muszą żyć jak chce Cocteau, albo zejść do kanałów. A tacy są przedstawiani ludziom na powierzchni jako skrajni degeneraci.
Simon Phoenix został odmrożony, aby mógł argumentować za wcześniejszym zwolnieniem. W niewytłumaczalny sposób uwolnił się i zamordował kilku pracowników więzienia. To były pierwsze od szesnastu lat zgony z przyczyn innych niż naturalne. Próby jego neutralizacji przez policjantów spełzły na niczym. Był to dla nich nieopisany szok kulturowy: "Jesteśmy policjantami, nie przywykliśmy do przemocy". Pobił dużą grupę funkcjonariuszy, którzy praktycznie nic nie robili jak tylko czekali aż dobrowolnie się podda. Uznano, że może go pokonać tylko John Spartan. W momencie podjęcia decyzji o jego odmrożeniu, Phoenix zdążył zabić jedenaście osób.

</doc>
<doc id="1848150" url="https://pl.wikipedia.org/wiki?curid=1848150" title="Rögnitz (gmina)">
Rögnitz (gmina)

Rögnitz – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848152" url="https://pl.wikipedia.org/wiki?curid=1848152" title="Solus rex">
Solus rex

Solus rex – nieukończona rosyjskojęzyczna powieść Vladimira Nabokova pisana ok. 1939–1940 roku. Z planowanego utworu powstały jedynie dwa rozdziały – "Solus rex" oraz "Ultima Thule", które pisarz potraktował później jako osobne formy prozatorskie i włączył do zbiorów opowiadań. Utwór uznawany jest za zapowiedź powieści "Bend Sinister" oraz "Blady ogień".
Okoliczności powstania.
Początkowo Nabokov chciał napisać drugą część powieści "Dar". W tej kontynuacji, której akcja dzieje się w 1937 roku, Zina (ukochana głównego bohatera) miałaby umrzeć w wypadku, co spowodowałoby wycofanie się bohatera do jego świata wewnętrznego. Utwór miał kończyć się sceną, w której bohater odczytuje dopisane przez siebie zakończenie do puszkinowskiego dramatu "Rusałka" (zakończenie to Nabokov opublikował w 1942 w czasopiśmie "Nowyj żurnał"). Ostatecznie pisarz porzucił zamiar stworzenia kontynuacji "Daru", a zaplanowane motywy postanowił wykorzystać w powieści pt. "Solus rex". Utworu tego jednak również nie dokończył, a stworzone do niego materiały zniszczył, z wyjątkiem dwóch rozdziałów, które opublikował jako osobne opowiadania. Rozdział "Ultima Thule" napisany został wiosną 1940, a ukazał się w 1942 w nowojorskim czasopiśmie "Nowyj żurnał". Natomiast w 1940 roku w piśmie "Sowriemiennyje zapiski" ukazał się fragment pt. "Solus rex". Oba fragmenty pisarz włączył do swojego zbioru opowiadań pt. "A Russian Beauty and Other Stories" w 1973.
Niewiele wiadomo o zaplanowanej treści całego utworu. Nabokov wspomina, że miała ona dotyczyć fikcyjnego kraju, Ultima Thule, który wymyśla bohater, Sinieusow, aby oderwać myśli od rozpaczy po śmierci ukochanej. Z czasem kraj ten miał coraz bardziej pochłaniać narratora i zmieniać się w odrębną rzeczywistość. W tym alternatywnym świecie Sinieusow miał spotkać ponownie swoją ukochaną jako królową Bellindę. Jednak w fikcyjnej krainie traci ją ponownie – Bellinda ginie w zamachu bombowym na moście Engel w Ultima Thule.
Rozdział pt. "Solus rex".
Nabokov twierdził, że fragment pt. "Solus rex" miał być drugim w kolejności rozdziałem planowanej powieści o tym samym tytule. Niektórzy badacze kwestionują jednak to twierdzenie – wskazują, że pisarz nie rozpoczynałby druku w czasopiśmie od drugiego rozdziału, w związku z czym opublikowany w 1940 w piśmie "Sowriemiennyje zapiski" fragment "Solus rex" miał być w założeniu rozdziałem pierwszym.
Angielskiego przekładu opowiadania dokonał syn pisarza, Dmitri Nabokov, przy pomocy ojca w 1971.
Rozdział "Solus rex" opowiada m.in. o młodości króla władającego Ultima Thule.

</doc>
<doc id="1848155" url="https://pl.wikipedia.org/wiki?curid=1848155" title="Rögnitz">
Rögnitz

1 gmina w Niemczech:
1 rzeka w Niemczech:

</doc>
<doc id="1848156" url="https://pl.wikipedia.org/wiki?curid=1848156" title="Roegnitz">
Roegnitz



</doc>
<doc id="1848157" url="https://pl.wikipedia.org/wiki?curid=1848157" title="Galatasaray SK (piłka siatkowa kobiet)">
Galatasaray SK (piłka siatkowa kobiet)

Galatasaray Medical Park Stambuł – żeński klub siatkarski z Turcji. Został utworzony w 1922 roku z siedzibą w Stambule. Obecnie występuje w rozgrywkach tureckiej Aroma Bayanlar Voleybol 1. ligi.
Sukcesy.
Puchar Turcji: 
Mistrzostwo Turcji:
Puchar CEV: 
Puchar Challenge: 

</doc>
<doc id="1848158" url="https://pl.wikipedia.org/wiki?curid=1848158" title="Szydłowski">
Szydłowski

Szydłowski ("Jelita odmienne V") – polski herb szlachecki, odmiana herbu Jelita, z nobilitacji.
Opis herbu.
Opis zgodnie z klasycznymi regułami blazonowania:
W polu czerwone trzy kopie w gwiazdę złote - dwie w krzyż skośny i trzecia na opak, na nich.
Klejnot - wieża czerwone, częściowo zniszczona, między dwiema chorągewkami - z prawej w skos, złota, z lewej w skos lewy, czerwona.
Labry czerwone, podbite złotem.
Najwcześniejsze wzmianki.
Nadany 21 listopada 1581 Krzysztofowi Bernardowi Szydłowskiemu. Herb powstał z adopcji do herbu Jelita, dokonanej przez Jana Zamoyskiego za odwagę przy zdobywaniu Pskowa.

</doc>
<doc id="1848160" url="https://pl.wikipedia.org/wiki?curid=1848160" title="Veelböken">
Veelböken

Veelböken – gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Gadebusch.

</doc>
<doc id="1848161" url="https://pl.wikipedia.org/wiki?curid=1848161" title="Kokijard">
Kokijard

Kokijard – pielgrzym, zmierzający do grobu św. Jakuba Apostoła w sanktuarium znajdującym się w hiszpańskim mieście Santiago de Compostela. Nazwa pochodzi od francuskiej nazwy muszli ("fr. la coquille"), która nazywana była muszlą pielgrzymią. Była ona oznaką i atrybutem pielgrzymów na Drodze św. Jakuba, a także dowodem odbycia pielgrzymki.
Pielgrzymów do grobu św. Jakuba nazywano również "peregrino", tak jak swą nazwę miał pielgrzym udający się do Rzymu ("romero"), czy do Jerozolimy ("palmero").

</doc>
<doc id="1848162" url="https://pl.wikipedia.org/wiki?curid=1848162" title="Mormolyke">
Mormolyke

Mormolyke, Mormo (Mormolyce, Mormolyceion, Mormolukeion, Mormolykeia, gr. Mormṓ) – wywodzący się ze starożytnej Grecji typ postaci fantastycznej, kobieta-widmo, rodzaj upiora, który miał wysysać krew z młodych mężczyzn wabiąc ich pod postacią pięknej kobiety. Grecy m.in. straszyli nią dzieci. Etymologia imienia Mormolyke pochodzi od słów „straszny” i „wilk”.
Jej imię znane nam jest współcześnie z dzieł Arystofanesa. Pojawia się w nich dwukrotnie w jego komediach jako Mormo w "Acharnejczykach" (w. 582) i "Pokoju" (w. 474). Wspominali o niej również inni, m.in. Filostratos ("Żywot Apolloniosa z Tyany" IV 25) i Menander.

</doc>
<doc id="1848163" url="https://pl.wikipedia.org/wiki?curid=1848163" title="Divizia Naţională (2001/2002)">
Divizia Naţională (2001/2002)

Sezon 2001/2002 był 11. edycją rozgrywek o mistrzostwo Mołdawii. Tytuł mistrza kraju obronił zespół Sheriff Tyraspol. Tytuł króla strzelców przypadł Rusłanowi Barburosowi, który w barwach Sheriffa Tyraspol strzelił 17 goli.
Baraż o utrzymanie/awans.
Tiligul Tyraspol 1-2 Politehnica Kiszyniów

</doc>
<doc id="1848164" url="https://pl.wikipedia.org/wiki?curid=1848164" title="Veelboeken">
Veelboeken



</doc>
<doc id="1848165" url="https://pl.wikipedia.org/wiki?curid=1848165" title="Parafia Wniebowzięcia Najświętszej Maryi Panny w Grudziądzu">
Parafia Wniebowzięcia Najświętszej Maryi Panny w Grudziądzu

Parafia Wniebowzięcia Najświętszej Maryi Panny w Grudziądzu – parafia rzymskokatolicka w diecezji toruńskiej, w dekanacie Grudziądz I, z siedzibą w Grudziądzu.
Erygowana 10 grudnia 1989 r.
Historia.
Parafia Wniebowzięcia NMP została wyłączona z parafii św. Mikołaja w 1934 r. Na kościół parafialny przejęto dawną salę widowiskowo – sportową przylegającą do domu „Bazar”, który został zaadaptowany na plebanię. 15 sierpnia 1934 r. poświęcono salę przeznaczoną na tymczasowy kościół. II wojna światowa przerwała prace przy budowie nowej świątyni. Po wojnie na terenie parafii powstały nowe zakłady przemysłowe i wybudowano bloki mieszkalne. Stała się wspólnotą robotniczą. W 1986 r. z jej terenu wyodrębniono parafię Świętych Apostołów Piotra i Pawła. 21 października 1979 r. biskup chełmiński Bernard Czapliński poświęcił kamień węgielny i rozpoczęto budowę obecnego kościoła. Prace ukończono w 1985 r., a 10 grudnia 1989 r. biskup chełmiński Marian Przykucki dokonał konsekracji kościoła.
Do najważniejszych duchowych przeżyć należą m.in.: Misje Ewangelizacyjne, powstanie nowych wspólnot, prymicje kapłanów pochodzących z parafii, parafialny kongres rodzin oraz jubileusz 60-lecia parafii transmitowany przez Radio Maryja.
Ruchy i Stowarzyszenia.
Stowarzyszenie Rodzin Katolickich, Katolickie Stowarzyszenie Kolejarzy, Akcja Katolicka, Koło Ministrantów i Lektorów, Parafialny Zespół Caritas, Żywy Różaniec, Apostolstwo Miłosierdzia Bożego, Zespół Misyjny, Schola Młodzieżowa, Wspólnota Młodzieżowa „Słowo Życia”.
Zasięg parafii.
Do parafii należą wierni mieszkający w Grudziądzu przy ulicach: Batorego, Okrzei, Chrobrego, Cmentarnej, Dadosa, Dworcowej, Droga Łąkowa, Droga Straconych, Focha, Gryfa Pomorskiego, Hallera (do nr 17), Kasprzaka, Kazimierza Wielkiego, Kociewskiej, Kochanowskiego (nry parzyste), Kunickiego, Kwiatowej, Królewskiej, Langiewicza, Łowickiej, Łukasiewicza, Łużyckiej, Łyskowskiego (nry parzyste), Mierosławskiego, Moniuszki, Parkowej (do nru 24), Emilii Plater, Powstańców, Rapackiego, Ruchniewicza, Staszica, Traugutta, Topolowej, Towarzystwa Jaszczurczego, Waryńskiego (nry parzyste, nieparzyste do nru 129), Wilsona, Wigury, Władysława IV, Włodka, Wyzwolenia, Wilsona, Teatralnej i Alei Żwirki. 

</doc>
<doc id="1848167" url="https://pl.wikipedia.org/wiki?curid=1848167" title="Alpine A610">
Alpine A610

Alpine A610 – samochód sportowy klasy kompaktowej produkowany przez francuską markę Alpine w latach 1991 - 1995.
Historia i opis modelu.
Wprowadzony na rynek w 1991 roku model A610 zewnętrznie bardzo przypominał poprzednika, różniąc się od niego głównie chowanymi przednimi reflektorami. Choć zachowano firmową koncepcję konstrukcyjną, wprowadzono do niej liczne zmiany. Powiększony do 3 l silnik V6 rozwijał moc 250 KM. Samochód osiągał prędkość maksymalną 265 km/h i rozpędzał się do "setki" w około 6 s. Mimo korzystnej ceny, sprzedaż auta nie uzyskała zadowalających rezultatów i jego produkcję zakończono w 1995 roku, a firma Alpine zajęła się wytwarzaniem poszycia nadwozia dla niektórych modeli Renault.

</doc>
<doc id="1848168" url="https://pl.wikipedia.org/wiki?curid=1848168" title="Tomasz Ujazdowski">
Tomasz Ujazdowski

Tomasz Ujazdowski (1796-1839) – polski archeolog, nauczyciel i redaktor. 
Był nauczycielem w szkołach pijarskich oraz w szkołach wojewódzkich w Kielcach i Kaliszu, a następnie Biblioteki Uniwersytetu Warszawskiego. W latach 1829-30 wydawał "Pamiętnik sandomierski", a w 1835 roku opublikował "Pomnik rycerstwa polskiego w wieku XV". Wydawał też pismo "Tandeciarz". 

</doc>
<doc id="1848170" url="https://pl.wikipedia.org/wiki?curid=1848170" title="Naoto Itō">
Naoto Itō

Naoto Itō (jap. 伊藤直人, "Itō Naoto", ur. 15 sierpnia 1969) – japoński skoczek narciarski, pięciokrotny medalista Zimowej Uniwersjady (w tym trzykrotny indywidualny mistrz).
Najlepsze wyniki w Pucharze Świata osiągnął w sezonie 1994/1995, kiedy zajął 19. miejsce w klasyfikacji generalnej. Po raz ostatni w międzynarodowych zawodach wystąpił w sezonie 1997/1998.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1848171" url="https://pl.wikipedia.org/wiki?curid=1848171" title="Bernstorf (Meklemburgia-Pomorze Przednie)">
Bernstorf (Meklemburgia-Pomorze Przednie)

Bernstorf – miejscowość i gmina w Niemczech, w kraju związkowym Meklemburgia-Pomorze Przednie, w powiecie Nordwestmecklenburg, wchodzi w skład Związku Gmin Grevesmühlen-Land.

</doc>
<doc id="1848175" url="https://pl.wikipedia.org/wiki?curid=1848175" title="Bernstorf">
Bernstorf

1 gmina w Niemczech:
1 dzielnica miasta w Niemczech:

</doc>
<doc id="1848176" url="https://pl.wikipedia.org/wiki?curid=1848176" title="Kardynałowie z nominacji antypapieża Jana XXIII">
Kardynałowie z nominacji antypapieża Jana XXIII

Antypapież Jan XXIII (1410–1415) mianował 15 nowych kardynałów. Ponieważ Kościół obecnie nie uznaje legalności pontyfikatu Jana XXIII, niekiedy wymienia się tych duchownych jako pseudokardynałów, jednak po zakończeniu wielkiej schizmy zachodniej na Soborze w Konstancji nominaci Jana XXIII weszli w skład Kolegium Kardynalskiego papieża Marcina V.
6 czerwca 1411.
Georg von Liechtenstein-Nikolsburg, biskup Trydentu; Thomas Langley, biskup Durham, oraz Robert Hallam, biskup Salisbury, nie przyjęli nominacji.

</doc>
<doc id="1848179" url="https://pl.wikipedia.org/wiki?curid=1848179" title="Beyond Skin">
Beyond Skin

Beyond Skin – to wydany w 1999 roku, czwarty studyjny album hindusko-brytyjskiego muzyka, producenta i kompozytora Nitina Sawhneya. Tematyką przewodnią tej płyty jest konflikt pakistańsko-indyjski i problem broni atomowej, którą to obydwa państwa posiadają. 
Linki zewnętrzne.
Okładka plus o albumie na stronie artysty

</doc>
<doc id="1848183" url="https://pl.wikipedia.org/wiki?curid=1848183" title="Christian Moser">
Christian Moser

Christian Moser (ur. 20 grudnia 1972 w Villach) – austriacki skoczek narciarski, brązowy medalista olimpijski.
Przebieg kariery.
W Pucharze Świata zadebiutował 4 stycznia 1990 podczas konkursu w Innsbrucku, gdzie zajął 72. miejsce. Dwa dni później w Bischofshofen uplasował się na 74. miejscu. W związku z tym, że były to jego jedyne starty w sezonie 1989/1990 nie został sklasyfikowany w klasyfikacji generalnej. Kolejny raz w PŚ pojawił się dopiero rok później, ponownie startując tylko w Innsbrucku i Bischofshofen, jednak ponownie nie wywalczył punktów, zajmując odpowiednio 51. i 43. miejsce. Po rocznej przerwie powrócił do rywalizacji w Pucharze Świata w sezonie 1992/1993. Wtedy też po raz pierwszy pojawił się w zawodach PŚ poza Austrią. Już w drugim swoim starcie, 19 grudnia 1992 w Sapporo zajął ósme miejsce, po raz pierwszy w karierze zdobywając punkty. W sezonie tym punktował jeszcze tylko w Oslo 14 marca 1993, gdzie zajął 10. miejsce. W efekcie zajął 35. miejsce w klasyfikacji generalnej. Równolegle startował w zawodach Pucharu Kontynentalnego i w klasyfikacji generalnej sezonu 1992/1993 zajął drugie miejsce, ulegając jedynie swemu rodakowi, Franzowi Neuländtnerowi. Zwyciężył w Turnieju Schwarzwaldzkim w 1993.
W sezonie 1993/1994 częściej zdobywał punkty, co było efektem wprowadzenia nowej punktacji za miejsca w konkursach Pucharu Świata. W pierwszej części sezonu tylko raz zdobył punkty, zajmując 22. miejsce w Innsbrucku. Mimo to znalazł się w austriackiej kadrze na igrzyska olimpijskie w Lillehammer odbywające się w lutym 1994. Na igrzyskach zajął 10. miejsce na normalnej skoczni i 26. na dużej. W konkursie drużynowym osiągnął swój największy sukces w karierze, gdy wspólnie z Heinzem Kuttinem, Stefanem Horngacherem i Andreasem Goldbergerem zdobył brązowy medal. W tym samym sezonie, 5 marca 1994 po raz pierwszy i zarazem ostatni stanął na podium zawodów PŚ, zajmując drugie miejsce w Lahti i ustępując tylko Jensowi Weißflogowi. W klasyfikacji generalnej sezonu zajął ostatecznie 33. miejsce.
Najlepsze wyniki w PŚ osiągnął w sezonie 1994/1995, kiedy zajął 21. miejsce w klasyfikacji generalnej. W większości konkursów punktował, choć tylko dwa razy znalazł się w pierwszej dziesiątce, a jego najlepszym wynikiem było siódme miejsce w Kuopio 1 lutego 1995. Miesiąc później wystąpił na mistrzostwach świata w Thunder Bay, gdzie indywidualnie był piętnasty na normalnej skoczni, a na dużym obiekcie zajął 41. miejsce. W konkursie drużynowym Austriacy w składzie: Andreas Widhölzl, Christian Moser, Reinhard Schwarzenberger Andreas Goldberger po raz pierwszy od mistrzostw świata w Lahti w 1989 nie zdobyli medalu, zajmując dopiero szóste miejsce.
Moser nie wystąpił w żadnym konkursie sezonu 1995/1996. W sezonie 1996/1997 wystartował w zaledwie pięciu konkursach, trzykrotnie zdobywając punkty. Jego najlepszym wynikiem było 19. miejsce w Engelbergu. Był to ostatni sezon Austriaka w Pucharze Świata. Ostatni skok w zawodach tego cyklu oddał 26 stycznia 1997 w Hakubie, gdzie zajął 29. miejsce. Po zakończeniu tego sezonu startował jeszcze w Pucharze Kontynentalnym do 1999, jednak słabe wyniki sprawiły, że zakończył karierę.
Osiągnięcia.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1848186" url="https://pl.wikipedia.org/wiki?curid=1848186" title="Kurt Boerseth">
Kurt Boerseth



</doc>
<doc id="1848188" url="https://pl.wikipedia.org/wiki?curid=1848188" title="Oyvind Berg">
Oyvind Berg



</doc>
<doc id="1848189" url="https://pl.wikipedia.org/wiki?curid=1848189" title="Referendum w Szwajcarii (maj 2009)">
Referendum w Szwajcarii (maj 2009)



</doc>
<doc id="1848193" url="https://pl.wikipedia.org/wiki?curid=1848193" title="Pantages Theatre">
Pantages Theatre

Pantages Theatre (dawniej znany jako RKO Pantages Theatre) – budynek położony w Hollywood przy ulicy Hollywood Boulevard, 6233. Został zaprojektowany przez architekta Priteca i był ostatnim teatrem zbudowanym dla Pantagesa. Został otwarty 4 czerwca 1930 roku. W latach 1949-1959 odbywały się tutaj ceremonie wręczenia Oscarów.
Pantages Theatre wpisano na listę zabytków Los Angeles i oznaczono w niej numerem 193.

</doc>
<doc id="1848194" url="https://pl.wikipedia.org/wiki?curid=1848194" title="RKO Pantages Theatre">
RKO Pantages Theatre



</doc>
<doc id="1848196" url="https://pl.wikipedia.org/wiki?curid=1848196" title="Rico Meinel">
Rico Meinel

Rico Meinel (ur. 3 kwietnia 1974) – niemiecki skoczek narciarski. Najlepsze wyniki w Pucharze Świata osiągnął w sezonie 1994/1995, kiedy zajął 31. miejsce w klasyfikacji generalnej.
Największym sukcesem tego skoczka jest brązowy medal wywalczony drużynowo na mistrzostwach świata juniorów w 1992.

</doc>
<doc id="1848201" url="https://pl.wikipedia.org/wiki?curid=1848201" title="Zgromadzenie Czarnogóry">
Zgromadzenie Czarnogóry

Zgromadzenie Czarnogóry, Zgromadzenie Republiki Czarnogóry (czarn. "Скупштина Црне Горе") – główny organ władzy ustawodawczej w Czarnogórze. Składa się z 81 deputowanych wybieranych na czteroletnią kadencję z zastosowaniem ordynacji proporcjonalnej. Czarnogórski parlament ma charakter unikameralny. Obowiązuje próg wyborczy na poziomie 3%, jednak jest on wyliczany nie w skali całego kraju (jak w większości państw stosujących to rozwiązanie), lecz osobno w każdym okręgu wyborczym. Jeśli dane ugrupowanie nie przekroczy progu w jednym okręgu, lecz przekroczy go w innym, głosy z obu okręgów są sumowane i zaliczane partii w tym okręgu, gdzie ma szansę wziąć udział w podziale mandatów. Przy przeliczaniu głosów na mandaty używa się metody d'Hondta. Zgodnie z powyższymi zasadami obsadza się 76 miejsc w parlamencie. Pięć miejsc zarezerwowanych jest dla mniejszości albańskiej, która posiada odrębny okręg wyborczy.
Zarówno czynne, jak i bierne prawo wyborcze przysługuje obywatelom Czarnogóry w wieku co najmniej 18 lat, zamieszkującym na terytorium kraju przez okres co najmniej 24 miesięcy bezpośrednio przed wyborami. Kandydować nie mogą urzędujący członkowie rządu i ich najbliżsi współpracownicy, sędziowie oraz członkowie komisji wyborczych.

</doc>
<doc id="1848202" url="https://pl.wikipedia.org/wiki?curid=1848202" title="Referendum w Szwajcarii (wrzesień 2009)">
Referendum w Szwajcarii (wrzesień 2009)



</doc>
<doc id="1848203" url="https://pl.wikipedia.org/wiki?curid=1848203" title="Frode Haere">
Frode Haere



</doc>
<doc id="1848204" url="https://pl.wikipedia.org/wiki?curid=1848204" title="Dom Feliciano">
Dom Feliciano

Dom Feliciano (dawna nazwa "São Feliciano") – miasto w stanie Rio Grande do Sul, w południowo-wschodniej Brazylii, w dorzeczu Rio Camaquã.
Nazwa miasta wywodzi się od polskiej nazwy kolonii – Dom, z powodu dużej populacji imigrantów z Polski (90%), przybyłych w 1861 roku, którzy później przenieśli się do Dom Feliciano.
Obecna nazwa jest ku czci pierwszego biskupa Gaúcho, Feliciano Prates Rodrigues, który pod koniec rewolucji łachmaniarzy (port. "Revolução Farroupilha") był z rodziną w wiosce São Feliciano, której nazwą przyjęto w hołdzie dla włoskiego świętego, co dało w końcu nazwę Dom Feliciano. Kiedy utworzono archidiecezję Porto Alegre, Feliciano, którzy do tej pory był księdzem, został wyniesiony do rangi biskupa i stanął na czele archidiecezji.
W 2009 roku, populacja wynosiła 15 300 mieszkańców, z czego 90% to polscy imigranci.
Odległość do stolicy stanu Porto Alegre wynosi 170 km.

</doc>
<doc id="1848205" url="https://pl.wikipedia.org/wiki?curid=1848205" title="Mistrzostwa Europy w pływaniu na krótkim basenie 2005">
Mistrzostwa Europy w pływaniu na krótkim basenie 2005



</doc>
<doc id="1848206" url="https://pl.wikipedia.org/wiki?curid=1848206" title="Oryginał Laury">
Oryginał Laury

Oryginał Laury (ang. "The Original of Laura: Dying is Fun") – ostatnia anglojęzyczna powieść Vladimira Nabokova, nieukończona przez autora. Tworzenie utworu przerwała śmierć pisarza w 1977 roku. Gotowe fragmenty tekstu zostały opublikowane po raz pierwszy 32 lata później – w listopadzie 2009 roku.
Przed śmiercią autor prosił żonę Vérę o spalenie rękopisu, rodzina jednak nie spełniła tej prośby. Liczący 138 kart rękopis przechowywany był przez lata w banku w Montreux.
W listopadzie 2008 roku Dmitri Nabokov, syn pisarza, zapowiedział publikację "The Original of Laura". Plany te wywołały dyskusję o tym, kto może dysponować twórczością zmarłego pisarza i czy jego życzenie dotyczące zniszczenia powieści powinno być uhonorowane. Po publikacji utwór spotkał się z negatywną reakcją recenzentów, krytykujących publikację dzieła nie dokończonego i nie dopracowanego przez autora.
Polski przekład utworu autorstwa Leszka Engelkinga ukazał się w maju 2010 roku.
Okoliczności powstania utworu.
W kwietniu 1974 roku Nabokov podpisał umowę z wydawnictwem McGraw-Hill, zgodnie z którą miał w ciągu czterech lat udostępnić sześć książek, w tym jedną nową powieść. Początkowo utwór miał nosić tytuł "Dying is Fun", później – "A Passing Fashion", a następnie – "The Opposite of Laura"; Nabokov zmienił tytuł na "The Original of Laura" w lutym 1976.
Pisanie rozpoczął 10 grudnia 1975 roku i od tego dnia pisał co najmniej trzy strony dziennie. W kwietniu 1976, Nabokov napisał już sto stron utworu (stanowiące, według pisarza, mniej więcej połowę dzieła), który nazywał w skrócie "TOOL" (pl. "narzędzie", ale też potocznie "penis"); ze skrótu i z samej powieści był bardzo zadowolony, twierdził również, że praca sprawia mu wiele radości. Dalsza praca posuwała się jednak powoli – Nabokov dwukrotnie znalazł się w szpitalu (raz z powodu wstrząsu mózgu, drugi raz za sprawą niezidentyfikowanej infekcji), uprzedzał więc wydawcę, że ukończenie utworu ulegnie prawdopodobnie opóźnieniu do Wielkanocy 1977. Podczas hospitalizacji odczytywał fragmenty utworu pozostałym pacjentom; w ankiecie dla "New York Book Review" (datowanej na 30 października 1976) twierdził też, że miał halucynacje, w których odczytywał tekst na głos pawiom, gołębiom, swoim zmarłym rodzicom, dwóm cyprysom, grupie młodych pielęgniarek i staremu lekarzowi rodzinnemu.
W listopadzie żona pisarza, Véra, informowała listownie wydawcę, że powieść jest całkowicie obmyślona przez autora, wymaga jedynie spisania. Trzy miesiące później napisała kolejny list, w którym zaznaczała, że mąż co prawda pracuje nad utworem, ale nie jest jeszcze bliski jego ukończenia. W czerwcu 1977 roku pisarz po raz ostatni trafił do szpitala. Zmarł 2 lipca. Jakiś czas wcześniej odbył z Vérą rozmowę, podczas której prosił żonę, żeby spaliła rękopisy "The Original of Laura", jeśli przed jego śmiercią utwór nie zostanie dokończony.
Rękopis obejmuje w sumie 138 luźnych kart, czyli ok. 30–50 stron tekstu. Daje to w efekcie dwa całe rozdziały i zbiór nieuporządkowanych fragmentów. Ostatnia zapisana karta zawiera listę synonimów słowa "wymazywać" ("efface, expunge, erase, delete, rub out, wipe out, obliterate").
Niektórzy badacze, opierając się na korespondencji Nabokova, twierdzą, że zachowane karty stanowią zarys połowy powieści, nie wiadomo jednak, czy tak jest rzeczywiście, i ile wątków zostałoby w toku pracy pisarza rozbudowanych.
Okoliczności publikacji.
Véra Nabokov nie zdecydowała się spełnić woli męża i spalić rękopis powieści. Według jej syna, Dmitriego Nabokova spowodowane to było "słabością, wiekiem i niezmierną miłością". Rękopis został zdeponowany w sejfie banku w Montreux, a o jego położeniu nie wiedział nikt oprócz żony i syna pisarza oraz trzeciej, niezidentyfikowanej osoby. Po śmierci Véry w 1991 roku dysponentem literackiej spuścizny Nabokova został Dmitri Nabokov, on jednak również nie zdecydował się na zniszczenie "The Original of Laura".
Opublikowane fragmenty rękopisu.
Rękopis przez lata pozostawał nieupubliczniony. Biograf pisarza, Brian Boyd twierdził, że w 1987 roku uzyskał pozwolenie Véry Nabokov na zapoznanie się z fragmentami "The Original of Laura"; nie wolno mu jednak było sporządzać notatek, a żona Nabokova była obecna przez cały czas, który Boyd spędził nad rękopisem. Biograf obiecał także, że nie upubliczni żadnych szczegółów na temat treści utworu. Również Laura Delage-Toriel twierdziła, że zapoznała się z rękopisem, opublikowała też artykuł, zawierający przypuszczalny zarys fabuły tego utworu. Zgodnie z nim powieść miała opowiadać o żonie narratora, kobiecie o imieniu Flora, sportretowanej przez swojego kochanka jako tytułowa bohaterka utworu "My Laura". Ponadto w latach 90. Dmitri Nabokov odczytał kilka fragmentów w czasie konferencji na Cornell University. W 1999 roku w piśmie "The Nabokovian" ukazały się wyjątki z powieści, a 8 sierpnia 2008 kilka reprodukcji spisanych przez Nabokova kart, ukazało się w niemieckim piśmie "Die Zeit".
Fałszywe fragmenty.
W kwietniu 1998 roku Jeff Edmunds, jeden z redaktorów poświęconej Nabokovowi strony internetowej Zembla, opublikował esej podpisany nazwiskiem nieistniejącego szwajcarskiego uczonego Michela Desommelier pt. "The Original of Laura: A First Look at Nabokov's Last Novel". Znalazło się w nim kilka cytatów, pochodzących rzekomo z ostatniej powieści Nabokova, uzyskanych podobno od młodej pielęgniarki, która opiekowała się Nabokovem przed śmiercią. W rzeczywistości fragmenty te zostały napisane przez samego Edmundsa. Mistyfikacja nie została odkryta, do Zembli napłynęło kilka listów od naukowców oburzonych złamaniem praw autorskich Nabokova, poprzez publikowanie fragmentów dzieła, które on sam chciał zniszczyć, Edmundsowi grożono nawet podjęciem kroków prawnych. Ostatecznie jednak Edmunds przyznał się do mistyfikacji i usunął artykuł ze strony. Fałszywe fragmenty przetłumaczył jednak na rosyjski i opublikował w dwóch rosyjskich pismach literackich; dopisał też kolejne 50 stron swojej wersji "The Original of Laura", podpisał je jednak już własnym nazwiskiem.
Problem publikacji.
Dmitri Nabokov długo nie mógł zdecydować się na spełnienie woli ojca i spalenie rękopisu "The Original of Laura". Z jednej strony czuł, że powinien być posłuszny woli ojca i zniszczyć niedokończone przez niego dzieło, z drugiej zaznaczał, że powieść jest "najbardziej skoncentrowanym destylatem z kreatywności" Nabokova oraz że byłaby to "książka błyskotliwa, oryginalna, potencjalnie radykalna, różniąca się znacznie od jego pozostałej twórczości".
Wielokrotnie zdawało się, że Dmitri Nabokov jest bliski podjęcia decyzji i spalenia rękopisu. Jego korespondent, naukowiec Ron Rosenbaum, twierdzi, że w 2005 roku Dmitri Nabokov był już zdecydowany na zniszczenie powieści, ze względu na krytykę literacką, która doszukiwała się w dziełach jego ojca pierwiastków sensacyjnych i skandalizujących, pochodzących rzekomo z jego biografii i pragnienie, aby uchronić "The Original of Laura" od tego samego losu.
Ron Rosenbaum, otrzymawszy od syna pisarza e-mail, w którym ten twierdzi, że prawdopodobnie spełni wolę ojca, opublikował apel, w którym prosił Dmitriego Nabokova, aby powstrzymał się od zniszczenia dzieła. W wywiadzie udzielonym internetowemu periodykowi "The Nabokovian" Dmitri stwierdził, że pomimo wątpliwości, nigdy tak naprawdę nie chciał spalić tego rękopisu.
Sprawa powieści i apel Rosenbauma wywołały jednak dyskusję o tym, czy pisarz ma prawo do decydowania o swoim dziele, czy też po jego śmierci staje się ono własnością ludzkości. Jeden ze zwolenników zniszczenia dzieła, Tom Stoppard, twierdził, że Nabokov świadomie wyraził swoje życzenia dotyczące losów utworu i jego spadkobiercy powinni byli zastosować się do nich. Z kolei zwolennicy publikacji, w tym John Banville, wskazywali na przypadek Maxa Broda, który zignorował prośbę Kafki o spalenie jego powieści, tym samym wzbogacając literaturę. Dyskusja na temat losów utworu odbyła się także m.in. w BBC, ABC i w publicznym radiu w USA.
Dmitri Nabokov nie był zadowolony z wzrastającego zainteresowania mediów sprawą "The Original of Laura" – w e-mailu do Rosenbauma narzekał, że jego ciągłe publikacje o tej powieści skierowały na tę sprawę uwagę mediów, co utrudnia mu życie, a decyzję zamierza podjąć prywatnie i zachować dla siebie. Ostatecznie stwierdził jednak: "mój ojciec" (...) "nie sprzeciwiałby się publikacji "Laury", skoro "Laura" przetrwała już wielki wir czasu" i w kwietniu 2008 roku ogłosił, że opublikuje rękopis. Zaznaczył też, że nie ma zamiaru dokańczać powieści – nie wie, które wątki miałyby w niej zostać rozwinięte, uważa też, że po prostu nie ma prawa dopisywać czegokolwiek do utworu. Swoją decyzję uzasadniał tym, że z wypowiedzi Vladimira Nabokova wynikało, iż "Laura" miała być jednym z jego najważniejszych utworów, i że z pewnością zamierzał ją dokończyć.
Rękopis "The Original of Laura" ukazał się 17 listopada 2009 roku, równocześnie w Nowym Jorku i Londynie.
Forma pierwszego wydania anglojęzycznego.
Książkę zaprojektował Chip Kidd. Każda strona zawiera reprodukcję ręcznie wypisanej przez Nabokova karty oraz, poniżej, drukowaną wersję tekstu. Ponieważ Nabokov nie pisał chronologicznie i trudno ustalić właściwą kolejność zapisków, brzegi reprodukcji są perforowane, aby czytelnik mógł je łatwo wyrywać i układać w wybranym przez siebie porządku. Ponadto przetranskrybowana część tekstu zachowywała zarówno wszelkie uwagi, poprawki i skreślenia, jakie Nabokov umieszczał na kartach, jak również popełniane przez niego błędy ortograficzne (np. "stomack" zamiast "stomach" lub "bycycle" zamiast "bicycle").
Ten sposób wydania był różnie oceniany przez recenzentów – Ted Hamilton z "The Cornell Daily Sun" chwalił umożliwienie odbiorcy samodzielną aranżację kart, a według Alexis Kirschbaum z "The Guardian" wydanie to zapewnia bliski kontakt z autorem i jego procesem twórczym. Natomiast John Banville określił pomysł jako "wątpliwy", argumentując, że przekładanie reprodukcji zaburzy porządek tekstu i spowoduje pozostawienie dziur w stronach książki tam, gdzie znajdowały się jej najważniejsze elementy. Natomiast Christian Bourge z "The Washington Times" uznał, że Nabokov byłby zdegustowany, wiedząc, że ktokolwiek inny może ingerować w strukturę jego powieści.
Zarys treści.
Ponieważ powieść nie została dokończona, trudno dokładnie określić jej fabułę – można jedynie stworzyć jej zarys.
Bohaterką powieści jest 24-letnia Flora, córka fotografa i rosyjskiej tancerki. W wieku 12 lat bohaterka była (być może) molestowana przez jednego z lokatorów domu, w którym mieszkała – Huberta H Huberta. Utwór opowiada m.in. o małżeństwie Flory z Philipem Wildem, bogatym, pulchnym neurologiem. Flora nie jest szczęśliwa w małżeństwie i nie pozostaje wierna mężowi. Jeden z jej kochanków, być może Rosjanin Ivan Vaungh, pisze powieść pt. "My Laura", w której Flora występuje pod imieniem "Laura"; powieść ta ma być formą unicestwienia kochanki. Staje się ona bestsellerem.
Nie wiadomo, czy fikcyjna powieść "My Laura" lub jej fragmenty byłyby zamieszczona wewnątrz dokończonego "Oryginału Laury" – kilka z urywków utworu Nabokova (m.in. ten o religijności bohaterki) mogłoby na to wskazywać, nie wiadomo tego jednak na pewno.
Drugim wątkiem powieści jest historia samobójstwa, które Philip próbuje dokonać siłą swojego umysłu, poprzez stopniowe wymazywanie swojego ciała; tym samym pragnie zmienić śmierć w akt wolnej woli i osiągnąć radość z umierania.
Aluzje i nawiązania.
Utwór zawierał kilka autotematycznych aluzji, odwołujących się do twórczości Nabokova – imię i nazwisko Ivana Vaungh to być może aluzja do personaliów Vana Veen z powieści "Ada albo Żar", postać Huberta H Huberta nawiązuje do Humberta Humberta z utworu "Lolita" (nie wiadomo jednak na pewno, czy Hubert H Hubert był, podobnie jak Humbert, pedofilem – Flora w ten właśnie sposób odczytuje zachowanie Huberta, jednak według Leszka Engelkinga nie można tego stwierdzić na pewno, a podobieństwo nazwisk może służyć zmyleniu czytelnika i zasugerowaniu mu takiego, nie do końca uprawnionego odczytania), Aurora Lee, pierwsza ukochana Philipa Wilda nawiązuje natomiast do Annabel Leigh, dziecięcej miłości bohatera "Lolity".
Recepcja.
Recenzenci utworu doceniali wartość, jaką ma on dla badaczy twórczości Nabokova i jego miłośników, a także to, że "The Original of Laura" pozwala prześledzić sposób pracy pisarza. Doceniano również literackie piękno niektórych fragmentów powieści, a biograf Nabokova, Brian Boyd, początkowo niechętny publikacji, po przeczytaniu utworu ponownie w 2008 roku uznał, że pomimo fragmentaryczności tekstu, występuje w nim wiele elementów "fascynujących" i że "Nabokov wyczynia z prozą wspaniałe rzeczy".
Występowały też jednak liczne zarzuty wobec publikacji. Recenzenci wskazywali na to, iż ocalonych fragmentów jest niewiele i pozbawione są treści, stanowiąc raczej szkic do utworu lub luźny zbiór notatek, niż powieść lub też, że można rozpoznać w nim opowiadanie, walczące usilnie o zmienienie się w powieść; pojawiały się także opinie, według których będący perfekcjonistą Nabokov, nie chciałby publikacji utworu niedokończonego i niedopracowanego. Według Aleksandra Theroux "Oryginał Laury" powinien być raczej omawiany na lekcjach etyki, niż literatury; pojawiały się też opinie, że dzieło nigdy nie powinno zostać opublikowane, czy też czytane. Wydawcy zarzucano też, że publikacja utworu nastawiona była wyłącznie na osiągnięcie zysków finansowych.

</doc>
<doc id="1848215" url="https://pl.wikipedia.org/wiki?curid=1848215" title="Dianne Holum">
Dianne Holum

Dianne Mary Holum (ur. 19 maja 1951 w Chicago) – amerykańska łyżwiarka szybka, czterokrotna medalistka olimpijska i czterokrotna medalistka mistrzostw świata.
Kariera.
Pierwszy sukces w karierze Dianne Holum osiągnęła w 1967 roku, kiedy zajęła trzecie miejsce podczas wielobojowych mistrzostw świata w Deventer. W zawodach tych wyprzedziły ją jedynie Holenderka Stien Baas-Kaiser i Lāsma Kauniste z ZSRR. W 1968 roku wzięła udział w igrzyskach olimpijskich w Grenoble zdobywając dwa medale. W biegu na 500 m zajęła drugie miejsce ex aequo z dwiema rodaczkami: Jenny Fish i Mary Meyers. Dwa dni później była trzecia na dwukrotnie dłuższym dystansie, przegrywając z Holenderką Carry Geijssen i Ludmiłą Titową z ZSRR. Na mistrzostwach świata w West Allis w 1970 roku i rozgrywanych rok później mistrzostwach świata w Helsinkach była czwarta. W pierwszym przypadku w walce o medal lepsza była Norweżka Sigrid Sundby, a w drugim Ludmiła Titowa. W 1971 roku zdobyła za to brązowy medal podczas mistrzostw świata w wieloboju sprinterskim w Inzell, plasując się za Ruth Schleiermacher z NRD i swą rodaczką - Anne Henning. Kolejne medale zdobyła podczas igrzysk olimpijskich w Sapporo w 1972 roku. W swoim pierwszym starcie, biegu na 1000 m, była szósta, jednak w biegu na 1500 m sięgnęła po złoty medal. Ponadto na dystansie 3000 m zajęła drugie miejsce za Stien Baas-Kaiser. W tym samym roku była też druga na mistrzostwach świata w wieloboju sprinterskim w Eskilstunie oraz trzecia podczas wielobojowych mistrzostw świata w Heerenveen.
Sportową karierę zakończyła po igrzyskach w Sapporo, w wieku 20 lat, i została trenerką. Wśród jej podopiecznych znajdował Eric Heiden i jego siostra Beth. Była także szkoleniowcem swej córki Kirstin.

</doc>
<doc id="1848216" url="https://pl.wikipedia.org/wiki?curid=1848216" title="Dejan Jekovec">
Dejan Jekovec

Dejan Jekovec (ur. 22 sierpnia 1974 r. w Tržiču) – słoweński skoczek narciarski. Najlepsze wyniki w Pucharze Świata osiągnął w sezonie 1994/1995, kiedy zajął 41. miejsce w klasyfikacji generalnej.
Startował na igrzyskach olimpijskich w Lillehammer oraz na mistrzostwach świata w Thunder Bay, ale bez sukcesów.

</doc>
<doc id="1848217" url="https://pl.wikipedia.org/wiki?curid=1848217" title="Mormo">
Mormo



</doc>
<doc id="1848218" url="https://pl.wikipedia.org/wiki?curid=1848218" title="Mormolyceion">
Mormolyceion



</doc>
<doc id="1848219" url="https://pl.wikipedia.org/wiki?curid=1848219" title="Mormolukeion">
Mormolukeion



</doc>
<doc id="1848220" url="https://pl.wikipedia.org/wiki?curid=1848220" title="Aleksiej Ionow">
Aleksiej Ionow

Aleksiej Siergiejewicz Ionow (; ur. 18 lutego 1989 w Kingiseppie) – rosyjski piłkarz występujący na pozycji pomocnika w rosyjskim klubie FK Krasnodar.
Kariera klubowa.
Ionow zaczął grać w piłkę w wieku sześciu lat. Później trafił do szkółki piłkarskiej Zenitu, a następnie w 2007 roku do rezerw klubu z Petersburga. Trzykrotnie wystąpił w barwach klubu w Pucharze UEFA. W 2012 roku odszedł do Kubania Krasnodar.. 3 czerwca przeszedł do Anży Machaczkała, a końcem sierpnia tego roku został piłkarzem Dinama. W 2016 został wypożyczony do CSKA. Po zakończeniu wypożyczenia wrócił do drużyny Dinama, by 31 sierpnia 2017 roku podpisać 3-letni kontrakt z drużyną FK Rostów..
Kariera reprezentacyjna.
Ionow jest regularnie powoływany do reprezentacji Rosji do lat 21 i występował w jej barwach w eliminacjach do Mistrzostw Europy U-21. W dorosłej reprezentacji zadebiutował 29 marca 2011 roku w zremisowanym 1–1 towarzyskim spotkaniu z Katarem.

</doc>
<doc id="1848221" url="https://pl.wikipedia.org/wiki?curid=1848221" title="Mormolykeia">
Mormolykeia



</doc>
<doc id="1848222" url="https://pl.wikipedia.org/wiki?curid=1848222" title="Hernán Edgardo Díaz">
Hernán Edgardo Díaz



</doc>
<doc id="1848223" url="https://pl.wikipedia.org/wiki?curid=1848223" title="Μορμώ">
Μορμώ



</doc>
<doc id="1848224" url="https://pl.wikipedia.org/wiki?curid=1848224" title="Frode Håre">
Frode Håre

Frode Håre (ur. 10 grudnia 1972) – norweski skoczek narciarski i trener, drużynowy mistrz Norwegii (1996), drugi zawodnik klasyfikacji generalnej Pucharu Kontynentalnego (1995/1996), w latach 2007–2011 główny szkoleniowiec kobiecej reprezentacji Norwegii w skokach narciarskich.
Życiorys.
W sezonach 1991/1992 i 1992/1993 startował głównie w zawodach Pucharu Europy. Dwukrotnie stanął na podium pojedynczych konkursów – 12 grudnia 1992 w Oberwiesenthal był trzeci, a 27 lutego 1993 w Titisee-Neustadt zwyciężył. Krótko później, 6 marca 1993, zadebiutował w zawodach Pucharu Świata, zajmując 55. miejsce w Lahti. W tym sezonie zaliczył jeszcze cztery występy w zawodach najwyższej rangi, najlepsze miejsce osiągając w Lillehammer, gdzie był dwudziesty.
Kolejny sezon rozpoczął od występów w Pucharze Kontynentalnym, w którym raz stanął na podium – 23 stycznia 1994 w Ironwood zajął trzecie miejsce. Do startów w Pucharze Świata powrócił w styczniu 1995, kiedy w Sapporo zajął 12. i 10. miejsce, dzięki czemu zdobył pierwsze w karierze punkty do klasyfikacji generalnej tego cyklu. W marcu zajął ponadto drugie miejsce w konkursie Pucharu Kontynentalnego w Sprovie.
W następnych sezonach prezentował się przede wszystkim w Pucharze Kontynentalnym, w którym kilkanaście razy zajmował miejsca na podium – 26 grudnia 1995 w Sankt Moritz był drugi, 14 stycznia 1996 w Sapporo zwyciężył, 27 stycznia tego roku w Libercu był drugi, 9 marca w Planicy trzeci, 24 marca w Voss pierwszy, 30 marca w Rovaniemi drugi, 7 kwietnia w Ruce trzeci, 28 grudnia w Lake Placid trzeci, dzień później tamże pierwszy, 21 grudnia 1997 w Lahti pierwszy, 9 marca 2001 w Vikersund trzeci oraz 19 sierpnia tego roku w Rælingen trzeci. Sezon 1995/1996 zakończył na drugim miejscu w klasyfikacji generalnej, ustępując jedynie Steinowi Henrikowi Tuffowi.
Sporadycznie pojawiał się również w zawodach Pucharu Świata, w których kilkukrotnie punktował. W klasyfikacji generalnej PŚ został ujęty pięciokrotnie, najlepszy wynik uzyskując w sezonie 1994/1995 (48. miejsce).
W styczniu 1996 został mistrzem Norwegii w drużynowym konkursie skoków na Bjørkelibakken w Strynie, startując w zespole Buskerud wraz z Clasem Bredem Bråthenem, Sturlem Holseterem i Eirikiem Halvorsenem. W konkursie indywidualnym zajął 17. miejsce.
W PŚ ostatni występ zanotował w 2000, a w PK w 2002, kiedy zakończył karierę. Po zakończeniu kariery zawodniczej został trenerem skoków narciarskich. Był m.in. indywidualnym trenerem Andersa Jacobsena, a w latach 2007–2011 prowadził kobiecą reprezentację Norwegii.
Jego syn Anders Håre także został reprezentantem Norwegii w skokach narciarskich, w 2019 zadebiutował w Pucharze Świata.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="1848227" url="https://pl.wikipedia.org/wiki?curid=1848227" title="Obieg fosforu w przyrodzie">
Obieg fosforu w przyrodzie

Obieg fosforu w przyrodzie – Cykl biogeochemiczny opisujący krążenie związków fosforu pomiędzy środowiskiem nieożywionym i organizmami żywymi.
Fosfor (P) występuje w środowisku w postaci fosforanów w skałach pochodzenia organicznego i nieorganicznego oraz resztkach kości i produktach wydalania.
Fosfor znajdujący się w glebie jest przyswajany przez bakterie fosforowe, a rozpuszczony w toni wodnej przez plankton. Organizmy te przetwarzają związki fosforu w formy dostępne dla roślin i zwierząt.
Rozpuszczalne w wodzie związki fosforu (fosforany) są pobierane przez rośliny, które wbudowują go w związki budujące komórki. Dla konsumentów źródłem fosforu są rośliny zielone oraz, ewentualnie, niższe w piramidzie troficznej poziomy konsumentów. Ostatnim ogniwem organizmów wykorzystujących fosfor są reducenci, organizmy te uwalniają także ten pierwiastek do środowiska w postaci rozpuszczalnych w wodzie fosforanów.
Część fosforu może wypaść z obiegu, gdy dostanie się do głębinowych osadów oceanicznych. Jednocześnie może być uzupełniany przez wietrzenie lub wymywanie ze skał zawierających związki fosforanowe rozpuszczalne w wodzie.

</doc>
<doc id="1848231" url="https://pl.wikipedia.org/wiki?curid=1848231" title="Jonathan Stark">
Jonathan Stark

Jonathan Stark (ur. 3 kwietnia 1971 w Medford) – amerykański tenisista, reprezentant w Pucharze Davisa, zwycięzca French Open 1994 w grze podwójnej i Wimbledonu 1995 w grze mieszanej, lider rankingu ATP deblistów.
Kariera tenisowa.
Jako zawodowy tenisista występował w latach 1991–2001. Na kortach zarobił łącznie 3 220 867 dolarów amerykańskich.
W grze pojedynczej wygrał 2 turnieje rangi ATP World Tour oraz uczestniczył w 1 finale.
W 1992 roku wygrał swój pierwszy deblowy tytuł ATP World Tour, w Wellington grając wspólnie z Jaredem Palmerem. W 1994 roku awansował do finału wielkoszlemowego Australian Open (z Byronem Blackiem). W meczu o tytuł mistrzowski przegrał z parą Jacco Eltingh–Paul Haarhuis 7:6, 3:6, 4:6, 3:6. W tym samym roku Amerykanin odniósł swój największy w karierze sukces, wygrywając French Open. W finale pokonał 6:4, 7:6 parę Jan Apell–Jonas Björkman. Partnerem deblowym Amerykanina był Byron Black. W sezonie 1997 wygrał razem z Rickiem Leachem ATP World Tour World Championships. Ostatnie deblowe zwycięstwo w turnieju rangi ATP World Tour Stark odniósł w 2001 roku w Long Island, partnerując Kevinowi Ullyettowi. Łącznie Stark odniósł 19 zwycięstw oraz osiągnął 21 finałów rozgrywek ATP World Tour.
W 1995 roku Stark został mistrzem Wimbledonu w grze mieszanej. Razem z Martiną Navrátilovą pokonali duet Gigi Fernández–Cyril Suk 6:4, 6:4.
Amerykanin reprezentował swój kraj w Pucharze Davisa. Najlepszym jego wynikiem jest dojście do finału imprezy w 1997 roku. Rywalami Stanów Zjednoczonych w ostatniej fazie rozgrywek byli Szwedzi, którzy wygrali konfrontację 5:0. Stark swoje obydwa mecze przegrał, zarówno w grze pojedynczej, jak i podwójnej.
Najwyżej sklasyfikowany wśród singlistów był w lutym 1994 roku, będąc na 36. pozycji, a wśród rankingu deblistów był liderem w sierpniu 1994 roku. Na szczycie listy gry podwójnej utrzymywał się łącznie przez 6 tygodni.

</doc>
<doc id="1848234" url="https://pl.wikipedia.org/wiki?curid=1848234" title="Erozja wodna">
Erozja wodna

Erozja wodna – proces erozyjnego niszczenia powierzchni terenu przez wodę.

</doc>
<doc id="1848237" url="https://pl.wikipedia.org/wiki?curid=1848237" title="Jaroslav Kahánek">
Jaroslav Kahánek

Jaroslav Kahánek (ur. 9 stycznia 1977) – czeski skoczek narciarski, srebrny medalista mistrzostw świata juniorów (1994), zwycięzca klasyfikacji generalnej Pucharu Kontynentalnego w sezonie 1996/1997.
W Pucharze Świata zadebiutował 16 stycznia 1994 roku w Libercu, zajmując 43. miejsce w konkursie głównym. Pierwsze punkty do klasyfikacji generalnej tego cyklu zdobył w kolejnym sezonie, 10 grudnia 1994 roku w Planicy, kiedy uplasował się na 24. miejscu. W swojej karierze dziewięciokrotnie zdobywał punkty Pucharu Świata, raz swój występ zakończył w czołowej dziesiątce zawodów tej rangi – 28 stycznia 1995 roku w Lahti zajął ósme miejsce (tego samego dnia był również ósmy w konkursie drużynowym).
W 1997 roku wziął udział w mistrzostwach świata w narciarstwie klasycznym w Trondheim. W rywalizacji indywidualnej na normalnej skoczni zajął 42. miejsce.
Trzykrotnie zwyciężył w konkursach Pucharu Kontynentalnego w marcu 1997 roku. Triumf odniósł podczas zawodów tej rangi w Courchevel i dwukrotnie w Braunlage. W sezonie tym odniósł zwycięstwo w klasyfikacji generalnej cyklu.

</doc>
<doc id="1848238" url="https://pl.wikipedia.org/wiki?curid=1848238" title="Oeyvind Berg">
Oeyvind Berg



</doc>
<doc id="1848240" url="https://pl.wikipedia.org/wiki?curid=1848240" title="Hormidak">
Hormidak

Hormidak (Hormidac) – wódz Hunów. Ok. 466 najechał naddunajskie prowincje Cesarstwa wschodniorzymskiego zajmując m.in. Serdikę (obecnie Sofia). Niewiele później został rozgromiony przez wojska przyszłego cesarza zachodniorzymskiego, Antemiusza.
Sydoniusz Apolinary opisując czyny Antemiusza tak opisał Hunów Hormidaka:
"Okrągła masa głowy/Zwęża się ku górze. Pod czołem w dwu wgłębieniach/Jest wzrok, lecz bez oczu: światło docierające/Do jamy mózgowej z trudem dosięga oka ukrytego,/Lecz nie zamkniętego. Bo choć powieka nie obszerna,/Widzą obszerne przestrzenie i korzystanie z większych oczu/Zastępują im źrenice wzrokowe w głębokich oczodołach./Żebyś zaś podwójny przewód nosowy nie wystawał nad policzki,/Spłaszczają nos w młodości obwiązując go opaską,/By nie przeszkadzał szyszakowi; tak to miłość matczyna/Zniekształca synów rodzonych do walki: płaszczyzna policzków/Bez przedzielającego je nosa stają się przez to pełniejsze./Zresztą są to mężczyźni pięknie zbudowani; mają wydatną/Pierś szeroką, wspaniałe barki, brzuch dołem podpasany./Wzrost stojącego człowieka średni. Ale patrząc na jeźdźca/Ma się wrażenie wysokiego./Tacy często się zdają, gdy siedzą/Dziecko, oddzielone od matki, ledwie się zacznie trzymać na nogach,/Już siada na grzbiet konia; myślałbyś, że są z sobą zrośnięci./" […] "/Inne ludy jeżdżą na grzbietach końskich, a ten na nich mieszka./Gładkie łuki i strzały są drogie ich sercu./Ręka ich groźna i celna, a pewność zadawania śmierci pociskami/Niezawodna; szaleństwo niezłym strzałem siać dużo złego./Taka to ludność" […] "przyszła tu przeprawą na wozach przez zamarznięty Hister/ Drogę na rzece znacząc obręczy rysami"

</doc>
<doc id="1848244" url="https://pl.wikipedia.org/wiki?curid=1848244" title="Hirnyk Roweńki">
Hirnyk Roweńki

Hirnyk Roweńki (ukr. Футбольний клуб «Гірник» Ровеньки, "Futbolnyj Kłub "Hirnyk" Roweńky") - ukraiński klub piłkarski z siedzibą w Roweńkach, w obwodzie ługańskim.
W sezonie 1997/98 występował w rozgrywkach ukraińskiej Pierwszej Lihi.
Historia.
Chronologia nazw:
Drużyna piłkarska Awanhard została założona w mieście Roweńki w 1924 roku. Zespół występował w rozgrywkach mistrzostw i Pucharu obwodu woroszyłowgradskiego. W 1967 zdobył mistrzostwo Ukraińskiej SRR spośród drużyn kultury fizycznej. Sukces ten pozwolił w sezonie 1968 debiutować w Klasie B, 2 strefie ukraińskiej Mistrzostw ZSRR oraz w rozgrywkach Pucharu ZSRR. W 1970 w wyniku reorganizacji systemu lig ZSRR okazał się występować w Klasie B, 2 strefie ukraińskiej. Zajął w turnieju finałowym 14. miejsce, ale tylko siedem zespołów pozostało w rozgrywkach na szczeblu profesjonalnym. Potem kontynuował występy w rozgrywkach Mistrzostw i Pucharu obwodu. W latach 80. XX wieku nazywał się Sokił.
Od początku rozgrywek w niezależnej Ukrainie klub występował w rozgrywkach mistrzostw Ukrainy spośród zespołów amatorskich. W sezonie 1992/93 zajął drugie miejsce w 4 grupie. W następnym sezonie 1993/94 zajął pierwsze miejsce w 4 grupie, co pozwoliło w sezonie 1994/95 występować w rozgrywkach Trzeciej Lihi. Po zakończeniu rundy jesiennej klub zmienił nazwę na Awanhard-Industrija. W wyniku reorganizacji systemu lig w następnym sezonie 1995/96 występował już w Drugiej Lidze, Grupie B. W kolejnym sezonie 1996/97 klub zajął pierwsze miejsce w Grupie B i awansował do Pierwszej Lihi. Jednak nie utrzymał się w niej i spadł z powrotem do Drugiej Lihi. Klub przywrócił nazwę Awanhard i kontynuował występy w Drugiej Lidze, Grupie W. Po zakończeniu rundy jesiennej sezonu 2003/2004 połączył się z amatorskim zespołem Inter Ługańsk. Klub otrzymał nazwę Awanhard-Inter (Roweńki). Ale fuzja szybko rozpadła się, a następnie roweńkowski klub połączył się z Mołnija Siewierodonieck. W rzeczywistości oddał swoje miejsce innemu klubowi. W rundzie wiosennej pod nazwą Awanhard-Inter Roweńki faktycznie występowała drużyna Mołnija Siewierodonieck, która rozgrywała swoje mecze domowe w Siewierodoniecku. Po zakończeniu sezonu 2003/04 oficjalnie klub został rozwiązany, a miejsce w Drugiej Lidze pozostało dla Mołnii Siewierodonieck.
Jednak w Roweńkach już następną wiosną 2005 w mistrzostwach obwodu wystartował klub o nazwie Hirnyk-DJuSSz, który kontynuował tradycje Awanharda i rozgrywał swoje mecze domowe na stadionie Awanhard. W 2006 zmienił nazwę na Hirnyk i zdobył brązowy medal mistrzostw obwodu. Na stanowisko trenera klubu znowu zaproszono Anatolij Kuksow, który w latach 1999-2003 trenował Awanhard Roweńki. W 2010 sponsorem klubu została Spółka Węglowa DP "RoweńkyAntracyt" i klub przyjął nazwę Hirnyk DP "RoweńkyAntracyt".

</doc>
<doc id="1848245" url="https://pl.wikipedia.org/wiki?curid=1848245" title="Hernán Jorge Crespo">
Hernán Jorge Crespo



</doc>
<doc id="1848249" url="https://pl.wikipedia.org/wiki?curid=1848249" title="Ugyen Wangchuck">
Ugyen Wangchuck



</doc>
<doc id="1848251" url="https://pl.wikipedia.org/wiki?curid=1848251" title="Stein Henrik Tuff">
Stein Henrik Tuff

Stein Henrik Tuff (ur. 16 sierpnia 1974) – norweski skoczek narciarski, reprezentant klubu Selsbakk IF. Olimpijczyk (1994) oraz zwycięzca klasyfikacji generalnej Pucharu Kontynentalnego w sezonie 1995/1996.

</doc>
<doc id="1848254" url="https://pl.wikipedia.org/wiki?curid=1848254" title="Joshua J. Johnson">
Joshua J. Johnson

Joshua J. Johnson (ur. 10 maja 1976) – amerykański lekkoatleta, sprinter.
Osiągnięcia.
Johnson biegł w eliminacjach sztafety 4 × 100 metrów podczas mistrzostw świata w Edmonton (2001). W finale Amerykanie przekroczyli linię mety jako pierwsi, jednak złoty medal został sztafecie USA odebrany z powodu dopingu Tima Montgomery'ego.

</doc>
<doc id="1848255" url="https://pl.wikipedia.org/wiki?curid=1848255" title="Andriej Kowalow">
Andriej Kowalow



</doc>
<doc id="1848256" url="https://pl.wikipedia.org/wiki?curid=1848256" title="Joshua Johnson">
Joshua Johnson



</doc>
<doc id="1848257" url="https://pl.wikipedia.org/wiki?curid=1848257" title="Stefan Fabiszewski">
Stefan Fabiszewski

Stefan Fabiszewski, ps. "Tadeusz" (ur. 18 czerwca 1896 w Gostyninie, zm. 12 stycznia 1974 w Brighton, w Wielkiej Brytanii) – podpułkownik piechoty Wojska Polskiego II RP.
Życiorys.
Urodził się w rodzinie Tomasza i Józefy ze Szczypkowskich. Przed I wojną światową był członkiem Związku Strzeleckiego. W sierpniu 1914 wcielony został do Pierwszej Kompanii Kadrowej. W czasie walk pod Jastkowem został ranny. Po kryzysie przysięgowym internowany w Szczypiornie i Łomży, skąd zbiegł w marcu 1918. Po ucieczce z obozu wstąpił do Polskiej Organizacji Wojskowej. W okresie od listopada 1918 do kwietnia 1919 pełnił służbę w 4 Dywizji Strzelców Polskich gen. Lucjana Żeligowskiego, awansując do stopnia podporucznika. W sierpniu 1919 wziął udział w I powstaniu śląskim. W lipcu 1920 awansował na porucznika. Dowodził wówczas 3 kompanią 142 pułku piechoty.
Po zakończeniu wojny z bolszewikami pełnił służbę w III batalionie 13 pułku piechoty. 3 maja 1922 zweryfikowany w stopniu kapitan ze starszeństwem z 1 czerwca 1919 i 1196. lokatą w korpusie oficerów piechoty. W 1923, w garnizonie Wilno, pełnił funkcję oficera sztabu dowódcy piechoty dywizyjnej 19 Dywizji Piechoty płk. Waleriana Czumy. W następnym roku pełnił służbę w macierzystym 73 pułku piechoty w Katowicach. Następnie pełnił służbę w 28 pułku piechoty w Łodzi. 18 lutego 1928 został mianowany majorem ze starszeństwem z 1 stycznia 1928 i 73. lokatą w korpusie oficerów piechoty. W kwietniu tego roku został przeniesiony do 62 pułku piechoty w Bydgoszczy na stanowisko oficera sztabowego pułku. W lipcu 1929 został przesunięty na stanowisko dowódcy batalionu. Następnie został przeniesiony do dyspozycji dowódcy Okręgu Korpusu Nr VIII. W sierpniu 1931 został przeniesiony do Kwatery Głównej Ministerstwa Spraw Wojskowych w Warszawie na stanowisko dowódcy batalionu sztabowego. W czerwcu 1934 został przeniesiony do dyspozycji szefa Biura Personalnego MSWojsk. 16 lipca 1934 przyjął obowiązki komendanta Wojskowej Składnicy Tranzytowej na Westerplatte, a 3 grudnia 1938 przekazał je mjr. Henrykowi Sucharskiemu. Stojąc na czele składnicy był odpowiedzialny za ufortyfikowanie terenu półwyspu. 4 listopada 1938 powołany został do Oddziału Zamkowego Prezydenta Rzeczypospolitej. Na stopnień podpułkownika został mianowany ze starszeństwem z 1 września 1939 i 1. lokatą w korpusie oficerów piechoty. Był to tzw. awans emerytalny w związku z przeniesieniem w stan spoczynku.
W czasie kampanii wrześniowej 1939 ewakuował się do Rumunii skąd wyjechał do Francji, a później do Anglii. Na emigracji publikował w „Tygodniu Polskim” oraz „Dzienniku Polskim - Dzienniku Żołnierza”.
Upamiętnienie.
Pamięć o Stefanie Fabiszewskim kultywuje I Liceum Ogólnokształcące PUL w Gostyninie, które od listopada 2006 nosi imię Bohaterów Gostynina.

</doc>
<doc id="1848260" url="https://pl.wikipedia.org/wiki?curid=1848260" title="Mołnija Siewierodonieck">
Mołnija Siewierodonieck

Mołnija Siewierodonieck (ukr. Футбольний клуб «Молнія» Сєвєродонецьк, "Futbolnyj Kłub „Mołnija” Siewierodonećk") – ukraiński klub piłkarski z siedzibą w Siewierodoniecku, w obwodzie ługańskim.
W sezonie 2004/05 występował w rozgrywkach ukraińskiej Drugiej Lihi.
Historia.
Chronologia nazw:
Drużyna piłkarska Mołnija Siewierodonieck została założona w mieście Siewierodonieck w 2000 roku. Zespół występował w rozgrywkach mistrzostw i Pucharu obwodu ługańskiego. W sezonie 2003 debiutował w rozgrywkach w Amatorskiej lidze, gdzie zajął pierwsze miejsce. Po zakończeniu rundy jesiennej sezonu 2003/04 połączył się z klubem Awanhard-Inter Roweńky. W rundzie wiosennej w Drugiej Lidze, Grupie W pod nazwą Awanhard-Inter Roweńky faktycznie występowała drużyna Mołnija Siewierodonieck. Awanhard-Inter Roweńky został rozwiązany, a miejsce w Drugiej Lidze pozostało dla Mołnii Siewierodonieck. W sezonie 2004/05 klub zajął wysokie 4 miejsce w Drugiej Lidze, Grupie W, ale 4 sierpnia 2005 roku ogłosił, że rezygnuje z dalszych występów i został rozwiązany.

</doc>
<doc id="1848262" url="https://pl.wikipedia.org/wiki?curid=1848262" title="Matjaž Kladnik">
Matjaž Kladnik

Matjaž Kladnik (ur. 19 września 1975 w Lublanie) – słoweński skoczek narciarski, olimpijczyk (1994), brązowy medalista zimowej uniwersjady (1997).
Przebieg kariery.
W Pucharze Świata zadebiutował 30 grudnia 1992 roku w Oberstdorfie. W pierwszym konkursie 41. Turnieju Czterech Skoczni uplasował się na ósmym miejscu, dzięki czemu zdobył pierwsze w karierze punkty do klasyfikacji generalnej. W zawodach zaliczanych do Pucharu Świata startował do sezonu 1997/1998 (przy czym w ostatnim sezonie wziął udział wyłącznie w kwalifikacjach do dwóch ostatnich konkursów w Planicy). Trzykrotnie zajmował miejsca w pierwszej dziesiątce zawodów tej rangi – poza debiutem w Oberstdorfie było to siódme miejsce w Courchevel w 1993 roku oraz dziewiąte w Zakopanem w 1996 roku. Łącznie szesnastokrotnie zdobywał punkty do klasyfikacji generalnej, najwyższe miejsce na koniec sezonu uzyskał w sezonie 1993/1994, kiedy był 34. z dorobkiem 96 punktów.
W 1994 roku wziął udział w igrzyskach olimpijskich w Lillehammer. W konkursach skoków zajął 19. i 27. miejsce indywidualnie oraz 9. drużynowo. Dwukrotnie uczestniczył w mistrzostwach świata w narciarstwie klasycznym – w 1993 roku zajął 49. i 51. miejsce w zawodach indywidualnych oraz 7. w drużynowych, a w 1995 roku był 45. w konkursie indywidualnym na dużej skoczni. Również dwukrotnie startował w mistrzostwach świata w lotach narciarskich – w 1994 roku w Planicy był 30., a dwa lata później w Tauplitz uplasował się na 39. miejscu. 
W 1997 roku zdobył brązowy medal uniwersjady w Muju w zawodach drużynowych, w których poza nim słoweński zespół stanowili Goran Janus, Sašo Komovec i Franci Petek. Indywidualnie zajął piąte miejsce na normalnej skoczni i ósme na dużej.
W 1994 roku został podwójnym mistrzem Słowenii w skokach narciarskich, zdobywając złote medale na normalnej i dużej skoczni.
18 lutego 1995 roku na Vikersundbakken w Vikersund ustanowił rekord życiowy w długości skoku narciarskiego, uzyskując 162 m.
Osiągnięcia.
Puchar Świata.
Miejsca w poszczególnych konkursach Pucharu Świata.
"Opracowano na podstawie materiału źródłowego:"

</doc>
<doc id="1848264" url="https://pl.wikipedia.org/wiki?curid=1848264" title="Anne Henning">
Anne Henning

Anne Elizabeth Henning (ur. 6 września 1955 w Raleigh) – amerykańska łyżwiarka szybka, dwukrotna medalistka olimpijska i wicemistrzyni świata.
Kariera.
Specjalizowała się w dystansach sprinterskich. Największe sukcesy w karierze osiągnęła w 1972 roku, kiedy podczas igrzysk olimpijskich w Sapporo zdobyła dwa medale. Już w swoim pierwszym starcie, biegu na 500 m, zdobyła złoty medal, ustanawiając jednocześnie nowy rekord olimpijski. Dwa dni później zdobyła brązowy medal w biegu na 1000 m, przegrywając tylko z Moniką Pflug z RFN i Holenderką Atje Keulen-Deelstrą. Były to jej jedyne starty olimpijskie. Na rozgrywanych rok wcześniej mistrzostwach świata w wieloboju sprinterskim w Inzell zdobyła srebrny medal. Wyprzedziła ją jedynie Ruth Schleiermacher z NRD, a trzecie miejsce zajęła kolejna Amerykanka, Dianne Holum. W 1971 roku była też czternasta na wielobojowych mistrzostwach świata w Helsinkach. W 1972 roku Henning zakończyła karierę sportową.
Ustanowiła łącznie siedem rekordów świata.

</doc>
<doc id="1848265" url="https://pl.wikipedia.org/wiki?curid=1848265" title="Oleg Romaniszyn">
Oleg Romaniszyn



</doc>
<doc id="1848266" url="https://pl.wikipedia.org/wiki?curid=1848266" title="Quinton Day">
Quinton Day

Quinton Laron Day (ur. 23 września 1984 w Kansas City) – amerykański koszykarz występujący na pozycji rozgrywającego.
Życiorys.
Karierę zaczynał na amerykańskim Uniwersytecie Missouri. W 2007 roku rozpoczął grę w Europie. W sezonie 2007/2008 grał w Turcji i na Węgrzech, gdzie notował średnio 22 punkty oraz 3,7 asysty na mecz. 3 grudnia 2008 roku podpisał kontrakt ze Zniczem Jarosław. Dzięki jego dobrej grze zespół z Podkarpacia utrzymał się w PLK. Sam Quinton Day wystąpił także w meczu gwiazd PLK (14 punktów oraz 4 asysty w 16 minut). Day sezon 2009/2010 rozpoczął w Grecji, jednak szybko wrócił do Polski. 30 listopada podpisał kontrakt ze Sportino Inowrocław. W swoim debiucie w nowym zespole, 5 grudnia, rzucił swojej byłej drużynie, Zniczowi Jarosław, 14 punktów. Miał też 4 asysty. W 2010 roku wystąpił w konkursie wsadów Meczu Gwiazd PLK. Lata 2010-2012 spędził grając na Bliskim Wschodzie. W 2012 po raz trzeci przeniósł się do polskiej ligi. Został zawodnikiem Asseco Prokomu Gdynia. Z drużyną tą zdobył mistrzostwo Polski.

</doc>
<doc id="1848273" url="https://pl.wikipedia.org/wiki?curid=1848273" title="Jean Spautz">
Jean Spautz

Jean Spautz (ur. 9 września 1930 w Schifflange) – luksemburski polityk, wieloletni minister, poseł i przewodniczący Izby Deputowanych, lider Chrześcijańsko-Społecznej Partii Ludowej w latach 80.
Życiorys.
Pracę zawodową zaczynał w koncernie przemysłowym ARBED. Zaangażował się wkrótce w działalność związkową, od 1954 do 1959 przewodniczył organizacji młodych pracujących katolików ("Jeunesse ouvrière catholique").
W 1959 po raz pierwszy uzyskał mandat posła do Izby Deputowanych, zasiadał w niej do 2004, z przerwą na czas sprawowania funkcji rządowych. W okresie 1982–1990 stał na czele Chrześcijańsko-Społecznej Partii Ludowej.
Od 1980 do 1995 w randze ministra wchodził w skład kolejnych gabinetów, najpierw Pierre'a Wernera, następnie Jacques'a Santera. Odpowiadał przez cały ten czas za sprawy wewnętrzne i mieszkalnictwo, a ponadto do 1989 za sprawy rodziny. Później powrócił do parlamentu, któremu przewodniczył w latach 1995–2004.
W latach 1979–1980 był po raz pierwszy posłem do Parlamentu Europejskiego. Ponownie zasiadł w Europarlamencie w wyniku wyborów w 2004. W VI kadencji zasiadał we frakcji EPP-ED oraz w Komisji Zatrudnienia i Spraw Socjalnych. W 2009 zrezygnował z ubiegania się o reelekcję, kończąc swoją pięćdziesięcioletnią działalność na stanowiskach publicznych.

</doc>
<doc id="1848276" url="https://pl.wikipedia.org/wiki?curid=1848276" title="Fregaty typu Bronstein">
Fregaty typu Bronstein

Fregaty typu Bronstein – amerykańskie fregaty przeznaczone do działań ZOP, najstarszy typ jednostek w klasyfikacji DE lat sześćdziesiątych XX wieku, jednocześnie ostatni wycofany ze służby w US Navy typ klasyfikacji DE, określany jako pre-"Knox".
Okręty te uważane były za zbyt małe i zbyt wolne do oceanicznej służby jako jednostki zwalczania okrętów podwodnych, toteż wybudowano jedynie dwie jednostki tego typu "Bronstein" oraz "McCloy". Obydwa okręty zbudowane zostały w stoczni Avondale Shipyard, odpowiednio: położenie stępki: 16 maja 1961 oraz 15 września 1961, wodowanie: 31 marca 1962 i 9 czerwca 1962, przyjęcie do służby: 16 czerwca 1963 oraz 21 października 1963, wycofanie ze służby: 13 grudnia 1990 i 14 grudnia 1990.
W 1993 roku oba okręty zostały sprzedane marynarce wojennej Meksyku i służą jako ARM „Hermenegildo Galeana” (F202) i ARM „Nicolás Bravo” (F201).

</doc>
<doc id="1848278" url="https://pl.wikipedia.org/wiki?curid=1848278" title="Misjonarze świętej Rodziny">
Misjonarze świętej Rodziny



</doc>
<doc id="1848279" url="https://pl.wikipedia.org/wiki?curid=1848279" title="Steve Delaup">
Steve Delaup

Steve Delaup (ur. 7 sierpnia 1972 r. w Porto-Vecchio na Korsyce) – francuski skoczek narciarski. Najlepsze wyniki w Pucharze Świata osiągnął w sezonie 1992/1993, kiedy zajął 12. miejsce w klasyfikacji generalnej.

</doc>
<doc id="1848280" url="https://pl.wikipedia.org/wiki?curid=1848280" title="Kontrola robotnicza">
Kontrola robotnicza

Kontrola robotnicza – określenie na uczestnictwo pracowników w nadzorze nad lub czasami zarządzaniu ich zakładów pracy. 
Charakterystyka.
Podstawowym organem kontroli robotniczej są rady zakładowe, często określane są jako element demokracji w miejscu pracy czy demokracji ekonomicznej, ponieważ za ich pośrednictwem robotnicy podejmują decyzje odnośnie do kluczowych decyzji, takich jak na przykład zwolnienia grupowe czy funkcje socjalne przedsiębiorstwa, lub nawet przejmują je w znacznym stopniu. Syndykaliści opowiadają się natomiast za tym, aby kontrolę robotniczą przejęły związki zawodowe. W niektórych krajach, jak na przykład w Czechach, w sektorze bankowym pracownikom jest zagwarantowane jedno miejsce w Zarządzie lub w Niemczech, gdzie robotniczy delegat zasiada w Radzie nadzorczej spółek prawa handlowego.
W polskim systemie prawnym "Rady zakładowe" powstały dekretem z dnia 6 lutego 1945 o utworzeniu Rad zakładowych, jednak zanikły a wraz z wejściem Rzeczypospolitej Polskiej do Unii Europejskiej utworzono Rady pracowników, w szerokim tego słowa znaczeniu. Na świecie występują rady robotnicze: w Niemczech i Austrii ("Betriebsrat"), Luksemburgu ("Comité Mixte"), Holandii i Flamandii w Belgii ("Ondernemingsraad"), Francji ("Comité d'Entreprise"), w Walonii w Belgii ("Conseil d'Entreprise") i w Hiszpanii ("Comité de empresa"). Na poziomie Unii Europejskiej istnieją europejskie rady zakładowe, a także minimalne standardy dla krajowych systemów prawnych co do funkcjonowania rad zakładowych.
Jako przykłady takiej kontroli można podać francuski komitet przedsiębiorstwa czy francuską Powszechną Konfederację Pracy (CGT).
Czasami kontrola robotnicza mylnie określana jest samorządnością pracowniczą.

</doc>
<doc id="1848287" url="https://pl.wikipedia.org/wiki?curid=1848287" title="Historia historiografii (dyscyplina naukowa)">
Historia historiografii (dyscyplina naukowa)

Historia historiografii – dziedzina wiedzy zajmująca się badaniem dziejów piśmiennictwa historycznego. Ze względu na autorefleksyjny charakter (historyk bada pisarstwo historyczne) jest spokrewniona z takimi dziedzinami wiedzy jak: epistemologia, naukoznawstwo, filozofia nauki.
Historia historiografii może mieć charakter czysto faktograficzny, deskryptywny lub krytyczny. Deskryptywna historia historiografii ogranicza się do opisu wydarzeń związanych z funkcjonowaniem poszczególnych szkół historycznych. Krytyczna historia historiografii analizuje także metody stosowane przez poszczególnych historyków i szkoły historyczne i dlatego wiąże się ściśle z takimi dyscyplinami jak metodologia historii, historia intelektualna i metahistorią.
Historia historiografii w Polsce.
Twórcami dwóch powojennych szkół (poznańskiej i łódzkiej) historii historiografii w Polsce byli:
Związani z łódzkim ośrodkiem: Franciszek Bronowski, Józef Dutkiewicz, Henryk Michalak, Marian Henryk Serejski, Krystyna Śreniowska.
Współcześni polscy przedstawiciele historii historiografii (z tytułem profesora lub doktora habilitowanego):

</doc>
<doc id="1848289" url="https://pl.wikipedia.org/wiki?curid=1848289" title="Tomasz Ciepły">
Tomasz Ciepły

Tomasz Ciepły (ur. 7 kwietnia 1980 roku w Szczecinie) – polski florecista. Do 30 czerwca 2005 roku reprezentował klub KS Warta Poznań. Od 1 lipca 2005 roku reprezentuje AZS AWF Poznań. Drużynowy Mistrz Europy Kijów 2008 roku. Wielokrotny Mistrz Polski. Zawodnik i trener w klubie AZS AWF Poznań.
Osiągnięcia.
MISTRZOSTWA EUROPY JUNIORÓW
MISTRZOSTWA ŚWIATA JUNIORÓW 
Skład drużyny: "Tomasz Ciepły, Przemysław Fogt, Radosław Pietrusiewicz, Krzysztof Pietrusiak".
MISTRZOSTWA ŚWITA SENIORÓW
Skład drużyny: "Tomasz Ciepły, Piotr Kiełpikowski, Adam Krzesiński, Sławomir Mocek".
MISTRZOSTWA EUROPY SENIORÓW
Skład drużyny: "Tomasz Ciepły, Adam Krzesiński, Sławomir Mocek, Wojciech Szuchnicki". 
Skład drużyny: "Tomasz Ciepły, Sławomir Mocek, Wojciech Szuchnicki, Andrzej Witkowski".
Skład drużyny: "Tomasz Ciepły, Radosław Glonek, Michał Majewski, Sławomir Mocek".

</doc>
<doc id="1848292" url="https://pl.wikipedia.org/wiki?curid=1848292" title="Michel Wolter">
Michel Wolter

Michel Wolter (ur. 13 września 1962 w Luksemburgu) – luksemburski polityk i ekonomista, od 1994 do 2004 minister spraw wewnętrznych, od 2009 do 2014 przewodniczący Chrześcijańsko-Społecznej Partii Ludowej (CSV).
Życiorys.
Syn polityka CSV Jeana Woltera. W pierwszej połowie lat 80. był reprezentantem kraju w tenisie stołowym. Ukończył w 1985 studia ekonomiczne na Uniwersytecie Paryskim.
W 1984 po raz pierwszy został wybrany w skład Izby Deputowanych jako najmłodszy parlamentarzysta. Reelekcję uzyskiwał od tego czasu w każdych kolejnych wyborach. W latach 1985–1990 stał na czele organizacji młodzieżowej chadeków, a w okresie 1987–1994 krajowej federacji tenisa. Był radnym miejscowości Esch-sur-Alzette i Bascharage.
W styczniu 1995 nowy premier Jean-Claude Juncker powierzył mu tekę ministra spraw wewnętrznych oraz ministra ds. służb publicznych i reformy administracji. W sierpniu 1999 został ministrem spraw wewnętrznych w kolejnym gabinecie. W lipcu 2004 zdecydował się powrócić do pracy w parlamencie, stając na czele frakcji poselskiej CSV. W listopadzie 2009 zastąpił François Biltgena na funkcji przewodniczącego Chrześcijańsko-Społecznej Partii Ludowej. W 2009, 2013 i 2018 ponownie wybierany do Izby Deputowanych. W lutym 2014 na stanowisku przewodniczącego partii zastąpił go Marc Spautz.

</doc>
<doc id="1848296" url="https://pl.wikipedia.org/wiki?curid=1848296" title="Mistrzostwa Afryki w piłce siatkowej kobiet 2009">
Mistrzostwa Afryki w piłce siatkowej kobiet 2009



</doc>
<doc id="1848297" url="https://pl.wikipedia.org/wiki?curid=1848297" title="Herbert Blumer">
Herbert Blumer

Herbert Blumer (ur. 7 marca 1900 w Saint Louis, zm. 13 kwietnia 1987 w Danville) – amerykański socjolog.
Życiorys.
W latach 1918–1922 studiował na Uniwersytecie Missouri. Po ukończeniu studiów pozostał na tej uczelni jako asystent, ale w 1925 przeniósł się na Uniwersytet Chicagowski, gdzie znalazł się pod dużym wpływem George’a Meada, Williama Thomasa i Roberta Parka. W 1928 uzyskał tam doktorat i stanowisko nauczycielskie. Kontynuował też własne badania oraz rozwijał dalej koncepcje George’a Herberta Meada. W latach 1930–1935 był skarbnikiem Amerykańskiego Towarzystwa Socjologicznego, a w latach 1941–1952 był redaktorem "American Journal of Sociology". W 1952 przeniósł się na Uniwersytet Kalifornijski, gdzie przewodniczył i rozwijał nowo założony wydział socjologii. W 1952 został prezesem Amerykańskiego Towarzystwa Socjologicznego.
Koncepcje i prace.
W swoich pracach rozwijał dalej koncepcje George’a Meada; w 1937 wprowadził termin interakcjonizm symboliczny i rozwijał socjologiczną perspektywę teoretyczną określaną tym terminem. Do jego głównych zainteresowań badawczych należały metody empiryczne i obserwacje kultury popularnej. Uważał, że introspekcja i obserwacja uczestnicząca są w perspektywie interakcjonizmu symbolicznego ważniejsze od podejścia naukowego.

</doc>
<doc id="1848301" url="https://pl.wikipedia.org/wiki?curid=1848301" title="CAP (misja lotnictwa)">
CAP (misja lotnictwa)



</doc>
<doc id="1848302" url="https://pl.wikipedia.org/wiki?curid=1848302" title="Kalendarium historii Sławkowa">
Kalendarium historii Sławkowa

Sławków – miasto w województwie śląskim, w Zagłębiu Dąbrowskim, nad rzeką Białą Przemszą. Jedno z najstarszych miast polskich, wczesnośredniowieczny ośrodek wydobycia kruszców. Do końca XVIII w. lokalny ośrodek administracyjny dóbr biskupich klucza sławkowskiego. Obecnie Sławków jest kilkutysięcznym miasteczkiem o stosunkowo dużych możliwościach rozwojowych, położonym na wschodnich obrzeżach Górnośląskiego Okręgu Przemysłowego.

</doc>
<doc id="1848304" url="https://pl.wikipedia.org/wiki?curid=1848304" title="Nadeżda Michajłowa">
Nadeżda Michajłowa



</doc>
<doc id="1848309" url="https://pl.wikipedia.org/wiki?curid=1848309" title="Marcin Bors">
Marcin Bors

Marcin Bors (ur. 30 maja 1978) – polski multiinstrumentalista i producent muzyczny, właściciel studia nagrań Fonoplastykon, współzałożyciel alternatywnej wytwórni muzycznej Saints of Suburbia.
W 2014 roku zasiadał w jury programu rozrywkowego "SuperSTARcie" emitowanego na antenie stacji telewizyjnej TVP2.

</doc>
<doc id="1848311" url="https://pl.wikipedia.org/wiki?curid=1848311" title="I Wanna Be Your Boyfriend">
I Wanna Be Your Boyfriend

I Wanna Be Your Boyfriend – drugi singel zespołu Ramones promujący album "Ramones", wydany w kwietniu 1976 przez wytwórnię Sire Records.

</doc>
<doc id="1848312" url="https://pl.wikipedia.org/wiki?curid=1848312" title="I Remember You">
I Remember You

I Remember You – trzeci singel zespołu Ramones promujący album "Leave Home". Wydany w 1977 przez wytwórnię Sire Records.

</doc>
<doc id="1848313" url="https://pl.wikipedia.org/wiki?curid=1848313" title="Sheena Is a Punk Rocker">
Sheena Is a Punk Rocker

Sheena Is a Punk Rocker – czwarty singel zespołu Ramones promujący album "Rocket to Russia". Wydany w 1977 przez wytwórnię Sire Records.
Lista utworów.
Wersja amerykańska:
Wersja brytyjska:

</doc>
<doc id="1848315" url="https://pl.wikipedia.org/wiki?curid=1848315" title="Swallow My Pride">
Swallow My Pride

Swallow My Pride – piąty singel zespołu Ramones promujący album "Leave Home". Wydany w 1977 przez wytwórnię Sire Records.

</doc>
<doc id="1848318" url="https://pl.wikipedia.org/wiki?curid=1848318" title="ZOO w Krakowie">
ZOO w Krakowie



</doc>
<doc id="1848321" url="https://pl.wikipedia.org/wiki?curid=1848321" title="Amanita battarrae">
Amanita battarrae



</doc>
<doc id="1848322" url="https://pl.wikipedia.org/wiki?curid=1848322" title="Rockaway Beach (singel)">
Rockaway Beach (singel)

Rockaway Beach – singel zespołu Ramones promujący album "Rocket to Russia", wydany w 1977 przez wytwórnię Sire Records.
Lista utworów.
Wersja amerykańska (7"):
Wersja brytyjska (7"):
Wersja holenderska (7"):
Wersja belgijska (12") (Philips Records):

</doc>
<doc id="1848323" url="https://pl.wikipedia.org/wiki?curid=1848323" title="Tawa">
Tawa

Tawa – rodzaj niewielkiego drapieżnego dinozaura gadziomiednicznego, prawdopodobnie teropoda, żyjącego w późnym triasie na obecnych terenach Ameryki Północnej. Jego skamieniałości odnaleziono w osadach Hayden Quarry w Parku Narodowym Skamieniałego Lasu datowanych na noryk, około 215–213 mln lat. Odkryto kilka niemal kompletnych szkieletów wykazujących kombinację cech prymitywnych i zaawansowanych. Poza holotypem i paratypami odnaleziono także izolowane kości. Niemal wszystkie spośród nich pochodzą od dużych osobników, co dowodzi, że holotyp i paratypy nie osiągnęły pełnych rozmiarów. Oprócz szczątków "Tawa hallae" w Hayden Quarry odnaleziono również skamieniałości temnospondyli, fitozaurów, aetozaurów oraz innych przedstawicieli grupy Suchia, a także liczne dinozauromorfy, takie jak "Dromomeron", dinozauromorf przypominający silezaura oraz teropody czindezaur i co najmniej jeden przedstawiciel celofyzoidów.
Z przodu kręgów szyjnych tawy i czindezaura obecne były pleurocele, co sugeruje, że worki powietrzne w kręgach szyjnych wykształciły się jeszcze przed powstaniem neoteropodów, przypuszczalnie u wszystkich dinozaurów gadziomiednicznych, a być może już u pierwszych Ornithodira. U tawy występowała kombinacja cech prymitywnych, występujących u bardziej bazalnych herrerazaurów, oraz bardziej zaawansowanych, obecnych u bazalnych neoteropodów, takich jak celofyzoidy i dilofozaur. Niektórymi cechami "Tawa" przypominała również prymitywne dinozaury ptasiomiedniczne, takie jak "Heterodontosaurus". Nadgarstek tawy składał się z dziewięciu kości, podobnie jak heterodontozaura, podczas gdy nadgarstek herrerazaura był zbudowany z siedmiu kości, a celofyza – z pięciu.
Według analizy filogenetycznej przeprowadzonej przez Sterlinga Nesbitta i współpracowników "Tawa" jest bazalnym teropodem bardziej zaawansowanym niż "Eoraptor" oraz herrerazaury i stanowiącym takson siostrzany neoteropodów, od których odróżnia ją m.in. obecność długiej pierwszej kości śródstopia stykająca się z proksymalnym zakończeniem drugiej kości śródstopia. Liczne cechy odróżniają tawę również od czindezaura, występującego w tym samym czasie i miejscu. Z kolei według analizy kladystycznej przeprowadzonej przez Ricardo Martineza i współpracowników (2011) "T. hallae" był najbardziej bazalnym przedstawicielem kladu Coelophysoidea i tym samym należał do Neotheropoda; jednak umieszczenie go poza Neotheropoda wymagałoby wydłużenia drzewa filogenetycznego o zaledwie jeden stopień w stosunku do najbardziej parsymonicznego. Analiza kladystyczna przeprowadzona przez Nesbitta (2011) potwierdziła, że "T. hallae" był siostrzany do Neotheropoda. Z analizy tej wynika dodatkowo, że uwzględnienie "Tawa" w analizach kladystycznych wpływa na to, jaką pozycję filogenetyczną mają według nich herrerazaur i staurikozaur; według analiz, w których uwzględniono "T. hallae" taksony te były bazalnymi teropodami, zaś według analiz, w których nie uwzględniano "Tawa" były one w nierozwikłanej politomii z teropodami i zauropodomorfami. Inny rezultat dała jednak analiza przeprowadzona przez Novasa i Ezcurrę (2011); według niej "Tawa" był bazalnym przedstawicielem kladu Herrerasauria, który to klad był siostrzany do obejmującej teropody i zauropodomorfy grupy Eusaurischia.
Nazwa "Tawa" w języku Hopi oznacza boga Słońca z wierzeń Indian Pueblo. Nazwa gatunkowa gatunku typowego, "hallae", honoruje Ruth Hall, która odkryła wiele skamieniałości stanowiących zaczątek zbiorów Ghost Ranch Ruth Hall Museum of Paleontology.

</doc>
<doc id="1848324" url="https://pl.wikipedia.org/wiki?curid=1848324" title="Tawa hallae">
Tawa hallae



</doc>
<doc id="1848325" url="https://pl.wikipedia.org/wiki?curid=1848325" title="Gwara kłodzka (język czeski)">
Gwara kłodzka (język czeski)

Gwara kłodzka – gwara języka czeskiego używana przez mniejszość czeską w tzw. czeskim kątku, na ziemi kłodzkiej.
Cechy językowe.
Gwara kłodzka charakteryzuje się wieloma cechami językowymi wspólnymi dla wszystkich gwar wschodnioczeskich, szereg wspólnych zjawisk łączy ją z bliskimi gwarami podkarkonoskimi.
Podstawowe cechy, charakterystyczne dla gwary kłodzkiej:

</doc>
<doc id="1848326" url="https://pl.wikipedia.org/wiki?curid=1848326" title="Do You Wanna Dance?">
Do You Wanna Dance?

Do You Wanna Dance? – singel zespołu Ramones promujący album "Rocket to Russia", wydany w 1978 przez wytwórnię Sire Records.
Lista utworów.
Wersja amerykańska:
Wersja brytyjska:

</doc>
<doc id="1848327" url="https://pl.wikipedia.org/wiki?curid=1848327" title="Amanita franchetii">
Amanita franchetii



</doc>
<doc id="1848330" url="https://pl.wikipedia.org/wiki?curid=1848330" title="Półwysep Boso">
Półwysep Boso



</doc>
<doc id="1848331" url="https://pl.wikipedia.org/wiki?curid=1848331" title="Aćif Hadžiahmetović">
Aćif Hadžiahmetović

Aćif Hadžiahmetović, zwany Aćif-efendija (ur. w 1887 w Novim Pazarze, zm. 21 stycznia 1945 w rejonie miejscowości Hadzet) – turecki wojskowy (kapitan) pochodzenia bośniackiego, działacz polityczny w okresie międzywojennym, jeden z dowódców muzułmańskiej milicji Sandżaku podczas II wojny światowej.
Życiorys.
Uczęszczał do gimnazjum w Novim Pazarze, a następnie pracował jako urzędnik w mieście Vučitrn w Kosowie. Ukończył turecką akademię wojskową w Bitoli, uzyskując stopień kapitana. Po wybuchu I wojny bałkańskiej w 1912 r. i zajęciu Novego Pazaru przez wojska serbskie, zbiegł do Turcji. Po utworzeniu Królestwa Serbów, Chorwatów i Słoweńców powrócił w 1920 r. do rodzinnego miasta, gdzie współtworzył bośniacko-muzułmańską partię polityczną Džemijet-el-islami, której wpływy objęły Sandżak, Kosowo i Macedonię. W 1924 r. jej działalność została zakazana. Pomimo tego A. Hadžiahmetović kontynuował nielegalnie działalność polityczną w Novim Pazarze i okolicach. Po zajęciu Jugosławii przez wojska niemieckie w kwietniu 1941 r., został członkiem władz miasta. Jesienią tego roku organizował obronę Novego Pazaru przed atakami serbskich czetników. Nawiązał współpracę z Albańczykami z Kosowa, którzy przysłali 3,2 tys. bojowników na pomoc sandżackim muzułmanom. Opowiadał się za utworzeniem tzw. Wielkiej Albanii. Sformował oddział nieregularnej muzułmańskiej milicji Sandżaku, który prowadził krwawe walki z atakującymi czetnikami. Następnie wespół z innymi dowódcami milicji przeprowadził kontruderzenie na serbską bazę w mieście Raska. Od 1942 r. jego oddział prowadził walki z komunistycznymi partyzantami. Ponadto uczestniczył w aresztowaniu, a potem konwojowaniu Żydów do Kosovskiej Mitrovicy (skąd trafili ostatecznie do obozów koncentracyjnych). Po wyjściu Włoch z wojny na pocz. września 1943 r., oddział A. Hadžiahmetovicia trafił pod zwierzchność Niemców, którzy go dozbroili i doposażyli. Milicjanci rozpoczęli patrolowanie głównych dróg i linii kolejowych. Brali też udział w niemieckich operacjach antypartyzanckich. W lipcu 1944 r. oddział A. Hadžiahmetovicia, podobnie jak wszystkie pozostałe oddziały milicji, wszedł w skład Policyjnego Pułku Selbschutzu SS „Sandżak”. Został odznaczony Żelaznym Krzyżem 2 klasy. Pod koniec 1944 r. na Sandżak uderzyli komunistyczni partyzanci z terenu Czarnogóry i Serbii. Po upadku Novego Pazaru, kiedy jego oddział został rozbity, A. Hadžiahmetović przedostał się do Đakovicy w Kosowie. Powrócił jednak w okolice Novego Pazaru. Zginął 21 stycznia 1945 r. w zasadzce w rejonie miejscowości Hadzet.

</doc>
<doc id="1848332" url="https://pl.wikipedia.org/wiki?curid=1848332" title="Hamhǒ Tukt'ǒng">
Hamhǒ Tukt'ǒng



</doc>
<doc id="1848359" url="https://pl.wikipedia.org/wiki?curid=1848359" title="Shunan">
Shunan



</doc>
<doc id="1848360" url="https://pl.wikipedia.org/wiki?curid=1848360" title="Punchbowl">
Punchbowl

Punchbowl – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1848361" url="https://pl.wikipedia.org/wiki?curid=1848361" title="Willem van Haecht">
Willem van Haecht

Willem van Haecht (wym. ) ur. 1593 w Antwerpii, zm. 12 lipca 1637) - flamandzki malarz barokowy.
Był synem pejzażysty Tobiasa Verhaechta. Arkan malarstwa uczył się początkowo w Paryżu u Rubensa w latach 1615 - 1619 a następnie we Włoszech. Do Antwerpii powrócił po siedmiu latach. Tu stał się w 1626 roku mistrzem malarskim w antwerpskim cechu św. Łukasza. Od 1628 roku został kuratorem kolekcji obrazów będących własnością Cornelisa van der Geesta. Zbiory te zostały ukazana na obrazie Haechta pt. "The Gallery of Cornelis van der Geest" z 1628 roku
Obecnie znane są jedynie trzy dzieła malarza:

</doc>
<doc id="1848362" url="https://pl.wikipedia.org/wiki?curid=1848362" title="Riverwood">
Riverwood

Riverwood – geograficzna nazwa dzielnicy (przedmieścia), położona na terenie samorządów lokalnych City of Canterbury i City of Hurstville, wchodzących w skład aglomeracji Sydney, w stanie Nowa Południowa Walia, w Australii.

</doc>
<doc id="1848363" url="https://pl.wikipedia.org/wiki?curid=1848363" title="Roselands">
Roselands

Roselands – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1848367" url="https://pl.wikipedia.org/wiki?curid=1848367" title="Awanhard-Industrija Roweńky">
Awanhard-Industrija Roweńky



</doc>
<doc id="1848368" url="https://pl.wikipedia.org/wiki?curid=1848368" title="Śluza Szczytniki">
Śluza Szczytniki

Śluza Szczytniki – komorowa śluza wodna, zlokalizowana na rzece Odra, w 250,25 km biegu rzeki, w 0+250 km kanału Przekop Szczytnicki. Śluza położona jest we Wrocławiu, pomiędzy Wyspą Szczytnicką a osiedlem Plac Grunwaldzki.
Historia.
Śluza została wybudowana w ramach inwestycji z zakresu hydrotechniki prowadzonej we Wrocławiu, w ramach przebudowy drogi wodnej na rzece Odra prowadzącej do i przez miasto, ale z pominięciem centrum miasta i "Śródmiejskiego Węzła Wodnego". Inwestycja ta była przeprowadzona w latach 1892–1897 i polegała na budowie nowego szlaku żeglugowego, głównie pod kątem możliwości przewozu drogą wodną materiałów masowych, szczególności węgla z Górnego Śląska. W tym celu, częściowo istniejącym wcześniej korytem, służącym do odprowadzenia wód wezbraniowych i powodziowych, a częściowo nowym "Kanałem Miejskim" przeprowadzono nową drogę wodną.
Charakterystyka.
"Śluza Szczytniki" stanowi jeden z elementów stopnia wodnego, w odniesieniu do którego stosuje się nazwę – Stopień Wodny Szczytniki. Ze względu na niewielkie wymiary tej śluzy i innych na "Wrocławskim Szlaku Miejskim" (Śluza Opatowice, Śluza Miejska), ta droga wodna nie ma większego znaczenia transportowego, towarowego. Obecnie jednak następuje aktywizacja turystyki i rekreacji wodnej także w obszarze otwartego dla żeglugi "Śródmiejskiego Węzła Wodnego".
Wymiary śluzy są następujące: długość – 55,0; szerokość – 9,6; piętrzenie wynosi 2,05 m. Zamknięcia komory śluzy, dolne i górne, to wrota wsporne, stalowe. Do napełniania i opróżniania komory śluzy zastosowano kanały obiegowe.
Odległości na drogach wodnych prowadzących przez śluzę są następujące:
Prawy brzeg stanowi Wyspa Szczytnicka, natomiast lewy brzeg to teren osiedla Plac Grunwaldzki. Poziom wody dolnej kształtuje "Stopień Wodny Psie Pole". Natomiast poziom wody górnej kształtowany jest przez "Śródmiejski Węzeł Wodny Górny", oraz "Jaz Szczytniki". Awanport górny śluzy pełni między innymi funkcję basenu "Jacht Klubu AZS". Cumuje tutaj również holownik parowy "Nadbór", "Fundacji Otwartego Muzeum Techniki" – Otwarte Muzeum Odry.

</doc>
<doc id="1848369" url="https://pl.wikipedia.org/wiki?curid=1848369" title="Awanhard Roweńky">
Awanhard Roweńky



</doc>
<doc id="1848370" url="https://pl.wikipedia.org/wiki?curid=1848370" title="Nissan R390 GT1">
Nissan R390 GT1

Nissan R390 GT1 – supersamochód typu one-off produkowany przez japońską firmę Nissan w latach 1997-1998. Dostępny jako 2-drzwiowe coupé, wykorzystywany jako samochód wyścigowy. Do napędu użyto turbodoładowanego silnika V8 o pojemności 3,5 litra. Moc przenoszona była na oś tylną poprzez 6-biegową sekwencyjną skrzynię biegów.

</doc>
<doc id="1848372" url="https://pl.wikipedia.org/wiki?curid=1848372" title="Wiley Park">
Wiley Park

Wiley Park – geograficzna nazwa dzielnicy (przedmieścia), położona na terenie samorządu lokalnego City of Canterbury, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1848374" url="https://pl.wikipedia.org/wiki?curid=1848374" title="Peniuar">
Peniuar

Peniuar (fr. "peignoir") – okrycie kobiece, wywodzące się od podwłośnika. Stworzono je do noszenia w nocy oraz w sypialni. Jest to rodzaj koszuli nocnej. Po raz pierwszy peniuar pojawił się we Francji w XVIII wieku, gdzie imitował – obecny w tamtym czasie – kobiecy styl noszenia sukienek "od stóp do głów" w ciągu dnia.
Nazwa pochodzi od francuskiego "peigner" (pe.ɲe) – czesać.
Peniuary były obszerne i luźne, z cienkich tkanin, zdobione koronkami i falbanami. Były używane w domu, zwłaszcza przy robieniu toalety, w XVIII-XX wieku.

</doc>
<doc id="1848375" url="https://pl.wikipedia.org/wiki?curid=1848375" title="Henley (Australia)">
Henley (Australia)

Henley – geograficzna nazwa dzielnicy (przedmieścia), położona na terenie samorządu lokalnego Hunter's Hill, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1848378" url="https://pl.wikipedia.org/wiki?curid=1848378" title="Divizia Naţională (2002/2003)">
Divizia Naţională (2002/2003)

Sezon 2002/2003 był 12. edycją rozgrywek o mistrzostwo Mołdawii. Tytuł mistrza kraju obronił zespół Sheriff Tyraspol. Tytuł króla strzelców przypadł Sergejowi Dadu, który w barwach FC Tiraspolu i Sheriffa Tyraspol strzelił 19 goli.
Baraż o utrzymanie/awans.
16 czerwca 2003:Unisport-Auto Kiszyniów 2-0 Politehnica Kiszyniów
Unisport-Auto Kiszyniów awansowało do 1. ligi, natomiast Politehnica Kiszyniów z niej spadła.

</doc>
<doc id="1848384" url="https://pl.wikipedia.org/wiki?curid=1848384" title="Fujara pasterska">
Fujara pasterska



</doc>
<doc id="1848388" url="https://pl.wikipedia.org/wiki?curid=1848388" title="Don’t Come Close">
Don’t Come Close

Don't Come Close – singel zespołu Ramones promujący album "Road to Ruin", wydany w 1978 przez wytwórnię Sire Records.

</doc>
<doc id="1848391" url="https://pl.wikipedia.org/wiki?curid=1848391" title="Białoruski Państwowy Uniwersytet Pedagogiczny im. Maksyma Tanka">
Białoruski Państwowy Uniwersytet Pedagogiczny im. Maksyma Tanka



</doc>
<doc id="1848392" url="https://pl.wikipedia.org/wiki?curid=1848392" title="Needles and Pins">
Needles and Pins

Needles and Pins – singel zespołu Ramones promujący album "Road to Ruin", wydany w 1978 przez wytwórnię Sire Records.

</doc>
<doc id="1848395" url="https://pl.wikipedia.org/wiki?curid=1848395" title="She’s the One">
She’s the One

She's the One – singel zespołu Ramones promujący album "Road to Ruin", wydany w 1979 przez wytwórnię Sire Records.

</doc>
<doc id="1848397" url="https://pl.wikipedia.org/wiki?curid=1848397" title="Białka wiążące aktynę">
Białka wiążące aktynę

Białka wiążące aktynę (ang.: "actin-binding protein", "ABP") – dodatkowe (oprócz aktyny) białkowe składniki mikrofilamentów.
Należą do białek zasocjowanych z cytoszkieletem.
U roślin białka wiążące aktynę kontrolują:
Liczba poznanych ABP stale rośnie. Na podstawie badań doświadczalnych wyróżniono sześć klas tych białek:
Istnieją też ABP, które nie należą do żadnej z powyższych klas (np. kofilina).
Niektóre źródła podają, że tych klas jest około 70 z czego roślinne białka wiążące aktynę zaliczają się do kilku.
U roślin występują: profilina, kofilina, formina, fimbryna, kofilina, wiliny.

</doc>
<doc id="1848399" url="https://pl.wikipedia.org/wiki?curid=1848399" title="Józef Andrasz">
Józef Andrasz

Józef Andrasz (ur. 16 października 1891 w Wielopolu, zm. 1 lutego 1963 w Krakowie) – polski duchowny katolicki, kierownik duchowy św. Faustyny Kowalskiej.
Współpracownik Wydawnictwa Apostolstwa Modlitwy w latach 1920–1928 i 1930–1952 (dyrektor 1936–1937). Z jego inicjatywy Wydawnictwo od roku 1921 publikowało serię Biblioteka Życia Wewnętrznego (do 1939 ukazało się 41 tomów). Były to w większości przekłady wybitnych pisarzy ascetycznych. Wiele z książek z tej serii zostało przetłumaczonych przez samego Andrasza.
Ks. Andrasz był także krajowym dyrektorem w Apostolstwie Modlitwy i w Dziele Poświęcenia Rodzin. Był także redaktorem naczelnym bardzo popularnego czasopisma „Posłaniec Serca Jezusowego”. Napisał wiele broszur religijnych (m.in. "Wspólnie z kapłanem") oraz artykułów historycznych.
W czasie pobytu św. Faustyny Kowalskiej w Krakowie był dla niej nieocenioną pomocą. Zapoczątkował w Sanktuarium Bożego Miłosierdzia w Łagiewnikach (1943) nabożeństwo do Miłosierdzia Bożego. Pod jego kierunkiem Adolf Hyła namalował najbardziej znany obraz Miłosierdzia Bożego, który znajduje się w Sanktuarium Bożego Miłosierdzia w Krakowie-Łagiewnikach.
Wydawnictwo WAM opublikowało ostatnio dwie pozycje o. Józefa Andrasza SJ:
1. „Miłosierdzie Boże. Historia spisana przez spowiednika s. Faustyny” (2013). Jest to wznowienie książki, która ukazała się w 1948 roku w tym samym Wydawnictwie pt. „Miłosierdzie Boże, ufamy Tobie”.
2. „Poświęć się Sercu Bożemu” (2014). Książka zawiera trzy artykuły o. Andrasza: „Poświęć się Sercu Bożemu”, „Zarzuty przeciw częstej Komunii świętej”, „Modlitwa mistyczna”.
W roku 2017 Wydawnictwo WAM wydało książka autorstwa Stanisławy Bogdańskiej „Ojciec Józef Andrasz SJ. Spowiednik świętych”, ukazującą postać o. Andrasza jako spowiednika i ojca duchowego nie tylko św. Faustyny, ale także innych jego duchowych córek. Poza najbardziej znaną bł. Anielą Salawą można wymienić również bł. Marię Klemensę (Helena) Staszewską od Jezusa Ukrzyżowanego OSU, męczennicę II Wojny Światowej, Sługę Bożą Paulę Zofię Tajber i s. Kalikstę Piekarczyk – zakonnicę z własnej woli zupełnie nieznaną: pragnęła „spalić” siebie i swoją spuściznę, łącznie ze zdjęciami, jako ofiarę za uratowanie Krakowa podczas drugiej wojny światowej. Wywarł także duży wpływ na studenta medycyny Henryka Mosinga, późniejszego profesora – epidemiologa, potajemnego, legendarnego księdza czasów komunistycznych.

</doc>
<doc id="1848400" url="https://pl.wikipedia.org/wiki?curid=1848400" title="Zbrodnia w Smydze">
Zbrodnia w Smydze

Zbrodnia w Smydze – zbrodnia dokonana przez oddział zbrojny OUN-M 8 maja 1943 r. na prawosławnym arcybiskupie wołyńskim i żytomierskim Aleksym (Hromadśkim) oraz trzech towarzyszących mu osobach. 
Smyga (lub Smyha) była kolonią ukraińską, zamieszkaną również przez kilka rodzin czeskich oraz kilkanaście polskich. Pojedynczy przypadek zabójstwa Polaka – aptekarza – najprawdopodobniej przez nacjonalistów ukraińskich miał miejsce w marcu 1943 r. Zbrodnia z 8 maja nie musiała jednak mieć bezpośredniego związku z działaniami wymierzonymi w Polaków. 
Grzegorz Motyka dopuszcza możliwość, że celem ataku oddziału melnykowców mógł być gebitskomissar Müller, zaś samochód arcybiskupa wołyńskiego i żytomierskiego Aleksego został ostrzelany przez pomyłkę. W aucie zginęli, oprócz arcybiskupa, jego sekretarz ks. protojerej Fiodor Jurkiewicz, szofer Ołeksandr Michniczuk i tłumacz języka niemieckiego Marko Życharew. Według Władysława i Ewy Siemaszków hierarcha został nie tylko postrzelony, ale i raniony nożem, zaś jego szofer przed śmiercią został poddany torturom. Autorzy ci podają także, że noszone przez arcybiskupa krzyż kapłański oraz ikona trafiły następnie do rąk innego hierarchy prawosławnego, Polikarpa (Sikorskiego), sympatyzującego otwarcie z nacjonalizmem ukraińskim. Grzegorz Motyka jest jednak zdania, że melnykowcy starali się zatuszować dokonaną zbrodnię, rozgłaszając, że arcybiskup zginął z rąk radzieckich. Twierdzili również, że w samochodzie zamordowanego znajdowały się dokumenty świadczące o jego kolaboracji z hitlerowcami.

</doc>
<doc id="1848402" url="https://pl.wikipedia.org/wiki?curid=1848402" title="Rail Ale Trail">
Rail Ale Trail

Rail Ale Trail (pol. "Piwny szlak kolejowy") – przedsięwzięcie promocyjne i marketingowe w Wielkiej Brytanii organizowane przez władze lokalne poszczególnych hrabstw.
Charakterystyka.
Pierwsze szlaki piwne powstały w Kornwalii i Devonie w latach 80. XX w. na mocy porozumienia władz lokalnych z przewoźnikiem Devon and Cornwall Rail Partnership. Celem było wspieranie turystyki i lokalnej przedsiębiorczości.
Rail Ale Trail polega na zachęcaniu do odwiedzania pubów w pobliżu stacji kolejowych na rzadziej uczęszczanych, acz atrakcyjnych turystycznie liniach kolejowych. Uczestnicy bądź indywidualnie, bądź grupowo, zaliczają puby na określonych liniach, zbierając punkty i pieczątki na specjalnych formularzach. Punkty są przyznawane po okazaniu ważnego biletu kolejowego. Zebranie odpowiedniej liczby punktów upoważnia ich do otrzymania dodatkowych gratyfikacji od pubów.
Akcję Rail Ale Trail wspiera brytyjska organizacja konsumencka CAMRA, działająca na rzecz promocji tradycyjnego piwa angielskiego ale. Pięć "linii piwnych" działa na terenie Kornwalii, dwie na terenie hrabstwa Devon.

</doc>
<doc id="1848403" url="https://pl.wikipedia.org/wiki?curid=1848403" title="Relacje Saxena">
Relacje Saxena

Relacje Saxena – zależności pomiędzy wielkościami stosowanymi przy opisie zjawiska elektroosmozy: potencjałem przepływu, elektroosmozą, ciśnieniem elektroosmotycznym i prądem przepływu. Według relacji Saxena:
Ze względu na występujące w literaturze różnice w definiowaniu pojęć związanych relacjami Saxena, można spotkać także następujące zależności:

</doc>
<doc id="1848404" url="https://pl.wikipedia.org/wiki?curid=1848404" title="Plac Niepodległości w Mińsku">
Plac Niepodległości w Mińsku

Plac Niepodległości (, Płošča Niezaležnasci) – centralny i największy plac Mińska, stolicy Białorusi, położony w rejonie moskiewskim w Mińsku (nazwa rejonu administracyjnego w stolicy Białorusi).
Wokół placu znajdują się ważne instytucje: Dom Rządowy, Miński Miejski Komitet Wykonawczy, Białoruski Uniwersytet Państwowy, Białoruski Państwowy Uniwersytet Pedagogiczny im. Maksima Tanka, hotel „Mińsk”, Poczta Główna, zarząd Mińskiego Metra, a także Kościół św. Szymona i św. Heleny zwany Czerwonym Kościołem oraz pomnik Włodzimierza Lenina. W części podziemnej placu znajduje się 3-poziomowe centrum handlowe „Stolica” i 4-poziomowy parking na 500 stanowisk.
Na placu znajduje się wyjście ze stacji metra „Plac Lenina”.
Na placu znajduje się rzeźba „Architekt” autorstwa Uładzimira Żbanaua.
Historia.
Plac zaczęto zabudowywać na początku lat 30. XX w., według projektu architekta Iosifa Łangbarda, jako główny plac stolicy. Początkowo nosił nazwę placu Lenina. Zbudowano wówczas przy nim Dom Rządowy Białoruskiej SRR wraz ze stojącym przed nim pomnikiem Lenina. Od 1934 na placu zaczęły odbywać się parady Armii Czerwonej.
W czasie niemieckiej okupacji pomnik został zniszczony, jednak odbudowano go w 1945. Dom Rządu i Czerwony Kościół to jedne z niewielu budynków Mińska nie zniszczonych w czasie II wojny światowej.
Po wojnie plac Lenina zabudowywany był według nowego planu generalnego Mińska. Od niego zaczynała się główna ulica stolicy – prospekt Stalina (późniejszy Leniński, Franciszka Skaryny, a obecnie Niepodległości). Jednocześnie funkcję głównego placu miasta przejął plac Centralny, na którym od lat 50. odbywały się parady i demonstracje. W latach 60. plac Lenina przyjął ostateczny kształt prostokąta o bokach 450×160 m, a wokół niego zorganizowano okrężny ruch pojazdów. Znalazły się na nim parking i skwer. Od 1984, wraz z początkiem budowy Pałacu Republiki na placu Październikowym (dawnym Centralnym), plac Lenina znowu stał się miejscem organizowania demonstracji.
W 1991 nazwę placu zmieniono na plac Niepodległości. W latach 2002–2006 plac został przebudowany. Poprawiono ruch samochodowy, a pod ziemią wybudowano centrum handlowe „Stolica” i parking. Część naziemna placu stała się strefą wypoczynku ze świetlno–muzyczną fontanną.

</doc>
<doc id="1848409" url="https://pl.wikipedia.org/wiki?curid=1848409" title="Kasper Gratiani">
Kasper Gratiani



</doc>
<doc id="1848410" url="https://pl.wikipedia.org/wiki?curid=1848410" title="Ilia Epsztejn">
Ilia Epsztejn

Ilia Epsztejn (ur. 30 lipca 1911, zm. 22 lutego 1994 w Warszawie) – polski ekonomista żydowskiego pochodzenia. W 1966 uzyskał tytuł profesora. Specjalizował się w ekonomice i organizacji przemysłu i przedsiębiorstw. Współpracował z Żydowskim Instytutem Historycznym.
Zmarł w Warszawie. Pochowany jest na cmentarzu żydowskim przy ulicy Okopowej.

</doc>
<doc id="1848411" url="https://pl.wikipedia.org/wiki?curid=1848411" title="Cerkiew Świętych Kosmy i Damiana w Rybołach (nieistniejąca)">
Cerkiew Świętych Kosmy i Damiana w Rybołach (nieistniejąca)

Cerkiew Świętych Kosmy i Damiana – nieistniejąca cerkiew prawosławna, a następnie unicka w Rybołach.
Historia.
Cerkiew w Rybołach była wzmiankowana jeszcze w średniowieczu, jednak ks. Grzegorz Sosna przypuszcza, że nosiła ona wówczas wezwanie maryjne. W dokumentach wizytacyjnych z 1757 mowa jedynie o obecności w świątyni ikony Świętych Kosmy i Damiana, która służyła jako zasłona dla czczonej lokalnie ikony Matki Bożej. W końcu XVIII wieku wymienia się jednak już dwa wezwania cerkwi: Złożenia Szat Matki Bożej oraz właśnie Świętych Kosmy i Damiana. Fundatorem świątyni była rodzina Reynantów. Prawdopodobnie obiekt powstał przed zawarciem unii brzeskiej; w drugiej połowie XVIII wieku jego stan techniczny opisywany był już jako bardzo zły. Przed 1720 cerkiew stała się ponadto siedzibą parafii unickiej.
W czasie wizytacji w 1791 o cerkwi pisano jako o potrzebującej natychmiastowego remontu. Proboszcz, ks. Józef Krassowski, podjął jednak starania nie o remont, ale o środki na wzniesienie nowej świątyni. Ostateczna rozbiórka pierwszej cerkwi w Rybołach miała miejsce przed 1793.
Architektura.
Drewniana świątynia była oszalowana, kryta gontem, z ośmioma oknami. W centralnym punkcie dachu zlokalizowana była niewielka wieżyczka z cebulastą kopułą. Cerkiew otaczał cmentarz, oddzielony murem. Brama wjazdowa pełniła równocześnie zadania dzwonnicy. Istniały dwa wejścia do cerkwi – przez przedsionek oraz bezpośrednio do nawy drzwiami bocznymi. W ołtarzu zlokalizowana była ikona Matki Bożej oraz ikona Świętych Kosmy i Damiana. Ikonostas został w 1720 rozebrany, zachowano jedynie królewskie wrota. Z pierwotnie rozmieszczonych w nim wizerunków w świątyni przechowywano obrazy Matki Bożej i Chrystusa.

</doc>
<doc id="1848412" url="https://pl.wikipedia.org/wiki?curid=1848412" title="Rock ’n’ Roll High School (singel)">
Rock ’n’ Roll High School (singel)

Rock ’n’ Roll High School – singel zespołu Ramones promujący film "Rock ’n’ Roll High School", wydany w 1979 przez wytwórnię Sire Records.

</doc>
<doc id="1848413" url="https://pl.wikipedia.org/wiki?curid=1848413" title="Trzej ojcowie chrzestni">
Trzej ojcowie chrzestni

Trzej ojcowie chrzestni - amerykański western z 1948 roku na podstawie opowiadania Petera Kyme'a. Remeke filmu "Marked Man" z 1919 roku.
Główne role.
i inni.
Fabuła.
Robert Marmaduke Hightower, Pedro Roca Fuerte i William Kearney dokonali napadu na bank w Welcome, ale Kearney został ranny. Cała trójka rusza na pustynię, by uciec pościgowi. Mają podziurawiony bukłak z wodą, podczas drogi giną im konie podczas burzy piaskowej. W poszukiwaniach wody znajdują studnię, znajdują kryty wóz a w nim ciężarną kobietę. Mężczyźni pomagają jej podczas porodu. Matka rodzi syna i nadaje mu imię Robert William Pedro. Przed śmiercią matka zmusza ich by przysięgli, że będą bronić jej dziecka, dopóki nie opuszczą pustyni..

</doc>
<doc id="1848417" url="https://pl.wikipedia.org/wiki?curid=1848417" title="Vesa Hakala">
Vesa Hakala

Vesa Hakala (ur. 5 grudnia 1968 w Harjavalta) – fiński skoczek narciarski. Najlepsze wyniki w Pucharze Świata osiągnął w sezonie 1992/1993, kiedy zajął 15. miejsce w klasyfikacji generalnej.
Największym sukcesem tego skoczka jest srebrny medal mistrzostw świata w Val di Fiemme wywalczony drużynowo. Hakala był też piąty w 41. Turnieju Czterech Skoczni.
Jego córka, Kia-Emilia Hakala, jest narciarką alpejską.

</doc>
<doc id="1848419" url="https://pl.wikipedia.org/wiki?curid=1848419" title="Joanna Gronkowska">
Joanna Gronkowska



</doc>
<doc id="1848420" url="https://pl.wikipedia.org/wiki?curid=1848420" title="Biblioteka Życia Wewnętrznego">
Biblioteka Życia Wewnętrznego

Biblioteka Życia Wewnętrznego – seria publikacji Wydawnictwa Apostolstwa Modlitwy obejmująca przekłady dzieł ascetycznych i mistycznych.
Redaktorem serii był ks. Józef Andrasz SJ. Przed II wojną światową nakłady dzieł wydawanych w Krakowie wynosiły co najmniej 5000 egz. W latach 1939–50 serię kontynuowano w Warszawie (t. 42-44).
W serii "Bibljoteka" [sic!] "Życia Wewnętrznego" ukazały się następujące tomy: 

</doc>
<doc id="1848421" url="https://pl.wikipedia.org/wiki?curid=1848421" title="Mroczna Argentyna">
Mroczna Argentyna

Mroczna Argentyna – amerykańsko-brytyjsko-hiszpański thriller z 2003 roku na podstawie powieści Lawrence'a Thorntona.
Fabuła.
Argentyna, lata 70. Znana dziennikarka Cecilia Rueda zostaje porwana. Jej mąż reżyser teatralny Carlos nie jest zadowolony reakcją policji i zaczyna poszukiwania na własną rękę. Przyłącza się do grupy osób, którzy sądzą, że ich bliscy zostali porwani. Odkrywa też pewien dar - możliwość widzenia ludzkich myśli, doświadczeń. Dzięki niemu odkrywa, że ojciec chłopca występującego w teatrze zostaje zwolniony. Jego dar pozwala mu dotrzeć do ludzi, którzy porwali jego żonę. Ale jej samej nie może "zobaczyć". Pomagają mu w tym Amos i Sara Sternbergowie - żydowscy emigranci, którzy przeżyli Auschwitz.

</doc>
<doc id="1848424" url="https://pl.wikipedia.org/wiki?curid=1848424" title="Yūji Ashimoto">
Yūji Ashimoto

Yūji Ashimoto (jap. 葦本祐二, "Ashimoto Yūji", ur. 1970) – japoński skoczek narciarski. Najlepsze wyniki w Pucharze Świata osiągnął w sezonie 1992/1993, kiedy zajął 32. miejsce w klasyfikacji generalnej.

</doc>
<doc id="1848425" url="https://pl.wikipedia.org/wiki?curid=1848425" title="Kalendarz Serca Jezusowego">
Kalendarz Serca Jezusowego

Kalendarz Serca Jezusowego – rocznik Apostolstwa Modlitwy, poszerzenie Posłańca Serca Jezusowego.
Pismo zainicjował Feliks Cozel i wydawano je pod różnymi tytułami (przynajmniej od 1904 w Czechach). Od 1907 wydawany w Krakowie. Zawierał m.in. artykuły religijne, historyczne, intencje Apostolstwa ogólne i misyjne, a także wykazy imion, świąt, a nawet spisy jarmarków. Dodawano do niego kalendarze ścienne. Wychodził w latach 1904–1940, 1946–1949 i 1984–1991 (20 000 do 50 000 egz.).
Redaktorzy Kalendarza:

</doc>
<doc id="1848426" url="https://pl.wikipedia.org/wiki?curid=1848426" title="Celebrechty">
Celebrechty

Celebrechty – format polskiego serialu animowanego dla dorosłej widowni realizowanego według koncepcji Macieja Pawełczyka i Radosława Wikiery. 15-minutowe odcinki serialu emitowane były od 12 grudnia 2009, cotygodniowo w soboty o 20:30 na kanale TVN Turbo.
Geneza tytułu.
Nazwa serii Celebrechty to neologizm utworzony z rzeczownika celebryta i czasownika brechtać, który oznacza mniej więcej "obśmiewać show biznesu w rubaszny i bezkompromisowy sposób".
Założenia.
Celebrechty to rysunkowe talk show, w którym cztery animowane postacie komentują wydarzenia polskiego show biznesu i nie tylko.
Prowadzący, czyli Sopel, Marko, Amol i Show-D, zupełnie nieoczekiwanie dostają propozycję prowadzenia magazynu na antenie TVN Turbo. W rzeczywistości na początku ofertę otrzymuje Sopel, ale formuła programu wymaga jeszcze trzech dodatkowych prowadzących. Sopel zaprasza do współpracy swoich najlepszych kolegów.

</doc>
<doc id="1848427" url="https://pl.wikipedia.org/wiki?curid=1848427" title="Kompania Wschodnia">
Kompania Wschodnia

Kompania Wschodnia (ang. "Eastland Company") – stowarzyszenie kupców angielskich, od 1579 posiadające prawo wyłączności handlu pomiędzy Anglią a krajami leżącymi na wybrzeżu Bałtyku, wydane przez królową Elżbietę I.
Kompania zrzeszała kupców prowadzących działalność na własny rachunek. Byli to głównie wielcy kupcy londyńscy oraz kupcy z Hull, Newcastle upon Tyne, Ipswich, Great Yarmouth, King’s Lynn i innych portów wschodniej Anglii.
Elbląg, rywalizujący w dziedzinie handlu z Gdańskiem, zawarł 3 marca 1585 porozumienie z Kompanią Wschodnią, stanowiące do 1626 roku podstawę działania tej organizacji w Polsce. Elbląg stał się tym samym jedynym miejscem składu dla kupców angielskich handlujących z Polską, tu też rezydował zastępca gubernatora kompanii. Anglicy cieszyli się pewnymi przywilejami, m.in. zagwarantowano im swobodę praktyk religijnych w mieście, kompania przejęła częściową jurysdykcję nad swoimi członkami, ponadto ok. 50 jej członków uzyskało prawa miejskie Elbląga.
Kompania Wschodnia eksportowała przede wszystkim angielskie tkaniny wełniane, z Polski importowała natomiast materiały okrętowe (len, konopie, maszty, drewno do budowy okrętów) oraz zboże. Głównymi konkurentami Anglików na Bałtyku byli Holendrzy, dysponujący tańszym transportem.
W 1626 działalność kompanii ustała w związku z okupacją szwedzką Elbląga, co wykorzystał Gdańsk, uzyskując na sejmie w 1628 roku cofnięcie zgody na jej działalność w Rzeczypospolitej. Gdańsk uzyskał także monopol na import sukna zamorskiego do kraju. Po zawarciu rozejmu w Altmarku w 1629 losy kompanii były przedmiotem rokowań dyplomatycznych prowadzonych pomiędzy Szwecją, Anglią, Gdańskiem i Rzecząpospolitą. W 1631 Kompania Wschodnia podpisała porozumienie z Gdańskiem, na mocy którego handel angielski ograniczono do samego Gdańska, gdzie przez 30 dni w roku kupcy angielscy mogli prowadzić interesy bezpośrednio z kupcami przybyłymi z głębi państwa. Do 1637 roku miasto zachowało prawo do stemplowania angielskiego sukna (nawet tego przywożonego lądem). W drugiej połowie XVII wieku działalność kompanii słabła. Formalnie istniała jeszcze w XVIII wieku.

</doc>
<doc id="1848428" url="https://pl.wikipedia.org/wiki?curid=1848428" title="Eastland Company">
Eastland Company



</doc>
<doc id="1848429" url="https://pl.wikipedia.org/wiki?curid=1848429" title="Wilhelm II (landgraf Turyngii)">
Wilhelm II (landgraf Turyngii)

Wilhelm Mężny "Wilhelm der Tapfere" (ur. 30 kwietnia 1425 w Miśni, zm. 17 września 1482 w Weimarze) – margrabia Miśni (jako Wilhelm III), landgraf Turyngii (jako Wilhelm II), pretendent do tronu książęcego w Luksemburgu, z dynastii Wettinów.
Życiorys.
Był najmłodszym z czterech synów zmarłego w 1428 r. elektora saskiego Fryderyka I Kłótnika oraz Katarzyny z Brunszwiku-Lüneburga. Po śmierci brata Henryka w 1435 r. oraz wstąpieniu brata Zygmunta do stanu duchownego w 1437 r. zawarte zostały układy dotyczącej podziału Saksonii. Ponieważ jednak Wilhelm był małoletni, wprowadzenie w życie podziału odłożono. Został on natomiast wysłany na dwór kuzyna, landgrafa Turyngii Fryderyka IV, po którego bezpotomnej śmierci Turyngia miała przypaść właśnie Wilhelmowi. W tym okresie Wilhelm uczestniczył w kilku wojnach, zyskując wówczas dzięki swoim czynom przydomek „Mężny”. Podczas walk w Czechach nawiązał bliskie stosunki z księciem austriackim Albrechtem II Habsburgiem, wkrótce potem wybranym na króla Niemiec. Ich zażyłości Wilhelm zawdzięczał zaręczyny w 1439 z kilkuletnią jeszcze córką Albrechta, Anną. Gdy Albrecht zmarł kilka miesięcy później, Wilhelm powrócił do Saksonii. Ponieważ Albrecht nie pozostawił syna, Wilhelm, z racji spodziewanego małżeństwa z jego córką, mógł mieć nadzieję w przyszłości na podniesienie pretensji do pozostawionych przez Albrechta tronów czeskiego i węgierskiego, jednak w 1440 urodził się pogrobowy syn Albrechta Władysław.
W grudniu 1439 r. wdowa po Albrechcie, a córka ostatniego z dynastii Luksemburgów cesarza Zygmunta Luksemburskiego, oficjalnie przeniosła na córkę Annę i Wilhelma swoje prawa do księstwa Luksemburg. To jednak znajdowało się z tytułu zastawu w rękach Elżbiety Zgorzeleckiej, a Wilhelm nie posiadał sumy koniecznej do wykupienia zastawu. W 1440 r. uczestniczył w elekcji królewskiej (uzurpując sobie prawo do głosu elektorskiego przynależnego królom czeskim), gdzie sprzymierzył się w sprawie odzyskania Luksemburga z arcybiskupem trewirskim. Tymczasem Elżbieta sprzedała Luksemburg w 1441 r. księciu burgundzkiemu Filipowi Dobremu. Korzystając ze sprzeciwu części mieszkańców księstwa Wilhelm spróbował ze wsparciem saskim opanować wówczas Luksemburg (opowiedziały się po jego stronie miasta Luksemburg i Thionville). Ostatecznie jednak w 1443 r. Filip Dobry (który wcześniej m.in. proponował rozstrzygnięcie sporu drogą pojedynku między nim a Wilhelmem) bez większych trudności opanował zbrojnie całość księstwa. Wkrótce potem dzięki mediacji arcybiskupa Trewiru Filip i Wilhelm zawarli pokój, w którym Filip zobowiązał się do zapłaty Wilhelmowi 120 tys. florenów węgierskich.
Po porozumieniu z Filipem Dobrym, Wilhelm powrócił do Saksonii, gdzie doprowadził do jej podziału z bratem, elektorem Fryderykiem II Łagodnym w 1445 r. Uzyskał wówczas zgodnie z wcześniejszymi ustaleniami Turyngię z tytułem landgrafa. Jednak mimo oficjalnego zatwierdzenia tego podziału przez króla Niemiec Fryderyka III Habsburga między braćmi doszło już w 1446 r. do wojny, która trwała do 1451 r.
Wojna domowa w Saksonii bardzo nadszarpnęła finansową sytuację Wilhelma. Także Filip Dobry ociągał się z zapłatą obiecanej sumy za odstąpienie od roszczeń do Luksemburga. W czerwcu 1446 r. doszło do ślubu Wilhelma z obiecaną mu wcześniej Anną Habsburżanką. Małżeństwo to było jednak nieszczęśliwe, a w 1457 r. Anna została przez Wilhelma odsunięta i uwięziona, a on sam żył z kochanką Katarzyną von Brandenstein; nie przeszkodziło mu to jednak zgłosić uzasadnianych swoim małżeństwem roszczeń do Luksemburga i Czech po bezpotomnej śmierci brata Anny, Władysława Pogrobowca. W 1458 r. Wilhelm sprzedał swoje roszczenia do Luksemburga królowi francuskiemu Karolowi VII (ostateczna normalizacja sytuacji w księstwie nastąpiła w 1461 r., gdy stany luksemburskie oficjalnie uznały Filipa za księcia, ogłaszając jednocześnie formalną detronizację Wilhelma). Nie zdołał także sięgnąć po tron czeski i musiał zadowolić się zaręczynami swojej córki z synem nowego króla czeskiego Jerzego z Podiebardów.
Od tego czasu Wilhelm unikał angażowania się w poważniejsze konflikty. W 1461 r. udał się na pielgrzymkę do Ziemi Świętej, gdzie został pasowany na kawalera Zakonu Rycerskiego Grobu Świętego.
Rok po śmierci żony (która nastąpiła w 1462 r.) pojął za żonę swoją kochankę Katarzynę, mimo dzielącej ich różnicy stanów. Po śmierci brata w 1464 r., Wilhelm współpracował z dziedziczącymi po nim bratankami. Prowadzili wspólną politykę dynastyczną, wspierając się wzajemnie na arenie zewnętrznej, podejmowali też wspólne działania na terenie Saksonii. Był blisko związany także z cesarzem Fryderykiem Habsburgiem, landgrafami Hesji i margrabiami Brandenburgii. Na arenie wewnętrznej Wilhelm prowadził działania w celu konsolidacji i rozwoju gospodarczego swoich włości. Uregulował sprawy podatkowe oraz monetarne. Wspierał rozwój miast na terenie swojego księstwa, szczególnie Gotha oraz Weimaru (odbudowywanego po pożarze z 1424 r.). W tym ostatnim mieście ustanowił swoją siedzibę, tam też – w klasztorze franciszkanów – został pochowany (ciało przeniesiono później do kościoła śś. Piotra i Pawła).
Nie pozostawił po sobie synów, po jego śmierci Turyngia przeszła w ręce jego bratanków. Z pierwszego jego małżeństwa, z Anną Habsburżanką, pochodziły dwie córki:

</doc>
<doc id="1848430" url="https://pl.wikipedia.org/wiki?curid=1848430" title="Coombe Junction">
Coombe Junction

 Coombe Junction – przystanek czołowy (związany ze zmianą kierunku jazdy) na linii kolejowej Looe Valley Line. W r. 2007 skorzystało z niego 57 pasażerów.

</doc>
<doc id="1848433" url="https://pl.wikipedia.org/wiki?curid=1848433" title="Vaesa Hakala">
Vaesa Hakala



</doc>
<doc id="1848434" url="https://pl.wikipedia.org/wiki?curid=1848434" title="Dionis Wodniew">
Dionis Wodniew

Dionis Wodniew, kaz. Дионис Воднев (ur. 12 marca 1971) – radziecki, kazachski oraz niemiecki skoczek narciarski, uczestnik Zimowych Igrzysk Olimpijskich 1992. 
Pierwsze punkty Pucharu Świata zdobył 14 stycznia 1990 na dużej skoczni w Libercu, gdzie uplasował się na piętnastym miejscu. Najlepszy indywidualny wynik w karierze w zawodach PŚ uzyskał 4 marca 1992 w Örnsköldsvik, gdzie był piąty. 28 marca 1992 na skoczni w Planicy zajął dwunaste miejsce w drużynowym konkursie Pucharu Świata.
Najwyższe miejsce w klasyfikacji łącznej Pucharu Świata osiągnął w sezonie 1992/1993, kiedy zajął 34. miejsce.
Obecnie jest "kierownikiem" reprezentacji Kazachstanu w skokach narciarskich. Wcześniej był głównym trenerem kadry.

</doc>
<doc id="1848435" url="https://pl.wikipedia.org/wiki?curid=1848435" title="Baby, I Love You">
Baby, I Love You

Baby, I Love You – piosenka z 1963 roku, napisana przez Ellie Greenwich, Jeffa Barry’ego, oraz Phila Spectora. Pierwszym muzykiem, który nagrał ten utwór, był amerykański girls band The Ronettes, którego wersja została opublikowana na singlu w listopadzie 1963 roku. Oryginał dotarł do 24. miejsca na amerykańskiej liście Billboard Hot 100, natomiast na Wyspach Brytyjskich singiel zatrzymał się na 11. pozycji.
W roku 1980 nowojorska grupa punkrockowa Ramones wylansowała cover, który stał się ich największym europejskim przebojem. Piosenkę wydano na singlu, który promował album "End of the Century".
Wersja Ramones.
Lista utworów.
Wersja brytyjska, niemiecka i portugalska:
Wersja holenderska (WEA Records B.V.):
Wersja włoska:
Wersja hiszpańska:
Skład.
Gościnnie:

</doc>
<doc id="1848436" url="https://pl.wikipedia.org/wiki?curid=1848436" title="Saltash (stacja kolejowa)">
Saltash (stacja kolejowa)

 Saltash – stacja kolejowa w miejscowości Saltash w Anglii na linii Cornish Main Line, pierwsza stacja linii na terenie Kornwalii po przekroczeniu Royal Albert Bridge.
Ruch pasażerski.
Stacja w Saltash obsługuje ok. 32 062 pasażerów rocznie (dane za rok 2006). Posiada bezpośrednie połączenia z Birmingham, Bristol. Glasgow, Leeds, Liverpool, Londyn, Penzance, Plymouth, Southampton.

</doc>
<doc id="1848438" url="https://pl.wikipedia.org/wiki?curid=1848438" title="Andreas Scherer">
Andreas Scherer

Andreas Scherer (ur. 21 września 1970) – niemiecki skoczek narciarski, przed zjednoczeniem kraju reprezentujący RFN. Najlepsze wyniki w Pucharze Świata osiągnął w sezonie 1992/1993, kiedy zajął 42. miejsce w klasyfikacji generalnej.
Startował na mistrzostwach świata w Falun, ale bez sukcesów. Zajął 17. miejsce w 41. Turnieju Czterech Skoczni.

</doc>
<doc id="1848439" url="https://pl.wikipedia.org/wiki?curid=1848439" title="Camborne (stacja kolejowa)">
Camborne (stacja kolejowa)

 Camborne – stacja kolejowa w miejscowości Camborne na linii Cornish Main Line. Na stacji zatrzymują się pociągi pośpieszne HST. Stacja gruntownie odremontowana w 2007 r.
Ruch pasażerski.
Stacja w Camborne obsługuje 118 444 pasażerów rocznie (dane za okres od kwietnia 2020 do marca 2021). Posiada bezpośrednie połączenia z Birmingham, Bristol. Glasgow, Leeds, Liverpool, Londyn, Penzance, Plymouth.

</doc>
<doc id="1848440" url="https://pl.wikipedia.org/wiki?curid=1848440" title="Do You Remember Rock ’n’ Roll Radio?">
Do You Remember Rock ’n’ Roll Radio?

Do You Remember Rock ’n’ Roll Radio? – czternasty singel zespołu Ramones promujący album "End of the Century". Wydany w 1980 przez wytwórnię Sire Records.
Skład.
Gościnnie:

</doc>
<doc id="1848441" url="https://pl.wikipedia.org/wiki?curid=1848441" title="Tymotej Staruch">
Tymotej Staruch

Tymotej Staruch, ukr. Тимоте́й Стару́х (ur. 20 lutego 1860 w Bereźnicy Wyżnej, zm. 21 kwietnia 1923 w Brzeżanach) – ukraiński działacz polityczny i społeczny.
Życiorys.
Jego ojciec Mychajło Staruch i brat Antin Staruch byli posłami na Sejm Krajowy Galicji. Synem Tymoteja był Jarosław Staruch, jego szwagrem był Mychajło Petryckyj. 
Ukończył naukę w szkole powszechnej w Lisku. Służbę wojskowa w latach 1880-1883 odbył w 2 puku ułanów, następnie służył w żandarmerii. Od 1887 zaangażował się w działalność polityczną, w 1900 bezskutecznie kandydował do Rady Państwa i Sejmu Krajowego. W 1902 przeszedł w żandarmerii w stan spoczynku i zamieszkał we wsi Słoboda Złota. W latach 1902-1903 współorganizował strajki rolne. 
Od 1907 Tymotej był posłem do Rady Państwa z ramienia UNDP, od 1908 posłem na Sejm Krajowy Galicji. Na początku 1910 w Sejmie pobił ruskiego redaktora Witolda Demiańczuka. W czasie działalności parlamentarnej kupił w Brzeżanach dworek gdzie zamieszkał z rodziną. Po wybuchu I wojny w 1914 zajął się organizacją i werbunkiem do Legionu Ukraińskich Strzelców Siczowych.
Po okupacji Galicji Wschodniej przez armię carską ukrywał się kilka miesięcy w Bieszczadach u brata Antona. W czerwcu 1915 ze starszym synem Mykołą został aresztowany i zesłany na Syberię. Po rewolucji lutowej przybył do Kijowa. W 1919 był członkiem Ukraińskiej Rady Narodowej w Brzeżanach z jej ramienia do 31 maja 1919 kierował miastem. Był delegatem Rady na Kongres Pracy w Kijowie, został członkiem prezydium Kongresu. Po zajęciu Galicji wschodniej przez wojsko polskie ewakuował się wraz z innymi członkami ZURL do Kamieńca Podolskiego w listopadzie 1919 został aresztowany w pobliskim Orynynie. Więziono go w Brzeżanach i Lwowie w więzieniu pisał wspomnienia "Opis mojego życia". W czerwcu 1920 stanął przed polskim sądem, ale proces przerwano ze względu na gwałtowne pogorszenie się stanu zdrowia. Po interwencjach dyplomatycznych zwolniony za kaucją 6 stycznia 1921 wrócił do Brzeżan, gdzie zmarł po długiej chorobie i został pochowany.

</doc>
<doc id="1848442" url="https://pl.wikipedia.org/wiki?curid=1848442" title="Redruth (stacja kolejowa)">
Redruth (stacja kolejowa)

 Saltash – stacja kolejowa w miejscowości Redruth na linii Cornish Main Line. Na stacji zatrzymują się pociągi pośpieszne HST. 
Ruch pasażerski.
Stacja w Redruth obsługuje ok. 277 853 pasażerów rocznie (dane za rok 2006). Posiada bezpośrednie połączenia z Birmingham, Bristol. Glasgow, Leeds, Liverpool, Londyn, Penzance, Plymouth.

</doc>
<doc id="1848447" url="https://pl.wikipedia.org/wiki?curid=1848447" title="Karl Christian Friedrich Krause">
Karl Christian Friedrich Krause

Karl Christian Friedrich Krause (ur. 6 maja 1781 w Eisenbergu, zm. 27 września 1832 w Monachium) – niemiecki filozof.
Życiorys.
Kształcił się najpierw w Eisenbergu, gdzie studiował filozofię pod kierunkiem profesora Friedricha W. Schellinga, Hegla i Fichtego, a w 1802 roku został wykładowcą. Dwa lata później brak uczniów zmusił go do przejścia do Rudolstadt, a później do Drezna, gdzie udzielał lekcji muzyki. W 1805 jego ideały powszechnego światowego społeczeństwa doprowadziły go do masonów, których zasady wydawały mu się zgodne z własnymi poglądami. 
Wydał dwie książki o masonerii: "Die drei ältesten Kunsturkunden der Freimaurerbrüderschaft" i "Höhere Vergeistigung der echt überlieferten Grundsymbole der Freimaurerei in zwölf Logenvorträgen" ("Trzy najstarsze instrumenty sztuki i masońskie braterstwo" i "Wyższa duchowość prawdziwych tradycyjnych symboli Wolnomularstwa w dwunastu wykładach"), ale jego opinie spowodowały sprzeciwu Masonów, i w konsekwencji jego usunięcie z masonerii. Mieszkał i wykładał przez jakiś czas w Berlinie, Następnie udał się do Getyngi, gdzie nauczał Arthur Schopenhauer, a potem do Monachium, gdzie zmarł nagle w 27 września 1832 r. 
Jeden z tzw. filozofów tożsamości, Krause starał się pogodzić idee Boga znaną z wiary z wszechobecnym bytem, który zawiera w sobie wszechświat. System ten nazywał panenteizm, połączeniem teizmu i panteizmu. Jego teoria świata i ludzkości jest powszechna i idealistyczna. Pod wieloma względami przypomina ogólny zarys filozofii przyrody Schellinga. Proces rozwoju człowieka jest tworzeniem wyższych jedności, z ostatnim etapem jedności z Bogiem. Warunkiem, który ten rozwój zapewnia, zgodnie z Krause, jest dobre, doskonałe Prawo. Prawo nie jest sumą warunków zewnętrznych, ale absolutnej wolności, i obejmuje wszystkie elementy charakteru, rozumu i człowieczeństwa. Bóg jest rzeczywistością, która przekracza i obejmuje zarówno przyrodę, jak i ludzkość. Prawo jest więc jednocześnie dynamicznie zmienne i ochronią postęp i rozwój człowieka. Wynikiem tego jest idealne społeczeństwo bez różnic związanych z tożsamością jednostki czy grupy, by w końcowym etapie osiągnąć jedność połączenia z Bogiem.

</doc>
<doc id="1848448" url="https://pl.wikipedia.org/wiki?curid=1848448" title="We Want the Airwaves">
We Want the Airwaves

We Want the Airwaves – singel zespołu Ramones promujący album "Pleasant Dreams", wydany w 1981 przez wytwórnię Sire Records.
Skład.
Gościnnie:

</doc>
<doc id="1848449" url="https://pl.wikipedia.org/wiki?curid=1848449" title="Textilimpex">
Textilimpex

Textilimpex – spółka z ograniczoną odpowiedzialnością z siedzibą w Łodzi. Zajmuje się eksportem, importem i dystrybucją szerokiej gamy artykułów tekstylnych, włókienniczych oraz surowców chemicznych. Świadczy także usługi najmu powierzchni biurowych i magazynowych, sal konferencyjnych oraz powierzchni wystawienniczej.
Historia.
Polska Ludowa.
W 1949 Minister Przemysłu i Handlu powołał w Łodzi do życia przedsiębiorstwo handlowe pod nazwą Centrala Importowa Przemysłu Włókienniczego „Textilimport”, a Minister Handlu Zagranicznego – przedsiębiorstwo państwowe „CETEBE” Centrala Eksportowo – Importowa Przemysłu Włókienniczego.
W czasach PRL Centrale Handlu Zagranicznego (CHZ) oraz Przedsiębiorstwa Handlu Zagranicznego (PHZ) posiadały rzadki przywilej prowadzenia obrotu gospodarczego w walutach wymienialnych, w szczególności handlu z podmiotami zagranicznymi. CHZ były więc obowiązkowymi pośrednikami we wszystkich kontaktach handlowych z zagranicą dla krajowych podmiotów gospodarczych. Większość przedsiębiorstw handlu zagranicznego posiadało quasi-monopol na handel zagraniczny w określonych branżach. Ze względu na swoją strategiczną rolę dla gospodarki, monopol na handel zagraniczny, związane z nim dochody oraz wynikające z nich możliwości podróży do krajów zachodnich dla pracowników, praca w tych przedsiębiorstwach uważana była powszechnie za prestiżową. 
W 1962 Minister Handlu Zagranicznego ustalił zakres działania Przedsiębiorstwa Handlu Zagranicznego „CETEBE”. Z początkiem 1963 eksport i import wyrobów gotowych został wyłączony z działalności „CETEBE” na rzecz Przedsiębiorstwa Handlu Zagranicznego „CONFEXIM”, w „CETEBE” pozostał handel towarami metrażowymi. Od chwili powołania Centrali Importowej Przemysłu Włókienniczego „Textilimport” jej siedziba znajdowała się w Łodzi. Pierwszą był obecny biurowiec TVP - pierwszy powojenny wieżowiec w Łodzi. Centrala dysponowała także magazynami przy ul. Niciarnianej oraz ul. Fabrycznej.
W 1971 „CETEBE”, „Textilimport” oraz „CONFEXIM” połączyły się tworząc Zjednoczone Przedsiębiorstwo Handlu Zagranicznego „Textilimpex”, które stało się następcą prawnym tych przedsiębiorstw. Od tego roku Spółka działa pod obecną nazwą i doskonale rozpoznawalnym znakiem firmowym. Kojarzone przez lata z Centralą Handlu Zagranicznego w Łodzi wieżowce powstały w 1976 w niedalekim sąsiedztwie dworca Łódź Fabryczna, na obszarze, przeznaczonym na tzw. „centrum biurowe”. Biurowce zostały wybudowane przez firmy dobrze prosperującego (jak na ówczesne czasy) przemysłu tekstylnego. Budynki początkowo należały do jednego właściciela, jednak wraz z upadkiem przemysłu tekstylnego, wieżowce zaczęły być wynajmowane innym firmom. W wieżowcu przy ul. Traugutta 25 do dziś znajduje się siedziba Textilimpexu.
Lata 60. i 70. przyniosły firmie sukcesy w dziedzinie handlu zagranicznego. W czasach świetności Textilimpex posiadał filie w najdalszych zakątkach świata – w Australii, ZSRR, Kanadzie, Libanie, USA.
W 1977 Zjednoczenia Branżowe otrzymały ograniczone uprawnienia do prowadzenia handlu zagranicznego, w związku z czym z handlowego asortymentu „Textilimpex” wyłączone zostały wyroby odzieżowe i dziewiarskie, które przejęły nowo powstałe firmy-spółki: Biuro Handlu Zagranicznego „Textilimpex-Confexim” i Biuro Handlu Zagranicznego „Textilimpex-Tricot”.
W 1982 „Textilimpex” przekształcił się w Spółkę z ograniczoną odpowiedzialnością. 
III Rzeczpospolita.
W latach 90. firma przeszła kolejną transformację mającą na celu stworzenia struktury holdingowej. W efekcie przemian w 1992 z Textilimpexu wydzielone zostały spółki: „CETEBE”, „CONTRI”, „GLOBE”, „GOBELIN”, „SURMACO”.
W związku ze zmianą realiów gospodarczych po 1989, Spółka poszukiwała nowego miejsca na rynku. Był to okres podejmowania intensywnych działań mających na celu skonstruowanie długoletniej strategii firmy. Ukierunkowania jej na rozwój w obszarach dotychczasowej aktywności oraz związanych z branżami i rynkami, na których „TEXTILIMPEX” dotąd nie działał – w szczególności rynku artykułów chemicznych.

</doc>
<doc id="1848451" url="https://pl.wikipedia.org/wiki?curid=1848451" title="Bodmin and Wenford Railway">
Bodmin and Wenford Railway



</doc>
<doc id="1848453" url="https://pl.wikipedia.org/wiki?curid=1848453" title="Siniša Dražić">
Siniša Dražić

Siniša Dražić (ur. 16 grudnia 1967) – serbski szachista, arcymistrz od 2000 roku.
Kariera szachowa.
Jeden z pierwszych sukcesów międzynarodowych odniósł w 1990 r., dzieląc II m. (za Siergiejem Janowskim, wspólnie z Janosem Rigo, a przed m.in. Andrzejem Filipowiczem) w turnieju C festiwalu "Dortmunder Schachtage" w Dortmundzie. W 1994 r. reprezentował Jugosławię na rozegranych w Sofii mistrzostwach świata studentów, dzieląc VI-VIII miejsce. W kolejnych latach odniósł szereg sukcesów indywidualnych, zwyciężając bądź dzieląc I miejsca m.in.:
W 2009 r. podzielił II-III m. (za Ivanem Ivaniševiciem, wspólnie z Milošem Perunoviciem) w finale indywidualnych mistrzostw Serbii.
Najwyższy ranking w dotychczasowej karierze osiągnął 1 września 2010 r., z wynikiem 2546 punktów zajmował wówczas 15. miejsce wśród serbskich szachistów.

</doc>
<doc id="1848454" url="https://pl.wikipedia.org/wiki?curid=1848454" title="Sinisa Drazić">
Sinisa Drazić



</doc>
<doc id="1848455" url="https://pl.wikipedia.org/wiki?curid=1848455" title="She’s a Sensation">
She’s a Sensation

She's a Sensation – singel zespołu Ramones promujący album "Pleasant Dreams", wydany w 1981 przez wytwórnię Sire Records.

</doc>
<doc id="1848457" url="https://pl.wikipedia.org/wiki?curid=1848457" title="Core i5">
Core i5



</doc>
<doc id="1848458" url="https://pl.wikipedia.org/wiki?curid=1848458" title="Ferdynand Albrecht II z Brunszwiku-Lüneburga">
Ferdynand Albrecht II z Brunszwiku-Lüneburga

Ferdynand Albrecht II z Brunszwiku-Lüneburga (ur. 29 maja 1680, zm. 2 września 1735) – książę Brunszwiku-Lüneburga. Syn księcia Ferdynanda Albrechta I i jego żony Krystyny Heskiej.
Kariera wojskowa.
W 1704 był cesarskim flügeladjutantem w bitwie pod Schellenbergiem. W 1707 r. został general-majorem, a w 1711 r. feldmarszałkiem porucznikiem.
Walczył przeciwko Turkom w armii księcia Eugeniusza Sabaudzkiego. Wyróżnił się podczas bitwy pod Petrowaradynem w 1716 r. oraz podczas oblężenia Temesváru i Belgradu w 1717 r. W 1723 r. został feldmarszałkiem, w 1727 r. dowódcą artylerii Rzeszy, a w 1733 r. feldmarszałkiem generałem.
Życie prywatne.
W 1712 r. poślubił swoją daleką kuzynkę Antoninę Amalię z Brunszwiku-Lüneburga. Ze związku przyszło na świat jedenaścioro dzieci:

</doc>
<doc id="1848461" url="https://pl.wikipedia.org/wiki?curid=1848461" title="Davide Simoncini">
Davide Simoncini

Davide Simoncini (ur. 30 sierpnia 1986 w San Marino) – sanmaryński piłkarz występujący na pozycji obrońcy w SP Tre Fiori oraz w reprezentacji San Marino.
Kariera.
Jest bratem bliźniakiem Aldo Simonciniego, również piłkarza. Karierę na poziomie seniorskim rozpoczął w sezonie 2005/06 w AC Libertas, z którym zdobył Puchar San Marino. Następnie grał we włoskich zespołach z niższych kategorii rozgrywkowych: USD Santa Giustina, Valleverde Riccione FC oraz Torconca Cattolica. W 2011 roku powrócił do AC Libertas. W 2020 roku został zawodnikiem SP Tre Fiori. W reprezentacji San Marino zadebiutował wraz z bratem Aldo 16 sierpnia 2006 w meczu towarzyskim z Albanią (0:3).

</doc>
<doc id="1848464" url="https://pl.wikipedia.org/wiki?curid=1848464" title="Lostwithiel (stacja kolejowa)">
Lostwithiel (stacja kolejowa)

 Lostwithiel – stacja kolejowa w miejscowości Lostwithiel na linii Cornish Main Line. Na stacji zatrzymują się niektóre pociągi pośpieszne HST. 
Ruch pasażerski.
Stacja w Lostwithiel obsługuje ok. 51 695 pasażerów rocznie (dane za rok 2006). Posiada bezpośrednie połączenia lokalne z Penzance, Plymouth, Exeterem, Bodmin.

</doc>
<doc id="1848467" url="https://pl.wikipedia.org/wiki?curid=1848467" title="Hayle (stacja kolejowa)">
Hayle (stacja kolejowa)

 Hayle – stacja kolejowa w miejscowości Hayle na linii Cornish Main Line. Na stacji zatrzymują się niektóre pociągi pośpieszne HST, włącznie z "Night Riviera". Budynek stacji został zbudowany na nowo po II wojnie światowej. 
Ruch pasażerski.
Stacja w Hayle obsługuje ok. 60 174 pasażerów rocznie (dane za rok 2006). Posiada bezpośrednie połączenia lokalne z Penzance, Plymouth, Exeterem, Bodmin.

</doc>
<doc id="1848469" url="https://pl.wikipedia.org/wiki?curid=1848469" title="Ludwik Rudolf Brunswick-Wolfenbüttel">
Ludwik Rudolf Brunswick-Wolfenbüttel



</doc>
<doc id="1848470" url="https://pl.wikipedia.org/wiki?curid=1848470" title="Jens Deimel">
Jens Deimel

Jens Deimel (ur. 14 września 1972 r. w Winterbergu) – niemiecki specjalista kombinacji norweskiej i skoczek narciarski, reprezentujący także RFN, po zakończeniu kariery trener. Brązowy medalista mistrzostw świata i dwukrotny medalista mistrzostw świata juniorów w kombinacji.
Kariera.
W Pucharze Świata w kombinacji norweskiej zadebiutował 15 marca 1991 w Oslo, gdzie zajął 39. miejsce. Był to jego jedyny występ w sezonie 1990/1991 i wobec braku zdobytych punktów nie został uwzględniony w klasyfikacji generalnej.
Pierwsze punkty zdobył 4 stycznia 1992 w Schonach, zajmując czternaste miejsce. Dwa tygodnie później był trzynasty w Murau i wyniki te pozwoliły mu zająć 33. miejsce w klasyfikacji generalnej. W lutym 1992 wziął udział w igrzyskach olimpijskich w Albertville, gdzie w kombinacji wystąpił tylko w sztafecie, zajmując wraz z kolegami piąte miejsce. Na tych samych igrzyskach wystąpił także w konkursie skoków na normalnej skoczni, w którym zajął 34. miejsce. W tym samym roku odniósł swój pierwszy w karierze, zdobywając dwa medale na mistrzostwach świata juniorów w Vuokatti w 1992. Wraz z kolegami wywalczył srebrny medal w sztafecie, a w konkursie rozgrywanym metodą Gundersena był trzeci.
Swojej jedyne pucharowe podium Niemiec wywalczył 23 stycznia 1993 w Saalfelden am Steinernen Meer, kiedy zajął trzecie miejsce. W pozostałych konkursach sezonu 1992/1993 pojawił się jeszcze czterokrotnie, ale punktował tylko raz – 8 stycznia w Schonach był dwunasty, co dało mu szesnaste miejsce w klasyfikacji generalnej. Na mistrzostwach świata w Falun w 1993 osiągnął swój największy sukces w kategorii seniorów. Wspólnie z Thomasem Dufterem i Hansem-Peterem Pohlem zdobył tam brązowy medal w zawodach drużynowych. Po skokach Niemcy zajmowali drugie miejsce, ale na trasie biegu zostali wyprzedzeni przez Norwegów i ostatecznie stanęli na najniższym stopniu podium. W zawodach indywidualnych był siedemnasty.
Nie wystąpił na igrzyskach olimpijskich w Lillehammer w 1994, ale rok później, podczas mistrzostw świata w Thunder Bay wraz z kolegami z reprezentacji zajął szóste miejsce w sztafecie. Najlepsze wyniki osiągnął w sezonie 1995/1996, który ukończył na dziewiątej pozycji. Pięciokrotnie plasował się w czołowej dziesiątce, najlepszy wynik osiągając 13 stycznia 1996 Štrbskim Plesie, gdzie był czwarty.
W zawodach w kombinacji startował do zakończenia sezonu 2001/2002, osiągając tylko jeden znaczący wynik: trzecie miejsce w klasyfikacji końcowej drugiej edycji Letniego Grand Prix w kombinacji norweskiej. W trzech konkursach indywidualnych dwukrotnie stawał na podium: 22 sierpnia 1999 w Wernigerode był trzeci, a trzy dni później w Oberhofie zajął drugie miejsce. W klasyfikacji generalnej wyprzedzili go tylko dwaj rodacy: Ronny Ackermann i Sebastian Haseney. Do 2001 wystąpił na wszystkich dużych imprezach międzynarodowych, najbliżej medalu będąc podczas mistrzostw świata w Lahti w 2001, gdzie wraz z kolegami z drużyny zajął czwarte miejsce w sztafecie. Indywidualnie najlepiej wypadł na mistrzostwach świata w Trondhiem w 1997, gdzie rywalizację zakończył na ósmej pozycji.
W Pucharze Świata w skokach narciarskich zadebiutował 1 stycznia 1991 w Garmisch-Partenkirchen, gdzie zajął 51. miejsce. Pierwsze i zarazem jedyne pucharowe punkty zdobył 28 marca 1993 w Planicy, gdzie zajął 11. miejsce na Bloudkovej Velikance. W klasyfikacji generalnej sezonu 1992/1993 zajął 50. miejsce. Startował także zawodach Pucharu Kontynentalnego najlepsze wyniki osiągając w sezonie 2000/2001, który ukończył na 127. pozycji z dorobkiem 26 punktów.
Przed sezonem 2018/2019 został asystentem trenera męskiej kadry reprezentacji Niemiec w skokach narciarskich.
Osiągnięcia w skokach.
Puchar Świata.
Miejsca na podium chronologicznie.
Deimel nigdy nie stał na podium indywidualnych zawodów Pucharu Świata.

</doc>
<doc id="1848473" url="https://pl.wikipedia.org/wiki?curid=1848473" title="Bere Alston (przystanek kolejowy)">
Bere Alston (przystanek kolejowy)

 Bere Alston – przystanek czołowy (związany ze zmianą kierunku jazdy) na linii kolejowej Tamar Valley Line w miejscowości Bere Alston w hrabstwie Devon w Anglii. W okresie od kwietnia 2020 do marca 2021 skorzystało z niego 12 052 pasażerów.

</doc>
<doc id="1848475" url="https://pl.wikipedia.org/wiki?curid=1848475" title="Rejon październikowy">
Rejon październikowy

Rejon październikowy (biał. Кастрычніцкі раён) – administracyjny rejon Mińska, stolicy Białorusi, położony w południowej części miasta pomiędzy liniami kolejowymi Mińsk–Brześć i Mińsk–Homel. W jego skład wchodzi węzeł przemysłowy „Koladzicze” i osiedle Sokół. Powierzchnia 19,27 km², 156 tys. mieszkańców.
Historia.
W sierpniu 1921 r. Centralne biuro Komunistycznej Partii (bolszewików) Białorusi postanowiło podzielić miasto na trzy rejony działalności partii: aleksandrowski, lachowski i centralny. W 1938 r. utworzono rejony administracyjne Mińska: stalinowski, woroszyłowski i kaganowicki (na miejsce aleksandrowskiego). W 1957 r. rejon kaganowicki został przemianowany na październikowy i nazwa ta obowiązuje do dziś.
Gospodarka.
Rejon specjalizuje się w transporcie. Na jego terenie mieszczą się przedsiębiorstwa mińskiego oddziału Białoruskiej Kolei, dworzec kolejowy, Wydział Lotnictwa Ministerstwa Transportu i Komunikacji Białorusi, jego pododdziały i przedsiębiorstwa (w tym Port lotniczy Mińsk-1), a także koncern motoryzacyjny „Biełmagistralautatrans” i kombinaty samochodowe Nr 5 i 6.
Wśród przedsiębiorstw przemysłowych, na terenie rejonu działają m.in. Spółka Naukowo–Wytwórcza „Intehrał”, fabryka „Kryjon”, Miński kombinat mięsny, AAT „Kieramin”, Mińska Fabryka Druku Barwnego.
Kultura.
Na terenie rejonu znajduje się Akademia Zarządzania przy Prezydencie Republiki Białorusi, Białoruski Uniwersytet Kultury, Uczelnia Medyczna Nr 2, Akademia Sztuk Pięknych, 5 PTU, 17 szkół.
Instytucje ochrony zdrowia to m.in. szpital pogotowia ratunkowego, 3. szpital dziecięcy, szpital drogowy, miejski szpital ginekologiczny.
Działają 3 stadiony sportowe: „Łakamatyu”, „Uzlot”, „Arbita”, a także ponad 300 innych obiektów sportowych.

</doc>
<doc id="1848478" url="https://pl.wikipedia.org/wiki?curid=1848478" title="PZL KR-03 Puchatek">
PZL KR-03 Puchatek

PZL KR-03 Puchatek – polski dwumiejscowy szybowiec szkolenia podstawowego konstrukcji inż. Jerzego Krawczyka. Jedyny szybowiec konstrukcji metalowej produkowany seryjnie w powojennej Polsce
Historia.
W następstwie zapotrzebowania przez aerokluby na wytrzymalsze szybowce, przeznaczone do częstego użytkowania, rozważano wprowadzenie nowej konstrukcji szybowca, zastępującego wysłużone Czaple i Bociany. W 1984 przy współpracy z PZL Mielec i PDPSz PZL-Bielsko, w WSK Krosno rozpoczęto budowę metalowego szybowca nazwanego KR-03. W 1985 model KR-03 został oblatany, przy czym okazało się, że niezbędne jest wyeliminowanie kilku wad. Pod kierownictwem Eugeniusza Pelczara przedłużono kadłub, zmieniono powierzchnie sterowe, zmodyfikowano kabinę z dwu- na jednoczęściową oraz przeprowadzono korektę jeszcze kilku usterek. Model ten nazwano KR-03A i ponownie oblatano 20 listopada 1986.
19 grudnia 1987 szybowiec otrzymał certyfikat w Polsce zgodnie z przepisami JAR 22. W 1988 rozpoczęto seryjną produkcję. W sumie w WSK-Krosno wyprodukowano 50 KR-03A, w tym 21 Puchatków dla aeroklubów w Polsce, resztę sprzedano do innych krajów. Produkcję zakończono w 1992, a w 2001 sprzedano licencję i prawa do produkcji firmie Barry Aviation LLC z USA. Puchatek przeznaczony jest do szkolenia podstawowego w układzie dwusteru. Przystosowany jest do holowania przez samolot, używania wyciągarki lub gumowych lin.
Konstrukcja.
Puchatek jest szkolnym, dwumiejscowym średniopłatem. Metalowy, dwudzielny, dwudźwigarowy płat o metalowej konstrukcji o prostokątny obrysie i laminarnym profilu. Cześć spływowa skrzydła kryta płótnem. Płat zaopatrzony w dwudzielne lotki i wysuwane po obydwu stronach płata, płytowe hamulce aerodynamiczne. Usterzenie w układzie litery T, poziome o konstrukcji metalowej, dwudzielny ster wysokości kryty płótnem podobnie jak ster kierunku. Szybowiec zaopatrzony jest w jednokołowe podwozie z tarczowym hamulcem i amortyzatorem olejowo-powietrznym. Z przodu kadłuba znajduje się drewniana płoza z tyłu płoza z gumowym krążkiem.

</doc>
<doc id="1848480" url="https://pl.wikipedia.org/wiki?curid=1848480" title="Parafia Błogosławionych Męczenników Podlaskich w Siedlcach">
Parafia Błogosławionych Męczenników Podlaskich w Siedlcach

Parafia błogosławionych Męczenników Podlaskich w Siedlcach – rzymskokatolicka parafia w Siedlcach. Parafia należy do dekanatu siedleckiego leżącego w diecezji siedleckiej.
Powstanie.
Parafia erygowana dekretem księdza biskupa Zbigniewa Kiernikowskiego z dnia 28 października 2009 roku. Została wydzielona z parafii Bożego Ciała, z parafii katedralnej i w niewielkim zakresie z parafii Stare Opole. Na początku nabożeństwa były odprawiane w tymczasowym namiocie, obecnie w kaplicy (do czasu wybudowania nowej świątyni). W planach jest też utworzenie przy parafii katolickiego przedszkola.
Terytorium parafii obejmuje część Siedlec i Nowych Igań oraz Stare Iganie.

</doc>
<doc id="1848483" url="https://pl.wikipedia.org/wiki?curid=1848483" title="Ladyhawke">
Ladyhawke

Phillipa „Pip” Brown (ur. 1979) − nowozelandzka wokalistka, autorka tekstów oraz multiinstrumentalistka znana pod pseudonimem artystycznym Ladyhawke, nadanym sobie na cześć filmu Richarda Donnera o tym właśnie tytule. Nim rozpoczęła działalność solową, była członkinią rockowej grupy muzycznej Two Lane Blacktop z Nowej Zelandii oraz duetu z Sydney Teenager wraz z Nickiem Littlemore z Pnau i Empire of the Sun.
Jej debiutancki album, zatytułowany po prostu "Ladyhawke", wydano we wrześniu 2008 r. W 2009 r. przyniósł on artystce nagrody ARIA Music Awards (w kategorii "najlepszy debiut") i New Zealand Music Awards (w kat. "najlepszy album roku").
Życiorys.
Brown urodziła się w Masterton. Jest córką umuzykalnionych rodziców, matka jest piosenkarką, ojczym perkusistą. W dzieciństwie cierpiała na różne choroby i alergie. Ma zespół Aspergera. Brown przekonana jest, że to właśnie to zaburzenie było powodem tego iż swoje dzieciństwo spędziła w większości słuchając radia oraz płyt rodziców.
W czasie uczęszczania do Chanel College grała w kilku grungowych zespołach. Po szkole przeniosła się z Masterton do Wellington.
W styczniu 2015 r. poślubiła nowozelandzką artystkę Madeleine Sami.
Kariera muzyczna.
Two Lane Blacktop.
W Wellington Brown założyła zespół Two Lane Blacktop z paroma kolegami. W zespole grała na gitarze prowadzącej i pisała teksty. Sama opisuje Two Lane Blacktop jako grający jak The Stooges w połączeniu z The Clash. Zespół grał w Australii oraz Nowym Jorku. W wyniku nieporozumień Brown w wyniku impulsywnej decyzji przeniosła się do Melbourne w Australii.
Teenager.
Nick Littlemore (Pnau, Empire of the Sun) zaproponował Brown przyłączenie się do jego projektu Teenager. Jego muzyka ją zainteresowała i zgodziła się przyłączyć. Razem tworzyli muzykę przez dwa lata. Utwór „Pony” znalazł się w grze Grand Theft Auto IV.
Ladyhawke.
W czasie tworzenia muzyki z Nickiem Littlemore Brown zdecydowała się opuścić zespół, skupiając się na solowym projekcie. Przyjęła pseudonim Ladyhawke. Nazwa pochodzi od tytułu filmu z 1985 roku, w którym jedną z głównych ról zagrała Michelle Pfeiffer. Brown wyznała, iż jej celem było tworzenie muzyki, którą mogłaby przekazać to, co czuje. „Celowo wybrałam taką właśnie nazwę dla mego projektu. Ladyhawke to przecież tytuł kiczowatego, topornego filmu fantasy z roku 1985 (w Polsce nosił on tytuł „Zaklęta w Sokoła” – przyp.). Podobnie jak bohaterka tego filmu, grana przez Michelle Pfeiffer, postrzegam siebie jako superkobietę. Moim zadaniem jest wprowadzić do rozgłośni radiowych perfekcyjne popowe piosenki, przy których ludzie będą się bawić i które będą przywoływać określone wspomnienia” „
Ladyhawke pojawiła się w zestawieniu Triple J Hottest 100 2008 ze swymi dwoma utworami: „My Delirium” na miejscu 11. oraz „Paris Is Burning” na miejscu 26. Utwór Pnau „Embrance”, który jest wynikiem współpracy z Ladyhawke znalazł się 12. miejscu. Brown była nominowana w kategorii Best Solo Artist w NME Awards. Christina Aguilera miała na swoim albumie "Bionic" zawrzeć cover „My Delirium” we współpracy z grupą Ladytron, jednak Brown wiele razy mówiła, że to jedynie plotka.
Ladyhawke jest zafascynowana latami 80 co przełożyło się na jej muzykę. Jej muzyka kojarzona jest z Cyndi Lauper, Pat Benatar, Kim Wilde, Annie, oraz New Young Pony Club. Sama często mówi, że duży wpływ wywarły na niej takie zespoły jak Electric Light Orchestra oraz Nirvana. Wliczana jest do nowego ruchu wokalistek pop zwracających uwagę swoim oryginalnym ubiorem.
Debiutancki album okazał się dużym sukces zwłaszcza w Wielkiej Brytanii (Złota Płyta), Nowej Zelandii (Platynowa Płyta) oraz Australii (Złota Płyta).
Ladyhawke występowała w wielu krajach m.in. Wielkiej Brytanii, Francji, Hiszpanii, Belgii, Finlandii, Stanach Zjednoczonych, Japonii, Rosji, Australii, Nowej Zelandii. 
W 2011 pracowała nad drugim albumem studyjnym. 19 maja tego roku poinformowała na własnej stronie, że jest w fazie nagrywania. Krążek "Anxiety" wydano w maju 2012.
Nagrody.
Ladyhawke była nominowana w następujących kategoriach: Best Solo Artist – NME Awards 2009, Best Kiwi &amp; Independent Spirit – MTV Australia Awardsoraz International Female Solo Artist at Brit Awards 2010. 
Wygrała pięć nagród: Album of the Year, Best Dance/Electronica album, Single of the Year – My Delirium, International Achievement Award, Best Female Solo Artist, Breakthrough Artist of the Year i była nominowana w kategorii People’s Choice Award w New Zealand Music Awards.
Brown była nominowana w sześciu kategoriach w prestiżowych ARIA Music Awards 2009 i wygrała dwie z nich: Breakthrough Artist – album for Ladyhawke oraz Breakthrough Artist – single for „My Delirium”.

</doc>
<doc id="1848486" url="https://pl.wikipedia.org/wiki?curid=1848486" title="Seán O’Casey">
Seán O’Casey

Seán O’Casey (irl. "Seán Ó Cathasaigh"; ur. 30 marca 1880 w Dublinie, zm. 18 września 1964 w Torquay) – irlandzki dramaturg i eseista, oddany socjalista; jako pierwszy poruszał kwestię klasy pracującej Dublina.
Życiorys.
Seán O’Casey urodził się jako John Casey lub John Cassidy, w Dublinie przy ulicy Upper Dorset 85, w rodzinie średniej klasy. Jednakże śmierć jego ojca, Michaela Caseya w 1886 roku zmusiła jego matkę i brata Archiego do ciągłych zmian lokum. Bracia parali się wieloma pracami, aby zarobić na życie. Od wczesnych lat 1890. przedstawiali sztuki Diona Doucicault oraz Williama Shakespeare’a.
W 1906 roku O’Casey wstąpił do Ligi Gaelickiej i nauczył się języka gaelickiego, jak również grania na dudach, założył także St. Laurence OToole Pipe Band, której został sekretarzem. Dołączył do Irlandzkiego Bractwa Republikańskiego, chcąc wspierać interesy i prawa klasy pracującej Dublina.
Rok 1914 przyniósł mu krótkotrwałą karierę sekretarza generalnego Irlandzkiej Armii Obywatelskiej, które to stanowisko zostało przejęte przez Jamesa Connolly’ego.
Pierwszą sztuką, którą udało mu się wystawić była "The Shadow of a Gunman" w 1923 roku w Abbey Theatre.
Zmarł w angielskim Torquay na atak serca, przeżywszy lat 84.

</doc>
<doc id="1848487" url="https://pl.wikipedia.org/wiki?curid=1848487" title="Gunnislake (stacja kolejowa)">
Gunnislake (stacja kolejowa)

 Gunnislake - stacja kolejowa w miejscowości Gunnislake na linii Tamar Valley Line. Jest końcową stacją tej linii od r. 1966, kiedy na mocy tzw. Beeching Axe zamknięto odcinek do Callington. 
Ruch pasażerski.
Stacja w Gunnislake obsługuje ok. 48 747 pasażerów rocznie (dane za rok 2006). Stacja obsługuje połączenia z Plymouth.

</doc>
<doc id="1848490" url="https://pl.wikipedia.org/wiki?curid=1848490" title="Izba Deputowanych">
Izba Deputowanych

Izby niższe parlamentów:
Parlamenty jednoizbowe:

</doc>
