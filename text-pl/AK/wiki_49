<doc id="1855013" url="https://pl.wikipedia.org/wiki?curid=1855013" title="Rivulinae">
Rivulinae

Rivulinae – podrodzina motyli z rodziny mrocznicowatych.
Opis.
Należą tu niewielkie, smukłe motyle, u których rysunek występuje tylko na przedniej parze skrzydeł. Ich głowa odznacza się rozwiniętymi przyoczkami, okrągłymi oczami, pęczkiem sterczących łusek na czole i krótkimi głaszczkami wargowymi o bardzo dużych członach środkowych i bardzo małych szczytowych. Samce mają wąskie winkulum, słabo rozwinięty sakus, zredukowany sakulus i pozbawioną wyrostków walwę. U samic torebka kopulacyjna ma krótki przewód, lejkowate ostium i trzy znamiona w korpusie.
Gąsienice mają duże, spłaszczone głowy i komplet dobrze rozwiniętych posuwek. Półkuliste jaja mają żeberkowany chorion.
Taksonomia.
Dawniej należące tu gatunki włączano do Ophiderinae. Później uznano je za osobną podrodzinę, szczególnie spokrewnioną z Hypeninae i klasyfikowaną najpierw w obrębie sówkowatych, a potem Erebidae. Nowsze filogenetyczne analizy molekularne umieszczają je w Erebidae, ale nie potwierdzają bliskiego pokrewieństwa z Hypeninae.
Takson ten obejmuje 138 opisanych gatunków, zgrupowanych w rodzajach:
Nazwa Rivulinae odnosi się również do ryb strumieniakowatych, których rodzajem typowym jest strumieniakowate.

</doc>
<doc id="1855014" url="https://pl.wikipedia.org/wiki?curid=1855014" title="Electronic Sports World Cup 2006">
Electronic Sports World Cup 2006

Electronic Sports World Cup 2006 odbył się w Paryżu we Francji w dniach 30 czerwca - 2 lipca 2006. Turniej został rozegrany w Palais Omnisports de Paris-Bercy. Łączna pula nagród wynosiła 400 000 dolarów.
Reprezentacja Polski.
Counter Strike 
Counter Strike 
Quake 4

</doc>
<doc id="1855016" url="https://pl.wikipedia.org/wiki?curid=1855016" title="Genesis (2009)">
Genesis (2009)



</doc>
<doc id="1855018" url="https://pl.wikipedia.org/wiki?curid=1855018" title="Raimond van der Gouw">
Raimond van der Gouw

Raimond van der Gouw (ur. 24 marca 1963 w Oldenzaal) – były holenderski piłkarz występujący na pozycji bramkarza.
Kariera.
Holandia.
Van der Gouw zawodową karierę rozpoczynał w klubie Go Ahead Eagles, gdzie występował początkowo w zespołach juniorskich. W Eredivisie zadebiutował 14 września 1985 w wygranym 2:1 meczu z FC Den Bosch. W tym czasie jego zespół zajmował miejsca w dolnej połowie tabeli. W jego pierwszym sezonie w zawodowej piłce zakończył rozgrywki na dziesiątym miejscu w Eredivisie. W 1987 roku spadł z klubem do Eerste divisie, a w następnym sezonie jego zespół nie zdołał awansować zajmując 12. miejsce w lidze. W Go Ahead Eagles van der Gouw spędził łącznie trzy sezony. W tym czasie rozegrał 97 ligowych meczów.
W 1988 przeszedł do innego drugoligowego zespołu – SBV Vitesse. W 1989 roku zajmując pierwsze miejsce w Eerste divisie awansował z zespołem do Eredivisie. W 1990 dotarł z nim do finału Pucharu Holandii, gdzie Vitesse przegrało 0:1 z PSV Eindhoven.
Anglia.
W 1996 roku van der Gouw podpisał kontrakt z angielskim Manchesterem United. W Premier League zadebiutował 21 września 1996 w bezbramkowo zremisowanym meczu z Aston Villą. W Manchesterze spędził sześć lat. W tym czasie zdobył z klubem cztery mistrzostwa Anglii (1997, 1999, 2000, 2001), Puchar Anglii (1999), Ligę Mistrzów (1999) oraz Puchar Interkontynentalny (1999).
W czerwcu 2002 roku odszedł do innego zespołu Premier League – West Hamu United. W sezonie 2002/2003 nie rozegrał tam żadnego spotkania.
Dalsza kariera.
W grudniu 2003 roku van der Gouw powrócił do Holandii, gdzie został graczem pierwszoligowego RKC Waalwijk. W 2004 roku przeszedł do drugoligowego AGOVV Apeldoorn, gdzie w 2007 roku w wieku 44 lat zakończył karierę.

</doc>
<doc id="1855019" url="https://pl.wikipedia.org/wiki?curid=1855019" title="Dávid Verrasztó">
Dávid Verrasztó

Dávid Verrasztó (ur. 22 sierpnia 1988 w Budapeszcie) – węgierski pływak specjalizujący się w stylu zmiennym na dystansie 400 m, dwukrotny wicemistrz świata i trzykrotny mistrz Europy.
W 2014 i 2016 roku został mistrzem Europy na dystansie 400 m stylem zmiennym.
Uczestnik Igrzysk Olimpijskich z Londynu na 200 i 400 m stylem zmiennym (22. miejsce).
Jest synem Zoltána Verrasztó, węgierskiego pływaka i olimpijczyka oraz bratem Evelyn Verrasztó, również pływaczki i medalistki mistrzostw Świata i Europy.

</doc>
<doc id="1855021" url="https://pl.wikipedia.org/wiki?curid=1855021" title="David Verraszto">
David Verraszto



</doc>
<doc id="1855022" url="https://pl.wikipedia.org/wiki?curid=1855022" title="Gymnosporangiaceae">
Gymnosporangiaceae

Gymnosporangiaceae Chevall. – rodzina grzybów z rzędu rdzowców ("Pucciniales").
Charakterystyka.
W większości pasożyty dwudomowe. Spermogonia i ecja rozwijają się pod skórką roślin dwuliściennych, szczególnie z rodziny różowatych ("Rosaceae"), telia na roślinach nagonasiennych, zwłaszcza z rodziny cyprysowatych ("Cupressaceae"). Urediniów zwykle brak, są to więc rdze niepełnocyklowe (heterodemicykliczne).
Charakterystyczną cechą rodzaju "Gymnosporangium" jest budowa i konsystencja teliów: w stanie wilgotnym są galaretowate, rożkowate lub poduszeczkowate, o barwie żółtej, pomarańczowej lub brązowej, w stanie suchym skurczone, ciemnobrunatne i trudno zauważalne. Porażenie roślin cyprysowatych jest trwałe. Obecność teliów powoduje u nich nabrzmienie pędów, a czasami nawet staśmienie. Teliospory jedno lub kilkukomórkowe, najczęściej dwukomórkowe. W każdej komórce posiadają jedną lub kilka por rostkowych. Teliospory powstają na długich i galaretowatych trzonkach. Kiełkują od razu, bez okresu spoczynkowego. Bazydiospory powstają bezpośrednio na kiełkujących teliosporach.
Systematyka i nazewnictwo.
Pozycja w klasyfikacji według Index Fungorum: "Gymnosporangiaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Według Index Fungorum bazującego na "Dictionary of the Fungi" rodzina "Gymnosporangiaceae" to takson monotypowy:

</doc>
<doc id="1855023" url="https://pl.wikipedia.org/wiki?curid=1855023" title="Unusual Heat">
Unusual Heat

Unusual Heat – siódmy album wydany przez zespół rockowy Foreigner, wydany w 1987. Płyta jest ostatnim albumem nagranym z Dennis Elliottem i Rick Willsa po ich odejściu z zespołu w 1991 roku. Jest pierwszą i ostatnią płytą nagraną z udziałem Johnny Edwards'a.

</doc>
<doc id="1855024" url="https://pl.wikipedia.org/wiki?curid=1855024" title="Jolanta Kamińska">
Jolanta Kamińska

Jolanta Kamińska (ur. 24 listopada 1964 w Mogilnie) – polska siatkarka, grająca na pozycji przyjmującej. Członkini drużyny siatkarskiej Pałac Bydgoszcz, która w sezonie 1992/93 zdobyła mistrzostwo i puchar Polski.
Jej córka Marta jest siatkarką francuskiego klubu Pexinois Niort.

</doc>
<doc id="1855025" url="https://pl.wikipedia.org/wiki?curid=1855025" title="Pucciniaceae">
Pucciniaceae



</doc>
<doc id="1855028" url="https://pl.wikipedia.org/wiki?curid=1855028" title="Jaguar Mark VII">
Jaguar Mark VII

Jaguar Mark VII – luksusowy samochód osobowy produkowany przez brytyjską firmę Jaguar Cars w latach 1951–1956. Dostępny jako 4-drzwiowy sedan. Następca modelu Mark V. Do napędu użyto silnika silnika R6 o pojemności 3,4 litra. Moc przenoszona była na oś tylną poprzez 4-biegową manualną lub 3-biegową automatyczną skrzynię biegów. Samochód został zastąpiony przez model Mark VIII. Przez cały okres produkcji powstało 30969 sztuk modelu.

</doc>
<doc id="1855030" url="https://pl.wikipedia.org/wiki?curid=1855030" title="Panketal">
Panketal

Panketal - gmina w Niemczech, w kraju związkowym Brandenburgia, w powiecie Barnim.
Współpraca.
Miejscowość partnerska:

</doc>
<doc id="1855033" url="https://pl.wikipedia.org/wiki?curid=1855033" title="Doll World Domination Tour">
Doll World Domination Tour

World Domination Tour (lub Doll Domination Tour) to druga trasa koncertowa amerykańskiego zespołu The Pussycat Dolls promującą ich drugi studyjny album Doll Domination. Miejsca, w których wystąpił zespół, to m.in. Europa, Azja, Ameryka Południowa i Oceania. Grupa supportowała Britney Spears w jej trasie po czym udała się ponownie w swoją – Doll World Domination Tour (The Re-Visit), w której dziewczyny zaprezentowały także piosenkę "Jai Ho (You Are My Destiny)", a utwór "Hush Hush; Hush Hush" był wykonywany przez wszystkie członkinie.
Listy utworów.
Europa.
Doll Domination (Intro)
Love The Way You Love Me (Performance Interlude)
Historia Pussycat Dolls
Whatchamacallit (Dance Interlude)
Doll World Domination Tour (The Re-Visit).
Doll Domination (Intro)

</doc>
<doc id="1855035" url="https://pl.wikipedia.org/wiki?curid=1855035" title="Schorfheide (gmina)">
Schorfheide (gmina)

Schorfheide – miejscowość i gmina w Niemczech, w kraju związkowym Brandenburgia, w powiecie Barnim.
Miejscowości wchodzące w skład gminy:

</doc>
<doc id="1855036" url="https://pl.wikipedia.org/wiki?curid=1855036" title="Konarzewski">
Konarzewski

Konarzewski – polski herb szlachecki.
Opis herbu.
Opis zgodnie z klasycznymi regułami blazonowania:
"W polu czerwonym trzy lewe skosy srebrne, a nad nimi w prawym górnym rogu - gwiazda złota. Klejnot: ogon pawi, przebity strzałą w skos lewy. Labry czerwone, podbite srebrem."
Najwcześniejsze wzmianki.
Herb zachował się na nagrobku M. Konarzewskiego z 1595, ale z nieznanymi barwami. Juliusz Karol Ostrowski pisze, że jest to herb wielkopolskiej rodziny z Konarzewa. Barwy przytacza za Siebmacherem. Ostrowski podaje też, że herb jest opisywany przez Niesieckiego jako Wręby oraz że według Szymona Okolskiego pochodzi z nobilitacji od Ludwika Węgierskiego.
Herbowni.
Jedna rodzina herbownych:
Konarzewski (Konaszewski).

</doc>
<doc id="1855038" url="https://pl.wikipedia.org/wiki?curid=1855038" title="Wilhelm Trendelenburg">
Wilhelm Trendelenburg

Ernst Wilhelm Theodor Trendelenburg (ur. 16 lipca 1877 w Rostocku, zm. 16 marca 1946 w Tybindze) – niemiecki fizjolog, syn chirurga Friedricha Trendelenburga, brat prawnika Ernsta Trendelenburga. 
Życiorys.
Studiował na Uniwersytecie Albrechta i Ludwika we Fryburgu. 
W 1909 został profesorem na fryburskiej uczelni, w 1911 na Uniwersytecie Leopolda i Franciszka w Innsbrucku, od 1916 na Uniwersytecie Justusa Liebiga w Gießen, od 1917 na Uniwersytecie Eberharda i Karola w Tybindze i po 1922 na Uniwersytecie Fryderyka Wilhelma w Berlinie. Zajmował się głównie fizjologią układu nerwowego i narządów zmysłów.

</doc>
<doc id="1855040" url="https://pl.wikipedia.org/wiki?curid=1855040" title="World Domination Tour">
World Domination Tour



</doc>
<doc id="1855041" url="https://pl.wikipedia.org/wiki?curid=1855041" title="Doll Domination Tour">
Doll Domination Tour



</doc>
<doc id="1855043" url="https://pl.wikipedia.org/wiki?curid=1855043" title="Electronic Sports World Cup 2007">
Electronic Sports World Cup 2007

Electronic Sports World Cup 2007 odbył się w Paryżu we Francji w dniach 5–8 lipca 2007. Turniej został rozegrany w centrum wystawowym Porte de Versailles ("Parc des Expositions de la Porte de Versailles"). Łączna pula nagród wynosiła 180 500 dolarów.
Reprezentacja Polski.
Counter Strike 
Counter Strike 
Trackmania Nations
Quake 4
Warcraft III

</doc>
<doc id="1855046" url="https://pl.wikipedia.org/wiki?curid=1855046" title="Grodzica">
Grodzica

Grodzica, brus – stalowy kształtownik walcowany o określonym przekroju poprzecznym. W Polsce spotkać można budowle stałe i tymczasowe z użyciem grodzic Larsena, rzadziej Kruppa, współcześnie także inne (producenci zastrzegają własne, opracowane przez siebie, ich kształty).
Grodzice powszechnie wykorzystywane są tam, gdzie nie tylko wymagane jest zabezpieczenie uskoku terenu, ale również: 1) zabezpieczenie wykopu przed napływem wody gruntowej, 2) znajdowanie się w bezpośrednim sąsiedztwie wykopu obiektów wrażliwych na osiadanie.
Ścianki szczelne są budowane poprzez wbijanie lub wciskanie kolejnych brusów albo ich zestawów (grup). Występują profile o różnej szerokości i wysokości, dobierane w zależności od wymaganej charakterystyki wytrzymałościowej.
W ściance Larsena występuje jeden rodzaj profili, układanych naprzemiennie w przeciwnych kierunkach. W ścianach typu Kruppa istnieją różne odmiany – typ-K, typ-KS – podzielone na podtypy, przy czym różnią się one przede wszystkim wysokością i szerokością profilu podstawowego, co daje różne właściwości wytrzymałościowe. W ścianie oprócz tego profilu występuje mniejszy, nieco przypominający kształtem dwuteownik, zamykający zamek łączący sąsiednie grodzice w ścianie.

</doc>
<doc id="1855049" url="https://pl.wikipedia.org/wiki?curid=1855049" title="Behind the Mask">
Behind the Mask

Behind the Mask – szesnasty album studyjny zespołu Fleetwood Mac z 1990 roku.

</doc>
<doc id="1855050" url="https://pl.wikipedia.org/wiki?curid=1855050" title="Albert Galaburda">
Albert Galaburda

Albert Mark Galaburda (ur. 20 lipca 1948 w Santiago) – amerykański neurobiolog chilijskiego pochodzenia. Od 1995 profesor neurologii i neurobiologii na Harvard Medical School, od 1997 profesor Universidad de Chile. Uczeń Normana Geschwinda. Zajmuje się m.in. badaniami nad dysleksją, modelami zwierzęcymi specyficznych rozwojowych zaburzeń uczenia się i zaburzeniami poznawczymi w zespole Williamsa. Autor i współautor około 130 artykułów, autor i współautor pięciu monografii.

</doc>
<doc id="1855051" url="https://pl.wikipedia.org/wiki?curid=1855051" title="Albert Mark Galaburda">
Albert Mark Galaburda



</doc>
<doc id="1855052" url="https://pl.wikipedia.org/wiki?curid=1855052" title="Albert M. Galaburda">
Albert M. Galaburda



</doc>
<doc id="1855056" url="https://pl.wikipedia.org/wiki?curid=1855056" title="Apostolstwo Serca Jezusowego">
Apostolstwo Serca Jezusowego



</doc>
<doc id="1855061" url="https://pl.wikipedia.org/wiki?curid=1855061" title="Hrabstwo Plymouth (Iowa)">
Hrabstwo Plymouth (Iowa)

Hrabstwo Plymouth – hrabstwo położone w USA w stanie Iowa z siedzibą w mieście Le Mars.

</doc>
<doc id="1855063" url="https://pl.wikipedia.org/wiki?curid=1855063" title="Paluchy (strongman)">
Paluchy (strongman)

Paluchy (ang. Fingal’s Fingers) – konkurencja zawodów siłaczy.
Zadaniem zawodnika jest podniesienie oburącz z podłoża słupa, zwanego „paluchem”, przytwierdzonego jednym końcem do podstawy, za pomocą zawiasu i obróceniu go o kąt 180 stopni, w jak najkrótszym czasie. Konkurencja rozgrywana jest w określonym czasie. Długość „paluchów” wynosi najczęściej od 3,50 do 5,50 m.
Konkurencja jest rozgrywana w dwóch wariantach:
Rekordy świata.
podczas indywidualnych Mistrzostw Świata Strongman 2009 przerzucił pięć „paluchów” ważących 200 kg, 225 kg, 250 kg, 275 kg i 320 kg, w czasie 28,69 s.

</doc>
<doc id="1855066" url="https://pl.wikipedia.org/wiki?curid=1855066" title="Time (album Fleetwood Mac)">
Time (album Fleetwood Mac)

Time – siedemnasty album studyjny zespołu Fleetwood Mac z 1995 roku.

</doc>
<doc id="1855069" url="https://pl.wikipedia.org/wiki?curid=1855069" title="Cerkiew św. Michała Archanioła w Brzeźnie">
Cerkiew św. Michała Archanioła w Brzeźnie

Cerkiew św. Michała Archanioła – nieistniejąca cerkiew prawosławna w Brzeźnie. Jedna z kilkudziesięciu cerkwi zniszczonych w czasie trzeciej fali akcji rewindykacji cerkwi prawosławnych w II Rzeczypospolitej, której kulminacją było burzenie świątyń prawosławnych na Chełmszczyźnie. 
Cerkiew została wzniesiona w centralnej części wsi w 1914 z inicjatywy władz carskich i za pieniądze państwowe. Po I wojnie światowej została legalnie zarejestrowana jako czynna świątynia prawosławna. Jeszcze w 1935 mieszkańcy Brzeźna (we wsi liczącej 457 osób 90% należało do Polskiego Autokefalicznego Kościoła Prawosławnego) otrzymali zgodę na urządzenie kwatery prawosławnej na cmentarzu oraz na remont cerkwi, dokonany ze składek wiernych w 1937. Mimo tego cerkiew została rok później uznana za zbędną i zburzona. Według relacji Jana Wojnowskiego burzenie odbywało się w asyście policji i wojska, ale bez protestów ze strony ludności. Na miejscu po zniszczonej świątyni Władysław Dżaman, mieszkaniec Brzeźna, wzniósł pamiątkową kapliczkę, zniszczoną później na polecenie NKWD. 
W 2004 w Brzeźnie została poświęcona pierwsza nowa świątynia na Chełmszczyźnie od czasu akcji rewindykacyjnej – cerkiew św. Włodzimierza. Należy do parafii prawosławnej w Chełmie. 

</doc>
<doc id="1855070" url="https://pl.wikipedia.org/wiki?curid=1855070" title="Hrabstwo Pocahontas (Iowa)">
Hrabstwo Pocahontas (Iowa)

Hrabstwo Pocahontas – hrabstwo położone w USA w stanie Iowa z siedzibą w mieście Pocahontas.

</doc>
<doc id="1855071" url="https://pl.wikipedia.org/wiki?curid=1855071" title="Touch">
Touch



</doc>
<doc id="1855075" url="https://pl.wikipedia.org/wiki?curid=1855075" title="Jason Mizell">
Jason Mizell



</doc>
<doc id="1855080" url="https://pl.wikipedia.org/wiki?curid=1855080" title="Jesus Datolo">
Jesus Datolo



</doc>
<doc id="1855081" url="https://pl.wikipedia.org/wiki?curid=1855081" title="Cerkiew św. Włodzimierza w Brzeźnie">
Cerkiew św. Włodzimierza w Brzeźnie

Cerkiew pod wezwaniem św. Włodzimierza – prawosławna cerkiew filialna w Brzeźnie. Należy do parafii św. Jana Teologa w Chełmie, w dekanacie Chełm diecezji lubelsko-chełmskiej Polskiego Autokefalicznego Kościoła Prawosławnego. 
Murowana cerkiew została wzniesiona w 2004 na miejscu drewnianej prawosławnej kaplicy cmentarnej z 1935, będącej w bardzo złym stanie technicznym. Projekt budynku został wykonany w 2001 przez Wojciecha Filipa i Macieja Maciejewskiego. Prace budowlane wykonywali sami wierni z Brzeźna z pomocą finansową parafii św. Jana Teologa w Chełmie. Kamień węgielny został położony 8 lipca 2001, zaś konsekracja świątyni miała miejsce 8 sierpnia 2004. Dokonał jej arcybiskup lubelski i chełmski Abel, fundator krzyża na kopule obiektu. 
W cerkwi znajduje się dziewięć ikon ufundowanych przez wiernych oraz ikonostas wykonany w Kowlu. Budynek wzniesiony jest na planie krzyża greckiego z jedną cebulastą kopułą.

</doc>
<doc id="1855082" url="https://pl.wikipedia.org/wiki?curid=1855082" title="Dorota Wysocka">
Dorota Wysocka



</doc>
<doc id="1855083" url="https://pl.wikipedia.org/wiki?curid=1855083" title="George Moorhouse">
George Moorhouse

George Moorhouse (ur. 4 maja 1901 w Liverpoolu, zm. 13 czerwca 1982 w Long Beach) – amerykański piłkarz pochodzenia angielskiego, reprezentant kraju, grający na pozycji obrońcy.
Kariera piłkarska.
Karierę piłkarską rozpoczął w 1921 w angielskim klubie Tranmere Rovers F.C. W 1923 wyemigrował do Kanady, gdzie zaczął grać w klubie Montreal CPR. W tym samym roku wyjechał do USA, gdzie grał w Brooklyn Wanderers. Jednak jeszcze w tym samym roku odszedł do New York Giants. W klubie tym spędził 7 lat i w 1930 odszedł do New York Soccer Club. W 1931 przeszedł do New York Yankees. W tym samym roku zamienił ten klub na New York Americans. W 1937 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1926. Został powołany na MŚ 1930. Wystąpił tam we wszystkich spotkaniach. Pojechał też do Włoch na MŚ 1934. Po tym turnieju nie zagrał w reprezentacji, dla której wystąpił w 7 spotkaniach.

</doc>
<doc id="1855084" url="https://pl.wikipedia.org/wiki?curid=1855084" title="Jet Boy">
Jet Boy

Jet Boy – singel zespołu New York Dolls, promujący album "New York Dolls", wydany w 1973 przez wytwórnię Mercury Records.

</doc>
<doc id="1855085" url="https://pl.wikipedia.org/wiki?curid=1855085" title="Hrabstwo Polk (Iowa)">
Hrabstwo Polk (Iowa)

Hrabstwo Polk – hrabstwo położone w USA w stanie Iowa z siedzibą w mieście Des Moines.

</doc>
<doc id="1855088" url="https://pl.wikipedia.org/wiki?curid=1855088" title="American Dreamz">
American Dreamz



</doc>
<doc id="1855090" url="https://pl.wikipedia.org/wiki?curid=1855090" title="Amt Biesenthal-Barnim">
Amt Biesenthal-Barnim

Związek gmin Biesenthal-Barnim (niem. "Amt Biesenthal-Barnim") – związek gmin w Niemczech, leżący w kraju związkowym Brandenburgia, w powiecie Barnim. Siedziba związku znajduje się w mieście Biesenthal.
W skład związku wchodzi sześć gmin:

</doc>
<doc id="1855091" url="https://pl.wikipedia.org/wiki?curid=1855091" title="Biesenthal-Barnim">
Biesenthal-Barnim



</doc>
<doc id="1855094" url="https://pl.wikipedia.org/wiki?curid=1855094" title="Say You Will">
Say You Will

Say You Will – osiemnasty album studyjny zespołu Fleetwood Mac z 2003 roku.

</doc>
<doc id="1855098" url="https://pl.wikipedia.org/wiki?curid=1855098" title="Toni Doblas">
Toni Doblas



</doc>
<doc id="1855099" url="https://pl.wikipedia.org/wiki?curid=1855099" title="Arnie Oliver">
Arnie Oliver

Arnold Oliver (ur. 22 maja 1907 w New Bedford, zm. 16 października 1993 tamże) - amerykański piłkarz, reprezentant kraju, grający na pozycji napastnika.
Kariera piłkarska.
Karierę piłkarską rozpoczął w 1925 w klubie Shawsheen Indians. Od tego czasu grał w takich klubach jak New Bedford Defenders, New Bedford Whalers, Hartford Americans, J&amp;P Coats, Pawtucket Rangers, Fall River Marksmen, Providence Gold Bugs, Fall River i Santo Christo. W 1938 zakończył karierę piłkarską.
Kariera reprezentacyjna.
Został powołany na MŚ 1930. Nie wystąpił jednak w żadnym spotkaniu reprezentacji.
Kariera trenerska.
W latach 1966-1969 prowadził klub UMass Dartmouth.

</doc>
<doc id="1855101" url="https://pl.wikipedia.org/wiki?curid=1855101" title="Amt Britz-Chorin-Oderberg">
Amt Britz-Chorin-Oderberg

Związek Gmin Britz-Chorin-Oderberg (niem. "Amt Britz-Chorin-Oderberg") – związek gmin w Niemczech, leżący w kraju związkowym Brandenburgia, w powiecie Barnim. Siedziba związku znajduje się w miejscowości Britz.
W skład związku wchodzi osiem gmin.

</doc>
<doc id="1855102" url="https://pl.wikipedia.org/wiki?curid=1855102" title="Zatoka Nowowarpieńska">
Zatoka Nowowarpieńska

Zatoka Nowowarpieńska – zatoka Zalewu Szczecińskiego w jego południowej części. Zatoka rozdziela ziemie Równiny Wkrzańskiej. Od południa wody zatoki łączą się z Jeziorem Nowowarpieńskim. Od Zalewu Szczecińskiego jest oddzielona Łysą Wyspą oraz Półwyspem Grodzkim. Pomiędzy jeziorem a zatoką znajduje się także Półwysep Nowowarpieński, na którym położone jest miasto Nowe Warpno z portem morskim. Przy północno-zachodnim brzegu położona jest miejscowość Altwarp ("Stare Warpno").
Przez zatokę przechodzi granica polsko-niemiecka – wschodnia cześć należy do gminy Nowe Warpno, a zachodnia do niemieckiego powiatu Vorpommern-Greifswald w Meklemburgii-Pomorzu Przednim.

</doc>
<doc id="1855103" url="https://pl.wikipedia.org/wiki?curid=1855103" title="Britz-Chorin-Oderberg">
Britz-Chorin-Oderberg



</doc>
<doc id="1855105" url="https://pl.wikipedia.org/wiki?curid=1855105" title="Electronic Sports World Cup 2008">
Electronic Sports World Cup 2008

Electronic Sports World Cup 2008 odbył się w San Jose w Stanach Zjednoczonych w dniach 25 - 27 sierpnia 2008. Turniej został rozegrany podczas eventu NVISION 08. Łączna pula nagród wynosiła 200 000 dolarów.
Reprezentacja Polski.
Counter Strike 
Trackmania Nations
Quake III: Arena
Warcraft III

</doc>
<doc id="1855107" url="https://pl.wikipedia.org/wiki?curid=1855107" title="Jurand Bemowo Piskie">
Jurand Bemowo Piskie

Jurand Bemowo Piskie – polski klub piłki nożnej z siedzibą w Bemowie Piskim w powiecie piskim. W sezonie 1966/1967 występował w III lidze. Początkowo od 1961 r. klub nosił nazwę WKS Radar Bemowo Piskie, ale od połowy lat 60 wojskową nazwę „utajniono” i zmieniono na Jurand. Likwidacja klubu nastąpiła po sezonie 1994/95 r. (połączenie ze Śniardwami Orzysz) wraz z likwidacją macierzystej jednostki wojskowej.
Historia.
Sezon 1966/1967.
Największym osiągnięciem klubu były występy w III lidze (Grupa III - Warszawa) w sezonie 1966/1967.

</doc>
<doc id="1855108" url="https://pl.wikipedia.org/wiki?curid=1855108" title="Bohdan Cwilong">
Bohdan Cwilong

Bohdan Stanisław Meduza Cwilong (także "Bogdan Cwilong", ur. 6 sierpnia 1908 w Irkucku, zm. 2 stycznia lub 4 stycznia 1958 w Londynie) – polski meteorolog, fizyk, pisarz, szachista, popularyzator nauki, podróżnik.
Życiorys.
Syn sędziego Antoniego i Marii Reginy z Lipińskich. Uczęszczał do gimnazjum humanistycznego im. Bolesława Chrobrego w Piotrkowie Trybunalskim. Następnie studiował na Uniwersytecie Warszawskim (jego nauczycielami byli Łukasiewicz, Sierpiński, Pieńkowski) i uzyskał absolutorium z fizyki. Współpracował z Centrum Lotniczo-Meteorologicznym Państwowego Instytutu Meteorologii w Warszawie. Był jachtowym kapitanem żeglugi morskiej.
8 kwietnia 1937 ożenił się z Marianną Fronc.
Ostatnim miejscem zamieszkania przed 1939 była willa w Świdrze k. Otwocka, przy ul. Stacyjnej. Po wybuchu II wojny światowej oficer w Wojsku Polskim, trafił do Włoch, Francji (wykładał na kursach dla polskich oficerów w Camp de Coëtquidan), a po 1941 w Wielkiej Brytanii. Tam rozpoczął pracę w Clarendon Laboratory w Oxfordzie pod kierunkiem G.M.B. Dobsona. W 1945 otrzymał tytuł D. Phil. w dziedzinie fizyki. Miał obywatelstwo brytyjskie (po 1950). Zmarł w Middlesex Hospital w 1958 roku.
Zajmował się głównie procesem powstawania chmur i fizyką niskich temperatur. Uważa się, że niezależnie od Schaefera, Cwilong jako pierwszy uzyskał przechłodzoną wodę. Związany z Merton College, University of Oxford, University of Panama, Victoria University College i wydziałem fizyki University of British Columbia (1950-1953).
W 1928 przepłynął kajakiem własnej konstrukcji Wisłę, od Oświęcimia do Gdańska. Dwukrotnie przedsięwziął wyprawę dookoła Świata, po raz pierwszy w 1934, na żaglowcu Dar Pomorza pod dowództwem Konstantego Maciejewicza-Matyjewicza, po raz drugi od listopada 1953 do czerwca 1954 roku (do jego załogi należał m.in. Juliusz Slaski).
Entuzjasta gry w szachy. Bolesław Gleichgewicht wspominał go następująco: "Wyglądał trochę na życiowego nieudacznika; mizerny, ubrany bardzo niezamożnie, ale był wielkim entuzjastą szachów. Dla uczestników turnieju miał wykłady z teorii". W 1933 zdobył I nagrodę i tytuł mistrza Okręgu Warszawskiego Polskiego Związku Szachowego. Amatorsko zajmował się fizjologią, popularyzował teorie Pawłowa.

</doc>
<doc id="1855109" url="https://pl.wikipedia.org/wiki?curid=1855109" title="Parafia Narodzenia Pańskiego we Florencji">
Parafia Narodzenia Pańskiego we Florencji

Parafia Narodzenia Pańskiego – prawosławna, pierwotnie etnicznie rosyjska, następnie wieloetniczna parafia we Florencji, w eparchii brytyjskiej i zachodnioeuropejskiej Rosyjskiego Kościoła Prawosławnego poza granicami Rosji. 
Powstanie parafii we Florencji wiązało się z obecnością w tym mieście społeczności rosyjskiej, złożonej głównie z ludzi zamożnych, posiadających dodatkowe rezydencje we Włoszech. Siedzibą parafii stała się cerkiew Narodzenia Pańskiego i św. Mikołaja we Florencji. 
Parafia wchodziła w skład Rosyjskiego Kościoła Prawosławnego do 1921, kiedy jednostronnie zerwała z nim związek, uznając go za opanowany przez zwolenników popierającej bolszewizm Żywej Cerkwi. Do 1931 pozostawała poza jakimkolwiek kanonicznym Kościołem. Gdy zwierzchnik Zachodnioeuropejskiego Egzarchatu Rosyjskiego Kościoła Prawosławnego metropolita Eulogiusz przeszedł z całą strukturą pod jurysdykcję patriarchy Konstantynopola, parafia dołączyła do powstałego Zachodnioeuropejskiego Egzarchatu Parafii Rosyjskich, w którym pozostawała do 2018 r., będąc jedną z jego czterech placówek duszpasterskich we Włoszech. 
W wymienionym roku parafia, w geście protestu przeciwko działaniom patriarchy Konstantynopola w sprawie utworzenia autokefalicznej Cerkwi na Ukrainie, ogłosiła przejście do Rosyjskiego Kościoła Prawosławnego poza granicami Rosji i jego eparchii genewskiej i zachodnioeuropejskiej. 
Skład etniczny parafii w 2018 r. opisywany jest jako mieszany: oprócz Rosjan do świątyni we Florencji uczęszczają także prawosławni Ukraińcy, Białorusini, Bułgarzy, Mołdawianie, Serbowie i Włosi.
Po utworzeniu w 2019 r. eparchii brytyjskiej i zachodnioeuropejskiej Rosyjskiego Kościoła Prawosławnego poza granicami Rosji, parafia weszła w skład nowej administratury.

</doc>
<doc id="1855110" url="https://pl.wikipedia.org/wiki?curid=1855110" title="Akta Pawła i Tekli">
Akta Pawła i Tekli



</doc>
<doc id="1855112" url="https://pl.wikipedia.org/wiki?curid=1855112" title="Amt Joachimsthal (Schorfheide)">
Amt Joachimsthal (Schorfheide)

Amt Joachimsthal (Schorfheide) – związek gmin w Niemczech, leżący w kraju związkowym Brandenburgia, w powiecie Barnim. Siedziba związku znajduje się w mieście Joachimsthal.
W skład związku wchodzą cztery gminy:

</doc>
<doc id="1855117" url="https://pl.wikipedia.org/wiki?curid=1855117" title="Lipstick Killers–The Mercer Street Sessions 1972">
Lipstick Killers–The Mercer Street Sessions 1972

Lipstick Killers–The Mercer Street Sessions 1972 – album zespołu New York Dolls nagrany w 1972 w Blue Rock Studio (Nowy Jork).

</doc>
<doc id="1855119" url="https://pl.wikipedia.org/wiki?curid=1855119" title="Opęchowski">
Opęchowski



</doc>
<doc id="1855122" url="https://pl.wikipedia.org/wiki?curid=1855122" title="Opęchowska">
Opęchowska



</doc>
<doc id="1855124" url="https://pl.wikipedia.org/wiki?curid=1855124" title="Septobasidium">
Septobasidium

Septobasidium Pat. (czerwcogrzyb) – rodzaj grzybów z rodziny czerwcogrzybowatych ("Septobasidiaceae"). W Polsce występują dwa gatunki.
Systematyka i nazewnictwo.
Pozycja w klasyfikacji według Index Fungorum: "Septobasidiaceae, Septobasidiales, Incertae sedis, Pucciniomycetes, Pucciniomycotina, Basidiomycota, Fungi".
Nazwę polską nadał Władysław Wojewoda w 1977 r.
Charakterystyka.
Grzyby nie wytwarzające owocników, z plechą płasko rozpostartą.

</doc>
<doc id="1855128" url="https://pl.wikipedia.org/wiki?curid=1855128" title="Parafia św. Mikołaja w Rzymie">
Parafia św. Mikołaja w Rzymie

Parafia św. Mikołaja – parafia prawosławna w Rzymie. Należy do dekanatu włoskiego Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Pierwotnie była to parafia etnicznie rosyjska. Do 2018 r. podlegała Zachodnioeuropejskiemu Egzarchatowi Parafii Rosyjskich Patriarchatu Konstantynopolitańskiego. Obecnie, ze względu na mieszany skład narodowościowy jej członków, jej językami liturgicznymi są cerkiewnosłowiański, włoski, rumuński oraz gruziński. Obowiązuje kalendarz juliański. 
Nabożeństwa są odprawiane w jednym z pomieszczeń w katakumbach św. Pryscylli. 
Proboszczem jest ks. Alexei Baikov.

</doc>
<doc id="1855129" url="https://pl.wikipedia.org/wiki?curid=1855129" title="Philip Slone">
Philip Slone

Philip Slone (ur. 20 stycznia 1907 w Nowym Jorku, zm. 2004 w West Palm Beach) – amerykański piłkarz, reprezentant kraju, grający na pozycji pomocnika. 
Kariera piłkarska.
Karierę piłkarską rozpoczął w 1928 w klubie New York Hakoah. W 1929 przeszedł do klubu New York Giants. W 1930 przeszedł do Hakoah All-Stars. W 1933 podpisał kontrakt z klubem New York Brookhattan. W 1940 zakończył karierę piłkarską.
Kariera reprezentacyjna.
Został powołany na MŚ 1930. Wystąpił w jednym spotkaniu, które odbyło się 17 sierpnia 1930 przeciwko reprezentacji Brazylii.

</doc>
<doc id="1855131" url="https://pl.wikipedia.org/wiki?curid=1855131" title="Electronic Sports World Cup 2010">
Electronic Sports World Cup 2010

Electronic Sports World Cup 2010 został rozegrany w Paryżu w 2010 roku. Po raz czwarty w dziejach "ESWC" turniej został rozegrany w stolicy Francji. Data imprezy to 30 czerwca - 4 lipca. Miejscem zmagań graczy będzie Disney®Village. Łączna pula nagród wyniosła 200 000 dolarów.
Rozgrywane konkurencje.
Uczestnicy Electronic Sports World Cup w 2010 roku rywalizowali w 11 konkurencjach.
Państwa biorące udział w Electronic Sports World Cup 2010.
W turnieju Electronic Sports World Cup 2010 wystartowali reprezentanci z 56 krajów.

</doc>
<doc id="1855132" url="https://pl.wikipedia.org/wiki?curid=1855132" title="Bohdan Stanisław Meduza Cwilong">
Bohdan Stanisław Meduza Cwilong



</doc>
<doc id="1855133" url="https://pl.wikipedia.org/wiki?curid=1855133" title="Conel Hugh O’Donel Alexander">
Conel Hugh O’Donel Alexander

Conel Hugh O’Donel Alexander, Hugh Alexander (ur. 19 kwietnia 1909 w Corku, zm. 15 lutego 1974 w Cheltenham) – brytyjski szachista, dziennikarz szachowy oraz kryptolog, mistrz międzynarodowy od 1950 roku. Z wykształcenia był matematykiem.
Życiorys.
Pierwszy znaczący szachowy sukces odniósł w 1926 r., zdobywając tytuł mistrza Wielkiej Brytanii w kategorii juniorów. Dwukrotnie (1938, 1956) zdobył złote medale mistrzostw Wielkiej Brytanii, a w 1932 r. zdobył tytuł wicemistrzowski. Pomiędzy 1933 a 1958 r. sześciokrotnie (w tym trzy razy na I szachownicy) uczestniczył w szachowych olimpiadach, zdobywając 42 pkt w 80 partiach. Dwukrotnie (Hilversum 1947, Dublin 1957) startował w turniejach strefowych (eliminacjach mistrzostw świata), w obu przypadkach zajmując V miejsca. Wielokrotnie startował w turniejach międzynarodowych, największe sukcesy odnosząc w Hastings (1937/38 – dz. II m. za Samuelem Reshevskim, wspólnie z Paulem Keresem, 1946/47 – I m., 1953/54 – dz. I m. wspólnie z Dawidem Bronsteinem). W 1932 r. podzielił II m. (za Mirem Sultanem Khanem, wspólnie z Johannesem van den Boschem) w Cambridge. W 1946 r. uczestniczył w meczu radiowym Anglii ze Związkiem Radzieckim, remisując 1-1 z późniejszym mistrzem świata, Michaiłem Botwinnikiem. Sukcesy osiągał również w grze korespondencyjnej, w 1970 r. otrzymując tytuł mistrza międzynarodowego w tej odmianie szachów.
Był autorem kilku książek o tematyce szachowej, m.in. "Chess" (1937), "Alekhine's Best Games of Chess: 1938-1945" (1949), "Fischer v. Spassky – Reykjavik 1972" (1972) oraz "Alexander on Chess" (1974). Według retrospektywnego systemu rankingowego "Chessmetrics", najwyższą punktację osiągnął w grudniu 1932 r. (zajmował wówczas 24. miejsce na świecie).
Conel Hugh O’Donel Alexander znany był również ze swoich osiągnięć kryptologicznych. W lutym 1940 r. został wcielony do Bletchley Park (siedziby brytyjskich kryptologów), gdzie pracował w sekcjach "Hut 6" i "Hut 8", zajmujących się m.in. rozszyfrowaniem Enigmy. Pod koniec wojny pracował również nad rozkodowywaniem japońskiego szyfru JN-25. Po zakończeniu wojny aż do emerytury (1971) pracował w brytyjskiej agencji wywiadowczej GCHQ. W latach 60. i 70. prowadził szachową kolumnę w dzienniku "The Sunday Times".
Za swoje zasługi został odznaczony Orderami Imperium Brytyjskiego (1946 – OBE, 1955 – CBE) oraz Orderem św. Michała i św. Jerzego (1970).
W filmie "Gra tajemnic" w rolę Hugh Alexandra wcielił się Matthew Goode.

</doc>
<doc id="1855139" url="https://pl.wikipedia.org/wiki?curid=1855139" title="10 Songs">
10 Songs

10 Songs – pierwsza płyta zespołu Melvins wydana w 1986 roku przez firmę C/Z Records.

</doc>
<doc id="1855140" url="https://pl.wikipedia.org/wiki?curid=1855140" title="Wielka Kumania">
Wielka Kumania

Wielka Kumania (węg. "Nagykunság") – równina we wschodnich Węgrzech, część Niziny Cisańskiej na Wielkiej Nizinie Węgierskiej. Pod względem administracyjnym w całości należy do komitatu Jász-Nagykun-Szolnok.
Wielka Kumania leży w centrum Wielkiej Niziny Węgierskiej, w widłach dolnego Kereszu i środkowej Cisy, na jej lewym brzegu. Na północy graniczy z podobnego charakteru równiną Hortobágy, na wschodzie z obniżeniami Wielkiego i Małego Sarrét. Nazwa regionu pochodzi od Kumanów (Połowców, który po najazdach mongolskich osiedlił się na stepach Wielkiej Niziny i do 1876 miał tu jedno z własnych autonomicznych terytoriów (drugim, wbrew nazwie większym, była Mała Kumania w międzyrzeczu Dunaju i Cisy).
Wielka Kumania stanowi rozległą, płaską równinę wzniesioną kilka metrów ponad poziom terasy zalewowej Cisy. Jest zbudowana z lessów, na których powstały wysokiej jakości czarnoziemy. W południowej części równiny, leżącej u ujścia Kereszu do Cisy, zwanej Tiszazug ("kąt Cisy"), występują piaski, a na nich nadrzeczne wydmy.
Wielka Kumania odznacza się najsuchszym i najbardziej kontynentalnym klimatem na Węgrzech. Opady roczne nie przekraczają 550 mm. Grunty rolne wymagają sztucznego nawadniania. Równinę przecina wielki kanał melioracyjny zbudowany podczas XIX-wiecznej melioracji Cisy – Główny Kanał Wielkokumański ("Nagykunsági öntöző főcsátorna").
W stanie naturalnym Wielka Kumania miała charakter najbardziej zbliżony do wielkich stepów wschodnioeuropejskich. Ze względu na wysoką jakość gleb, mimo koniecznego nawadniania step został w całości przekształcony w grunty uprawne. Nad brzegami Cisy i Berettyó uprawia się ryż.
Region jest pozbawiony bogactw naturalnych (poza wodami mineralnymi – kąpieliska w Cserkeszőlő i w Berekfürdő), przemysłu (poza drobnym przemysłem spożywczym) i większych ośrodków miejskich (największym miasteczkiem jest Törökszentmiklós – 21,7 tys. mieszkańców).

</doc>
<doc id="1855142" url="https://pl.wikipedia.org/wiki?curid=1855142" title="Kondratowicz">
Kondratowicz

Kondratowicz - polski herb szlachecki z nobilitacji.
Opis herbu.
W polu srebrnym jodła zielona.
Najwcześniejsze wzmianki.
Nadany 20 listopada 1567 Mikicie Kondratowiczowi z Litwy.
Herbowni.
Kondratowicz.

</doc>
<doc id="1855147" url="https://pl.wikipedia.org/wiki?curid=1855147" title="Paweł Potoroczyn">
Paweł Potoroczyn

Paweł Rafał Potoroczyn (ur. 26 sierpnia 1961 w Warszawie) – polski menedżer kultury, dziennikarz, publicysta, przedsiębiorca i dyplomata. Od 2008 do 2016 dyrektor Instytutu Adama Mickiewicza.
Życiorys.
Ukończył studia na Wydziale Filozofii i Socjologii Uniwersytetu Warszawskiego. W 1981 założył, a następnie do 1987 kierował jako redaktor naczelny drugoobiegowym wydawnictwem Studencka Oficyna Literatów i Dysydentów SOLID. W latach 1988–1994 był właścicielem grupy firm Zebra. W latach 1991–1992 pełnił funkcję prezesa zarządu Polskiej Agencji Informacyjnej, a następnie do 1993 stał na czele spółki wydającej miesięcznik „Film”.
Od 1995 pracował w Konsulacie Generalnym RP w Los Angeles jako konsul ds. kultury. Prowadził działania na rzecz przyznania Andrzejowi Wajdzie honorowego Oscara. W 2000 objął funkcję dyrektora Instytutu Kultury Polskiej w Nowym Jorku, a pięć lat później tożsame stanowisko w Instytucie Kultury Polskiej w Londynie. Był pomysłodawcą m.in. wspólnego koncertu Adama Makowicza i Leszka Możdżera w Carnegie Hall w 2004, płyty Habakuka pt. "A ty siej" z piosenkami Jacka Kaczmarskiego, producentem płyty "Passagalia" zespołu The Poise Rite (wydanej przez EMI Music Poland w 2007) oraz występu tej grupy na Glastonbury Festival.
W czerwcu 2008 otrzymał nominację na dyrektora Instytutu Adama Mickiewicza. We wrześniu 2016 został odwołany z tego stanowiska. W 2017 sąd pracy w pierwszej instancji uznał decyzję ministra kultury i dziedzictwa narodowego o jego zwolnieniu za niezgodną z prawem.
W 2017 został dyrektorem generalnym SWPS Uniwersytetu Humanistycznospołecznego, pełnił tę funkcję do 2018.
Publikował w czasopismach polskich i zagranicznych. W 2014 został nominowany do Nagrody Literackiej „Nike” oraz do Nagrody Literackiej Gdynia za debiutancką powieść "Ludzka rzecz" (Wydawnictwo W.A.B., Warszawa 2013).
W wyborach w 2019 bezskutecznie kandydował do Sejmu z listy Koalicji Obywatelskiej.
Życie prywatne.
Był mężem Grażyny Szapołowskiej.

</doc>
<doc id="1855149" url="https://pl.wikipedia.org/wiki?curid=1855149" title="Parafia Ikony Matki Bożej „Wszystkich Strapionych Radość” w Brescii">
Parafia Ikony Matki Bożej „Wszystkich Strapionych Radość” w Brescii

Parafia Ikony Matki Bożej „Wszystkich Strapionych Radość” – prawosławna, etnicznie rosyjska parafia w Brescii. Należy do dekanatu włoskiego Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Do 2018 r. parafia była w jurysdykcji Zachodnioeuropejskiego Egzarchatu Parafii Rosyjskich Patriarchatu Konstantynopolitańskiego.
Nabożeństwa są celebrowane w języku włoskim.
Proboszczem jest ks. Vladimir Zelinsky.

</doc>
<doc id="1855150" url="https://pl.wikipedia.org/wiki?curid=1855150" title="Punkt krytyczny (serial telewizyjny 2008)">
Punkt krytyczny (serial telewizyjny 2008)

Punkt krytyczny ("Flashpoint", 2008-2012) – kanadyjski serial telewizyjny nadawany przez stację CTV od 11 lipca 2008 r. W Polsce nadawany w nScreen oraz przez stację Hallmark od 16 marca 2009 r.
Opis fabuły.
Serial opisuje codzienne życie i wydarzenia elitarnej jednostki policyjnej. SRU (Strategic Response Unit) ma za zadanie ratować ludzkie życie, często przy wykorzystaniu najnowszej technologii. Prawie codziennie igrają z życiem.

</doc>
<doc id="1855151" url="https://pl.wikipedia.org/wiki?curid=1855151" title="Stanisław Daniel">
Stanisław Daniel

Stanisław Jerzy Daniel (ur. 29 marca 1910 we Władywostoku, zm. 15 sierpnia 1944 w Nieszkowicach Wielkich) – major obserwator Wojska Polskiego i Polskich Sił Powietrznych na Zachodzie, kapitan (ang. "Flight Lieutnant") Królewskich Sił Powietrznych, kawaler Krzyża Srebrnego Orderu Wojennego Virtuti Militari.
Życiorys.
Stanisław Daniel urodził się w polskiej rodzinie we Władywostoku. W listopadzie 1920 wraz z rodzicami Wojciechem i Joanną przybył do Polski. W latach 1925-1926 rozpoczął naukę w Korpusie Kadetów Nr 2 w Modlinie, którą zakończył zdaniem matury. Po ukończeniu Szkoły Podchorążych Lotnictwa w Dęblinie (6 promocja, 49. lokata) w 1932 został przydzielony do 12 eskadry liniowej, a w 1935 przeniesiony do 13 eskadry towarzyszącej. Na stopień porucznika został awansowany ze starszeństwem w korpusie oficerów aeronautycznych (od 1937 – korpus oficerów lotnictwa, grupa liniowa). W listopadzie 1937 został dowódcą plutonu II/19 19 eskadry towarzyszącej. W marcu 1939 pełnił służbę w Szkole Podchorążych Lotnictwa – Grupa Techniczna w Warszawie na stanowisku dowódcy III plutonu oddziału szkolnego, a po reorganizacji szkoły na stanowisku dowódcy eskadry szkolnej podchorążych.
We wrześniu 1939 nie wziął bezpośredniego udziału w walkach. Po ewakuacji przez Rumunię i Francję w czerwcu 1940 dotarł do Wielkiej Brytanii. Po ukończeniu kursu na samolotach bombowych został w listopadzie 1940 roku przydzielony do dywizjonu 309. W sierpniu 1943 roku został przeniesiony do 305 dywizjonu bombowego Ziemi Wielkopolskiej im. Marszałka Józefa Piłsudskiego, na własną prośbę został przeniesiony do 1586 eskadry do zadań specjalnych, która dokonywała lotów nad Warszawę z dostawami dla walczących powstańców.
Dnia 14 sierpnia 1944 roku załoga w składzie:
wystartowała z lotniska w Brindisi.
Po dokonaniu zrzutu w okolicach pl. Krasińskich w Warszawie samolot Liberator nr KG 890 został zaatakowany przez niemieckie myśliwce nad Puszczą Niepołomicką. Dowódca kpt. Zbigniew Szostak rozkazał opuszczenie palącego się samolotu. Załoga wyskoczyła ze spadochronami, ale z powodu zbyt małego pułapu większość spadochronów nie zdążyła się otworzyć. Lotnicy polegli na miejscu roztrzaskując się o ziemię. Liberator został zestrzelony przez niemieckiego asa Luftwaffe Gustava Eduarda Fracsi.
Stanisław Daniel pośmiertnie został odznaczony Orderem Virtuti Militari. Wcześniej był odznaczony dwukrotnie Krzyżem Walecznych, trzykrotnie Medalem Lotniczym i Polową Odznaką Obserwatora. Został pochowany na cmentarzu w Pogwizdowie. Po wojnie szczątki wszystkich członków załogi zostały przeniesione na cmentarz wojskowy w Krakowie.
Części samolotu załogi kpt. Zbigniewa Szostaka zostały wykorzystane do rekonstrukcji makiety samolotu Consolidated B-24 Liberator znajdującego się w Muzeum Powstania Warszawskiego.

</doc>
<doc id="1855153" url="https://pl.wikipedia.org/wiki?curid=1855153" title="Franco Nones">
Franco Nones

Francesco „Franco” Nones (ur. 1 lutego 1941 w Castello-Molina di Fiemme) – włoski biegacz narciarski, złoty medalista olimpijski oraz brązowy medalista mistrzostw świata.
Kariera.
Jego olimpijskim debiutem były igrzyska w Innsbrucku w 1964 r. Wraz z kolegami z reprezentacji zajął tam piąte miejsce w sztafecie 4 × 10 km, a indywidualnie był dziesiąty w biegu na 15 km stylem klasycznym. Swój największy sukces w karierze osiągnął podczas igrzysk olimpijskich w Grenoble, gdzie niespodziewanie triumfował na dystansie 30 km. Był pierwszym złotym medalistą olimpijskim w biegach nie pochodzącym ze Skandynawii lub Związku Radzieckiego. Startował także na igrzyskach olimpijskich w Sapporo w 1972 r., gdzie zdołał zająć zaledwie 40. miejsce w biegu na 15 km techniką klasyczną.
W 1966 roku wystartował w mistrzostwach świata w Oslo. Wspólnie z Giulio De Florianem, Gianfranco Stellą i Franco Manfroi wywalczył tam brązowy medal w sztafecie. Na tych samych mistrzostwach zajął także 6. miejsce w biegu na 30 km techniką klasyczną. Na kolejnych mistrzostwach świata już nie startował.

</doc>
<doc id="1855155" url="https://pl.wikipedia.org/wiki?curid=1855155" title="NDE">
NDE



</doc>
<doc id="1855158" url="https://pl.wikipedia.org/wiki?curid=1855158" title="Przestrzeń Hewitta">
Przestrzeń Hewitta

Przestrzeń Hewitta (albo Q-przestrzeń; w literaturze anglojęzycznej "realcompact space") – przestrzeń topologiczna, która jest homeomorficzna z podzbiorem domkniętym produktu formula_1 kopii prostej rzeczywistej dla pewnej liczby kardynalnej formula_2 Nazwa pojęcia pochodzi od nazwiska matematyka, Edwina Hewitta, który rozważał tego typu przestrzenie w swojej pracy z roku 1948.
Własności.
Przestrzeń Tichonowa formula_3 jest przestrzenią Hewitta wtedy i tylko wtedy, gdy nie istnieje taka przestrzeń Tichonowa formula_4 że
Z definicji przestrzeni Hewitta wynikają następujące własności:
Inną charakteryzację tej klasy przestrzeni można podać w języku uzwarceń Čecha-Stone’a:
Wnioskiem z tego twierdzenia jest następujący fakt:
Twierdzenie Hewitta.
Istnieje charakteryzacja klasy przestrzeni Hewitta w języku dwuwartościowych miar Baire’a. Jest to tzw. twierdzenie Hewitta:
gdzie formula_16 oznacza rodzinę podzbiorów formula_3 o własności Baire’a. Nie każda przestrzeń Tichonowa jest przestrzenią Hewitta – np. miara Dieudonnégo, określona na formula_18 nie jest miarą Diraca. Ponadto, przestrzeń formula_19 jest przestrzenią Hewitta wtedy i tylko wtedy, gdy formula_1 jest liczbą niemierzalną.

</doc>
<doc id="1855159" url="https://pl.wikipedia.org/wiki?curid=1855159" title="Sezon snookerowy 2001/2002">
Sezon snookerowy 2001/2002

Poniższa lista obejmuje najważniejsze wydarzenia w snookerze w sezonie 2001/2002.

</doc>
<doc id="1855162" url="https://pl.wikipedia.org/wiki?curid=1855162" title="Riku Äyri">
Riku Äyri

Riku Äyri (ur. 30 sierpnia 1973) – fiński skoczek narciarski. W Pucharze Świata startował w sezonach 1989/1990 do 1995/1996, ale nie zdobył punktów. Startował też w Pucharze Kontynentalnym.
Największym sukcesem tego zawodnika są dwa srebrne medale mistrzostw świata juniorów wywalczone drużynowo w Štrbskim Plesie i Reit im Winkl.

</doc>
<doc id="1855164" url="https://pl.wikipedia.org/wiki?curid=1855164" title="Walt Disney przedstawia">
Walt Disney przedstawia



</doc>
<doc id="1855165" url="https://pl.wikipedia.org/wiki?curid=1855165" title="William Hunter Johnston">
William Hunter Johnston

William Hunter Johnston, znany jako "Delirious" (ur. 1981) – amerykański wrestler. Obecnie występuje w Ring of Honor, International Wrestling Cartel i Chikarze.
Karierę rozpoczął w Gateway Championship Wrestling. Pod koniec 2003 przeniósł się do Independent Wrestling Association Mid-South, gdzie zdobył IWA Mid-South Light Heavyweight Championship. W federacji Ring of Honor zadebiutował 23 kwietnia 2004. 3 września 2007 został trenerem w szkole Ring of Honor. 24 października 2007 zadebiutował na Hawajach w federacji Action Zone Wrestling, a następnie w International Wrestling Cartel, zdobywając na Super Indy Tournament 5 tytuł Super Indy Championship. Przez 2006 Johnston walczył w Chikarze. 26 października w Bruised, wraz z drużyną, został Campeonatos de Parejas.
Osiągnięcia.
Central States Wrestling
Chikara
Independent Wrestling Association Mid-South
International Wrestling Cartel
NWA Midwest
NWA Wildside
Ring of Honor
Inne tytuły

</doc>
<doc id="1855167" url="https://pl.wikipedia.org/wiki?curid=1855167" title="Michał Broszko">
Michał Broszko

Michał Broszko (ur. 29 lutego 1880 w Przemyślanach, dawne woj. lwowskie, zm. 8 listopada 1954 w Gdańsku) – nauczyciel, inżynier elektryk, hydromechanik, twórca teorii ruchu burzliwego cieczy rzeczywistych, profesor zwyczajny Politechniki Warszawskiej i Politechniki Gdańskiej, członek tytularny Polskiej Akademii Umiejętności i Polskiej Akademii Nauk.
Działalność zawodowa, dydaktyczna i organizacyjna.
W 1899 roku został absolwentem V Gimnazjum Państwowego we Lwowie. W latach 1899–1901 studiował na Oddziale Elektrotechnicznym Wydziału Mechanicznego Politechniki Lwowskiej, we wrześniu 1901 roku przeniósł się na Wydział Mechaniczny Technische Universität w Monachium, w 1905 roku uzyskał dyplom inżyniera elektryka. Od 1 października 1905 do 1 października 1907 roku pracował na Politechnice Lwowskiej, następnie jako inżynier projektant w firmie „Sokolnicki i Wiśniewski” we Lwowie, w latach 1908–1909 pracował jako konstruktor turbin wodnych fabryki maszyn Briegleb-Hansen &amp; Co w Gocie, w latach 1909–1910 był asystentem w Technische Hochschule w Brunszwiku, w latach 1910–1911 został konstruktorem w oddziale budowy turbin wodnych fabryki Construcciones Mecanicas y Electricas w Barcelonie, skąd przeniósł się do fabryki maszyn G. Luther AG w Brunszwiku. W latach 1912–1918 pełnił funkcję dyrektora Elektrowni Miejskiej w Przemyślu. W latach 1918–1921 zajmował się projektowaniem turbin Francisa i Kaplana w Austrii i we własnym biurze technicznym we Lwowie. W latach 1921–1922 był nauczycielem mechaniki w Państwowej Szkole Budowy Maszyn w Grudziądzu.
15 lutego 1922 roku został mianowany profesorem nadzwyczajnym. W latach 1922–1939 pracował na Politechnice Warszawskiej, w latach 1926–1928 był dziekanem, w 1934–1936 kierownikiem Katedry Części Maszyn, a w latach 1926–1939 kierował Katedrą Mechaniki II na Wydziale Mechanicznym. 5 marca 1930 roku otrzymał tytuł profesora zwyczajnego. W 1923 został członkiem korespondentem Akademii Nauk Technicznych, a od 1932 roku członkiem rzeczywistym, w latach 1930–1950 był członkiem tytularnym Polskiej Akademii Umiejętności. W pracy naukowej koncentrował się na hydromechanice, budowie turbin wodnych, wytrzymałości materiałów na ściskanie i wyginanie. Opracował m.in. teorię wyboczenia prętów ściskanych osiowo, rozwiązał równanie Reynoldsa. Był autorem ekspertyz i zaprojektował wiele siłowni wodnych. Podczas II wojny światowej, w latach 1942–1944, nauczał w ramach tajnej Politechniki Warszawskiej w Państwowej Wyższej Szkole Technicznej, podczas powstania warszawskiego utracił rękopisy własnych prac i został wysiedlony do obozu przejściowego w Pruszkowie. Od października 1944 roku mieszkał w Krakowie. Od lutego do września 1945 roku sprawował stanowisko profesora zwyczajnego Politechniki Śląskiej z siedzibą w Krakowie. We wrześniu 1945 roku na prośbę rektora Politechniki Gdańskiej prof. Stanisława Łukasiewicza przeniósł się do Gdańska. Od 1 października 1945 roku pracował na stanowisku profesora zwyczajnego i był kierownikiem Katedry Hydromechaniki i Budowy Turbin Wodnych na Wydziale Mechanicznym. Na uczelni zaprojektował turbinowe stanowisko badawcze, stworzył w 1950 roku pierwsze w Polsce laboratorium hydromechaniki i turbin wodnych. W 1952 roku rozpoczął prace nad metodą projektowania wirników turbin śmigłowych. Od kwietnia 1952 roku był członkiem tytularnym Polskiej Akademii Nauk, należał do Komitetu Gospodarki Wodnej. 12 listopada 1953 Centralna Komisja Kwalifikacyjna dla pracowników Nauki przyznała mu stopień doktora nauk technicznych. W latach 1930–1950 był członkiem Warszawskiego Towarzystwa Naukowego. W latach 1945–1954 należał do Związku Nauczycielstwa Polskiego. W latach 1951–1953 pełnił funkcję przewodniczącego oddziału gdańskiego Polskiego Towarzystwa Matematycznego.
Pochowany został na Cmentarzu Srebrzysko w Gdańsku (rejon IX, kwatera profesorów).

</doc>
<doc id="1855169" url="https://pl.wikipedia.org/wiki?curid=1855169" title="Pasi Ronkainen">
Pasi Ronkainen

Pasi Ronkainen – fiński skoczek narciarski.
Najlepsze wyniki w Pucharze Świata osiągnął w sezonie 1979/1980, kiedy zajął 64. miejsce w klasyfikacji generalnej. Punktował w dwóch konkursach: Sankt Moritz (11. miejsce) oraz w Engelbergu (10. miejsce).

</doc>
<doc id="1855170" url="https://pl.wikipedia.org/wiki?curid=1855170" title="Elżbieta Zofia meklemburska">
Elżbieta Zofia meklemburska

Elżbieta Zofia meklemburska (ur. 20 sierpnia 1613, zm. 2 lipca 1676) – księżniczka meklemburska. 
Była córką Jana Albrechta II i jego żony Małgorzaty.
W 1635 roku poślubiła księcia Brunszwiku Augusta Młodszego. Narodziło się im troje dzieci:

</doc>
<doc id="1855175" url="https://pl.wikipedia.org/wiki?curid=1855175" title="Jari Larinto">
Jari Larinto

Jari Larinto (ur. 1959) – fiński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 88. miejsce w klasyfikacji generalnej. Punktował tylko w jednym konkursie – 9 marca 1980 zajął 12. miejsce w konkursie w Lahti.
Jego syn – Ville Larinto również jest skoczkiem narciarskim.

</doc>
<doc id="1855177" url="https://pl.wikipedia.org/wiki?curid=1855177" title="Said Husejinović">
Said Husejinović

Said Husejinović (ur. 13 maja 1988 w Zvorniku) - bośniacki piłkarz występujący na pozycji pomocnika. Reprezentuje barwy klubu FK Sarajevo.
Kariera klubowa.
Said jest wychowankiem Slobody Tuzli, gdzie w drużynie juniorów występował od 2000 roku. Po włączeniu do pierwszej kadry w 2006, spędził w Tuzli jeszcze dwa lata, strzelając 21 bramek w 47 spotkaniach. 1 lipca 2008 roku za 900 tysięcy euro przeszedł do Werderu Brema. Tam dopiero zaczął świętować swoje pierwsze sukcesy, jednak z powodu małej liczby występów w Werderze drugą połowę sezonu 2008/2009 spędził na wypożyczeniu w Kaiserslautern. Kolejny sezon w barwach zespołu z Bremy znów rozpoczął jako rezerwowy. W sezonie 2011/2012 trafił do FK Sarajevo, a w 2013 roku do Dinama Zagrzeb. W 2015 roku był wypożyczony do NK Lokomotiva Zagrzeb, a w 2016 wrócił do FK Sarajevo.
Kariera reprezentacyjna.
Husejinović grał w reprezentacji Bośni i Hercegowiny U-21. W dorosłej kadrze zadebiutował w 2007 roku.
Sukcesy.
Werder Brema

</doc>
<doc id="1855178" url="https://pl.wikipedia.org/wiki?curid=1855178" title="Józef Witek">
Józef Witek

Józef Witek (ur. 21 kwietnia 1915, zm. 15 sierpnia 1944) – plutonowy lotnictwa Wojska Polskiego i Polskich Sił Powietrznych na Zachodzie.
Życiorys.
Józef Witek w momencie wybuchu II wojny światowej został zmobilizowany i przydzielony do 1 pułku lotniczego. Po 17 września Józef Witek ewakuował się poprzez Rumunię i Francję do Wielkiej Brytanii, gdzie dotarł w czerwcu 1940 roku. Wstąpił do Polskich Sił Powietrznych, otrzymał numer służbowy RAF 794534.
Po przejściu szkolenia w brytyjskiej szkole lotniczej został przeniesiony do 300 dywizjonu bombowego Ziemi Mazowieckiej. W 1944 roku zgłosił się na ochotnika do 1586 eskadry do zadań specjalnych, która dokonywała lotów nad Warszawę z dostawami dla walczących powstańców. Dnia 14 sierpnia 1944 roku załoga w składzie:
wystartowała z lotniska w Brindisi we Włoszech. Po dokonaniu zrzutu w okolicach pl. Krasińskich w Warszawie samolot Liberator nr KG 890 został zaatakowany przez niemieckie myśliwce nad Puszczą Niepołomicką. Dowódca kpt. Zbigniew Szostak rozkazał opuszczenie palącego się samolotu. Załoga wyskoczyła na spadochronach, ale z powodu zbyt niskiej wysokości lotu większość spadochronów nie otworzyła się. Lotnicy zginęli na miejscu roztrzaskując się o ziemię. Liberator został zestrzelony przez niemieckiego asa Luftwaffe Gustava Eduarda Fracsi.
Józef Witek pośmiertnie został awansowany na sierżanta i odznaczony Orderem Virtuti Militari. Wcześniej był odznaczony trzykrotnie Krzyżem Walecznych. Został pochowany na cmentarzu w Pogwizdowie. Po wojnie szczątki wszystkich członków załogi zostały przeniesione na cmentarz wojskowy w Krakowie.
Części samolotu załogi kpt. Zbigniewa Szostaka zostały wykorzystane do rekonstrukcji samolotu Liberator B-24 J znajdującego się w Muzeum Powstania Warszawskiego.

</doc>
<doc id="1855179" url="https://pl.wikipedia.org/wiki?curid=1855179" title="Esko Rautionaho">
Esko Rautionaho

Esko Olavi Rautionaho (ur. 23 września 1950 w Rovaniemi) – fiński skoczek narciarski, olimpijczyk.
Przebieg kariery.
Najlepsze wyniki w Pucharze Świata osiągnął w sezonie 1979/1980, kiedy zajął 92. miejsce w klasyfikacji generalnej. Punktował tylko w jednym konkursie – 9 marca w Lahti zajął 13. miejsce.
Dwukrotnie brał udział w igrzyskach olimpijskich. W 22. Turnieju Czterech Skoczni zajął 10. miejsce.
Jego córka, Jenny Rautionaho, również uprawia skoki narciarskie.

</doc>
<doc id="1855187" url="https://pl.wikipedia.org/wiki?curid=1855187" title="Balaena physalus">
Balaena physalus



</doc>
<doc id="1855190" url="https://pl.wikipedia.org/wiki?curid=1855190" title="Ulica Józefa Hallera w Katowicach">
Ulica Józefa Hallera w Katowicach

Ulica generała Józefa Hallera w Katowicach – ulica we wschodniej części Katowic, na przebiegająca przez obszar dwóch dzielnic: Dąbrówka Mała i Szopienice-Burowiec, łącząca ulicę Obrońców Westerplatte przy granicy Roździenia z Burowcem na południu z Dąbrówką Małą na północy. Trasa ta stanowi główną arterię komunikacyjną Burowca, przy której znajduje się historyczne i zabytkowe budynki, a także szereg firm i instytucji publicznych.
Przebieg.
Ulica rozpoczyna swój bieg od skrzyżowania z ulicą Obrońców Westerplatte obok skweru Hilarego Krzysztofiaka (jeszcze w latach 70. XX wieku znajdowały się tu familoki dla pracowników Huty Metali Nieżelaznych Szopienice). Następnie ulica krzyżuje się z ul. Siewną i dalej z ul. Wandy, prowadzi przez dawny przejazd kolejowo-drogowy obok Miejskiego Domu Kultury "Szopienice-Giszowiec". Znajduje się tu osiedle bloków dawnej Huty Metali Nieżelaznych Szopienice. Za skrzyżowaniem z ulicą Konną ul. gen. J. Hallera biegnie obok osiedla Przedwiośnie (ul. Kuśnierska, ul. Pogodna). Kończy swój bieg przy skrzyżowaniu z ul. Strzelców Bytomskich, aleją Niepodległości (obok kościoła św. Antoniego z Padwy i placu Żołnierzy Września), za węzłem z al. Walentego Roździeńskiego (S86).
Historia.
Droga z Roździenia do Dąbrówki Małej istniała już w XVIII wieku. Została zaznaczona w "Atlas Silesiae", wydrukowanej w Norymberdze w 1746 roku. W okresie Rzeszy Niemieckiej ulica nosiła nazwę "Viktoria-Luise-Straße", w czasach PRL-u "ulica Zjednoczenia Partii". Do lat 80. XX wieku część ulicy była wybrukowana (rejon Burowca). Przy dzisiejszej ulicy Kuśnierskiej istniała kolonia robotnicza "Jerzy" (niem. "Georg"), założona w drugiej połowie XIX wieku. Przy ul. gen. Józefa Hallera znajdują się dwa osiedla mieszkaniowe: dla pracowników dawnej Huty Szopienice na Burowcu oraz osiedle Przedwiośnie, wybudowane w latach 60. XX wieku. W 1978 roku rozpoczęto prace przy budowie węzła komunikacyjnego z drogą szybkiego ruchu nr 1 (obecnie aleja Walentego Roździeńskiego; DK86). Do końca XX wieku pod numerem "71" istniała scena "Capitol" Śląskiego Teatru Lalki i Aktora "Ateneum", posiadająca 210 miejsc (od 2010 roku siedziba restauracji "Karczma Pod Młynem"). 
Około 1990 roku wyburzono kamienicę przy ul. gen. J. Hallera 2. W 2009 roku wyremontowano skrzyżowanie z aleją Walentego Roździeńskiego i zamontowano sygnalizację świetlną, natomiast w latach 2017–2020 w rejonie ulic gen. J. Hallera i Konnej wybudowano miejski basen. Został otwarty 17 czerwca 2020 roku. 
Historyczne obiekty.
Przy ul. generała Józefa Hallera znajdują się następujące historyczne obiekty:
Infrastruktura.
Ulica gen. J. Hallera jest drogą publiczną klasy ulicy głównej. Skwer Hilarego Krzysztofiaka zlokalizowany przy ul. gen. J. Hallera w założeniu władz miasta ma być terenem zieleni, pełniącym integrującą funkcję w założeniu urbanistycznym Burowca. Ulicą kursują autobusy Zarządu Transportu Metropolitalnego linii: 70, 72, 74, 108, 109 i 906N, które zatrzymują się na dwóch przystankach znajdujących się na tej ulicy: Burowiec i Burowiec Szkoła.
Instytucje.
Przy ulicy gen. J. Hallera swoją siedzibę mają: Miejskie Przedszkole nr 38 i 60, przedsiębiorstwa wielobranżowe oraz Zespół Szkół Handlowych im. Bolesława Prusa (Technikum nr 5 i Branżowa Szkoła I Stopnia nr 3).

</doc>
<doc id="1855193" url="https://pl.wikipedia.org/wiki?curid=1855193" title="Czyngis-chan (ujednoznacznienie)">
Czyngis-chan (ujednoznacznienie)



</doc>
<doc id="1855194" url="https://pl.wikipedia.org/wiki?curid=1855194" title="Nandi (grupa etniczna)">
Nandi (grupa etniczna)

Nandi – grupa ludów nilotyckich w Kenii, Ugandzie i Tanzanii. Ich populacja wynosi ok. 750 tys. osób. Zajmują się głównie pasterstwem, hodowlą i rolnictwem. Brali czynny udział w walce wyzwoleńczej Kenii. Posługują się językiem nandi z grupy języków nilotyckich.

</doc>
<doc id="1855195" url="https://pl.wikipedia.org/wiki?curid=1855195" title="Kongregacja Mariańska">
Kongregacja Mariańska



</doc>
<doc id="1855196" url="https://pl.wikipedia.org/wiki?curid=1855196" title="Zatoka Skoszewska">
Zatoka Skoszewska

Zatoka Skoszewska (do 1945 niem. "Paulsdorfer Bucht") – zatoka Zalewu Szczecińskiego, w jego wschodniej części nad Równiną Goleniowską i Wybrzeżem Trzebiatowskim. Głębokości Zatoki Skoszewskiej dochodzą do 3,8 m i są największymi spośród innych zatok na zalewie.
Na północ od zatoki rozpoczyna się cieśnina Głęboki Nurt przechodząca dalej w cieśninę Dziwnę.
W pobliżu zatoki położona jest wieś Skoszewo, od której wzięła swą nazwę.
Powierzchnia dna Zatoki Skoszewskiej charakteryzuje się największą (na zalewie) ilością odsypów muszlowych lub kolonii żywych małży – racicznicy zmiennej. 
Bezpośredni brzeg od Wolina do Skoszewa stanowią namuły torfiaste lub torfy na piaskach i mułach rzeczno-rozlewiskowych.
Większa południowa część Zatoki Skoszewskiej należy do gminy Stepnica, natomiast północno-wschodnia przy wsi Skoszewo do gminy Wolin.
Nazwę Zatoka Skoszewska wprowadzono urzędowo rozporządzeniem w 1949 roku, zastępując poprzednią niemiecką nazwę zatoki – "Paulsdorfer Buch".

</doc>
<doc id="1855197" url="https://pl.wikipedia.org/wiki?curid=1855197" title="Michiru Ooshima">
Michiru Ooshima



</doc>
<doc id="1855199" url="https://pl.wikipedia.org/wiki?curid=1855199" title="Osiedle Łaska I i Łaska II (Zduńska Wola)">
Osiedle Łaska I i Łaska II (Zduńska Wola)

Osiedle Łaska – osiedle w Zduńskiej Woli, które składa się z: osiedla Łaska I i Łaska 2.
Historia.
W latach 1965–1972 zostało oddane osiedle Łaska I z 852 mieszkaniami w 12 pięciokondygnacyjnych blokach z cegły, położonych między ulicami: Łaska, Osmolińska, Szkolna i Srebrna oraz osiedla Łaska II ze 150 mieszkaniami w 3 pięciokondygnacyjnych blokach z cegły położonych między ulicami: Łaska, Narutowicza, Aleja F. Rajczaka i Piaskowa. Razem są to 1002 mieszkania w 15 blokach. Oprócz bloków na tym osiedlu znajduje się między innymi główna siedziba spółdzielni mieszkaniowej "Lokator". 1 października 1976 został otwarty Domu Kultury "Lokator" w którym mieści się sala widowiskowa, pomieszczenia do gier i zajęć dla zespołów zainteresowań i klubów. Na osiedlu jest zlokalizowany market spożywczy, banki, drogeria, pizzeria, sklepy, apteki, cukiernia, bar oraz inne punkty usługowe.

</doc>
<doc id="1855203" url="https://pl.wikipedia.org/wiki?curid=1855203" title="Badger badger badger">
Badger badger badger

Badger badger badger – animacja flashowa, stworzona przez Jontiego Pickinga dla serwisu rozrywkowego Weebl's Stuff. Animacja przedstawia borsuki (ang. "badger") robiące przysiady na łące, muchomora oraz węża. Towarzyszy jej muzyka elektroniczna i głos powtarzający „badger”, „mushroom” (pol. "grzyb") lub „snake” (pol. "wąż"). Animacja jest zapętlona.
„Badger badger badger” została opublikowana w Internecie 2 września 2003 roku. Animacja doczekała się wielu przeróbek, np. z okazji Mistrzostw Europy w Piłce Nożnej 2004 czy wersji bożonarodzeniowej.

</doc>
<doc id="1855204" url="https://pl.wikipedia.org/wiki?curid=1855204" title="Stanisław Malczyk (lotnik)">
Stanisław Malczyk (lotnik)

Stanisław Malczyk (ur. 21 stycznia 1916, zm. 15 sierpnia 1944) – plutonowy lotnictwa Wojska Polskiego i Polskich Sił Powietrznych w Wielkiej Brytanii.
Życiorys.
Stanisław Malczyk w momencie wybuchu II wojny światowej został zmobilizowany i przydzielony do 2 pułku lotniczego. Po 17 września Józef Witek ewakuował się poprzez Rumunię i Francję do Wielkiej Brytanii, gdzie dotarł w czerwcu 1940 roku.
Po przejściu szkolenia w brytyjskiej szkole strzelców pokładowych w Morpeth został skierowany na dalsze szkolenie do OTU 18 (Operation Training Unit). Następnie został przeniesiony do 300 dywizjonu bombowego Ziemi Mazowieckiej. W 1944 roku zgłosił się na ochotnika do 1586 eskadry do zadań specjalnych, która dokonywała lotów nad Warszawę z dostawami dla walczących powstańców. Dnia 14 sierpnia 1944 roku załoga w składzie:
wystartowała z lotniska w Brindisi we Włoszech.
Po dokonaniu zrzutu w okolicach pl. Krasińskich w Warszawie samolot Liberator nr KG 890 został zaatakowany przez niemieckie myśliwce nad Puszczą Niepołomicką. Dowódca kpt. Zbigniew Szostak rozkazał opuszczenie palącego się samolotu. Załoga wyskoczyła na spadochronach, ale z powodu zbyt niskiej wysokości lotu większość spadochronów nie otworzyła się. Lotnicy zginęli na miejscu roztrzaskując się o ziemię. Liberator został zestrzelony przez niemieckiego asa Luftwaffe Gustava Eduarda Fracsi.
Stanisław Malczyk pośmiertnie został awansowany na sierżanta i odznaczony Orderem Virtuti Militari. Wcześniej był odznaczony trzykrotnie Krzyżem Walecznych. Został pochowany na cmentarzu w Pogwizdowie. Po wojnie szczątki wszystkich członków załogi zostały przeniesione na cmentarz wojskowy w Krakowie.
Części samolotu załogi kpt. Zbigniewa Szostaka zostały wykorzystane do rekonstrukcji samolotu Liberator B-24 J znajdującego się w Muzeum Powstania Warszawskiego.

</doc>
<doc id="1855208" url="https://pl.wikipedia.org/wiki?curid=1855208" title="Benson and Hedges Championship">
Benson and Hedges Championship

Benson &amp; Hedges Championship – snookerowy, nierankingowy turniej rozgrywany w latach 1990-2002. W każdym sezonie zwycięzca Benson &amp; Hedges Championship zostawał nagradzany dziką kartą, umożliwiającą grę w prestiżowym turnieju rankingowym Benson &amp; Hedges Masters.
W sezonie 1992/1993, wyjątkowo turniej ten był wliczany do światowego rankingu snookerowego.
W związku z wycofaniem się sponsora Benson &amp; Hedges, od sezonu 2003/2004 turniej Benson &amp; Hedges Championship został nazwany turniejem Masters Qualifying Event, zaś turniej rankingowy Benson &amp; Hedges Masters zmienił nazwę na The Masters.
W sezonie 2004/2005 kwalifikacje te nie odbyły się, ale już w następnym sezonie (2005/2006) powróciły do snookerowego kalendarza.

</doc>
<doc id="1855211" url="https://pl.wikipedia.org/wiki?curid=1855211" title="Breydin">
Breydin

Breydin – gmina w Niemczech, w kraju związkowym Brandenburgia, w powiecie Barnim, wchodząca w skład związku gmin Biesenthal-Barnim.

</doc>
<doc id="1855212" url="https://pl.wikipedia.org/wiki?curid=1855212" title="Jesper Modin">
Jesper Modin

Jesper Olof Modin (ur. 4 czerwca 1988 w Selånger) – szwedzki biegacz narciarski. Zajął 18. miejsce w sprincie techniką klasyczną podczas Igrzysk Olimpijskich w Vancouver w 2010 r. Jego najlepszym wynikiem na mistrzostwach świata jest 5. miejsce w sprincie techniką dowolną na Mistrzostwach w Oslo w 2011 r. Najlepsze wyniki w Pucharze Świata osiągnął w sezonie 2010/2011, kiedy to zajął 22. miejsce w klasyfikacji generalnej, a w klasyfikacji sprintu był trzeci.
Modin zdobył także srebrny medal w sprincie stylem dowolnym podczas Mistrzostw Świata Juniorów w Malles Venosta w 2008 r.

</doc>
<doc id="1855213" url="https://pl.wikipedia.org/wiki?curid=1855213" title="Kotlina Zachodniopanońska">
Kotlina Zachodniopanońska

Kotlina Zachodniopanońska (551) — region fizycznogeograficzny wyróżniany w dziesiętnej regionalizacji fizycznogeograficznej, stanowiący zachodnią część Kotliny Panońskiej, leżący na pograniczu Węgier, Austrii, Moraw i Słowacji. 
Kotlina Zachodniopanońska stanowi ciągnący się wzdłuż środkowego Dunaju łańcuch obniżeń o założeniach tektonicznych, wypełnionych osadami rzek - przede wszyetkim Dunaju, ale również Morawy, Raby, Wagu i wielu pomniejszych. Ma nieregularny kształt - część zachodnia leży między Karpatami a Alpami w miejscu ich największego zbliżenia, część wschodnia leży między wschodnim krańcem Alp, zachodnim krańcem Karpat a Średniogórzem Zadunajskim. 
Ze względu na wpływ mas powietrza oceanicznego znad Atlantyku klimat Kotliny Zachodniopanońskiej ma niski stopień kontynentalizmu. 
Kotlinę Zachodniopanońską dzieli się na: 

</doc>
<doc id="1855216" url="https://pl.wikipedia.org/wiki?curid=1855216" title="The Cockney Rejects">
The Cockney Rejects



</doc>
<doc id="1855217" url="https://pl.wikipedia.org/wiki?curid=1855217" title="Ulica Hallera w Katowicach">
Ulica Hallera w Katowicach



</doc>
<doc id="1855219" url="https://pl.wikipedia.org/wiki?curid=1855219" title="Marienwerder (Brandenburgia)">
Marienwerder (Brandenburgia)

Marienwerder – gmina w Niemczech, w kraju związkowym Brandenburgia, w powiecie Barnim, wchodzi w skład związku gmin Biesenthal-Barnim.

</doc>
<doc id="1855221" url="https://pl.wikipedia.org/wiki?curid=1855221" title="Balaena minima">
Balaena minima



</doc>
<doc id="1855223" url="https://pl.wikipedia.org/wiki?curid=1855223" title="Balaena rostrata">
Balaena rostrata



</doc>
<doc id="1855224" url="https://pl.wikipedia.org/wiki?curid=1855224" title="Kucie sygnałowe">
Kucie sygnałowe

Kucie sygnałowe – technika kowalska polegająca na kuciu detalu przez dwie osoby, z których jedna (zwykle majster) posługuje się jedynie małym młotkiem, a druga młotem kowalskim. Majster przykłada na chwilę mały młotek do detalu pokazując pomocnikowi, w które miejsce ma uderzać. Przyłożenie młotka (normalne, położenie bokiem), a także wybijane o detal dźwięki (pojedyncze uderzenie, szybkie podwójne, brak uderzenia) sygnalizują gdzie i jak należy uderzyć młotem kowalskim, a także sygnalizują koniec kucia.

</doc>
<doc id="1855225" url="https://pl.wikipedia.org/wiki?curid=1855225" title="Balaenoptera rostrata">
Balaenoptera rostrata



</doc>
<doc id="1855226" url="https://pl.wikipedia.org/wiki?curid=1855226" title="Sticky bomb">
Sticky bomb



</doc>
<doc id="1855227" url="https://pl.wikipedia.org/wiki?curid=1855227" title="Boleń (zatoka)">
Boleń (zatoka)

Boleń – zatoka Zalewu Szczecińskiego, w jego północnej części przy wyspie Wolin, przy północnej części półwyspu Rów. Zatoka należy do gminy Wolin i jej brzeg jest granicą administracyjną miasta Wolin.
Zatoka otacza od południa i wschodu półwysep Rów. Na północ od zatoki znajduje się Płocińska Mielizna.

</doc>
<doc id="1855229" url="https://pl.wikipedia.org/wiki?curid=1855229" title="Johannes Marienwerder">
Johannes Marienwerder



</doc>
<doc id="1855232" url="https://pl.wikipedia.org/wiki?curid=1855232" title="Tranzystor jednozłączowy">
Tranzystor jednozłączowy

Tranzystor jednozłączowy (UJT) (ang. "unijunction transistor (UJT)"), zwany również diodą dwubazową – półprzewodnikowy element przełączający zawierający jedno złącze p-n i 3 elektrody (Emiter, Baza 1, Baza 2).
Opis.
Podczas pracy tranzystora pomiędzy elektrodami B1 i B2 powstaje rezystancja o wartości kilku kiloomów oraz potencjał niepodłączonego emitera, wynoszący zazwyczaj połowę napięcia pomiędzy elektrodami bazowymi. Kiedy napięcie na emiterze jest mniejsze niż napięcie progowe, złącze p-n jest spolaryzowane zaporowo. Gdy wartość napięcia emitera przekroczy napięcie progowe, złącze jest spolaryzowane w kierunku przewodzenia, prąd emitera uzyskuje duże wartości i jednocześnie maleje rezystancja pomiędzy elektrodami bazowymi. 
Tranzystory jednozłączowe zostały zastąpione programowalnymi tranzystorami jednozłączowymi PUT ("programmable unijunction transistor"). Są to elementy zbudowane z dwóch odpowiednio połączonych ze sobą tranzystorów bipolarnych. Cechą charakterystyczną jest możliwość zmiany napięcia progowego. Ze względu na swoją czterowarstwową budowę przypominającą tyrystor, zostały zaliczone do grupy prostowników sterowanych (tyrystorów). Popularne zastosowanie tranzystora, opartego na układzie zastępczym zbudowanym z dwóch tranzystorów bipolarnych to proste generatory i układy sterowania fazowego tyrystorów (np. ściemniacze oświetlenia).
Tranzystory cieszyły się popularnością na zachodzie w latach 70.–80. XX wieku, stosowane do budowy prostych generatorów do czasu pojawienia się układu timera NE555. Tranzystory jednozłączowe nie były produkowane w Polsce. Przykładem popularnego dawniej i dostępnego na rynku do dzisiaj tranzystora jednozłączowego jest "2N2646".

</doc>
<doc id="1855233" url="https://pl.wikipedia.org/wiki?curid=1855233" title="Bogdan Cwilong">
Bogdan Cwilong



</doc>
<doc id="1855235" url="https://pl.wikipedia.org/wiki?curid=1855235" title="Boleń">
Boleń

Geografia:
2 miejscowości w Polsce:
Zoologia:

</doc>
<doc id="1855236" url="https://pl.wikipedia.org/wiki?curid=1855236" title="Rajendra Kumar Pachauri">
Rajendra Kumar Pachauri

Rajendra Kumar Pachauri (ur. 20 sierpnia 1940 w Nainitalu w Indiach, zm. 13 lutego 2020 w Delhi) – przewodniczący Międzynarodowego Panelu Klimatycznego (IPCC) od kwietnia 2002 do 24 lutego 2015. Złożył rezygnację przed upływem kadencji. Z wykształcenia inżynier kolejnictwa.
IPCC i Al Gore w 2007 otrzymali Pokojową Nagrodę Nobla. Nagroda została przyznana „za ich wysiłki na rzecz budowy i upowszechniania wiedzy na temat zmian klimatu wywołanych przez człowieka oraz do stworzenia podstaw dla opracowania planów działań, które są niezbędne, aby przeciwdziałać takim zmianom”.
W późniejszym okresie raport IPCC był krytykowany za zamieszczone w nim błędy, przewidujące stopnienie lodowców w Himalajach do 2035 roku, nazwane następnie Glaciergate.
Rajendra Kumar Pachauri ukończył liceum w Indiach. Był z wykształcenia inżynierem kolejnictwa osiągając uprawnienia zawodowe na uczelni. Karierę w kolejnictwie zaczął w Indyjskich Liniach Kolejowych na oddziale produkcji maszyn napędzanych ropą w Waranasi. Mieszkał na stałe w New Delhi w Indiach. Od 1982 prowadził instytut zasobów naturalnych TERI Energy and Resources Institute (wcześniej TATA Energy and Resources). Był doradcą międzynarodowych koncernów, w tym Toyota, Deutsche Bank, NTCP. Wraz z Alem Gore’m, Richardem Sandorem i Mauricem Strongiem zakładał w 2003 firmę Chicago Climate Exchange PLC, pierwszą giełdę do handlu uprawnieniami do emisji CO2 w Chicago. Giełda została sprzedana w 2010 firmie IntercontinentalExchange (ICE).
W 2005 Rajendra Kumar Pachauri założył firmę Glori Oil Ltd w Teksasie. Firma zatrudniała 23 osoby i wdrażała technologie do zwiększenia produkcji ropy przy zastosowaniu dwutlenku węgla (CO2) w procesie znanym jako enhanced oil recovery (EOR). W 2011 firma zmieniła nazwę na Glori Energy Inc. Rajendra Kumar Pachauri posiada ponad 40-letnie doświadczenie biznesowe w branży gazowo-naftowej. Zarządzał państwową spółką gazowo-naftową Indian Oil Corporation Ltd. do 2003. Był członkiem Rady Ministerstwa Gazu i Ropy w Indiach. Od 2001 roku był członkiem Rady Gospodarczej przy Premierze Indii. Służył również jako doradca przy rządzie Indii i przy Fundacji Rockefeller.

</doc>
<doc id="1855239" url="https://pl.wikipedia.org/wiki?curid=1855239" title="Granat No. 82 Gammon">
Granat No. 82 Gammon



</doc>
<doc id="1855240" url="https://pl.wikipedia.org/wiki?curid=1855240" title="Marienwerder">
Marienwerder



</doc>
<doc id="1855241" url="https://pl.wikipedia.org/wiki?curid=1855241" title="MITM">
MITM



</doc>
<doc id="1855244" url="https://pl.wikipedia.org/wiki?curid=1855244" title="Niklas Edin">
Niklas Edin

Niklas Edin (ur. 6 lipca 1985 w Sidensjö w gminie Örnsköldsvik) – szwedzki curler, mistrz olimpijski z Pekinu 2022, wicemistrz olimpijski z Pjongczangu 2018 i brązowy medalista olimpijski z Soczi 2014, mistrz świata, mistrz Europy, mistrz świata juniorów, zawodnik Karlstads Curingklubb. Jest jednym dwóch, obok kolegi z zespołu Oskara Erikssona, curlerów w historii, który sześciokrotnie zdobył mistrzostwo świata mężczyzn.
Biografia.
Po raz pierwszy zagrał w curling w 1998. W 2004 jako skip drużyny z Örnsköldsviks CK wygrał mistrzostwa Szwecji juniorów i reprezentował kraj na Mistrzostwach Świata Juniorów 2004. Po rundzie grupowej Szwecja była liderem, wygrała półfinał z Koreą a następnie pokonała w finale 5:4 Szwajcarię. Rok później Edin nie zdobył mistrzostwa kraju, jednak wyjechał na Mistrzostwa Świata Juniorów 2005 jako rezerwowy, zagrał wówczas tylko w jednym meczu przeciwko Szwajcarom. Zespół Nilsa Carlséna wywalczył w Pinerolo srebrne medale, w finale przegrał 5:6 z Kanadą (Kyle George). W tym samym roku ekipa Edina zagrała na Mistrzostwach Europy Mikstów. Szwedzi zdobyli srebrne medale po porażce z Finami (Markku Uusipaavalniemi) 6:5. 
W 2006 Niklas dołączył jako trzeci do Nilsa Carlséna z Sundbybergs CK i ponownie zagrał w Mistrzostwach Świata Juniorów. Szwecja podobnie jak rok wcześniej przegrała finał z Kanadyjczykami (Charley Thomas) 3:7. Drużyna wygrała "Elitserien 2005/2006" i reprezentowała Szwecję na Mistrzostwach Świata 2006. Z bilansem 6-5 zajęła 5. miejsce wraz z Finami i Szwajcarami. W kolejnym występie na Mistrzostwach Świata Juniorów powtórzyła się wcześniejsza sytuacja i zawodnicy Sundbybergs CK w finale ulegli Kanadzie (Charley Thomas) 3:8. 
W 2008 Edin przekroczył wiek juniorski, jednak wyjechał na Mistrzostwa Świata Juniorów 2008 jako trener kobiecej reprezentacji, która wywalczyła srebrne medale. W tym samym roku Edin jako skip mieszanej drużyny mikstowej stanął na najwyższym stopniu podium mistrzostw Szwecji. W rozgrywkach krajowych trzecią była Anette Norberg, która jednak nie uczestniczyła w Mistrzostwach Europy Mikstów. Norberg przygotowywała się do Mistrzostw Europy z drużyną kobiet. Szwecja w Mistrzostwach Europy przegrała półfinał 1:7 z Niemcami (Rainer Schöpp), jednak wygrała mecz o brązowy medal z Rosją (Aleksander Kirikow) 6:4. Zespół Niklasa Edina dotarł do finału Mistrzostw Szwecji 2008, w którym przegrał z Mathiasem Mabergsem.
W sezonie 2008/2009 został zawodnikiem Karlstads CK. Wraz z nową drużyną zagrał na Zimowej Uniwersjadzie 2009. Po Round-Robin Szwecja zajmowała 1. miejsce, taki sam wynik uzyskali na koniec pokonując w półfinale 8:7 Chiny (Wang Fengchun) i w finale 8:7 Norwegię (Thomas Løvold). 
Niklas Edin wygrał Mistrzostwa Szwecji 2009 i brał udział w Mistrzostwach Europy 2009. Swój debiutancki występ na imprezie tej rangi zakończył zdobyciem tytułu mistrza kontynentu. Do fazy play off zakwalifikował się z 2. miejsca. W meczu 1-2 zespół Edina pokonał Norwegów (Thomas Ulsrud) 7:3, przy czym w ostatniej rundzie fazy "każdy z każdym" to Norwegia wygrała 10:3. W finale Szwecja pokonała Szwajcarię (Ralph Stöckli) 6:5. 
Dzięki sukcesowi w Mistrzostwach Europy Szwedzka Federacja Curlingu zdecydowała wysłać drużynę Niklasa Edina na Zimowe Igrzyska Olimpijskie 2010. Reprezentacja Szwecji pod przewodnictwem Edina po Round Robin wraz z Wielką Brytanią (David Murdoch) zajmowała 4. miejsce. W meczu o wejście do play-off Szwecja wygrała wynikiem 7:6. W półfinale przegrała 3:6 z niepokonanymi Kanadyjczykami (Kevin Martin). W meczu o brąz przeciwko Szwajcarom w 9. endzie Skandynawowie prowadzili 4:3, w ostatnim zagraniu Edin popisał się poczwórnym wybiciem i przeciwnicy po raz kolejny zremisowali partię. W kończącym zagraniu 10. enda Edin miał wykonać freeze w guzik, zagrał jednak za mocno. Rywale wykorzystali błąd ustawiając swój drugi kamień najbliżej środka domu, tym samym Szwajcarzy zrewanżowali się za porażkę w finale ME.
Mistrzostwa Europy 2010 jako obrońca tytułu Edin zakończył na 6. miejscu z bilansem 5 wygranych i 4 porażek. Szwedzi mogli wywalczyć w ostatnim meczu przeciwko Szkotom tie-breaker z Danią (Rasmus Stjerne), jednak przegrali mecz 5:7. Hammy Mcmillan przejął 10. partię i doprowadził do dogrywki, którą ostatecznie też wygrał. Edin w ostatnie zagrania wykonywał zbyt lekko, pomimo tego statystycznie był najlepszym zawodnikiem na pozycji czwartego. Podczas MŚ 2011 Szwedzi awansowali do niższego meczu play-off, zmierzyli się tam z Norwegami (Thomas Ulsrud). Zespół Szwedzki grał z bardzo dużą skutecznością, poza Edinem w rezultacie przeciwnicy zdobyli wysokie prowadzenie. Nie widząc szansy na wygraną w ostatnim zagraniu Niklas wykonał "360°", Norwegowie wygrali spotkanie wynikiem 7:2. W małym finale Szwed ponownie zmierzył się w zespołem Ulsruda, tym razem wygrał i rezultatem 7:6 zdobył swój pierwszy medal mistrzostw świata.
Pod koniec 2011 Edin dowodził reprezentacją na Mistrzostwach Europy. Szwedzi z bilansem 6-3 wygrali Round Robin, w meczu play-off pokonując 5:4 Norwegów (Thomas Ulsrud) awansowali do finału. W ostatnim meczu ponownie zmierzyli się z Norwegią, tym razem wynikiem 6:7 triumfowali przeciwnicy. Do Mistrzostw Świata 2012 Edin zgłoszony był jako kapitan, nasilające się bóle kręgosłupa spowodowały, że nie był zdolny do gry i obowiązki skipa przejął Kraupp. Wystąpił jednak w trzech meczach. Zakończyło się to pogorszeniem stanu zdrowia i operacją przepukliny kręgosłupa, na miejscu w Bazylei. Edin problemy z kręgosłupem ma odkąd skończył 10 lat. Stwierdzono u niego dyskopatię, wcześniej przeszedł operację w czerwcu 2010. Jego drużyna zdobyła brązowe medale zwyciężając w ostatnim meczu nad Norwegią (Ulsrud).
W pełni zdrowia Niklas uczestniczył w rozgrywanych w jego rodzinnym mieście Mistrzostwach Europy 2012. Ekipa z Karlstad sięgnęła po złote medale, w górnym meczu Page play-off Szwedzi pokonali 9:3 Czechów (Jiří Snítil). W ostatnim meczu zrewanżowali się Norwegom (Ulsrud) za finał w Moskwie triumfując wynikiem 8:5. Szwedzi zdobyli złote medale również na Mistrzostwach Świata 2013, w górnym meczu play-off zwyciężyli 6:5 nad Szkocją (David Murdoch). Finał przeciwko Kanadzie (Brad Jacobs) zakończył rezultatem 8:6.
15 maja 2013 Szwedzki Komitet Olimpijski ogłosił, że reprezentację kraju na Zimowe Igrzyska Olimpijskie 2014 stanowić będzie zespół Niklasa Edina. W przedolimpijskich Mistrzostwach Europy 2013 Szwedzi uplasowali się na 5. miejscu (5 wygranych i 4 porażki). W turnieju olimpijskim zespół z Karlstad grał lepiej i ukończył Round Robin z jedną porażką na pierwszym miejscu. W meczu półfinałowym wynikiem 6:5 lepsi od Szwedów okazali się być Brytyjczycy (David Murdoch). Szwecja stanęła jednak na podium po wygranej w małym finale nad Chinami (Liu Rui) 6:4.
Po zakończeniu sezonu 2013/2014 dotychczasowa drużyna Niklasa Edina rozpadła się. Sebastian Kraupp i Fredrik Lindberg postanowili na pewien czas zawiesić swoje kariery sportowe. Sam Niklas w następnym sezonie dołączył do zespołu Oskara Erikssona, który przez długi czas był jego rezerwowym. Niklas objął rolę kapitana. Szwedzi w Mistrzostwach Europy 2014 nie przegrali żadnego ze spotkań. W rundzie play-off pokonali 6:2 Włochów (Joël Retornaz), złote medale zdobyli po zwycięstwie 5:4 nad Norwegią (Thomas Ulsrud).
Edin gra również w curling par mieszanych, w Mistrzostwach Szwecji 2009 wraz z Lottą Lennartsson zajął 3. miejsce.

</doc>
<doc id="1855247" url="https://pl.wikipedia.org/wiki?curid=1855247" title="Owca wrzosówka">
Owca wrzosówka

Owca wrzosówka – jedna z ras owcy domowej, hodowana w Polsce.
Historia.
W połowie lat 50. XX wieku polska populacja tych owiec zaczęła spadać z powodu wypierania tej rasy przez merynosy, które mimo mniejszej plenności miały więcej mięsa oraz białej wełny, na które właśnie było zapotrzebowanie na rynku. Populacja wrzosówek zaczęła więc drastycznie spadać. Stan taki trwał aż do 1972 roku, kiedy to Instytut Zootechniki zakupił 160 maciorek i 27 tryków (łącznie w latach 1972–1973) w celu ochrony populacji wrzosówek. Całe stado zostało umieszczone w Zootechnicznym Zakładzie Doświadczalnym Instytutu Zootechniki w Siechnicach koło Wrocławia. Pod koniec lat 90. liczba maciorek wrzosówek w Polsce wyniosła około 2300 sztuk. Obecnie owce tej rasy są przeważnie używane jako „żywe kosiarki”. Poza tym istnieje kilka większych stad.
Charakterystyka.
Dorosłe owce tej rasy ważą minimum 32 kg, barany natomiast min. 40 kg. Są to owce drobne, o cechach pierwotnych. Można je strzyc nawet dwa razy rocznie. Potomstwo wydają zwykle dwa razy w roku, najczęściej mają ciąże bliźniacze. Występują w dwóch kolorach wełny: siwym oraz czarnym. Są to owce odporne na choroby. Ich mięso przypomina dziczyznę.

</doc>
<doc id="1855253" url="https://pl.wikipedia.org/wiki?curid=1855253" title="Melchow">
Melchow

Melchow – gmina w Niemczech, w kraju związkowym Brandenburgia, w powiecie Barnim, wchodzi w skład związku gmin Biesenthal-Barnim.

</doc>
<doc id="1855256" url="https://pl.wikipedia.org/wiki?curid=1855256" title="Kwotowanie">
Kwotowanie

Kwotowanie – podstawowy instrument Wspólnej Polityki Unii Europejskiej, będący formą kontroli podaży produktów na jednolitym rynku europejskim. Kwoty przydzielone poszczególnym państwom członkowskim są podzielone na kwoty hurtowe, kwoty sprzedaży bezpośredniej i kwoty rezerwy narodowej (wydzielone z ogólnej kwoty przyznanej danemu państwu i rozdzielane wśród producentów rozwijających produkcję lub przeżywających trudności ekonomiczne). Kwota hurtowa obejmuje do 98% kwoty rezerwy narodowej. Przekroczenie kwoty rezerwy narodowej powoduje nałożenie podatku specjalnego.

</doc>
<doc id="1855263" url="https://pl.wikipedia.org/wiki?curid=1855263" title="Niestabilność według Harroda">
Niestabilność według Harroda

Niestabilność według Harroda – jest to twierdzenie o braku możliwości zapewnienia przez gospodarkę rynkową dynamicznie stabilnych warunków równowagi podaży i popytu.
Przykład: gdy wszystkie przedsiębiorstwa oczekują wzrostu popytu według stopy wymaganej (czyli takiej stopy wzrostu inwestycji, która będzie utrzymywała równowagę na rynku towarów) i przedsiębiorstwa te inwestują, aby ów popyt zaspokoić, to ich oczekiwania spełnią się. Jednak jeśli oczekują, że popyt wzrośnie szybciej, niż stopa wymagana, to rzeczywista stopa wzrostu będzie większa, niż oczekiwana i powstanie nadwyżka popytu. Natomiast jeśli oczekiwania przedsiębiorstw są pesymistyczne, to rzeczywista stopa wzrostu będzie mniejsza od stopy oczekiwanej i powstanie nadwyżka podaży.
Twórcą tej teorii był angielski ekonomista Sir Roy Forbes Harrod, współautor modelu Harroda-Domara.

</doc>
<doc id="1855265" url="https://pl.wikipedia.org/wiki?curid=1855265" title="Rüdnitz">
Rüdnitz

Rüdnitz – gmina w Niemczech, w kraju związkowym Brandenburgia, w powiecie Barnim, wchodzi w skład związku gmin Biesenthal-Barnim.

</doc>
<doc id="1855266" url="https://pl.wikipedia.org/wiki?curid=1855266" title="Ruednitz">
Ruednitz



</doc>
<doc id="1855268" url="https://pl.wikipedia.org/wiki?curid=1855268" title="Wolność prowadząca lud na barykady">
Wolność prowadząca lud na barykady



</doc>
<doc id="1855269" url="https://pl.wikipedia.org/wiki?curid=1855269" title="Bitwa pod Pelusium">
Bitwa pod Pelusium



</doc>
<doc id="1855272" url="https://pl.wikipedia.org/wiki?curid=1855272" title="Grupa 13 (wytwórnia filmowa)">
Grupa 13 (wytwórnia filmowa)

Grupa 13 Sp. z o.o. – polski dom produkcyjny z siedzibą we Wrocławiu realizujący filmy reklamowe i promocyjne, teledyski oraz filmy fabularne i dokumentalne. Firma powstała w 2000 roku z inicjatywy Dariusza Szermanowicza wówczas gitarzysty zespołu Hurt.
Grupa 13 zrealizowała ponad 400 teledysków w tym m.in. dla takich wykonawców i grup muzycznych jak: Afromental, Behemoth, WWO, Kazik Staszewski, Edyta Górniak, Iwona Węgrowska, Lipali, Molesta Ewenement, Mezo, Paulla, Pezet, PIN, Slums Attack, Stachursky, None, Ocean, Owal, Totentanz, Hunter, UnSun, Homo Twist, Grammatik, Kult, KSU, Kombii, Red Lips, Gosia Andrzejewicz, DonGURALesko, Blade Loki, Candy Girl oraz Decapitated.
W początkowym okresie działalność firmy była skupiona na rynku krajowym. W latach późniejszych za sprawą teledysków nakręconych dla zespołu Behemoth, Grupa 13 zyskała zainteresowanie europejskiej sceny muzyki heavymetalowej. Efektem była współpraca z takimi zespołami jak: Amon Amarth, Kreator, Eluveitie i Sonata Arctica. Szereg produkcji domu uzyskało nominacje i wyróżnienia m.in. na Festiwalu Polskich Wideoklipów Yach Film.
W 2012 roku firma przyjęła status spółki z ograniczoną odpowiedzialnością.

</doc>
<doc id="1855275" url="https://pl.wikipedia.org/wiki?curid=1855275" title="Sydower Fließ">
Sydower Fließ

Sydower Fließ – gmina w Niemczech, w kraju związkowym Brandenburgia, w powiecie Barnim, wchodzi w skład związku gmin Biesenthal-Barnim.

</doc>
<doc id="1855277" url="https://pl.wikipedia.org/wiki?curid=1855277" title="Wieża telewizyjna w Berlinie">
Wieża telewizyjna w Berlinie



</doc>
<doc id="1855278" url="https://pl.wikipedia.org/wiki?curid=1855278" title="Arianne Caoili">
Arianne Caoili

Arianne Caoili (ur. 22 grudnia 1986 w Manili, zm. 30 marca 2020 w Erywaniu) – filipińska szachistka, reprezentantka Australii od 2004, mistrzyni międzynarodowa od 2001 roku.
Kariera szachowa.
W szachy grała od 6. roku życia. W latach 1996–2001 wielokrotnie uczestniczyła w turniejach o mistrzostwo świata juniorek w różnych grupach wiekowych. W 1998 r. zdobyła w Paryżu tytuł mistrzyni świata juniorek do 12 lat w szachach szybkich. W 2000 r. zwyciężyła w mistrzostwach Azji juniorek do 16 lat oraz w indywidualnych mistrzostwach Filipin kobiet. W tym samym roku zadebiutowała w narodowej drużynie (na I szachownicy) na szachowej olimpiadzie w Stambule. W turniejach olimpijskich barw Filipin broniła jeszcze w 2002 r., natomiast w latach 2004, 2006, 2008, 2010 i 2012 startowała w reprezentacji Australii.
Do innych międzynarodowych sukcesów Arianne Caoili należą m.in. III m. w turnieju "Australian Masters" w Melbourne (2002, za Guyem Westem i Michaiłem Gluzmanem), I m. w Gold Coast (2009, turniej strefowy) oraz I m. w Londynie (2009, turniej "London Chess Classic").
Najwyższy ranking w karierze osiągnęła 1 października 2002 r., z wynikiem 2309 punktów zajmowała wówczas 1. miejsce wśród filipińskich szachistek.
Inne.
Do innych zainteresowań Arianne Caoili należał taniec. W 2006 r. zajęła II m. w australijskim programie "Dancing with the Stars" (odpowiednik polskiego programu "Taniec z gwiazdami"). Była już wówczas znana z powodu incydentu, do którego doszło podczas tanecznej zabawy w trakcie olimpiady w Turynie, na której angielski arcymistrz Daniel Gormally w odruchu zazdrości uderzył czołowego szachistę świata Lewona Aroniana. Arianne Caoili wzięła ślub z Aronianem we wrześniu 2017.
Śmierć.
30 marca 2020 zmarła tragicznie w wypadku samochodowym w Erywaniu. Wstępne raporty sugerowały, że jej stan, choć poważny, ustabilizował się, ale w poniedziałek jej mąż Lewon Aronian poinformował, że jego żona Arianne Caoili nie żyje.

</doc>
<doc id="1855280" url="https://pl.wikipedia.org/wiki?curid=1855280" title="LCS-2">
LCS-2



</doc>
<doc id="1855281" url="https://pl.wikipedia.org/wiki?curid=1855281" title="Dowgi">
Dowgi



</doc>
<doc id="1855289" url="https://pl.wikipedia.org/wiki?curid=1855289" title="Grójecka Kolej Dojazdowa">
Grójecka Kolej Dojazdowa



</doc>
<doc id="1855293" url="https://pl.wikipedia.org/wiki?curid=1855293" title="Generation Kill">
Generation Kill



</doc>
<doc id="1855294" url="https://pl.wikipedia.org/wiki?curid=1855294" title="Britz (Brandenburgia)">
Britz (Brandenburgia)

Britz – gmina w Niemczech, w kraju związkowym Brandenburgia, w powiecie Barnim, siedziba związku gmin Amt Britz-Chorin-Oderberg.
Toponimia.
Nazwa pochodzenia słowiańskiego, z połabskiego "breza" „brzoza”. Na język polski tłumaczona jako "Brześć Zaodrzański", "Brzózki".

</doc>
<doc id="1855296" url="https://pl.wikipedia.org/wiki?curid=1855296" title="Britz">
Britz

Niemcy:
Osoby:
Inne
Zobacz też:

</doc>
<doc id="1855297" url="https://pl.wikipedia.org/wiki?curid=1855297" title="Prawo obywatelskie">
Prawo obywatelskie



</doc>
<doc id="1855300" url="https://pl.wikipedia.org/wiki?curid=1855300" title="Takafumi Kawabata">
Takafumi Kawabata

Takafumi Kawabata (jap. 川端隆普実, "Kawabata Takafumi", ur. 26 czerwca 1954 r.) – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 29. miejsce w klasyfikacji generalnej.
Startował na Igrzyskach w Lake Placid, ale bez sukcesów.

</doc>
<doc id="1855301" url="https://pl.wikipedia.org/wiki?curid=1855301" title="Ernst Fast">
Ernst Fast

Ernst Robert Efraim Fast (ur. 21 stycznia 1881 w Sztokholmie, zm. 26 października 1959 w parafii Husby-Ärlinghundra, obecnie gmina Sigtuna) – szwedzki lekkoatleta maratończyk, medalista olimpijski z Paryża z 1900.
Był z zawodu elektrykiem. Jako lekkoatleta specjalizował się w biegach długodystansowych. W 1898, mając 17 lat, wystartował w Kopenhadze w biegu maratońskim, pierwszym rozegranym na świecie od 1896. W tym samym roku zajął 4. miejsce w mistrzostwach Danii w biegu na 10 000 metrów. W 1899 zwyciężył w mistrzostwach Szwecji na tym dystansie.
W 1900 pracował jako elektryk przy organizacji ekspozycji szwedzkiej na wystawie światowej w Paryżu. Postanowił skorzystać z okazji i wystąpić na igrzyskach olimpijskich, które również odbywały się w Paryżu. Wystartował w biegu maratońskim. W drugiej połowie dystansu objął prowadzenie, lecz został błędnie skierowany przez jednego z sędziów i po przebiegnięciu kilkuset metrów musiał zawrócić, by powrócić na trasę. W tym czasie utracił prowadzenie. Ostatecznie zajął 3. miejsce, a jego strata do poprzedzających go zawodników (którymi byli Michel Théato i Émile Champion) wyniosła ponad pół godziny. Według niepotwierdzonych pogłosek towarzyszących igrzyskom, sędzią, który popełnił błąd, był Pierre Vendreau, pochodzący z Marsylii policjant, który nie znał układu paryskich ulic; następnego dnia miał on w poczuciu winy popełnić samobójstwo.
W 1902 Fast zwyciężył w maratonie rozegranym w Kopenhadze, a w 1904 zdobył po raz drugi mistrzostwo Szwecji na 5000 metrów i 10 000 metrów. Wielokrotnie zwyciężał w nieoficjalnych mistrzostwach Szwecji w biegach długodystansowych.

</doc>
<doc id="1855302" url="https://pl.wikipedia.org/wiki?curid=1855302" title="Animal Liberation Front">
Animal Liberation Front

Animal Liberation Front (ALF, dosł. "Front Wyzwolenia Zwierząt") – międzynarodowa organizacja walcząca o prawa zwierząt, stosująca akcję bezpośrednią w ramach niekierowanego oporu. Uznawana jest przez rząd USA za terrorystyczną. Nie należy wiązać jej działań z polskim Frontem Wyzwolenia Zwierząt.
Animal Liberation Front jest powstałym w 1976 roku ogólnoświatowym ruchem radykalnych obrońców zwierząt. Jego aktywiści prowadzą zakonspirowane akcje bezpośrednie na rzecz zwierząt. Akcje te mają na celu albo natychmiastowe uwolnienie zwierząt z miejsc, w których, zdaniem ALF, dzieje im się krzywda. Albo radykalne działanie na szkodę instytucji powodujących, zdaniem ALF, to cierpienie. Stąd pochodzą akcje uwalniania zwierząt z ferm futrzarskich i hodowlanych (według ALF nie dochodzi tu do kradzieży, ponieważ uważa się zwierzęta za istoty wolne) oraz niszczenie mienia laboratorium wiwisekcyjnych, rzeźni itp. (pojmowanego przez ALF jako akcję uzasadnionej samoobrony współodczuwających). 
Według Departamentu Bezpieczeństwa Krajowego USA organizacja ALF jest odpowiedzialna za 39% ataków ekoterrorystycznych w Stanach Zjednoczonych.

</doc>
<doc id="1855303" url="https://pl.wikipedia.org/wiki?curid=1855303" title="The Krasnals">
The Krasnals

The Krasnals – polska grupa artystyczna powstała w kwietniu 2008. Jej członkowie pozostają anonimowi. Działają głównie za pośrednictwem swojego bloga. Ich działania, oparte na prowokacji, są reakcją na aktualną sytuację społeczną-polityczną i wywołują skrajne oceny.
Działalność.
W swojej twórczości malarskiej nawiązują m.in. do Wilhelma Sasnala, który jest dla nich "symbolicznym momentem zwrotnym, pewnym symbolicznym szczytem, przekroczeniem bariery do której doszła formacja kierująca rynkiem sztuki w Polsce". Krytykują polski i światowy rynek sztuki, który kształtowany jest przez grupę niewielu osób, a sukces na nim może odnieść tylko ten artysta, który odpowiada kreowanym przez nich trendom i który ma odpowiednie znajomości. Uważają, iż dopiero dzięki internetowi na polskim rynku sztuki pojawia się demokracja. 
Ze względu na podobieństwo do dzieł Sasnala na wiosnę 2008 ich obraz "Untitled (Group of Monkeys with White Bananas)", podpisany "Whielki Krasnal", został wyceniony przez dom aukcyjny Christie's na 70 000 funtów. Gdy zauważono pomyłkę, wycena została unieważniona. W październiku 2009 Piotr Uklański wykorzystał swój portret, wykonany przez The Krasnals, jako część instalacji eksponowanej w Tate Modern.
W listopadzie 2009 grupa została nominowana do Paszportów Polityki.
W grudniu 2009 roku w Skwerze (Filii Centrum Artystycznego Fabryka Trzeciny) w Warszawie prezentowana była pierwsza w Polsce wystawa The Krasnals. Około 20 wystawianych na niej prac komentowało bieżące wydarzenia, takie jak wybór Baracka Obamy na prezydenta, śmierć Michaela Jacksona czy koncert Madonny w Polsce.
W 2011 r. The Krasnals wydali pierwszy numer swej gazety "Art Police Gazetce", której premierę zorganizowali podczas Biennale Sztuki w Wenecji. Tam też rozpoczęli festiwal różowej rewolucji MAKE LOVE NOT ART. Na znak swojej niezgody na rządy establishmentu sztuki polskiej, zamknęli w nocy pawilon Polonii na łańcuch i kłódkę, informując o swojej ekspozycji na moście w Arsenale jako jedynej reprezentacji Polski na Biennale.
Działalność charytatywna.
Nieodłącznym składnikiem działalności The Krasnals są aukcje charytatywne dla dzieci. Od początku istnienia grupy, wystawiają oni na nich swoje prace, najczęściej specjalnie namalowane w tym celu. W ciągu trzech lat działalności The Krasnals uzbierali 164 281 zł dla potrzebujących dzieci z różnych ośrodków. Na aukcjach Wielkiego Serca w latach 2008, 2009, 2010 obrazy Whielkiego Krasnala osiągały najwyższą kwotę, taka sytuacja nie miała miejsca nigdy wcześniej. Obraz "Blaszany Bębenek", wystawiony na aukcji Wielkiego Serca w 2010 roku osiągnął cenę 33 500 zł, co jest rekordem cenowym wśród aukcji charytatywnych w Polsce.
The Krasnals w TATE Modern.
W październiku 2009 roku obraz Whielkiego Krasnala zawisł w Tate Modern w ramach wystawy "Pop Life". Oprócz Whielkiego Krasnala w wystawie brały udział prace takich artystów jak Andy Warhol, Damien Hirst, Jeff Koons czy Takashi Murakami. Obraz był częścią instalacji Piotra Uklańskiego. Z początku oskarżano go skopiowanie obrazu, jednak w oficjalnym oświadczeniu wydanym przez rzecznika grupy The Krasnals, Piotr Uklański kupił tę pracę od The Krasnals. Obraz był portretem Piotra Uklańskiego. Ponadto obraz pojawił się także w Taschen w Art Now! Vol.3.
The Krasnals na 54. Biennale w Wenecji.
W 2011 roku grupa The Krasnals pojawiła się na 54. Biennale w Wenecji. Większość ich akcji przebiegała pod hasłem Make Love Not Art, które jest nawiązaniem do hippisowskiego Make Love Not War. W ramach swojego wystąpienia na Biennale The Krasnals rozdawali różowe przypinki oraz chorągiewki z owym hasłem. Oprócz tego The Krasnals zaprezentowali w Wenecji baner głoszący: "Art is Expensive Love is Pricelless". Baner pojawił się m.in. przy amerykańskim pawilonie, przed którym znajdowała się praca duetu Allora i Calzadilla oraz na otwarciu polskiego pawilonu. Pondato The Krasnals dopuścili się także trawestacji logo Biennale.
Podczas oficjalnego otwarcia 54. Biennale w Wenecji, The Krasnals zaprezentowali swoją nową gazetę "Art Police Gazette", która w całości została poświęcona wydarzeniu w Wenecji.
The Krasnals również przedstawili swój para-pawilon Królestwa Krasali (The Kingdom of The Krasnals), który stanął w centralnej części Giardini. Pawilon został zaprojektowany przez Whielkiego Krasnala, na wzór pracy Mirosława Bałki „How it is”. W pawilonie odbyła się oficjalna prezentacja "Art Police Gazette" oraz wystawa Polka podnosząca Meteoryt z Papieża 21.37.
5 czerwca 2011 roku The Krasnlas nielegalnie powiesili na moście przy Arsenale baner przedstawiający pracę "Polka podnosząca meteoryt z papieża 21:37", a następnie poinformowali, że w nocy z 5 na 6 czerwca zamknęli na kłódkę pawilon Polski. Do czasu otwarcia pawilonu, przez służby porządkowe, co nastąpiło 7 czerwca, praca grupy The Krasnals była jedyną reprezentacją Polski na 54. Biennale w Wenecji.
Na podstawie pobytu The Krasnals w Wenecji powstał film wyreżyserowany przez Whielkiego Krasnla pod tytułem "La Dolce Vita".
16 lipca 2011 roku na blogu The Krasnals został opublikowany oficjalny tekst, w którym The Krasnals podsumowują swój pobyt w Wenecji.
Festiwal Malta.
W czerwcu 2011 roku The Krasnals wzięli udział w festiwalu Malta. The Krasnals przygotowali alternatywne otwarcie festiwalu, które nastąpiło dzień przed oficjalnym. W mieście na stacji poznańskiej PESTKI zawisły cztery billboardy, które głosiły hasła: "Make Love Not Art, Art is expensive Love is priceless, Art is not healthy for children and all living things oraz Anything Art Can Do Love Can Do Better". Oprócz tego duży billboard z napisem "Make Love Not Art" zawisł na kontenerze w ramach KontenerART. W czasie Malty w mieście za pośrednictwem wynajętych hostess rozprowadzane były ulotki z Manifesto, Art Police Gazette oraz przypinik Make Love Not Art. The Krasnals również zorganizowali alternatywne zakończenie festiwalu Malta, który nastąpił dzień po oficjalnym. Projektem, który The Krasnals zaprezentowali jest Ściana Płaczu/ Śmiechu.
Ściana Płaczu/Śmiechu.
Ściana Płaczu/Śmiechu projekt The Krasnals, który powstał na zakończenie Malta Festiwal. 12 lipca o 3 nad ranem The Krasnals rozkleili na wschodnim murze starej gazowni przy ulicy Ewangelickiej 300 plakatów - radykalnie krytykujących środowisko "Krytyki Politycznej". 15 lipca plakaty The Krasnals zostały zamalowane szarą farbą. The Krasnals określiły ten akt jako cenzurę wolności słowa.
The Krasnals w wyniku ocenzurowania ich pracy zaprosili do współpracy Pomarańczową Alternatywę. 28 lipca w godzinach rannych Major Waldemar Fydrych udał się wraz z The Krasnals pod Ścianę Płaczu/Śmiechu i na zamalowanych plakatach The Krasnals namalował krasnoludki Pomarańczowej Alternatywy; oprócz tego obok krasnoludków Major umieścił napis "Walczyliśmy o wolność by idioci mieli więcej do powiedzenia".

</doc>
<doc id="1855304" url="https://pl.wikipedia.org/wiki?curid=1855304" title="Sakae Tsuruga">
Sakae Tsuruga

Sakae Tsuruga (jap. 敦賀栄, "Tsuruga Sakae") – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 43. miejsce w klasyfikacji generalnej. Punktowane miejsca zajmował dwukrotnie w Sapporo (4. miejsce i 6. miejsce).

</doc>
<doc id="1855307" url="https://pl.wikipedia.org/wiki?curid=1855307" title="Takao Itō">
Takao Itō

 – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 79. miejsce w klasyfikacji generalnej. Punktował tylko w jednym konkursie – 13 stycznia 1980 zajął 9. miejsce w konkursie w Sapporo.

</doc>
<doc id="1855309" url="https://pl.wikipedia.org/wiki?curid=1855309" title="Maria Grazia Schiavo">
Maria Grazia Schiavo

Maria Grazia Schiavo – włoska sopranistka, specjalizująca się w muzyce barokowej.
Urodzona w Neapolu, ukończyła Conservatorio San Pietro a Majella w tym mieście. Jest laureatką wielu konkursów, w tym Accademia di Santa Cecilia w Rzymie i Clermont Ferrand International Singing Competition. Debiutowała w głównej roli w "La Gatta Cenerentola" Roberta De Simonego.
Współpracowała z takimi zespołami jak Cappella della Pietà de’ Turchini, Europa Galante, Les Talents Lyriques, Al Arye Espagñol, Concerto Italiano, Accademia Bizantina, La Risonanza czy I Suonatori de la Gioiosa Marca. Wśród swoich dokonań ma współpracę z takimi artystami jak Fabio Biondi, Antonio Florio, Ottavio Dantone, Jordi Savall, Rinaldo Alessandrini, Christophe Rousset, Eduardo Lopez Banzo, William Christie czy Riccardo Muti.
Koncertowała na deskach całego świata, w tym kilkukrotnie w Polsce, m.in. 9 kwietnia 2009 w Kościele św. Franciszka w Krakowie podczas festiwalu Misteria Paschalia (w repertuarze Giovanniego Battisty Pergolesiego, Francesco Durante i Leonarda Leo w towarzystwie zespołu I Sonatori de la Gioiosa Marca) czy dwukrotnie w Teatrze im. Słowackiego w Krakowie w ramach festiwalu Opera Rara (18 grudnia 2009 jako Almirena w operze Georga Friedricha Händla "Rinaldo" i 4 marca 2010 w roli Morasto w operze Antonio Vivaldiego "Wierna nimfa").

</doc>
<doc id="1855311" url="https://pl.wikipedia.org/wiki?curid=1855311" title="Toshihiro Hanada">
Toshihiro Hanada

 – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 79. miejsce w klasyfikacji generalnej. Punktował tylko w jednym konkursie – 13 stycznia 1980 zajął 9. miejsce w konkursie w Sapporo.

</doc>
<doc id="1855312" url="https://pl.wikipedia.org/wiki?curid=1855312" title="Wybory parlamentarne w Albanii w 1996 roku">
Wybory parlamentarne w Albanii w 1996 roku

Wybory parlamentarne w Albanii w 1996 roku – wybory do albańskiego Zgromadzenia Ludowego, przeprowadzone 26 maja, 2 czerwca i 16 czerwca 1996 roku.
Przygotowania do nowych wyborów, które zgodnie z oczekiwaniami prezydenta Salego Berishy miały potwierdzić supremację Demokratycznej Partii Albanii na scenie politycznej nabrały tempa po referendum z listopada 1994, w którym większość głosujących odrzuciła projekt nowej konstytucji. Ustawa przyjęta przez parlament 30 listopada 1995 zabraniała kandydowania w wyborach osobom, które zostały zarejestrowane w kartotekach Sigurimi jako tajni współpracownicy i informatorzy, a także sprawowały wysokie stanowiska w państwie i partii przed 1991.
W wyścigu wyborczym wystartowało 24 partie, które wystawiły łącznie 1180 kandydatów. Partia rządząca przystępowała do wyborów z programem "Wizja 2000" (alb. Vizioni 2000). Opozycyjna partia socjalistyczna w 1996 przedstawiła program, oparty na haśle wyborczym: "Razem z nami do prawdziwej demokracji". Mniejsze ugrupowania polityczne skupiły się w dwóch koalicjach: "Platformie Centrowej" (alb. Poli i Qendres) i "Lidze Albańskiej Prawicy" (alb. Lidhja e Djathte Shqiptare). Obie koalicje nie odegrały poważniejszej roli w wyborach.
Wybory odbywały się według nowej ordynacji wyborczej z 1 lutego 1996. Zgodnie z nią 115 mandatów przyznawano w okręgach jednomandatowych, a pozostałe 25 mandatów z listy krajowej proporcjonalnie do osiągniętych wyników. Frekwencja wyborcza przekraczała 89%. Demokratyczna Partia Albanii uzyskała 55,5% głosów i pozwoliło jej to na absolutną dominację w nowym parlamencie (87% mandatów). Drugie miejsce w wyborach zajęła Socjalistyczna Partia Albanii, zdobywając według oficjalnych wyników 20,4% głosów i 10 mandatów.
W gronie 140 deputowanych znalazło się 17 kobiet (12,1%).
Kontrowersje wokół wyborów.
Wynik wyborów praktycznie marginalizował wszystkie siły polityczne opozycyjne wobec rządzących Demokratów. Organ partii socjalistycznej "Zëri i popullit" podawał ponad 200 incydentów, w których opozycyjni kandydaci byli bici lub zastraszani przed wyborami. Już w dniu wyborów przedstawiciele opozycji sygnalizowali szereg nieprawidłowości, towarzyszących wyborom (redukcję liczby obserwatorów w komisjach wyborczych, wielokrotne głosowanie przez te same osoby, nachalne namawianie do głosowania na partię rządzącą). Od dnia wyborów rozpoczęła się seria demonstracji, organizowanych przez Socjalistyczną Partię Albanii, domagającą się anulowania wyników i rozpisania wyborów na nowo. 27 maja 1996 odbył się wiec protestacyjny w Tiranie, który władze uznały za nielegalny i użyły siły przeciwko demonstrującym. Obserwatorzy wyborów byli podzieleni w swoich opiniach, tylko Human Rights Watch przedstawiła jednoznacznie negatywną opinię o albańskich wyborach. 30 maja OBWE wezwała władze Albanii do powtórzenia wyborów w niektórych okręgach. 2 czerwca 1996 odbyła się druga runda wyborów, którą partie opozycyjne zbojkotowały. Pod presją OBWE władze zgodziły się na powtórzenie wyborów w 17 okręgach, w których doszło do nieprawidłowości. Trzecia tura wyborów odbyła się 16 czerwca – także i tym razem opozycja zbojkotowała wybory. Parlament wyłoniony w wyborach 1996 przetrwał niespełna rok. Upadek piramid finansowych i destabilizacja państwa, do której doszło wiosną 1997 spowodowały rozwiązanie parlamentu w dniu 16 maja i rozpisanie przedterminowych wyborów.

</doc>
<doc id="1855313" url="https://pl.wikipedia.org/wiki?curid=1855313" title="Laverda">
Laverda

Laverda S.p.A. – jedna z największych włoskich firm, która od 130 lat zajmuje się produkcją kombajnów rolniczych, została ufundowana przez Pietro Laverda w 1873 roku w San Giorgio di Perlena (prowincja Vicenza), ale od 1905 roku z siedzibą w Breganze, gdzie od ponad sześćdziesięciu lat znajduje się główna siedziba firmy, wraz z fabryką.
Na stan obecny zajmuje 50% grupy Argo i AGCO.
Łączna powierzchnia terenu firmy w Breganze rozciąga się na 220.000 metrów kwadratowych, z których 60.000 to teren zabudowany, w którym jest zatrudnionych średnio 450 pracowników, z czego 68% jest zatrudnionych na dwóch liniach produkcyjnych: kombajnów rolniczych i transportatorów teleskopowych (wykupionych przez marki Landini i McCormick).
Historia.
Początek XX wieku – Pierwsza wojna światowa.
Początkowo firma posiadała odmienną linię produkcji od aktualnej:
Czasy powojenne.
Po zakończeniu pierwszej wojny światowej i zamknięciu produkcji wojskowej, aktywność firmy powraca w pełnym obrocie.
Na czele przedsiębiorstwa stają młodzi siostrzeńcy Pietro jr i Giovanni Battista, którym zawdzięcza się wprowadzenie innowacyjności w produkcji, która szybko wyprowadzi Laverdę jako jedną z największych firm włoskich w sektorze.
W 1934 roku, spółka prezentuje pierwszą kosiarkę holowaną, skonstruowaną we Włoszech, model 48 A.
W 1938 roku wprowadza na rynek pierwszą włoską snopowiązałkę.
Od czasów drugiej wojny światowej do obecnych.
W 1947 roku zostaje zaprezentowana pierwsza kosiarka samobieżna.
W 1956 roku zostaje zaprezentowany pierwszy, włoski samobieżny kombajn rolniczy, model M 60; w 1971 roku pierwszy na świecie kombajn rolniczy zaprojektowany do pracy w górach, z niezależnym układem podwozia Laverda M 100 AL.
W tym okresie firma staje się bezapelacyjnym liderem na włoskim rynku i staje się obecna w ponad 40 krajach na całym świecie.
W 1982 roku Laverda SpA zostaje przejęta przez Fiat Trattori.
W 1993 roku produkcja Laverdy przekracza 50.000 egzemplarzy kombajnów rolniczych.
W 1999 roku, w związku z fuzją New Holland i Case, komisja europejska nakazała firmie New Holland sprzedaż fabryki w Breganze wraz z linią kombajnów zbożowych, prawami własności intelektualnej (włącznie z marką Laverda) i know-how zakładu produkcyjnego Laverda w Breganze wraz z personelem zatrudnionym w fabryce, oraz kontraktami na dostawy.
W 2000 roku firma zostaje wykupiona przez Argo Spa, towarzystwo finansowe rodziny Morra, które jest już w posiadaniu innych firm i spółek, zajmujących się produkcją maszyn i sprzętu rolniczego (Landini, McCormick, Valpadana). Nowy posiadacz wprowadza politykę, która ma na celu wzmocnienie marki i produktów, poprzez nową linię kombajnów i pras.
W 2004 Laverda SpA wykupuje markę oraz firmę Fella.
W sierpniu 2007 roku 50% udziałów w Laverda SpA nabywa korporacja AGCO z Duluth, Georgia, dla której Laverda od 2004 roku produkuje kombajny zbożowe pod markami Fendt, Massey Ferguson i Challenger.
W 2010 roku korporacja AGCO stała się 100% właścicielem Laverda SpA. W tym samym roku następuje przeniesienie linii produkcyjnych kombajnów zbożowych z innej fabryki grupy AGCO - Dronningborg Maskinfabrik.

</doc>
<doc id="1855314" url="https://pl.wikipedia.org/wiki?curid=1855314" title="Yuji Kawamura">
Yuji Kawamura



</doc>
<doc id="1855316" url="https://pl.wikipedia.org/wiki?curid=1855316" title="Yūji Kawamura">
Yūji Kawamura

Yūji Kawamura (jap. 川村有司, "Kawamura Yūji", ur. 1959 w Yoichi) – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 92. miejsce w klasyfikacji generalnej. W sezonie tym punktował tylko w dwóch konkursach. W Cortinie d’Ampezzo zajął 15. miejsce, a w Sapporo 14. miejsce.

</doc>
<doc id="1855317" url="https://pl.wikipedia.org/wiki?curid=1855317" title="Liepe (Brandenburgia)">
Liepe (Brandenburgia)

Liepe () – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Britz-Chorin-Oderberg.
W miejscowości znajduje się zabytkowy kościół z XX w., posiadający XVIII-wieczne wyposażenie.
W średniowieczu obszar zamieszkiwali słowiańscy Wkrzanie.
Demografia.
Wykres zmian populacji Liepe w granicach z 2013 r. od 1875 r.:

</doc>
<doc id="1855321" url="https://pl.wikipedia.org/wiki?curid=1855321" title="Shin’ya Sasaki">
Shin’ya Sasaki

Shin’ya Sasaki – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 96. miejsce w klasyfikacji generalnej. Punktował tylko w jednym konkursie - 12 stycznia 1980 zajął 14. miejsce w konkursie w japońskim Sapporo.

</doc>
<doc id="1855322" url="https://pl.wikipedia.org/wiki?curid=1855322" title="Liepe">
Liepe

Niemcy:
Zobacz też:

</doc>
<doc id="1855323" url="https://pl.wikipedia.org/wiki?curid=1855323" title="Norihiro Kanno">
Norihiro Kanno

 – japoński skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 99. miejsce w klasyfikacji generalnej.

</doc>
<doc id="1855326" url="https://pl.wikipedia.org/wiki?curid=1855326" title="Motoshi Iwasaki">
Motoshi Iwasaki

Motoshi Iwasaki (jap. 岩崎基志, "Iwasaki Motoshi") – japoński skoczek narciarski.
W Pucharze Świata w skokach narciarskich zadebiutował 12 stycznia 1980. W sezonie 1979/1980 na dużej skoczni Ōkurayama w Sapporo zajął 15. miejsce, uzyskując notę 207 punktów.
Najlepszy łączny wynik w Pucharze Świata osiągnął w sezonie 1979/1980, kiedy zajął 99. miejsce w klasyfikacji generalnej.

</doc>
<doc id="1855329" url="https://pl.wikipedia.org/wiki?curid=1855329" title="Hohenfinow">
Hohenfinow

Hohenfinow (pol. hist. "Winawa Górna") – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Britz-Chorin-Oderberg.
W latach 1375–1713 Hohenfinow było miastem.

</doc>
<doc id="1855331" url="https://pl.wikipedia.org/wiki?curid=1855331" title="Formica exsecta">
Formica exsecta



</doc>
<doc id="1855332" url="https://pl.wikipedia.org/wiki?curid=1855332" title="Lunow-Stolzenhagen">
Lunow-Stolzenhagen

Lunow-Stolzenhagen – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Britz-Chorin-Oderberg.

</doc>
<doc id="1855336" url="https://pl.wikipedia.org/wiki?curid=1855336" title="Gemelli">
Gemelli

Poliklinika Gemelli (wł. Policlinico Universitario Agostino Gemelli) – szpital kliniczny w Rzymie. Szpital stanowi bazę dydaktyczną i naukową Katolickiego Uniwersytetu Najświętszego Serca w Mediolanie. Zawdzięcza swoją nazwę założycielowi uczelni, franciszkaninowi, lekarzowi i psychologowi Agostinowi Gemellemu.
Budowa polikliniki rozpoczęła się w 1959 na wzgórzu w Rzymie, a otwarcie miało miejsce w lipcu 1964. Poliklinika Gemelli zapewnia bezpłatną pomoc medyczną w ramach włoskiego krajowego systemu ochrony zdrowia.
Za budynek szpitala służy oryginalna dworska willa (dawniej mieścił się tu klasztor). Poliklinika Gemelli (która jako oficjalny szpital papieża zachowuje pakiet zarezerwowanych pokoi zawsze dostępnych dla niego), wielokrotnie znajdowała się w centrum zainteresowania całego świata podczas pontyfikatu papieża Jana Pawła II, który poddał się tu operacji po nieudanym zamachu w 1981, oraz na kilka tygodni przed swoją śmiercią, gdy poddał się zabiegowi tracheotomii.
Inni znani pacjenci kliniki to m.in. Papież Franciszek, polityk Walter Veltroni, Matka Teresa z Kalkuty, fizyk Stephen Hawking, piłkarze Francesco Totti i Daniele De Rossi oraz ksiądz Georg Ratzinger (starszy brat papieża Benedykta XVI).
W czerwcu 2009 przed budynkiem szpitala wzniesiono pomnik papieża Jana Pawła II.

</doc>
<doc id="1855337" url="https://pl.wikipedia.org/wiki?curid=1855337" title="Raphael Tracey">
Raphael Tracey

Raphael Tracey (ur. 6 lutego 1904 w Gillespie, zm. 6 marca 1975 w Saint Louis) – amerykański piłkarz, reprezentant kraju, grający na pozycji pomocnika. 
Kariera piłkarska.
Karierę piłkarską rozpoczął w 1925 w klubie St. Louis Vesper Buick. W 1926 przeszedł do Ben Millers. Grał tam przez dziewięć lat. W 1935 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1930. Został powołany na MŚ 1930. Po tym turnieju nie wystąpił w reprezentacji, dla której zagrał w 3 spotkaniach.

</doc>
<doc id="1855339" url="https://pl.wikipedia.org/wiki?curid=1855339" title="Partia Komunistów Białorusi">
Partia Komunistów Białorusi



</doc>
<doc id="1855341" url="https://pl.wikipedia.org/wiki?curid=1855341" title="Włodzimierz Młotkowski">
Włodzimierz Młotkowski

Włodzimierz Młotkowski (ur. 15 grudnia 1902 w Jaworowie, zm. 21 września 1974 w Polanicy-Zdroju) – polski działacz społeczny, przewodnik sudecki.
Życiorys.
Urodził się w 1902 r. w Jaworowie koło Lwowie. Praktykę zawodową odbywał w uzdrowiskach południowo-wschodniej Polski, między innymi w Truskawcu. W czasie wojny dowodził zgrupowaniem partyzanckim (otrzymał za to Krzyż Orderu Virtuti Militari V klasy), po wojnie zamieszkał w Polanicy-Zdroju.
Uczestniczył w pracach Komisji Nazewnictwa Sudetów, której przewodniczył dr Mieczysław Orłowicz, był później inicjatorem nazwania jednego z pierwszych na ziemi kłodzkiej domów wycieczkowych PTTK imieniem doktora Orłowicza (dawny "Tyroler Hof", współcześnie Hotel „Europa” w Polanicy). Dzięki niemu też zabezpieczono i uratowano wiele górskich schronisk na ziemi kłodzkiej.
Jedną z jego pasji była działalność na rzecz Polanicy, gdzie przez wiele lat był przewodniczącym Komisji Zdrojowej. Dbał o większy związek uzdrowiska z miastem, lecz dbając o rozwój kurortu, park zdrojowy i ochronę środowiska – krytykował funkcjonowanie hut szkła i ich dymiące kominy. Z jego inicjatywy wybudowano ulicę Tranzytową, dzięki czemu z centrum uzdrowiska wyprowadzono ruch samochodów ciężarowych i autobusów, a także w 1969 r. odsłonięto granitowy pomnik Adama Mickiewicza autorstwa Władysława Tumkiewicza w parku Zdrojowym.
Inną jego pasją była turystyka. W 1947 r. był jednym z założycieli oddziału kłodzkiego Polskiego Towarzystwa Tatrzańskiego z siedzibą w Polanicy i organizatorem pierwszego na Ziemiach Odzyskanych koła przewodników turystycznych. W 1950 r. brał udział w zakładaniu PTTK, był prezesem obu tych towarzystw, przez wiele lat członek Komisji Górskiej Zarządu Głównego PTTK oraz Sądu Koleżeńskiego.
W młodości działacz ruchu ludowego, w ZSL-u reprezentował linię witosowsko-mikołajczykowską, co nieraz powodowało konflikty. Radny kilku kadencji i wieloletni wiceprzewodniczący Miejskiej Rady Narodowej (jako mikołajczykowiec nie mógł zostać przewodniczącym). Był jednym z inicjatorów i założycieli Towarzystwa Miłośników Polanicy w 1973 r. oraz jego pierwszym wiceprezesem.

</doc>
<doc id="1855344" url="https://pl.wikipedia.org/wiki?curid=1855344" title="Disney Cinemagic HD">
Disney Cinemagic HD



</doc>
<doc id="1855347" url="https://pl.wikipedia.org/wiki?curid=1855347" title="Umowa cywilnoprawna">
Umowa cywilnoprawna



</doc>
<doc id="1855348" url="https://pl.wikipedia.org/wiki?curid=1855348" title="Topi Mattila">
Topi Mattila

Topi Juhani Mattila (ur. 29 marca 1946 w Helsinkach) – fiński skoczek narciarski. Występował w latach 1963–1969. Jego najlepszą lokatą było 15. miejsce w konkursie w Partenkirchen, przeprowadzonym 1 stycznia 1966. Wystąpił na igrzyskach w Grenoble, gdzie zajął 5. miejsce na normalnej skoczni.

</doc>
<doc id="1855350" url="https://pl.wikipedia.org/wiki?curid=1855350" title="Six Songs">
Six Songs

Six Songs – pierwsza płyta krótko-grająca zespołu Melvins wydana w 1986 roku przez firmę C/Z Records.

</doc>
<doc id="1855352" url="https://pl.wikipedia.org/wiki?curid=1855352" title="Niederfinow">
Niederfinow

Niederfinow (pol. hist. "Winawa Dolna") – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Britz-Chorin-Oderberg.
W latach 1308–1745 Niederfinow był miastem.
W gminie znajduje się najstarsza podnośnia statków w Niemczech.

</doc>
<doc id="1855353" url="https://pl.wikipedia.org/wiki?curid=1855353" title="Frank Vaughn">
Frank Vaughn

Frank J. Vaughn (ur. 18 lutego 1902 r. w Saint Louis, zm. 9 lipca 1959 r. w Saint Louis) – amerykański piłkarz, reprezentant kraju, grający na pozycji obrońcy.
Kariera piłkarska.
W swojej karierze występował w klubie Ben Millers.
Kariera reprezentacyjna.
Został powołany na MŚ 1930. Razem z reprezentacją zajął 3. miejsce.

</doc>
<doc id="1855359" url="https://pl.wikipedia.org/wiki?curid=1855359" title="Parafia św. Jerzego w Antwerpii">
Parafia św. Jerzego w Antwerpii

Parafia św. Jerzego Zwycięzcy – pierwotnie etnicznie rosyjska parafia w Antwerpii, jedna z 9 placówek duszpasterskich w dekanacie Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. 
Językiem liturgicznym parafii jest niderlandzki, obowiązuje w niej kalendarz gregoriański.
Obowiązki proboszcza pełni ks. Theodoor van der Voort.

</doc>
<doc id="1855360" url="https://pl.wikipedia.org/wiki?curid=1855360" title="Parafia Świętych Niewiast Niosących Wonności w Bredzie">
Parafia Świętych Niewiast Niosących Wonności w Bredzie

Parafia Świętych Niewiast Niosących Wonności – pierwotnie etnicznie rosyjska parafia w Bredzie, jedna z 9 placówek duszpasterskich w dekanacie Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. 
Parafia powstała w latach 80. XX w. Początkowo korzystała z wynajmowanych pomieszczeń. W 1992 r. pozyskano kaplicę na cmentarzu św. Wawrzyńca, którą zaadaptowano do potrzeb liturgii prawosławnej i jeszcze w tym samym roku poświęcono jako cerkiew pod wezwaniem Świętych Niewiast Niosących Wonności.
Językiem liturgicznym parafii jest niderlandzki, obowiązuje w niej kalendarz juliański. Nabożeństwa są celebrowane w pierwszą i trzecią niedzielę miesiąca.
Proboszczem jest ks. Josef Sikora.

</doc>
<doc id="1855362" url="https://pl.wikipedia.org/wiki?curid=1855362" title="Parsteinsee">
Parsteinsee

Parsteinsee – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Britz-Chorin-Oderberg.

</doc>
<doc id="1855366" url="https://pl.wikipedia.org/wiki?curid=1855366" title="Althüttendorf">
Althüttendorf

Althüttendorf – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Joachimsthal (Schorfheide).

</doc>
<doc id="1855367" url="https://pl.wikipedia.org/wiki?curid=1855367" title="Althuettendorf">
Althuettendorf



</doc>
<doc id="1855369" url="https://pl.wikipedia.org/wiki?curid=1855369" title="Tomasz Posadzki">
Tomasz Posadzki

Tomasz Posadzki (ur. 13 listopada 1961 w Gdańsku) – polski prawnik i adwokat, polityk i samorządowiec, w latach 1994–1998 prezydent Gdańska.
Życiorys.
Absolwent IX Liceum Ogólnokształcącego w Gdańsku. W 1986 ukończył studia na Wydziale Prawa i Administracji Uniwersytetu Gdańskiego. Na początku lat 80. brał udział w organizowaniu uczelnianego Niezależnego Zrzeszenia Studentów.
Po studiach uzyskał uprawnienia adwokackie, zajął się prowadzeniem własnej kancelarii adwokackiej w Gdańsku. W latach 1994–2002 sprawował mandat radnego miasta Gdańska, od 1994 do 1998 był prezydentem tego miasta. Zasiadał we władzach Związku Miast Polskich. W okresie 2000–2006 zatrudniony w Telewizji Polskiej, był wiceprezesem jej zarządu i następnie dyrektorem generalnym ds. korporacyjnych.
Od początku lat 90. zaangażowany w działalność Unii Demokratycznej i Unii Wolności. W 2005 przystąpił do Partii Demokratycznej. Kandydował bez powodzenia do Sejmu w 1991 i 1993 z listy UD oraz do Senatu w 2007 z ramienia LiD. W 2012 został mianowany konsulem honorowym Estonii w Gdańsku.
W 2010 został odznaczony estońskim Orderem Krzyża Ziemi Maryjnej IV klasy.

</doc>
<doc id="1855371" url="https://pl.wikipedia.org/wiki?curid=1855371" title="Pomniki przyrody w Sosnowcu">
Pomniki przyrody w Sosnowcu

Na terenie Sosnowca w 2012 roku zarejestrowanych było 70 drzew, które posiadają status pomników przyrody. W 2019 roku liczba ta zmalała do 66 okazów. Natomiast w szczytowym momencie zarejestrowane w 2001 roku były to 72 pozycje.
Kryterium określające kwalifikację drzewa jako pomnik przyrody jest obwód pnia na wysokości 1,3 m od ziemi. Kilka drzew nie spełniających wymogów stawianych pomnikom przyrody zostało włączonych w tę listę uchwałą Rady Miejskiej ze względu na ich unikatowy charakter.
Wśród obiektów wpisanych na listę znajdują się m.in.:
Liczne okazy możemy znaleźć na zabytkowych cmentarzach, w okolicach starych osiedli czy w sąsiedztwie Bulwarów Czarnej Przemszy.
Smutni Bracia.
Dwa drzewa z gatunku buk zwyczajny w odmianie "pendula", o wieku szacowanym na 186-195 lat. Mają po 15 metrów wysokości, a ich obwody to 206 i 216 cm. Drzewa znajdują się na cmentarzu przy ulicy Smutnej w Sosnowcu. W 2020 roku w konkursie Klubu Gaja organizowanym pod nazwą "Drzewo Roku", drzewa te zajęły 3 miejsce ilością 4043 głosów. Nazwa drzew pochodzi od lokalizacji w pobliżu ulicy Smutnej oraz zbliżonego obwodu drzew co sugeruje ich bratni charakter.

</doc>
<doc id="1855376" url="https://pl.wikipedia.org/wiki?curid=1855376" title="Elton John &amp; Band Live">
Elton John &amp; Band Live

Elton John &amp; Band Live – koncertowy album brytyjskiego pianisty i piosenkarza Eltona Johna wydany w 2009 roku. 
Trójpłytowy zestaw przedstawia kompletny zapis koncertu z Thomond Park w mieście Limerick w Irlandii, który odbył się 6 czerwca 2009 roku.
Spis utworów.
CD 1:
CD 2:
CD 3 
zawiera ponad 20 profesjonalnych zdjęć zrobionych w czasie koncertu, a także za kulisami.

</doc>
<doc id="1855377" url="https://pl.wikipedia.org/wiki?curid=1855377" title="Friedrichswalde">
Friedrichswalde

Friedrichswalde – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Joachimsthal (Schorfheide).

</doc>
<doc id="1855381" url="https://pl.wikipedia.org/wiki?curid=1855381" title="Michał Krauss">
Michał Krauss

Michał Krauss (ur. 30 września 1927 w Brodach, województwo tarnopolskie, zm. 18 kwietnia 2010 w Warszawie) – nestor polskiej chirurgii plastycznej.
Był synem prof. Stanisława Kraussa, w okresie jego urodzenia pełniącego obowiązki asystenta w Katedrze Mikrobiologii Akademii Medycyny Weterynaryjnej we Lwowie, a po wojnie m.in. dyrektora Państwowego Instytutu Weterynaryjnego w Puławach i organizatora nowoczesnej służby weterynaryjnej w Polsce. 
Michał Krauss ukończył medycynę na Akademii Lekarskiej we Wrocławiu, gdzie w 1950 został asystentem w klinice chirurgicznej.
W 1951 dr Stanisław Michałek-Grodzki (prekursor chirurgii plastycznej w Polsce) otworzył w Polanicy-Zdroju pierwszy w Polsce oddział tej specjalności, przeznaczony głównie dla chorych z wrodzonymi i nabytymi zniekształceniami m.in. z okresu wojny, w szpitalu św. Antoniego w Polanicy. Po śmierci dr. Michałka-Grodzkiego jego asystent Michał Krauss został 7 października 1951 ordynatorem oddziału, a od 1953 dyrektorem szpitala (od 1958 Wojewódzkiego Szpitala Chirurgii Plastycznej w Polanicy).
W 1954 Michał Krauss odbył roczne szkolenie w Pradze u prof. , w 1964 obronił pracę doktorską pt. "Uszkodzenie tkanek w następstwie naświetlania promieniami X jako problem chirurgiczny", w 1968 habilitował się na podstawie pracy "Rekonstrukcja ubytków nosa płatem rurowatym z zastosowaniem metod własnych", po czym uzyskał tytuł docenta w Centrum Medycznym Kształcenia Podyplomowego (CMKP), a w 1983 tytuł profesora. Wiedzę uzupełniał też w klinikach Szwecji, Wielkiej Brytanii, USA, Niemiec i Francji. Od 1967 przez 27 lat był krajowym konsultantem do spraw chirurgii plastycznej. Pod jego kierownictwem, także dzięki stażom w kierowanych przez niego ośrodkach, wiedzę i kwalifikacje zdobyła większość polskich chirurgów plastyków, m.in. profesorowie Kazimierz Kobus i Józef Jethon.
Michał Krauss opracował plan rozwoju chirurgii plastycznej w Polsce, zakładając zorganizowanie Kliniki Chirurgii Plastycznej (z Centrum Medycznym Kształcenia Podyplomowego), którą w 1972 powołano na bazie Wojewódzkiego Szpitala Chirurgii Plastycznej w Polanicy jako pierwszą w Polsce, lecz już dwa lata później przeniesiono do Warszawy. Ordynatorem oddziału chirurgii plastycznej i dyrektorem szpitala w Polanicy został dotychczasowy zastępca Kazimierz Kobus. W 2005 szpital został przekształcony w Specjalistyczne Centrum Medyczne w nowym obiekcie przy al. Jana Pawła II. Oddział chirurgii plastycznej jest tam jednym z kilkunastu oddziałów. 
W Warszawie kierowany przez Michała Kraussa nowy zespół rozwijał działalność kliniczną, dydaktyczną i naukową, obok dotychczasowych specjalności m.in. także chirurgię ręki, leczenie oparzeń i mikrochirurgię. Krauss był współtwórcą i pierwszym prezesem Polskiego Towarzystwa Chirurgii Plastycznej i Rekonstrukcyjnej. W 1986 jako ekspert Światowej Organizacji Zdrowia (WHO) wykładał i operował w Korei Północnej.
W 2004, w uznaniu roli prof. Michała Kraussa w rozwoju chirurgii oraz przekształceniu skromnej placówki w szpital znany poza granicami kraju, na wniosek polanickich lekarzy Rada Miejska nadała mu tytuł Honorowego Obywatela Polanicy.

</doc>
<doc id="1855382" url="https://pl.wikipedia.org/wiki?curid=1855382" title="Cieśnina Bosfor">
Cieśnina Bosfor



</doc>
<doc id="1855384" url="https://pl.wikipedia.org/wiki?curid=1855384" title="Ziethen (Brandenburgia)">
Ziethen (Brandenburgia)

Ziethen – gmina w Niemczech, w kraju związkowym Brandenburgia, w powiecie Barnim, wchodzi w skład Związku Gmin Joachimsthal (Schorfheide).

</doc>
<doc id="1855388" url="https://pl.wikipedia.org/wiki?curid=1855388" title="Gramzow (urząd)">
Gramzow (urząd)



</doc>
<doc id="1855390" url="https://pl.wikipedia.org/wiki?curid=1855390" title="Tommi Nikunen">
Tommi Nikunen

Tommi Antero Nikunen (ur. 10 grudnia 1973 w Kouvola) – fiński skoczek narciarski i trener.
Życiorys.
Dwukrotnie plasował się na czwartej pozycji w mistrzostwach Finlandii w skokach narciarskich. 4 marca 1990 zadebiutował w zawodach z cyklu Pucharu Świata, które wówczas odbyły się na normalnej skoczni w Lahti, w Finlandii. Zajął 71. miejsce. W sumie czterokrotnie występował w zawodach Pucharu Świata, za każdym razem w Lahti. Największym jego osiągnięciem było zajęcie 45. miejsca podczas zawodów Pucharu Świata na dużej skoczni w Lahti, 3 marca 1991.
W 1998 powołano go na trenera kadry B drużyny kombinatorów norweskich, prowadził ją aż do 2000, kiedy to został trenerem narodowej reprezentacji w tej dyscyplinie. Odpowiedzialny był w szczególności za skoki narciarskie. Pod opieką Nikunena zespół Finlandii w kombinacji norweskiej odniósł duże sukcesy na igrzyskach w Salt Lake City w 2002, zdobywając złoty medal w drużynie. To między innymi dzięki niemu Samppa Lajunen zdobył trzy złote medale na igrzyskach w Salt Lake City w 2002.
W 2002 został trenerem pierwszej reprezentacji Finlandii w skokach narciarskich. Za jego kadencji jego podopieczni zdobyli między innymi drużynowe mistrzostwo świata w Val di Fiemme w 2003 (Janne Ahonen, Tami Kiuru, Arttu Lappi i Matti Hautamäki) oraz wicemistrzostwo olimpijskie w Salt Lake City w 2002 (Matti Hautamäki, Janne Ahonen, Risto Jussilainen i Veli-Matti Lindström), przegrywając ze złotymi medalistami – drużyną niemiecką – o 0,1 punktu. Z fińską kadrą rozstał się w 2008 i został dyrektorem wykonawczym Lahden Hiihtoseura.
Sukcesy podopiecznych Nikunena w Finlandii w latach 2002–2008 (chronologicznie)
Ukończył studia na Uniwersytecie w Jyväskylä, na kierunku wychowanie fizyczne. 7 lipca 2007 ożenił się z fińską modelką Miią Lakkisto, z którą rozwiódł się w październiku 2012.

</doc>
<doc id="1855391" url="https://pl.wikipedia.org/wiki?curid=1855391" title="Jaguar Mark I">
Jaguar Mark I

Jaguar Mark I – luksusowy samochód osobowy produkowany przez brytyjską firmę Jaguar Cars w latach 1955 do 1959. Dostępny jako 4-drzwiowy sedan. Następca modelu 1½ Litre saloon. Do napędu używano silników R6 o pojemności 2,5 lub 3,4 litra. Moc przenoszona była na oś tylną poprzez 4-biegową manualną bądź 3-biegową automatyczną skrzynię biegów. Samochód został zastąpiony przez model Mark II. Powstało 37397 egzemplarzy.

</doc>
<doc id="1855392" url="https://pl.wikipedia.org/wiki?curid=1855392" title="Oder-Welse">
Oder-Welse



</doc>
<doc id="1855395" url="https://pl.wikipedia.org/wiki?curid=1855395" title="Rupert Gürtler">
Rupert Gürtler

Rupert Gürtler (ur. 12 maja 1956) – austriacki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 99. miejsce w klasyfikacji generalnej. Punktował tylko w jednym konkursie – 12 marca 1980 zajął 15. miejsce.

</doc>
<doc id="1855398" url="https://pl.wikipedia.org/wiki?curid=1855398" title="Rudolf Sandig">
Rudolf Sandig

Rudolf Sandig (ur. 11 września 1911 w Eppendorf zm. w 1994 w Weyhe) – niemiecki oficer, SS-Obersturmbannführer, od 1933 członek SS-Leibstandarte „Adolf Hitler”. Miał legitymację numer 10 676. W 1941 roku został awansowany do stopnia kapitana. Został dowódcą kompanii. W 1942 roku dowodził batalionem w 2 Pułku Grenadierów Pancernych. W 1943 roku został awansowany na stopień SS-Sturmbannführera i odznaczony Krzyżem Rycerskim. W 1944 roku został awansowany na stopień SS-Obersturmbannführera i objął dowództwo 2 Pułku Grenadierów Pancernych Grupy Armii Południe.

</doc>
<doc id="1855399" url="https://pl.wikipedia.org/wiki?curid=1855399" title="Walter Malmquist">
Walter Malmquist

Walter August Malmquist (ur. 3 marca 1956 w Fort Bragg) – amerykański skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 65. miejsce w klasyfikacji generalnej.
Startował na igrzyskach w 1980 w Lake Placid, ale bez sukcesów.

</doc>
<doc id="1855402" url="https://pl.wikipedia.org/wiki?curid=1855402" title="Ulf Jørgensen">
Ulf Jørgensen

Ulf Jørgensen (ur. 24 października 1956 r.) – norweski skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 53. miejsce w klasyfikacji generalnej. Punktował w konkursach w St. Nizier (11. miejsce), Gstaad (8. miejsce) oraz Engelbergu (12. miejsce).

</doc>
<doc id="1855404" url="https://pl.wikipedia.org/wiki?curid=1855404" title="Alexander Wood (piłkarz)">
Alexander Wood (piłkarz)

Alexander Lochian Wood (ur. 12 czerwca 1907 w Lochgelly, zm. 20 lipca 1987 w Gary) – amerykański piłkarz, reprezentant kraju, grający na pozycji obrońcy.
Kariera piłkarska.
Swoją karierę zaczynał w klubie Bricklayers and Masons. Do 1930 grał w klubie Holley Carburetor. W 1930 przeszedł do Brooklynu Wanderers. W 1933 wyjechał do Anglii i przeszedł do klubu Leicester City. Po trzech latach w 1936 zamienił klub na Nottingham Forest. W 1937 przeszedł do klubu Colchester United. W 1938 postanowił zagrać w klubie Chelmsford City. W 1939 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1930. Został powołany na MŚ 1930. Po tym turnieju nie zagrał w reprezentacji, dla której zagrał w 4 spotkaniach.

</doc>
<doc id="1855406" url="https://pl.wikipedia.org/wiki?curid=1855406" title="Parafia Matki Bożej Szkaplerznej w Tarnowie">
Parafia Matki Bożej Szkaplerznej w Tarnowie

Parafia Matki Bożej Szkaplerznej w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Południe.
Od 2014 proboszczem parafii jest ks. Piotr Mamak.

</doc>
<doc id="1855409" url="https://pl.wikipedia.org/wiki?curid=1855409" title="Roxy Hunter i duch">
Roxy Hunter i duch

Roxy Hunter i duch (ang. "Roxy Hunter and the Mystery of the Moody Ghost", 2007) – amerykański film familijny, wyprodukowany przez Nickelodeon. Film doczekał się trzech kontynuacji: "Roxy Hunter i tajemnica szamana", "Roxy Hunter i mityczna syrenka" i "Roxy Hunter i straszny Halloween".
Opis fabuły.
Film opisuje przygody 9-letniej Roxy Hunter (Aria Wallace), która wkracza do magicznego świata pełnych tajemnic i zagadek. Roxy i jej najlepszy przyjaciel – Max (Demetrius Joyette), postanawiają rozwikłać tajemnicę dawnej zbrodni i uratować dom oraz połączyć dwie zagubione dusze.

</doc>
<doc id="1855410" url="https://pl.wikipedia.org/wiki?curid=1855410" title="Punkt krytyczny (serial telewizyjny 2007)">
Punkt krytyczny (serial telewizyjny 2007)

Punkt krytyczny ("The Kill Point", 2007) – amerykański serial telewizyjny nadawany przez stację Spike TV od 22 lipca 2007 r. W Polsce nadawany przez stację FoxLife od 18 czerwca 2008 r. 
Opis fabuły.
Serial opowiada o amerykańskich żołnierzach weteranach z Iraku. Cała grupa planuje skok na bank. Niestety wydarzenia zmuszają ich do negocjowania warunków wyjścia. Każdy odcinek przedstawia historię jednego żołnierza. 

</doc>
<doc id="1855413" url="https://pl.wikipedia.org/wiki?curid=1855413" title="Konkola Copper Mines Premier League">
Konkola Copper Mines Premier League



</doc>
<doc id="1855414" url="https://pl.wikipedia.org/wiki?curid=1855414" title="Gluey Porch Treatments">
Gluey Porch Treatments

Gluey Porch Treatments – pierwsza płyta studyjna zespołu Melvins wydana w 1987 roku przez firmy Alchemy, Boner i Ipecac Recordings.

</doc>
<doc id="1855415" url="https://pl.wikipedia.org/wiki?curid=1855415" title="Alicja Leszczyńska">
Alicja Leszczyńska

Alicja Leszczyńska (ur. 18 czerwca 1988 w Lubaniu) – polska siatkarka grająca na pozycji rozgrywającej. Młodzieżowa reprezentantka Polski. Obecnie zawodniczka Köpenicker SC.
Rodzina.
Jest córką znanego trenera, Krzysztofa Leszczyńskiego i młodszą siostrą siatkarki, Wioletty Leszczyńskiej.

</doc>
<doc id="1855416" url="https://pl.wikipedia.org/wiki?curid=1855416" title="DBox2">
DBox2

D-Box – odbiornik satelitarnej i kablowej telewizji cyfrowej (set-top boxem). Były one szeroko rozpowszechniane do odbioru kanałów płatnej telewizji. D-Box był oferowany od sierpnia 1996 roku w cenie do 890 DM (455 euro), był produkowany na zlecenie grupy Kirch's DF1, niemieckiego dostawcy telewizji cyfrowej, która później połączyła się z Premiere (dziś Sky Deutschland). Sprzęt został opracowany i wyprodukowany przez Nokię, ale później również produkowany przez firmy Philips i Sagem na podstawie licencji. Wbudowane gniazdo Ethernet pozwala na podłączenie urządzenia do sieci komputerowej oraz Internetu. W ten sposób zachodzi możliwość zachowywania strumienia danych na dyskach sieciowych lub też rozpowszechniania tego strumienia w systemie telewizji sieciowej IPTV do klientów VideoLAN.

</doc>
<doc id="1855417" url="https://pl.wikipedia.org/wiki?curid=1855417" title="Parafia Świętego Krzyża i św. Filipa Neri w Tarnowie">
Parafia Świętego Krzyża i św. Filipa Neri w Tarnowie

Parafia Świętego Krzyża i Świętego Filipa Neri w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Południe.
Od 2007 proboszczem parafii jest ks. Maciej Mitera COr.

</doc>
<doc id="1855418" url="https://pl.wikipedia.org/wiki?curid=1855418" title="Czterokropek">
Czterokropek



</doc>
<doc id="1855422" url="https://pl.wikipedia.org/wiki?curid=1855422" title="Endopoliploidy">
Endopoliploidy

Endopoliploidy (endoploidy) – komórki lub tkanki zawierające w wyniku endomitozy, czyli wewnątrzjądrowego podziału chromosomów, zwielokrotnioną ich liczbę w jądrach komórkowych. Stopień zwielokrotnienia jest proporcjonalny do liczby endomitoz.

</doc>
<doc id="1855423" url="https://pl.wikipedia.org/wiki?curid=1855423" title="Wektor własny macierzy">
Wektor własny macierzy



</doc>
<doc id="1855427" url="https://pl.wikipedia.org/wiki?curid=1855427" title="Parafia Miłosierdzia Bożego w Tarnowie">
Parafia Miłosierdzia Bożego w Tarnowie

Parafia Miłosierdzia Bożego w Tarnowie - parafia rzymskokatolicka znajdująca się w diecezji tarnowskiej w dekanacie Tarnów Południe.
Od 2009 proboszczem parafii jest ks. Czesław Haus

</doc>
<doc id="1855429" url="https://pl.wikipedia.org/wiki?curid=1855429" title="Góry Łużyckie">
Góry Łużyckie

Góry Łużyckie (332.31) (czes. "Lužické hory", górnołuż. "Łužiske horiny", niem. "Zittauer Gebirge", "Lausitzer Gebirge") – pasmo górskie w Sudetach, oddzielone Bramą Łużycką od leżących na wschód Gór Izerskich, leżące w Czechach i częściowo w Niemczech, między miastami Uściem nad Łabą, Żytawą a Libercem.
Na północy graniczą z Obniżeniem Żytawsko-Zgorzeleckim (Kotliną Żytawską) i Pogórzem Łużyckim, od wschodu z Grzbietem Jesztedzkim, od południa z "Wyżyną Ralską" i Średniogórzem Czeskim, a od zachodu z Górami Połabskimi.
Najwyższym szczytem jest Luż (czes. "Luž", górnołuż. "Łysa", niem. "Lausche") 793 m n.p.m. Inne ważne szczyty: "Pěnkavčí vrch" (niem. "Finkenkoppe") 792 m n.p.m.; Jodłowa (czes. "Jedlová", niem. "Tannenberg") 774 m n.p.m.; Klucz (czes. "Klíč", niem. "Kleis") 760 m n.p.m.; Hwozd (czes. "Hvozd", niem. "Hochwald"); 750 m n.p.m.) i "Studenec" (niem. "Kaltenberg"; 736 m n.p.m.).
Zbudowane z górnokredowych piaskowców, spod których na północnym wschodzie odsłaniają się skały metamorficzne proterozoiczne i paleozoiczne oraz skały osadowe permskie i jurajskie. W wielu miejscach starsze skały są poprzebijane kominami trzeciorzędowych bazaltów i fonolitów, z których są zbudowane najwyższe szczyty.
Przez grzbiet Gór Łużyckich przebiega dział wodny oddzielający zlewisko Morza Bałtyckiego i Północnego. W centralnej części gór znajduje się kilka niewielkich jezior oraz kilka sztucznych zbiorników wodnych.
Na podłożu bazaltowym rosną bogate lasy bukowo-jodłowe. Na podłożu piaskowcowym rosną ubogie buczyny. W cieplejszych miejscach zachowały się płaty dąbrów podgórskich. W dolinach potoków występują lasy łęgowe jesionowo-olchowe z bogatą roślinnością zielną. Obecnie duże połacie gór porastają wtórnie wprowadzone przez człowieka bory świerkowe z sosną wejmutką i modrzewiem.
Już od XIII wieku w Górach Łużyckich rozwijało się szklarstwo, natomiast od XV wieku rozwijało się górnictwo i hutnictwo, które z przerwami funkcjonowało do 1911 r.

</doc>
<doc id="1855433" url="https://pl.wikipedia.org/wiki?curid=1855433" title="Przygody Pinokia">
Przygody Pinokia



</doc>
<doc id="1855435" url="https://pl.wikipedia.org/wiki?curid=1855435" title="Volley Amriswil">
Volley Amriswil

Volley Amriswil – szwajcarski męski klub siatkarski z Amriswil założony w 1969 roku, występujący w Nationallidze A.
Sukcesy.
Puchar Szwajcarii:
Mistrzostwo Szwajcarii:
Superpuchar Szwajcarii:
Kadra.
Sezon 2017/2018
Sezon 2013/2014

</doc>
<doc id="1855437" url="https://pl.wikipedia.org/wiki?curid=1855437" title="TV Amriswil">
TV Amriswil



</doc>
<doc id="1855438" url="https://pl.wikipedia.org/wiki?curid=1855438" title="Izba Reprezentantów (Belgia)">
Izba Reprezentantów (Belgia)

Izba Reprezentantów (nid. "Kamer van Volksvertegenwoordigers", fr. "la Chambre des Représentants", niem. "Abgeordnetenkammer") – izba niższa parlamentu federalnego Belgii. Składa się ze 150 członków wybieranych na czteroletnią kadencję.
Członkowie Izby wybierani są z zastosowaniem ordynacji proporcjonalnej w 11 wielomandatowych okręgach wyborczych, których granice odpowiadają belgijskim prowincjom (wyjątkiem jest prowincja Brabancja Flamandzka, której część znajdująca się w bezpośrednim sąsiedztwie Brukseli tworzy jeden okręg wyborczy z regionem stołecznym). Przy przeliczaniu głosów na mandaty stosuje się metodę d'Hondta. W ośmiu okręgach obowiązuje próg wyborczy na poziomie 5%, przy czym dotyczy on wyniku uzyskanego w danym okręgu, a nie w skali całego kraju. Decyzją sądu konstytucyjnego, próg nie ma zastosowania w Brukseli, Brabancji Flamandzkiej oraz Brabancji Walońskiej.
Po uzyskaniu wyboru, członkowie są niezwłocznie przypisywani do jednej ze wspólnot językowych (francuskiej lub niderlandzkiej). Deputowani wybrani w okręgach położonych na terenie Walonii trafiają obligatoryjnie do grupy francuskojęzycznej, zaś ich koledzy pochodzących z okręgów we Flandrii są przypisy do wspólnoty niderlandzkojęzycznej. Członkowie reprezentujący stołeczny okręg wyborczy mogą wybrać swoją grupę – decyduje tutaj język, w którym złożą ślubowanie poselskie. Procedura parlamentarna wymaga, aby projekty ustaw dotyczących niektórych kwestii (tzw. prawa wspólnotowe) uzyskały poparcie większości w obu grupach językowych. Zasada ta dotyczy jednak stosunkowo niewielkiej części projektów.
Czynne prawo wyborcze przysługuje obywatelom belgijskim posiadającym pełnię praw publicznych, w wieku co najmniej 18 lat. Kandydaci muszą mieć co najmniej 21 lat i dodatkowo zamieszkiwać na terytorium Belgii. Głosowanie jest obowiązkowe, zaś nieusprawiedliwiona absencja wyborcza podlega karze, którą może być grzywna lub nawet skreślenie z rejestru wyborców.

</doc>
<doc id="1855439" url="https://pl.wikipedia.org/wiki?curid=1855439" title="Siergiej Sajczik">
Siergiej Sajczik

Siergiej Sajczik (ros. Сергей Евгеньевич Сайчик, ur. 26 lutego 1957 w Mołotowie, zm. 5 grudnia 2000) – radziecki skoczek narciarski narodowości rosyjskiej. Występował na arenie międzynarodowej w latach 1975–1980. 
Występował w 24., 25., 26., 27. i 28. Turnieju Czterech Skoczni. Najlepszą jego pozycją było 16. miejsce 4 stycznia 1979 w Innsbrucku.
Wziął udział Pucharze Świata 1979/1980, gdzie zajął 51. miejsce w klasyfikacji generalnej, z dorobkiem 18 punktów.
Punktował w nim trzykrotnie, w zawodach rozgrywanych w ramach Turnieju Szwajcarskiego: był 7. w Sankt Moritz, 11. w Gstaad i ponownie 7. w Engelbergu.

</doc>
<doc id="1855440" url="https://pl.wikipedia.org/wiki?curid=1855440" title="Irena Pasternak">
Irena Pasternak

Irena Marianna Pasternak (ur. 4 stycznia 1933 w Krzyżanowicach k. Iłży, zm. 18 kwietnia 2009 w Starachowicach) – polska nauczycielka i polityk, posłanka na Sejm PRL VIII kadencji.
Życiorys.
W 1972 uzyskała tytuł zawodowy magistra pedagogiki na Uniwersytecie Warszawskim. W 1955 wstąpiła do Polskiej Zjednoczonej Partii Robotniczej, gdzie była sekretarzem podstawowej organizacji partyjnej w środowisku nauczycielskim. Pełniła liczne funkcje w harcerstwie. Była działaczką Towarzystwa Przyjaciół Dzieci, Związku Nauczycielstwa Polskiego, Towarzystwa Krzewienia Kultury Świeckiej, Towarzystwa Przyjaźni Polsko-Radzieckiej i Ligi Obrony Kraju, a także dyrektorem Przedszkola Miejskiego nr 6 w Starachowicach. W latach 1980–1985 pełniła mandat posłanki na Sejm PRL VIII kadencji w okręgu Skarżysko-Kamienna. Zasiadała w Komisji Handlu Wewnętrznego, Drobnej Wytwórczości i Usług, Komisji Oświaty i Wychowania, Komisji Oświaty, Wychowania, Nauki i Postępu Technicznego oraz w Komisji Rynku Wewnętrznego, Drobnej Wytwórczości i Usług. Otrzymała Medal 30-lecia Polski Ludowej.
Pochowana na cmentarzu komunalnym w Starachowicach.

</doc>
<doc id="1855441" url="https://pl.wikipedia.org/wiki?curid=1855441" title="Parafia Świętej Rodziny w Tarnowie">
Parafia Świętej Rodziny w Tarnowie

Parafia Świętej Rodziny w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Południe.
Od 2015 roku proboszczem parafii jest ks. Marian Oleksy CM.

</doc>
<doc id="1855442" url="https://pl.wikipedia.org/wiki?curid=1855442" title="Srocza Góra (stanowisko dokumentacyjne)">
Srocza Góra (stanowisko dokumentacyjne)

Srocza Góra otrzymała status stanowiska dokumentacyjnego 19 grudnia 2007 r. uchwałą nr XXI/339/07 Rady Miejskiej w Dąbrowie Górniczej. Stanowisko znajduje się na wzniesieniu o wysokości 329,5 m n.p.m. na pograniczu Strzemieszyc Wielkich i Małych, dzielnic Dąbrowy Górniczej. Zajmuje powierzchnię 12,812 ha.
Geologia.
Celem ochrony jest zachowanie odsłonięcia triasowej formacji geologicznej ze względu na jej walory naukowe i dydaktyczne. Odsłonięcie to ma długość 300 m i występuje w zachodniej części Sroczej Góry. Umożliwia ono obserwację osadów środkowego triasu sprzed 200 mln lat, w odmianie charakterystycznej dla Europy Środkowej w postaci dolnego wapienia muszlowego.
W północnej części Sroczej Góry znajdują się dwie jaskinie, będące wynikiem eksploatacji wapienia z okresu od lat przed II wojną światową do lat 70. XX w. Na proces powstawania wspomnianych jaskiń mają także wpływ zamróz i samoistne obrywanie się bloków skalnych wewnątrz, a także w małym stopniu zjawiska krasowe.
Na Sroczej Górze utworzono ścieżkę dydaktyczną, umożliwiającą zapoznanie się z informacjami dotyczącymi tego miejsca.
Flora.
Walorem przyrodniczym Sroczej Góry są występujące tu murawy i zarośla kserotermofilne. Obszar ten ma charakter stepowy.
Występują tu również rośliny rzadkie w regionie oraz będące pod ochroną, np. dziewięćsił bezłodygowy.

</doc>
<doc id="1855444" url="https://pl.wikipedia.org/wiki?curid=1855444" title="Roxy Hunter i tajemnica szamana">
Roxy Hunter i tajemnica szamana

Roxy Hunter i tajemnica szamana (ang. "Roxy Hunter and the Secret of the Shaman", 2008) – amerykański film familijny wyprodukowany przez Nickelodeon. Sequel filmu pt. "Roxy Hunter i duch" z 2007 roku. Film opisuje kolejne przygody Roxy Hunter i jej najlepszego przyjaciela – Maxa. Film doczekał się dwóch kontynuacji: "Roxy Hunter i mityczna syrenka" oraz "Roxy Hunter i straszny Halloween".
Opis fabuły.
Roxy Hunter (Aria Wallace) i jej najlepszy przyjaciel Max (Demetrius Joyette) podejmują trop w poszukiwaniu prawdy, która pomoże odkryć złodzieja i sekret związany z zaginionym, unikatowym kryształem oraz odkrycie tajemnicy Szamana.

</doc>
<doc id="1855447" url="https://pl.wikipedia.org/wiki?curid=1855447" title="Mrówka podziemnica">
Mrówka podziemnica



</doc>
<doc id="1855449" url="https://pl.wikipedia.org/wiki?curid=1855449" title="Myrmica sabuleti">
Myrmica sabuleti



</doc>
<doc id="1855450" url="https://pl.wikipedia.org/wiki?curid=1855450" title="Parafia Świętego Józefa i Matki Bożej Fatimskiej w Tarnowie">
Parafia Świętego Józefa i Matki Bożej Fatimskiej w Tarnowie

Parafia Świętego Józefa i Matki Bożej Fatimskiej w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Północ.

</doc>
<doc id="1855451" url="https://pl.wikipedia.org/wiki?curid=1855451" title="Numulit">
Numulit



</doc>
<doc id="1855455" url="https://pl.wikipedia.org/wiki?curid=1855455" title="Austin Aries">
Austin Aries

Daniel Healy „Dan” Solwold Jr. (ur. 15 kwietnia 1978 w Milwaukee w Wisconsin) – amerykański wrestler, lepiej znany pod pseudonimem ringowym Austin Aries.
Aries pracował dla kilku federacji wrestlingu, w tym WWE, Total Nonstop Action Wrestling czy Ring of Honor. Był posiadaczem TNA World Heavyweight Championship, sześciokrotnym i najdłużej panującym TNA X Division Championem, jednokrotnym posiadaczem TNA World Tag Team Championship, dwukrotnym zdobywcą ROH World Championship oraz jednokrotnym ROH World Tag Team Championem.
Kariera wrestlera.
Treningi i początek kariery (2000–2004).
Solwold zaczął trenować pod skrzydłem Eddiego Sharkeya i Terry’ego Foxa w 2000. Zadebiutował 11 listopada 2000, w wygranej walce przeciwko „Sherrifowi” Johnny’emu Emeraldowi. Przez kilka lat występował w federacjach położonych w środkowo-zachodniej części USA. Występując jako „Dan Sexon” tworzył tag team The Dixon-Sexon Connection z Tedem Dixonem. 12 sierpnia 2003 wystąpił w dark matchu podczas nagrań programu "WWE Velocity" jako „Austin Williams”. Jego kariera nabrała rozpędu po dotarciu do finału turnieju ECWA Super 8 Tournament, w którym został pokonany przez Christophera Danielsa.
Ring of Honor (2004–2007).
Aries rozpoczął występy dla Ring of Honor (ROH) w 2004. Zadebiutował na gali "ROH: Reborn Stage 2", mającej miejsce 24 kwietnia 2004, biorąc udział w przegranym Four Corner Survival matchu z Jimmym Ravem, Rockym Romero i Nigelem McGuinnessem. 22 maja Aries wystąpił na gali "Generation Next", gdzie wziął udział w turnieju promującym nowe, wschodzące gwiazdy. Alex Shelley wybrał Ariesa, Rodericka Stronga i Jacka Evansa jako członków nowego ugrupowania „Generation Next”.
Aries zdobył ROH World Championship na gali "Final Battle 2004", pokonując najdłużej panującego mistrza Samoa Joego. 16 czerwca 2005 Ring of Honor wybrało Ariesa na nowego głównego trenera szkółki wrestlerskiej ROH, gdy dotychczasowy trener CM Punk podpisał kontrakt z WWE. 18 czerwca 2005 Aries utracił ROH World Championship na rzecz CM Punka.
Pod koniec roku, na gali "Final Battle 2005", Aries i Roderick Strong pokonali Sala Rinauro i Tony’ego Mamaluke’a zdobywając ROH World Tag Team Championship. Nowi mistrzowie rozwiązali grupę Generation Next. 24 czerwca 2006 Aries został pokonany przez gwiazdę Pro Wrestling Noah – KENTĘ.
16 września Aries i Strong stracili ROH World Tag Team Championship na rzecz The Kings of Wrestling (Chrisa Hero i Claudio Castagnoliego). Na gali "Battle of the Icons", 27 stycznia 2007, Aries, Strong i Evans – byłe Generation Next – pokonali Daveya Richardsa, Deliriousa i SHINGO. Powrót Generation Next trwał krótko – 16 lutego Strong zaatakował Ariesa po ich walce z Christopherem Danielsem i Mattem Sydalem. Strong utworzył drużynę „No Remorse Corps” z Richardsem, Jack Evans natomiast nie zdecydował się na współpracę z żadnym z byłych partnerów. Wkrótce Aries połączył siły z Erickiem Stevensem i Mattem Crossem, tworząc grupę „The Resilence”. Nowe ugrupowanie rywalizowało z No Remorse Corps przez następnych kilka miesięcy. Punktem kulminacyjnym feudu między grupami było ostateczne starcie na gali "ROH Undeniable", z którego zwycięsko wyszło No Remorse Corps.
27 kwietnia 2007 Aries przegrał walkę z Takeshim Morishimą o ROH World Championship. W maju Total Nonstop Action Wrestling nakazało zakontraktowanemu Ariesowi zaprzestanie występów dla Ring of Honor.
Total Nonstop Action Wrestling (2005–2007).
W lipcu 2005, Total Nonstop Action Wrestling (TNA) stworzyło ankietę internetową, w której fani mieli wybrać przeciwnika dla TNA X Division Championa Christophera Danielsa na gali Sacrifice. Fani mogli wybrać Ariesa, Rodericka Stronga, Jaya Lethala lub Matta Sydala; żaden z nich nie był wcześniej zakontraktowany z federacją. Aries wygrał głosowanie z ogromną przewagą głosów, lecz przegrał z Danielsem w walce bez tytułu na szali. Po gali pojawiły się plotki o rzekomym zakontraktowaniu Ariesa. Na gali Unbreakable Aries pokonał Rodericka Stronga. 22 września na swojej stronie internetowej poinformował, że podpisał kontrakt z TNA. Stał się stałym członkiem rosteru federacji i wkrótce utworzył grupę ze Strongiem i Alexem Shelleyem. W lutym 2006 Aries i Strong zostali zawieszeni na dwa miesiące z powodu czterogodzinnego spóźnienia na galę Against All Odds.
W tygodniach poprzedzających Bound for Glory federacja zaczęła emitować winietki przedstawiające debiut wrestlera o pseudonimie Austin Starr. Austin zadebiutował na gali jako pierwszy zawodnik i zwycięzca „Kevin Nash Open Invitational X Division Gauntlet Battle Royalu”. Na najbliższym odcinku tygodniówki "Impact!" ogłoszono, że Starr dołączy do grupy Paparazzi Productions prowadzonej przez Nasha. Starr zastąpił Johnny’ego Devine'a jako członka ugrupowania i wziął udział w Paparazzi Championship Series. W finale na Final Resolution przegrał walkę z Alexem Shelleyem.
18 kwietnia 2007 Starr został zawieszony na 90 dni. Niedługo później został zwolniony z federacji.
Powrót do ROH (2007–2010).
Aries powrócił do Ring of Honor miesiąc po odejściu z TNA. Na gali "United We Stand" z 22 czerwca 2007 pojawił się jako „fan”. Podczas starcia między grupami No Remorse Corps i The Resillience Aries został sprowokowany przez Rodericka Stronga, próbował przejść przez barykadę, lecz został zatrzymany przez ochronę. Następnej nocy, na gali "Driven", Aries przybiegł do ringu i zaatakował grupę No Remorse Corps, po czym w ringu podpisał kontrakt z ROH. Na gali "Race to the Top Tournament: Night One" Aries zawalczył z Roderickiem Strongiem, Jimmym Ravem i Gran Akumą w 4-Way Fray matchu o FIP World Heavyweight Championship, lecz nie zdołał wygrać starcia. Aries i Erick Stevens pokonali Stronga i Rocky’ego Romero na gali "Death Before Dishonor V". Następnej nocy The Resilience przegrało Street Fight z No Remorse Corps i Mattem Sydalem.
Na gali "Manhattan Mayhem II" Aries pokonał Rodericka Stronga i Jacka Evansa w Triple Threat matchu, zaś na gali "Glory by Honor VI: Night Two" rozwiązał grupę The Resilience by skupić się na zdobyciu ROH World Championship. Na gali "Rising Above" przegrał pojedynek z mistrzem Nigelem McGuinnessem. Od tego momentu Aries zaczął zachowywać się arogancko względem innych wrestlerów, przez co lider grupy The Age of the Fall (AotF) Jimmy Jacobs wykazał zainteresowanie przyłączeniem Ariesa do ugrupowania. Aries został ponownie pokonany przez McGuinnessa na gali "Supercard of Honor III" w marcu 2008; w drodze na zaplecze dołączyła do niego Lacey, członkini AotF i partnerka Jimmy’ego Jacobsa. Aries powrócił do ringu ROH w kwietniu, zdradzając, że on i Lacey stali się parą, a sama Lacey postanowiła odejść z AotF. Sprowokowało to atak na Ariesie ze strony Jacobsa i rozpoczęcie rywalizacji z liderem AotF.
23 kwietnia Aries zastąpił Marka Briscoe, pomagając jego bratu – Jayowi – w obronie ROH World Tag Team Championship przeciwko The Age of the Fall. Po skutecznej obronie tytułów przez Briscoe i nieuznanego za mistrza Ariesa mistrzostwa zostały zawieszone.
6 czerwca Aries połączył siły z Bryanem Danielsonem i w drużynie z nim wziął udział w turnieju o ROH World Tag Team Championship. W pierwszej rundzie pokonali Stronga i Daveya Richardsa, lecz w kolejnej rundzie zostali wyeliminowani po przegranym starciu z ostatecznymi zwycięzcami turnieju – Jimmym Jacobsem i Tylerem Blackiem. Dobę później Aries i Danielson otrzymali kolejną szansę zdobycia mistrzostw, lecz ponownie ulegli Blackowi i Jacobsowi.
27 czerwca Aries został pokonany przez Necro Butchera w „Relaxed Rules” matchu. Bezskutecznie próbował przekonać Butchera do opuszczenia Age of the Fall. 25 lipca Aries i Jay Briscoe pokonali Jacobsa i Blacka w No Disqualification matchu. Aries kontynuował rywalizację z Jimmym Jacobsem, co doprowadziło do Steel Cage Warfare matchu na gali "Glory by Honor VII". Drużyna Ariesa (Aries i Briscoe Brothers) pokonała drużynę Jacobsa (Jacobsa, Blacka i Deliriousa). Rywale zawalczyli ze sobą w "Best of Three Series": w pierwszej walce, na gali "Ring of Homicide 2", Jacobs pokonał Ariesa w Falls Count Anywhere matchu, na "Bound By Hate" Aries wygrał drugą walkę – Dog Collar match. Decydującym pojedynkiem był „I Quit” match na gali "Rising Above 2009", z którego zwycięsko wyszedł Aries. Po gali Aries kontynuował rywalizację z Age of the Fall, tym razem skupiając się na Tylerze Blacku. Na "Final Battle 2008" pokonał Blacka w pojedynku o miano pretendenckie. Po walce Black stał się ofiarą ataku ze strony Jimmy’ego Jacobsa; Aries wbiegł z powrotem do ringu i, ku zaskoczeniu publiczności, połączył siły z Jacobsem i również zaatakował Blacka.
Na początku 2009, Aries zmienił wygląd obcinając długie włosy i zmieniając strój ringowy. Przybrał również wizerunek kobieciarza, zaczął nazywać samego siebie „A Double” i „The Greatest Man That Ever Lived”.
13 czerwca 2009 na gali "Manhattan Mayhem III" Aries wygrał 3-Way Elimination match o ROH World Championship, pokonując Tylera Blacka i mistrza Jerry’ego Lynna. 19 grudnia 2009, na "Final Battle", pierwszej gali pay-per-view ROH emitowanej na żywo, obronił pas w pojedynku z Blackiem; walka zakończyła się remisem spowodowanym przekroczeniem 60-minutowego limitu czasowego. 13 lutego 2010, podczas gali "8th Anniversary Show", Aries stracił ROH World Championship na rzecz Blacka. W kolejnych miesiącach rywalizował z Deliriousem i Jerrym Lynnem, a także występował jako menedżer Rhetta Titusa i Kenny’ego Kinga. 2 października 2010 Aries pokonał Rodericka Stronga; była to jego ostatnia walka dla Ring of Honor aż do 2015. Wkrótce profil Ariesa został usunięty z oficjalnej strony ROH.
Dragon Gate USA (2010–2011).
12 października 2010 Dragon Gate USA ogłosiło, że Aries podpisał kontrakt z federacją. Zadebiutował 29 października na gali "Bushido: Code of the Warrior", gdzie został pokonany przez Open the Dream Gate Championa Masato Yoshino w non-title matchu. Aries zaproponował Richowi Swannowi współpracę, ten jednak odrzucił ofertę. 28 stycznia 2011 na gali "United: NYC" Aries pokonał Swanna w starciu singlowym. W następnym miesiącu rozpoczęto scenariusz, w którym Aries rzekomo stracił motywację do wrestlingu. Położył swoją karierę w DGUSA na szali, by zawalczyć z Yamato o Open the Freedom Gate Championship. Przegrał pojedynek z mistrzem, a następnego dnia został pokonany przez Jimmy’ego Jacobsa. Miała być to ostatnia walka Ariesa w DGUSA, lecz tuż po niej, zamiast pożegnania się z zaprzyjaźnionymi wrestlerami z grupy Ronin – Chuckiem Taylorem, Johnnym Gargano i Richem Swannem – Aries odwrócił się od nich i dołączył do heelowej grupy Blood Warriors. Grupy Ronin i Blood Warriors zawalczyły ze sobą w 6-Man Elimination Tag Team matchu na gali "Enter The Dragon 2011"; z walki zwycięsko wyszło Ronin.
9 czerwca 2011 ogłoszono, że Aries opuścił Dragon Gate USA oraz Evolve. Aries wyjawił, że myślał wówczas nad odejściem na emeryturę, lecz zdecydował się kontynuować karierę po otrzymaniu oferty pracy od Total Nonstop Action Wrestling.
Powrót do TNA.
X Divison Champion (2011–2012).
13 czerwca 2011, podczas nagrań tygodniówki "Impact Wrestling", Aries powrócił do TNA i pokonał Jimmy’ego Rave'a oraz Kida Kasha w pierwszej rundzie turnieju "X Division Showcase" o kontrakt z federacją. W finale turnieju na gali Destination X Aries pokonał Jacka Evansa, Low Kiego i Zemę Iona, zdobywając kontrakt. Podczas najbliższego odcinka "Impact Wrestling" Aries nieczysto pokonał Shannona Moore’a, atakując go stalowym krzesełkiem; tym samym stał się antagonistą. 21 lipca na "Impact Wrestling" Aries spowodował porażkę Alexa Shelleya w walce o miano pretendenta do X Division Championship, a dwa tygodnie później pokonał go w singlowej walce. 7 sierpnia, na gali Hardcore Justice, Aries przegrał walkę o X Division Championship z Shelleyem i mistrzem Brianem Kendrickiem.
18 sierpnia, na "Impact Wrestling", Aries wygrał ośmioosobowy Gauntlet match o miano pretendenckie do mistrzostwa Kendricka. Z mistrzem zmierzył się na No Surrender i pokonał rywala, odbierając mu X Division Championship. Na gali Bound for Glory pokonał Kendricka w walce rewanżowej, zaś na Turning Point w listopadzie pokonał Jessego Sorensena i Kida Kasha w 3-Way matchu. Na grudniowym Final Resolution obronił tytuł w walce z Kashem. 8 stycznia 2012, na gali Genesis, Aries ponownie obronił pas w starciu z Sorensenem, Kashem i Zemą Ionem. Gala Against All Odds przyniosła mu kolejne zwycięstwo, tym razem w walce z Alexem Shelleyem. 12 marca stał się najdłużej panującym X Division Championem w historii, pobijając rekord Christophera Danielsa z 2005 roku. Osiem dni później, na gali Victory Road, obronił tytuł w walce z Zemą Ionem.
Na najbliższym odcinku "Impact Wrestling" Aries obronił mistrzostwo w starciu z Ionem, Kashem i Anthonym Nesem, lecz po walce stał się ofiarą ataku ze strony Bully'ego Raya. W przyszłym tygodniu stał się protagonistą, łącząc siły z Jamesem Stormem i pokonując Raya i Bobby’ego Roode’a. Na Lockdown Aries wziął udział w Lethal Lockdown matchu jako członek drużyny Garetta Bischoffa, która pokonała drużynę Raya. Na gali Sacrifice, Aries wygrał singlową walkę z Bullym Rayem, a na Slammiversary pokonał Samoa Joego. Podczas kolejnego odcinka "Impact Wrestling" Aries wziął udział w pierwszym Ultimate X matchu, w którym skutecznie obronił mistrzostwo pokonując Chrisa Sabina i Zemę Iona.
TNA World Heavyweight Champion (2012–2013).
Po kolejnej obronie tytułu Aries ogłosił, że bycie X Division Championem już go nie satysfakcjonuje. Generalny Menedżer Hulk Hogan obiecał mu, że zawalczy o TNA World Heavyweight Championship, jeśli tylko zrezygnuje z X Division Championship. Aries zgodził się na ten układ, dodając, że podczas corocznej gali Destination X przyszli posiadacze X Division Championship również będą mogli wybrać między zachowaniem mistrzostwa a walką o World Heavyweight Championship. 7 maja Aries zawiesił mistrzostwo, kończąc rekordowe, trwające 298 dni panowanie.
W walce wieczoru gali Destination X Aries pokonał Bobby’ego Roode’a w walce o TNA World Heavyweight Championship. Aries i Roode zawalczyli w starciu rewanżowym, 19 lipca na "Impact Wrestling"; walka zakończyła się bez rezultatu po tym jak obaj zawodnicy zostali zaatakowali przez grupę Aces &amp; Eights. Na Hardcore Justice Aries obronił tytuł w kolejnym pojedynku z Roodem. Po tym, jak Jeff Hardy wygrał turniej Bound for Glory Series i stał się pretendentem do tytułu Ariesa, mistrz stał się antybohaterem i zaczął prowokować Hardy’ego. 11 października na "Impact Wrestling" zaatakował pretendenta, przechodząc heel turn. Trzy dni później, na gali Bound for Glory, Aries stracił World Heavyweight Championship na rzecz Hardy’ego. Na Turning Point Aries przegrał rewanżowy Ladder match z Hardym.
22 listopada Aries wzburzył zamieszanie w Impact Zone, wyjawiając romans między Bullym Rayem a Brooke Hogan. Tydzień później Aries został wybrany na pretendenta do X Division Championship dzierżonego przez Roba Van Dama. Z mistrzem zmierzył się jeszcze tego samego wieczoru, ich walka zakończyła się dyskwalifikacją Van Dama, spowodowaną interwencją Bully'ego Raya. Na Final Resolution Aries pokonał Raya dzięki interwencji ze strony Brooke i Hulka Hoganów. Niedługo po gali wyjawiono, że Aries przekupił grupę Aces &amp; Eights, by ta odwróciła się od Bobby’ego Roode’a. 20 grudnia na "Impact Wrestling" zawalczył o TNA World Heavyweight Championship w starciu przeciwko Jeffowi Hardy’emu; walka zakończyła się interwencją Roode’a. Roode i Aries zmierzyli się ze sobą w kolejnym tygodniu; ich pojedynek zakończył się bez rezultatu po tym, jak obydwaj zaatakowali sędziego, a chwilę później sami padli ofiarą ataku ze strony Hardy’ego. Rywalizacja zakończyła się na styczniowym Genesis, gdzie Hardy wygrał trzyosobową walkę eliminacyjną przeciwko Roode'owi i Ariesowi.
Rywalizacje o mistrzostwa (2013–2015).
7 lutego Roode i Aries pokonali Chavo Guerrero i Hernandeza, zdobywając TNA World Tag Team Championship. Tym samym, Aries stał się piątym zdobywcą Triple Crown Championship w historii TNA. Na gali Lockdown Roode i Aries obronili tytuły w 3-Way matchu przeciwko Bad Influence (Christopherowi Danielsowi i Kazarianowi) oraz Guerrero i Hernandezowi. 11 kwietnia, podczas odcinka "Impact", mistrzowie stracili tytuły na rzecz Guerrero i Hernandeza, przegrywając 2-Out-Of-3 Falls match. Aries i Roode nie zdołali odzyskać mistrzostw w walce rewanżowej, nie udało im się też wygrać starcia o miano pretendenckie przeciwko Danielsowi i Kazarianowi. Kolejna szansa zdobycia TNA World Tag Team Championship nadarzyła się podczas gali Slammiversary XI; Aries i Roode wzięli udział w Fatal 4-Way Elimination matchu o mistrzostwa, lecz ostatecznie nie udało im się wygrać walki.
13 czerwca Aries pokonał Erika Younga i zakwalifikował się do turnieju Bound for Glory Series. Dwa tygodnie później przebrany za Suicide'a Aries pokonał Chrisa Sabina i Kenny’ego Kinga, zdobywając TNA X Division Championship po raz drugi. Aries chciał ponownie zawiesić mistrzostwo i zawalczyć o World Heavyweight Championship na Destination X, jednakże 4 lipca utracił X Division Championship na rzecz Sabina; w walce brał również udział prawdziwy Suicide (Manik). 1 sierpnia ponownie stał się protagonistą, kiedy stanął po stronie AJ Stylesa i skonfrontował się z byłym tag-team-partnerem – Bobbym Roodem. W międzyczasie Aries brał czynny udział w Bound for Glory Series; z turnieju odpadł po przegranej walce półfinałowej ze Stylesem podczas gali "Impact Wrestling: No Surrender".
20 października, na gali Bound for Glory, Aries wziął udział w Ultimate X matchu o X Division Championship, lecz nie zdołał wygrać starcia. 12 grudnia, podczas odcinka "Impact", Aries odzyskał mistrzostwo z rąk Chrisa Sabina, lecz utracił je w walce rewanżowej z 2 stycznia 2014&lt;ref name="Impact1/2/14"&gt;&lt;/ref&gt;. Trzy tygodnie później, podczas gali "Impact Wrestling: Genesis", Aries ponownie pokonał Sabina, stając się czterokrotnym X Division Championem. 6 lutego Zema Ion wykorzystał walizkę "Feast or Fired", by zawalczyć o mistrzostwo Ariesa; z pojedynku zwycięsko wyszedł posiadacz tytułu.
27 lutego Aries sędziował pojedynek między Bobbym Roodem a MVP; pomógł Roode'owi wygrać, po raz kolejny stając się antagonistą. 2 marca, na produkowanej przez TNA i japońskie Wrestle-1 gali "Kaisen: Outbreak", Aries stracił X Division Championship na rzecz Seiyi Sanady. Na czerwcowym Slammiversary XII Aries pokonał Kenny’ego Kinga w walce o miano pretendenta do TNA World Heavyweight Championship dzierżonego przez Erika Younga; jeszcze tej samej nocy przegrał walkę o mistrzostwo.
20 czerwca, podczas nagrań "Impact Wrestling", Aries odzyskał X Division Championship w walce rewanżowej z Sanadą. Zaledwie sześć dni później, na gali Destination X, zawiesił mistrzostwo na rzecz walki o World Heavyweight Championship. Ostatecznie przegrał walkę z mistrzem – Lashleyem. Rozpoczął krótką rywalizację z Jamesem Stormem i jego podopiecznym The Great Sanadą. Aries i Tajiri przegrali walkę drużynową ze Stormem i Sanadą podczas "Impact" z 10 września. Trzy tygodnie później Aries wezwał Samoa Joego do walki o X Division Championship, lecz przegrał pojedynek. 7 stycznia 2015 pokonał Low Kiego w starciu o mistrzostwo, zdobywając X Division Championship po raz szósty. Tytuł utracił dziewięć dni później, po przegranej walce rewanżowej z Low Kim; w pojedynek interweniowała grupa The Beat Down Clan.
23 stycznia Aries wygrał walizkę "Feast or Fired", która gwarantowała mu walkę o TNA World Heavyweight Championship. Przez luty i marzec rywalizował z grupą Beat Down Clan. Na gali Lockdown wziął udział w corocznym Lethal Lockdown matchu; dołączając do drużyny prowadzonej przez Kurta Angle'a i ostatecznie pokonując The Beat Down Clan. Aries połączył też siły z Bobbym Roodem; wspólnie wzięli udział w turnieju o TNA World Tag Team Championship, lecz nie udało im się wygrać walki finałowej. Rozpoczęli rywalizację z The Wolves (Daveyem Richardsem i Eddiem Edwardsem). Zmierzyli się z nimi w pięciu walkach o zawieszone mistrzostwo drużynowe. The Wolves wygrali pierwsze dwie walki, zaś Aries i Roode trzecią. Na gali Destination X Aries wykorzystał walizkę "Feast or Fired", lecz nie udało mu się pokonać mistrza Kurta Angle'a. Po pokonaniu The Wolves w czwartej walce, którą był Full Metal Mayhem match, Aries pokonał Daveya Richardsa w walce singlowej na gali Slammiversary XIII, dzięki czemu mógł wybrać stypulację ostatniego z pięciu starć. Aries i Roode wybrali Iron Man Tag Team match, który ostatecznie przegrali.
Na gali "Impact Wrestling: No Surrender" Aries zażądał walki o mistrzostwo. Generalny Menedżer Bully Ray zabookował pojedynek między nim a X Division Championem Rockstar Spudem i dodał, że jeżeli Aries przegra walkę, będzie zmuszony odejść z TNA. Aries został pokonany przez Spuda, a po walce uniósł jego rękę w geście szacunku. 28 czerwca 2015 kontrakt Ariesa z federacją wygasł.
Drugi powrót do ROH (2015).
6 lipca 2015 Ring of Honor zapowiedziało powrót Ariesa do federacji. Ogłoszono, że 17 lipca Aries zastąpi Rodericka Stronga w „Vegas Wild Card” 6-Man Tag Team matchu. Na gali Aries, Moose oraz ROH World i Television Champion Jay Lethal pokonali Jaya Briscoe, Daltona Castle i Kyle’a O’Reilly’ego.
WWE.
NXT (2016).
22 stycznia 2016 WWE ogłosiło, że Aries podpisał kontrakt z federacją i dołączy do rozwojowego brandu NXT. 2 marca, podczas odcinka tygodniówki "NXT", Aries zadebiutował jako protagonista, w drodze do ringu został zaatakowany przez barona Corbina. Na gali Aries pokonał Corbina w swojej pierwszej walce dla NXT. 8 czerwca, na gali , został pokonany przez Shinsuke Nakamurę. 22 czerwca niespodziewanie zaatakował No Way Jose, tym samym przybierając rolę heela. Aries pokonał No Way Jose na gali z 20 sierpnia. Połączył siły z Roderickiem Strongiem i wraz z nim wziął udział w turnieju "".
27 października, podczas live eventu NXT, Aries doznał poważnej kontuzji kości jarzmowej w walce z Shinsuke Nakamurą. Z powodu kontuzji Aries nie był w stanie walczyć w ćwierćfinale turnieju drużynowego. Generalny Menedżer NXT William Regal zadecydował, że zwycięzców ćwierćfinału wyłoni walka singlowa między Strongiem a Shane’em Thorne’em z drużyny TM-61; Strong przegrał pojedynek.
Dywizja Cruiserweight (2016–2017).
18 grudnia 2016, na gali , Aries zadebiutował w głównym rosterze, zasiadając przy stoliku komentatorskim podczas walk dywizji Cruiserweight. Wkrótce stał się stałym komentatorem tygodniówki "WWE 205 Live".
6 marca 2017 Aries zaatakował WWE Cruiserweight Championa Neville’a podczas przeprowadzania wywiadu z nim. Dobę później stoczył pierwszą walkę w głównym rosterze, pokonując Tony’ego Nese'a podczas odcinka "205 Live". Tydzień później pokonał T.J. Perkinsa, Akirę Tozawę, The Briana Kendricka i Tony’ego Nese'a w Fatal 5-Way Elimination matchu o miano pretendenckie do mistrzostwa. Podczas pre-showu WrestleManii 33 przegrał pojedynek o tytuł z Neville’em. Ariesowi nie udało się odebrać tytułu Nevillowi w starciu rewanżowym na gali Payback, nie pokonał go też w Submission matchu na Extreme Rules.
7 lipca 2017 Aries został zwolniony z federacji.
Drugi powrót do Impact Wrestling (od 2018).
Aries powrócił do Impact Wrestling 1 lutego 2018 r., wyzywając Eliego Drake’a do walki o Impact Global Championship. Mimo niesportowego zachowania Drake’a i jego pomocnika, Chrisa Adonisa, pokonał go w niecałą minutę i został nowym mistrzem wagi ciężkiej. Impact Wrestling mianował zawodnika na Twitterze nowym Impact World Heavyweight Championem. W odpowiedzi Aries wyraził chęć, aby tytuł nazywał się Impact World Championship, motywując to zdaniem, że nie reprezentuje kategorii wagowej, lecz klasę światową. 15 lutego obronił mistrzostwo przeciw Drake’owi w walce rewanżowej. Podczas "Impact: Crossroads", wyemitowanym 8 marca, odniósł zwycięstwo nad pretendentem do tytułu, Johnnym Impactem.
Trzeci powrót do ROH (od 2018).
Aries powrócił do ROH w czasie gali 16th Anniversary Show, wyzywając Kenny’ego Kinga do walki o ROH World Television Championship.
Poza wrestlingiem.
Solwold podłożył głos pod Jacoba Cassa – głównego bohatera trybu "Road to WrestleMania" gry "WWE'12".
Austin Aries jest grywalną postacią w grze "WWE 2K17", dostępną jako zawartość do pobrania w ramach zestawu Future Stars Pack.
Życie prywatne.
Solwold jest zaręczony z wrestlerką Theą Trinidad.
Solwold praktykuje weganizm od 2011. Pojawił się w filmach PETA zachęcających do tego stylu życia.
Solwold jest fanem drużyn Green Bay Packers, Milwaukee Brewers i Milwaukee Bucks. W dzieciństwie grał w futbol amerykański i baseball.
Solwold ma wytatuowaną chińską literę Ram (羊) na lewej ręce. W tłumaczeniu oznacza ona Barana (ang. "Aries"), co jest nawiązaniem do jego pseudonimu ringowego i znaku zodiaku.

</doc>
<doc id="1855460" url="https://pl.wikipedia.org/wiki?curid=1855460" title="Walerian Pasternak">
Walerian Pasternak

Walerian Pasternak (ur. 21 września 1930 w Besku, zm. 17 października 2001) – polski polityk, poseł na Sejm PRL VIII kadencji.
Życiorys.
W 1949 uzyskał wykształcenie średnie zawodowe w Szkole Przysposobienia Przemysłowego we Wrocławiu. Był mistrzem w Wytwórnia Sprzętu Komunikacyjnego „PZL-Rzeszów”. W latach 1948–1953 należał do Związku Młodzieży Polskiej, a od 1953 do Polskiej Zjednoczonej Partii Robotniczej. Był I sekretarzem podstawowej organizacji partyjenj oraz członkiem Wojewódzkiej Komisji Kontroli Partyjnej PZPR. W latach 1980–1985 pełnił mandat posła na Sejm PRL VIII kadencji z okręgu Rzeszów, zasiadając w Komisji Komunikacji i Łączności, Komisji Mandatowo-Regulaminowej oraz w Komisji Do Spraw Samorządu Pracowniczego Przedsiębiorstw. Otrzymał Srebrny Krzyż Zasługi.
Pochowany na cmentarzu Wilkowyja w Rzeszowie.

</doc>
<doc id="1855465" url="https://pl.wikipedia.org/wiki?curid=1855465" title="Parafia Chrystusa Dobrego Pasterza w Tarnowie">
Parafia Chrystusa Dobrego Pasterza w Tarnowie

Parafia Chrystusa Dobrego Pasterza w Tarnowie – parafia rzymskokatolicka z siedzibą w Tarnowie, znajdująca się w diecezji tarnowskiej w dekanacie Tarnów Północ.
Od 1992 proboszczem parafii jest ks. Jan Ptak.
Organy.
Przez wiele lat posługiwano się w kościele parafialnym instrumentem elektronicznym. W 2014 rozpoczęto budowę 27-głosowych organów piszczałkowych. Do realizacji projektu wybrano firmę Andrzeja Ragana. W 2017, z okazji 25-lecia istnienia parafii, ufundowany przez wiernych instrument został pobłogosławiony podczas mszy jubileuszowej przez bpa Andrzeja Jeża.

</doc>
<doc id="1855468" url="https://pl.wikipedia.org/wiki?curid=1855468" title="Robert Millar (piłkarz)">
Robert Millar (piłkarz)

Robert Millar (ur. 12 maja 1890 w Paisley, zm. 26 lutego 1967 w Staten Island) – amerykański piłkarz i trener pochodzenia szkockiego, reprezentant kraju, grający na pozycji napastnika.
Kariera piłkarska.
Swoją karierę zaczynał w 1909 w klubie St. Mirren. Od tego czasu grał w takich klubach jak Disston A.A., Brooklyn Field Club, Bethlehem Steel, Babcock and Wilcox, Philadelphia Hibernian, Allentown, Robins Dry Dock, J&amp;P Coats, Erie, Tebo Yacht Basin, Fall River Marksmen, New York Field Club, New York Giants, Indiana Flooring i New York Nationals. W 1929 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1925. Zagrał w dwóch spotkaniach z reprezentacji Kanady.
Kariera trenerska.
W 1925 był grającym trenerem klubu Indiana Flooring. W 1927 był grającym trenerem New York Nationals. W 1929 został trenerem Newark Skeeters. W tym samym roku objął funkcję trenera reprezentacji Stanów Zjednoczonych. Trenował ją na MŚ 1930, gdzie reprezentacja zajęła 3. miejsce. W 1933 przestał być trenerem.

</doc>
<doc id="1855470" url="https://pl.wikipedia.org/wiki?curid=1855470" title="Numulity">
Numulity



</doc>
<doc id="1855480" url="https://pl.wikipedia.org/wiki?curid=1855480" title="Leonid Komarow">
Leonid Komarow

Leonid Komarow (ros. Леонид Комаров, ur. 1959, zm. 5 sierpnia 2011) – radziecki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 76. miejsce w klasyfikacji generalnej.
Startował na mistrzostwach świata w Oslo, ale bez sukcesów.

</doc>
<doc id="1855483" url="https://pl.wikipedia.org/wiki?curid=1855483" title="Parafia Najświętszego Serca Pana Jezusa w Tarnowie">
Parafia Najświętszego Serca Pana Jezusa w Tarnowie

Parafia Najświętszego Serca Pana Jezusa w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Wschód.
Proboszczowie:

</doc>
<doc id="1855486" url="https://pl.wikipedia.org/wiki?curid=1855486" title="Białoruska Partia Patriotyczna">
Białoruska Partia Patriotyczna

Białoruska Partia Patriotyczna (, "Biełaruskaja patryjotycznaja partyja", , "Biełorusskaja patrioticzeskaja partija") – prorosyjska partia polityczna na Białorusi. Jej przewodniczącym jest Mikałaj Ułachowicz, będący jednocześnie przewodniczącym organizacji społecznej „Białoruskie Kozactwo”. Organem kierowniczym jest Rada. Zdaniem białoruskiego historyka Ihara Lalkoua, partia należy do tzw. "partii-fantomów", których działalność ogranicza się do pracy ich liderów i pewnej szczątkowej aktywności w czasie kampanii wyborczych.
Program.
Deklarowanym celem partii jest "wspieranie budowy socjalnie sprawiedliwego społeczeństwa; wspieranie prezydenta w jego wysiłkach w realizacji programu wyborczego i podejmowaniu pilnych kroków koniecznych do wyprowadzenia Białorusi z kryzysu; obrona interesów narodowych, honoru i godności Ojczyzny we wszystkich sferach".
Zdaniem Ihara Lalkoua, partia we wszystkich aspektach życia społeczno-politycznego popiera stanowisko prezydenta Alaksandra Łukaszenki.
Polityka zagraniczna.
Partia w swoim programie opowiada się za "powstaniem odnowionego związku bratnich narodów, a w pierwszej kolejności Rosji, Białorusi, Ukrainy". W listopadzie 2004 roku opublikowana została "Odezwa do narodu rosyjskiego", podpisana przez przewodniczących szeregu partii proprezydenckich, w tym Białoruskiej Partii Patriotycznej. W dokumencie tym sygnatariusze jednoznacznie poparli integrację Białorusi i Rosji, w ostrych słowach krytykując Zachód i siły prozachodnie w kraju.
Historia.
Utworzona 8 października 1994 roku przez aktywnych zwolenników Alaksandra Łukaszenki. Zarejestrowana 10 listopada 1994 roku. Pomyślnie przeszła obowiązkową ponowną rejestrację 25 sierpnia 1999 roku. Od 1994 roku do co najmniej końca lat 90. przewodniczącym partii był gen. Anatol Barankiewicz. Partia regularnie bierze udział w wyborach (w sojuszu z Komunistyczną Partią Białorusi), współpracuje z Białoruskim Egzarchatem Rosyjskiej Cerkwi Prawosławnej i organizacjami byłych wojskowych.

</doc>
<doc id="1855487" url="https://pl.wikipedia.org/wiki?curid=1855487" title="Zalew Ruszkowski">
Zalew Ruszkowski

Zalew Ruszkowski – sztuczne jezioro w centralnej Polsce w województwie wielkopolskim powstałe w 1979 r. w wyniku powodzi na Warcie. Zbiornik jest położony w granicach administracyjnych miasta Koła, osiedla Przedmieście Kaliskie. Przepływa przez niego rzeka Teleszyna.
Informacje ogólne.
Zalew powstał w latach 70. XX wieku, poprzez wylanie rzeki Warty. Dukt na skraju lasu dzieli dwa skrajnie się różniące siedliska. Pierwsze stanowią wydmy śródlądowe z murawami napiaskowymi. Występują tam fragmenty ciekawych siedlisk, jak bór chrobotkowy, murawy ciepłolubne, wrzosowiska i murawy bliżniczkowe. Wydma została zalesiona, dlatego większe otwarte fragmenty porośnięte murawami szczotlichowymi są rzadkie. Odnajdziemy je jedynie na obrzeżach. Drugie to torfowisko przejściowe i trzęsawisko. Płaty wymienionego siedliska są coraz rzadsze i zagrożone przede wszystkim zmianami warunków wodnych.
Występują tu m.in.: gęś gęgawa, błotniak stawowy, kulik wielki, krwawodziób, rycyk, czajka, bąk, świerszczak, brzęczka, remiz i wiele innych. Obie ostoje odwiedzają sarny i dziki. Tereny wilgotne, które upodobały sobie bobry, są jednocześnie wylęgarnią dla płazów, m.in. dla żab: trawnej, moczarowej i wodnej oraz kumaka nizinnego. Spotkać tu można także jaszczurkę zwinkę i zaskrońca. W wodzie pływa karp, leszcz, karaś, płoć, sandacz, rzadko występujący miętus pospolity. W zaroślach zimuje w okresie przelotów tysiące ptaków. W okresie lęgowym mają tam swoje punkty rozrodu m.in. gęsi, błotniaki.
Stan obecny.
Obszarem opiekuje się obecnie Koło Polskiego Związku Wędkarskiego nr 26 przy kolskim Urzędzie Miejskim. Organizacja chce zadbać o tę okolicę, nie naruszając naturalnego terenu, zrobić stanowiska. W przyszłości przy akwenie pojawią się tablice mówiące, co można w nim złapać oraz informujące o nadrzecznej wydmie i torfowisku. To właśnie ze względu na wspólne występowanie tych zjawisk wskazana strefa powinna być przedmiotem troski i zainteresowania.
Przez wielu mieszkańców zalew traktowany jest jako kąpielisko – pływanie w nim jest jednak zabronione.

</doc>
<doc id="1855491" url="https://pl.wikipedia.org/wiki?curid=1855491" title="Metoda środka ciężkości">
Metoda środka ciężkości

Metoda Środka Ciężkości – umożliwia wyznaczenie lokalizacji pod magazyn. Metoda takowa wykorzystuje położenie poszczególnych punktów nadania i odbioru. Najczęściej w tym celu wspieramy się współrzędnymi geograficznymi. Na otrzymany wynik ma również wpływ wielkość podaży i popytu poszczególnych punktów sieci.
Wersja popytowa.
formula_1
formula_2
Wersja popytowo-podażowa.
formula_3
formula_4
gdzie:

</doc>
<doc id="1855495" url="https://pl.wikipedia.org/wiki?curid=1855495" title="Parafia bł. Karoliny Kózkówny w Tarnowie">
Parafia bł. Karoliny Kózkówny w Tarnowie

Parafia bł. Karoliny Kózkówny w Tarnowie – parafia rzymskokatolicka w Tarnowie, w diecezji tarnowskiej w dekanacie Tarnów Wschód.
Od 1992 proboszczem parafii jest ks. prał. Stanisław Dutka.

</doc>
<doc id="1855498" url="https://pl.wikipedia.org/wiki?curid=1855498" title="Parafia św. Stanisława Kostki w Tarnowie">
Parafia św. Stanisława Kostki w Tarnowie

Parafia Świętego Stanisława Kostki w Tarnowie - parafia rzymskokatolicka znajdująca się w diecezji tarnowskiej w dekanacie Tarnów Zachód.
Od 2014 r. proboszczem parafii jest ks. Zbigniew Krzyszowski.

</doc>
<doc id="1855501" url="https://pl.wikipedia.org/wiki?curid=1855501" title="Angermuende">
Angermuende



</doc>
<doc id="1855504" url="https://pl.wikipedia.org/wiki?curid=1855504" title="Parafia Świętych Piotra i Pawła w Deventer">
Parafia Świętych Piotra i Pawła w Deventer

Parafia Świętych Piotra i Pawła – pierwotnie etnicznie rosyjska parafia w Deventer, jedna z 9 placówek duszpasterskich
w dekanacie Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Obecnie wśród jej wiernych są przedstawiciele kilkunastu różnych narodowości, zaś całościową liczbę wiernych szacuje się na 70 rodzin.
Językiem liturgicznym parafii jest niderlandzki przy użyciu języków cerkiewnosłowiańskiego i angielskiego jako pomocniczych, obowiązuje w niej kalendarz gregoriański (w odniesieniu do świąt stałych).
Proboszczem jest ks. Theodoor van der Voort.

</doc>
<doc id="1855507" url="https://pl.wikipedia.org/wiki?curid=1855507" title="Kazimierz Oczoś">
Kazimierz Oczoś

Kazimierz Emil Oczoś (ur. 8 grudnia 1931 w Rzeszowie, zm. 7 marca 2012) – polski profesor nauk technicznych, specjalizował się w kształtowaniu materiałów metalowych i niemetalowych sposobami obróbki skrawaniem, ściernej i erozyjnej oraz w problematyce rapid-technologii (Rapid Prototyping, Rapid Tooling i Rapid Manufacturing). Rektor Politechniki Rzeszowskiej w kadencjach 1972–1974, 1974–1981, 28 grudnia 1982 – 31 sierpnia 1987, 1993–1996, doktor honoris causa Politechniki Rzeszowskiej.
Życiorys.
Był synem Władysława i Heleny. Ukończył Politechnikę Krakowską w Krakowie (1957). W latach 1954–1963 pracował na Politechnice Krakowskiej jako młodszy asystent, asystent i starszy asystent. W 1963 podjął pracę w Wyższej Szkole Inżynierskiej (obecna nazwa: Politechnice Rzeszowskiej) w Rzeszowie na stanowisku wykładowcy, starszego wykładowcy a następnie docenta. Stopień naukowy doktora nauk technicznych otrzymał w 1969 na Wydziale Ceramiki Akademii Górniczo-Hutniczej w Krakowie na podstawie rozprawy pt. „Badania wybranych zależności w procesie kształtowania porcelanowych izolatorów pełnopniowych w stanie niewypalonym”. W 1976 otrzymał tytuł naukowy profesora nadzwyczajnego, a w 1990 – tytuł naukowy profesora zwyczajnego. Od 1990 był zatrudniony jako profesor zwyczajny na Politechnice Rzeszowskiej. 16 maja 2002 otrzymał pierwszy w Rzeszowie tytuł doktora "honoris causa" Politechniki Rzeszowskiej. 
Specjalizował się w kształtowaniu materiałów metalowych i niemetalowych sposobami obróbki skrawaniem, ściernej i erozyjnej oraz w problematyce rapid-technologii (Rapid Prototyping, Rapid Tooling i Rapid Manufacturing). Był autorem 11 monografii oraz ponad 400 publikacji naukowych. Rektor Politechniki Rzeszowskiej w latach 1972–1981, 1983–1987 i 1993–1996.
W latach 1977–1980 był prezesem Stowarzyszenia Inżynierów i Techników Mechaników Polskich.
Pełnił szereg funkcji związanych z działalnością naukową, organizatorską i edytorską, między innymi:
Od 1955 był członkiem PZPR. Pełnił funkcje I sekretarza POP PZPR Studium Wieczorowego Politechniki Krakowskiej (1961–1967), członka Komitetu Wojewódzkiego PZPR w Rzeszowie (1971–1973) i członka Egzekutywy KW PZPR w Rzeszowie (od 15 lutego 1975 do 11 marca 1981). Był także przewodniczącym Wojewódzkiego Komitetu Frontu Jedności Narodu w Rzeszowie. 
Odznaczony Krzyżem Komandorskim Orderu Odrodzenia Polski i medalem „Zasłużonym dla Politechniki Rzeszowskiej”. W czasach PRL był odznaczony również m.in.: Orderem Sztandaru Pracy II klasy, Krzyżem Oficerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i odznaką „Zasłużony Nauczyciel PRL”. W 1976 wyróżniony wpisem do „Księgi zasłużonych dla województwa rzeszowskiego”. W 1977 roku otrzymał Odznakę „Zasłużony dla Sanoka”.
Zmarł 7 marca 2012. Został pochowany na Cmentarzu Pobitno w Rzeszowie.

</doc>
<doc id="1855508" url="https://pl.wikipedia.org/wiki?curid=1855508" title="Parafia Niepokalanego Serca Najświętszej Maryi Panny w Tarnowie">
Parafia Niepokalanego Serca Najświętszej Maryi Panny w Tarnowie

Parafia Niepokalanego Serca Najświętszej Maryi Panny w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Południe.
Od 1984 proboszczem parafii był ks. Julian Gancarz. Od 2010 funkcję tę pełni ks. Tadeusz Wiszniewski.

</doc>
<doc id="1855509" url="https://pl.wikipedia.org/wiki?curid=1855509" title="Bart De Wever">
Bart De Wever

Bart Albert Liliane De Wever (ur. 21 grudnia 1970 w Mortsel) – belgijski i flamandzki polityk, od 2004 przewodniczący Nowego Sojuszu Flamandzkiego (N-VA), od 2013 burmistrz Antwerpii.
Życiorys.
Ukończył studia magisterskie z zakresu historii na Uniwersytecie Katolickim w Leuven. Działał w tym czasie w organizacjach studenckich – liberalnej LVSV ("Liberaal Vlaams Studentenverbond") i katolickiej KVHV z Antwerpii ("Katholiek Vlaams Hoogstudentenverbond"). Pełnił funkcję redaktora naczelnego „Tegenstroom” i „Ons Leven”. Pracował jako asystent na uczelni, m.in. przy pisaniu encyklopedii ruchu flamandzkiego ("Nieuwe Encyclopedie van de Vlaamse Beweging").
W 2004 uzyskał mandat posła do Parlamentu Flamandzkiego. W tym samym roku zastąpił Geerta Bourgeois na stanowisku przewodniczącego Nowego Sojuszu Flamandzkiego. W 2007 został wybrany do rady miejskiej w Antwerpii. W tym samym roku w wyborach parlamentarnych z powodzeniem kandydował do federalnej Izby Reprezentantów z listy kartelu wyborczego N-VA i flamandzkich chadeków (CD&amp;V). Brał udział w negocjacjach koalicyjnych nad powołaniem nowego gabinetu, ostatecznie jego ugrupowanie pozostało poza koalicją współtworzącą rząd Yves'a Leterme.
W 2008 Bart De Wever doprowadził do zerwania sojuszu z CD&amp;V. Na skutek wyborów regionalnych w 2009 powrócił do sprawowania mandatu deputowanego w Parlamencie Flamandzkim. W wyborach w 2010 jego partia uzyskała najwięcej mandatów w obu izbach parlamentu federalnego (sam został wybrany do federalnego Senatu). W konsekwencji król powierzył mu funkcję mediatora ("informateur"), odpowiedzialnego za koordynację rozmów prowadzących do wyłonienia nowego rządu, misja ta zakończyła się jednak niepowodzeniem. 1 stycznia 2013 objął urząd burmistrza Antwerpii (utrzymał tę funkcję po wyborach w 2018). W 2014 wybrany ponownie do Izby Reprezentantów, a w 2019 uzyskał mandat posła do Parlamentu Flamandzkiego.

</doc>
<doc id="1855512" url="https://pl.wikipedia.org/wiki?curid=1855512" title="Anergates atratulus">
Anergates atratulus



</doc>
<doc id="1855515" url="https://pl.wikipedia.org/wiki?curid=1855515" title="Parafia Świętego Krzyża i Matki Bożej Nieustającej Pomocy w Tarnowie">
Parafia Świętego Krzyża i Matki Bożej Nieustającej Pomocy w Tarnowie

Parafia Świętego Krzyża i Matki Bożej Nieustającej Pomocy w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Północ w dzielnicy Krzyż.

</doc>
<doc id="1855521" url="https://pl.wikipedia.org/wiki?curid=1855521" title="Parafia Najświętszej Maryi Panny Królowej Polski w Tarnowie">
Parafia Najświętszej Maryi Panny Królowej Polski w Tarnowie

Parafia Najświętszej Maryi Panny Królowej Polski w Tarnowie – parafia rzymskokatolicka znajdująca się w diecezji tarnowskiej w dekanacie Tarnów Zachód w dzielnicy Mościce.
Historia.
Parafię założono 21 sierpnia 1938 r. Na pierwszego proboszcza wyznaczono ks. Stanisława Indyka.
Kolejni proboszczowie parafii:
Kościół.
Budynek zaprojektowali Władysław Pieńkowski i Stanisław Gałęzowski. Projekt nieorientowanego monumentalnego budynku kościoła w stylu funkcjonalizmu pochodzi z 1941, budowę rozpoczęto w 1948. Uroczyste otwarcie i poświęcenie kościoła odbyło się 7 października 1956 roku.
Organy.
Organy wybudował Józef Cynar, organmistrz z Wrocławia. Pierwotnie posiadały 30 głosów. W 2005 r. remont przeprowadził Lech Skoczylas z Krakowa. Dodano wówczas 3 głosy: Puzon 16', Obój 8' i Okarynę 2', dwurzędowy Cynk w pedale przerobiono na Mixturę, a głos Musette przeniesiono z manuału II do pedału. W 2013 r. podczas prac związanych z remontem tynków i malowaniem wnętrza świątyni przeprowadzono również prace czyszcząco-konserwujące organów. Wymieniono wówczas m.in. pokrycie miechów oraz stół do gry, który wykonał Jacek Siedlar z Modlnicy k. Krakowa, wykorzystując klawiatury i elektronikę firmy Laukhuff. Podczas tych prac wymieniono Okarynę 2' na Szałamaję 4'. Instrument posiada wiatrownice stożkowe oraz 2 miechy wyrównawcze.

</doc>
<doc id="1855522" url="https://pl.wikipedia.org/wiki?curid=1855522" title="Bruessow">
Bruessow



</doc>
<doc id="1855525" url="https://pl.wikipedia.org/wiki?curid=1855525" title="Język akan">
Język akan

Język akan − język występujący w środkowej Ghanie. Przynależy do grupy kwa rodziny języków nigero-kongijskich. W obrębie języków kwa wydziela się grupę 20 języków nazywanych Tano lub Volta-Comoe (przy czym, jak często w przypadku języków Afryki, spotkać można się z różnorodnymi i złożonymi kwalifikacjami), z których akan jest językiem największym. Dawniej termin „akan” stosowano do całej tej grupy, obecnie jedynie do omawianego tu największego języka. Posiada dwie główne odmiany: język twi, o kodzie SIL 639-3 twi, oraz język fanti o kodzie SIL 636-3 fat.
Zasięg i dialektologia.
Akan stanowi kontinuum językowe, a główne języki/dialekty wchodzące w jego skład to twi, fante i brong. Użytkownicy języka akan nie określają go terminem „akan”, ale przede wszystkim wymienionymi wyżej trzema nazwami. Kontinuum, które stanowi język akan, rozpościera się od północnej do południowej Ghany.
Fante.
Dialekt fante (fanti) obejmuje południową część zasięgu języka akan, używany jest w Ghanie środkowej, miejscami sięgając wybrzeża (w centrum Ghany) i zachodnich krańców kraju. Główne dialekty to agona, anomabo fanti, abura fanti, gomua.
Twi.
Twi stanowi o wiele bardziej niż fante i brong zróżnicowany zespół dialektologiczny. Największe dialekty twi to akuapem (Region Wschodni) i asante (asante twi; Region Aszanti), do mniejszych należą ahafo, akyem, asen, dankyira, kwahu. Wszystkie dialekty twi są wzajemnie zrozumiałe, przy czym jednak akuapem jest bliski dialektowi fante.
Brong.
Dialekt brong używany jest w Regionie Brong-Ahafo i na północy Regionu Aszanti. Jest on wzajemnie zrozumiały z asante twi, ale z południowymi dialektami twi już w mniejszym stopniu.
Historia i rozwój języka pisanego.
Językiem literackim, posiadającym druki, akan został w pierwszej połowie XIX wieku, choć już w XVII i XVIII wieku ukazały się listy obejmujące kilkaset słów w fante. Na początku XIX wieku ukazały się natomiast druki w dialekcie akuapem, dzięki działalności protestanckiej misji bazylejskiej (Basel Mission) funkcjonującej od 1830 na terytorium obecnego Regionu Wschodniego. Misja ta miała wielkie zasługi w rozwoju pisanego języka akan i w badaniach nad nim.
Pierwszą gramatykę języka akan opublikował związany z misją bazylejską H. N. Riis − w 1853 w języku niemieckim, w 1854 w języku angielskim. Z misją związany był także Johann Gottlieb Christaller, twórca gramatyki języka akan wydanej w 1875, zbioru 3600 przysłów z 1879 i słownika wydanego w 1881. Christaller, który zresztą w ogóle był jednym z najwybitniejszych afrykanistów, przetłumaczył też Biblię na język twi.
Dominacja ortografii opartej na dialekcie akuapem, także na obszarach dialektu twi, była długotrwała i cały czas wiązała się z działalnością oświatową misji bazylejskiej. Dopiero w latach 50. XX wieku opracowano ortografię dla asante, powstała także ortografia dla fante. Wszystkie trzy stosowane są w szkolnictwie. W 1978 opracowano wspólną ortografię dla języka akan (United Akan Ortography), nie znalazła ona jednak zastosowania praktycznego ani w szkołach, ani w publikacjach.
Mimo tej złożonej sytuacji w języku akan publikuje się więcej wydawnictw, niż we wszystkich innych językach rodzimych Ghany. Najbardziej rozpowszechniona jest najstarsza ortografia akuapem, w której powstaje ponad połowa wszystkich publikacji w języku akan.
Sytuacja socjolingwistyczna i etnolingwistyczna.
Według spisu ludności z 2000 roku, język akan jest językiem ojczystym dla 43% populacji Ghany − z 18-milionowej ludności kraju jest językiem ojczystym dla 7 550 405 osób. Największym dialektem jest Asante (2 578 829 użytkowników), drugim zaś Fante (1 723 573).
Ogólna liczba jego użytkowników jest jednak znacznie większa, zna go wielu mieszkańców Ghany posługujących się innymi językami, przez co akan jest niewątpliwie najszerzej znanym językiem kraju. Dokładne dane dotyczące liczby osób znających akan jako język obcy nie są jednak znane. Należy zauważyć jednak, że regiony kraju, w którym nie można się za jego pomocą porozumiewać, są bardzo nieliczne. Akan jest także prawdopodobnie najszerzej używanym językiem Akry, stoicy kraju, mimo że nie leży ona w obrębie jego historycznego zasięgu.
Ta specyfika języka akan uwarunkowana jest historycznie − od XVII wieku do zajęcia Ghany przez Brytyjczyków był on bowiem językiem dominujących w regionie ekspansywnych organizmów państwowych, z których największym i najszerzej znanym było Królestwo Aszanti. Wiąże się z tym znaczna liczba zapożyczeń z języka akan w pozostałych językach Ghany, w tym przede wszystkim w językach południa kraju. Języki południowej Ghany zapożyczyły z języka akan znaczną część swojego słownictwa dotyczącego spraw państwowych, wojny, sztuki (szczególnie muzyki), a także imiona własne. Zapożyczenia z języka akan występują także w języku angielskim, szczególnie na Karaibach. Z języka akan pochodzi np. imię Anancy, postaci z folkloru Jamajki (od "ananse" – „pająk”) oraz znane także językowi polskiemu słowo „okra” (z "ŋ-koro-ma").
W związku z faktem, że językiem urzędowym Ghany jest język angielski, natomiast akan jest w tym kraju językiem najszerzej znanym i mającym szczególne znaczenie kulturowe, na terenie tego państwa relacje między oboma językami mają specjalny charakter. Obok angielskiego akan używany jest w mediach elektronicznych, w niektórych regionach szerszej niż angielski. Jest zwłaszcza językiem radiostacji Ghany, na obszarze swojego zasięgu i w Akrze. Często usłyszeć go można także w telewizji i w reklamie. Niewielka w porównaniu z anglojęzycznymi jest natomiast liczba tytułów prasowych w języu akan − na niekorzyść tego ostatniego w porównaniu z przeszłością.
Na obszarach objętych zasięgiem języka akan, a często także w szkołach Akry i w kolegiach nauczycielskich, stanowi on przedmiot szkolny. Jako kierunek studiów zakończonych uzyskaniem tytułu naukowego język akan dostępny jest na University of Ghana i University of Cape Coast, natomiast jako specjalizacja na University College of Education w Winnebie.
Język akan bardzo ściśle oddziela język potoczny i język formalny, język formalny ma zaś wielkie znaczenie kulturowe. Typowa jest instytucja "ɔkyeame", mówcy występującego w okolicznościach oficjalnych. Mówca taki przemawia w zastępstwie każdego króla lub wodza i jest, jako mistrz języka, bardzo poważany. Elegancka sztuka wymowy akan, w szczególności w życiu dworskim, wykształciła specyficzny styl. Jest ona bogata i niebezpośrednia,
jej charakterystycznym aspektem jest także konieczność znajomości i właściwego użycia bardzo wielu przysłów.

</doc>
<doc id="1855526" url="https://pl.wikipedia.org/wiki?curid=1855526" title="Pomnik „Bojownikom o wolność i niepodległość”">
Pomnik „Bojownikom o wolność i niepodległość”

Pomnik „Bojownikom o wolność i niepodległość” w Kole – pomnik usytuowany nad zalewem Warty, upamiętniający ofiary walk o niepodległość. Położony jest na terenie osiedla Stare Miasto.
Historia.
Pomnik położony przy Moście Kaliskim nad zalewem Warty upamiętnia Polaków walczących o wolną Polskę w latach: 1831, 1863, 1914–1918.
Pierwotnie został wzniesiony dla uczczenia poległych powstańców 1863 roku, na symbolicznej mogile usypanej w 1905 roku przez weteranów powstania. Pomnik w formie obelisku z orłem, oddający hołd Polakom walczącym we wszystkich zrywach niepodległościowych wzniesiony został w 1934 r. W czasie II wojny światowej, w 1940 r., był zniszczony przez władze niemieckie. Odbudowany został w 1962 r., w 600-lecie nadania praw miejskich dla Koła.
Staraniem dra Józefa Mujty władze miasta Koła, przeznaczając środki finansowe, umożliwiły w latach 1991-1995 renowację i częściową odbudowę pomnika (nowy spiżowy Orzeł Wolności, ogrodzenie, grobla kamienna, tablica pamiątkowa). Autorem pomnika jest Roman Kosmala.

</doc>
<doc id="1855527" url="https://pl.wikipedia.org/wiki?curid=1855527" title="Parafia św. Pantelejmona w Kollumerpomp">
Parafia św. Pantelejmona w Kollumerpomp

Parafia św. Pantelejmona – pierwotnie etnicznie rosyjska parafia w Kollumerpomp, w dekanacie Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Obecnie jest to jedyna parafia w Holandii, w której językiem liturgicznym jest flamandzki. Obowiązuje w niej kalendarz juliański. 
Proboszczem jest ks. Nikolaas Lukassen.

</doc>
<doc id="1855528" url="https://pl.wikipedia.org/wiki?curid=1855528" title="Vincent Ogé">
Vincent Ogé

Vincent Ogé (ur. ok. 1755, zm. 1791 w Port-au-Prince) – wódz powstania Murzynów i Mulatów we francuskiej kolonii Saint-Domingue na Haiti w roku 1790. 
W 1789 roku przewodniczył delegacji wolnych Mulatów, która udała się do Paryża. Po klęsce powstania schronił się w hiszpańskiej części wyspy. Kiedy próbował dowieść, że należy do grupy "głosujących płatników podatków" został wydany Francuzom i stracony w egzekucji publicznej w Port-au-Prince. Świadkami egzekucji byli między innymi: Toussaint L’Ouverture, Henri Christophe i Jean-Jacques Dessalines.

</doc>
<doc id="1855530" url="https://pl.wikipedia.org/wiki?curid=1855530" title="Parafia Trójcy Przenajświętszej w Tarnowie">
Parafia Trójcy Przenajświętszej w Tarnowie

Parafia Trójcy Przenajświętszej w Tarnowie - parafia rzymskokatolicka znajdująca się w diecezji tarnowskiej w dekanacie Tarnów Południe.
Od 1994 proboszczem parafii był ks. Władysław Pachota, w 2011 zastąpił go ks. Daniel Pietryka.

</doc>
<doc id="1855534" url="https://pl.wikipedia.org/wiki?curid=1855534" title="Senat (Belgia)">
Senat (Belgia)

Senat Belgii (nid. "Senaat", fr. "le Sénat", niem. "der Senat") – izba wyższa parlamentu federalnego Belgii. Składa się z 71 członków powoływanych na czteroletnią kadencję. Dodatkowo trzy osoby mają prawo zasiadania w nim z urzędu.
Senatorowie wyłaniani się trzema metodami: poprzez wybory bezpośrednie, wybory pośrednie oraz drogą kooptacji. W wyborach bezpośrednich wybieranych jest 40 senatorów. Wyborcy podzieleni są na dwa kolegia: niderlandzkojęzyczne (flamandzkie) i francuskojęzyczne (walońskie). Wyborcy zamieszkali w regionie stołecznym mogą wybrać, do którego kolegium chcą przynależeć. Pozostali są automatycznie przypisywani do kolegiów, zgodnie z przynależnością regionalną ich miejsca zamieszkania. Kolegium flamandzkie wybiera 25 senatorów, a kolegium walońskie piętnastu. Stosuje się przy tym ordynację proporcjonalną i metodę d'Hondta. Głosować mogą obywatele Belgii posiadający pełnię praw publicznych i ukończone 18 lat. Głosowanie jest obowiązkowe, a nieusprawiedliwiona absencja wyborcza podlega karze grzywny lub nawet skreślenia z rejestru wyborców.
Z wyborów pośrednich pochodzi 21 senatorów, których wybierają spośród swojego grona parlamenty trzech belgijskich wspólnot językowych. Dziesięć mandatów zajmują osoby wskazane przez Parlament Flamandzki, tyle samo miejsc obsadza Parlament Wspólnoty Francuskiej, a jedno miejsce zarezerwowano dla osoby wybranej przez Parlament Wspólnoty Niemieckojęzycznej.
61 tak wybranych senatorów dzieli się na dwie grupy według kryterium językowego (przedstawiciel Belgów niemieckojęzycznych nie jest tu uwzględniany) i wybierają 10 osób, które zostają dokooptowane do składu Senatu. Sześciu senatorów wskazuje grupa niderlandzkojęzyczna, a czterech francuskojęzyczna. Z urzędu miejsce w Senacie posiadają dzieci króla Belgów, o ile ukończyły już 18 lat. Kryterium to spełnia obecnie cała trójka potomków króla Alberta. Senatorowie z urzędu mają takie sama prawa jak senatorowie wybierani i kooptowani, jednak zwyczajowo nie biorą udziału w pracach izby, a w szczególności nie głosują w niej.
Bierne prawo wyborcze do Senatu posiadają obywatele Belgii w wieku co najmniej 21 lat, zamieszkujący na stałe na terytorium tego kraju. Kandydować nie mogą członkowie pozostałych belgijskich parlamentów wszystkich szczebli (z wyjątkiem członków parlamentów wspólnot językowych, jeśli zostaną wybrani przez te parlamenty) oraz członkowie rządu federalnego.

</doc>
<doc id="1855536" url="https://pl.wikipedia.org/wiki?curid=1855536" title="Ozma">
Ozma

Ozma – druga płyta studyjna zespołu Melvins wydana w 1989 roku przez firmę Boner Records. 

</doc>
<doc id="1855540" url="https://pl.wikipedia.org/wiki?curid=1855540" title="Geert Bourgeois">
Geert Bourgeois

Geert Albert Bourgeois (ur. 6 lipca 1951 w Roeselare) – belgijski i flamandzki polityk, minister w rządach regionalnych, w latach 2000–2004 przewodniczący Unii Ludowej (VU) i Nowego Sojuszu Flamandzkiego (N-VA), w latach 2014–2019 minister-prezydent Regionu Flamandzkiego (premier Flandrii), poseł do Parlamentu Europejskiego IX kadencji.
Życiorys.
Ukończył licencjackie studia prawnicze na Uniwersytecie w Gandawie.
Działalność polityczną podjął w drugiej połowie lat 70. W 1977 został radnym miejskim w Izegem, w latach 1983–1994 był członkiem egzekutywy tej miejscowości. W latach 1995–2004 sprawował mandat posła do Izby Reprezentantów. Należał do Unii Ludowej, w 2000 objął stanowisko przewodniczącego tego ugrupowania. Gdy rok później doszło do rozłamu w tej partii, wraz z jej centroprawicową częścią powołał umiarkowanie separatystyczny Nowy Sojusz Flamandzki. Na czele N-VA stał do 2004, rezygnując na rzecz Barta De Wevera.
W tym samym roku, po zwycięstwie wyborczym kartelu wyborczego flamandzkich chadeków (CD&amp;V) i Nowego Sojuszu Flamandzkiego w wyborach regionalnych, Geert Bourgeois został członkiem flamandzkiego rządu. W gabinecie Yves'a Leterme w lipcu 2004 objął urząd ministra spraw administracyjnych, polityki zagranicznej, mediów i turystyki. Został zdymisjonowany we wrześniu 2008 po tym, jak N-VA w Izbie Reprezentantów głosował przeciwko udzieleniu wotum zaufania dla nowego federalnego rządu współtworzonego przez CD&amp;V.
W 2009 został wybrany do Parlamentu Flamandzkiego. Dobry wynik wyborczy N-VA pozwolił tej partii powrócić do koalicji rządowej na szczeblu regionalnym. Chadecki premier Flandrii Kris Peeters w czerwcu 2009 powierzył Geertowi Bourgeois stanowisko wicepremiera rządu flamandzkiego, ministra ds. administracji, władz lokalnych, integracji obywatelskiej i turystyki. Zwycięstwo N-VA w kolejnych wyborach regionalnych w 2014 skutkowało przejęciem w regionie funkcji premiera – 25 lipca 2014 Geert Bourgeois został nowym ministrem-prezydentem. W konsekwencji złożył uzyskany w tymże roku mandat w Senacie. W wyborach w 2019 jako lider listy wyborczej swojej partii został wybrany do Parlamentu Europejskiego IX kadencji. Celem objęcia mandatu od lipca 2019 złożył rezygnację ze stanowiska premiera Flandrii.

</doc>
<doc id="1855544" url="https://pl.wikipedia.org/wiki?curid=1855544" title="Hala sportowa w Kole">
Hala sportowa w Kole

Hala sportowa im. Agaty Mróz-Olszewskiej – obiekt sportowy w Kole, wybudowany w latach 2005-2007. Znajduje się na terenie osiedla Płaszczyzna w sąsiedztwie parku miejskiego im. Stanisława Moniuszki.
Rys historyczny.
Budowa hali sportowej rozpoczęła się w 2005 roku i trwała 2 lata. Wybudowanie obiektu kosztowało gminę miejską 5,7 mln złotych, w czym 1,2 mln to dotacja z Ministerstwa Sportu.
W piątek 16 września 2007 roku nastąpiło uroczyste otwarcie obiektu. Dokonała tego dyrektor Miejskiego Ośrodka Sportu i Rekreacji – Marta Zakrocka. Sportowcy z kolskich klubów wnieśli flagę olimpijską oraz flagę MOSiR, zapłonął ogień olimpijski. Proboszcz parafii Świętego Bogumiła – ks. Piotr Pawlak dokonał poświęcenia obiektu. Uroczystość zakończyła część artystyczna, a za oprawę muzyczną odpowiedzialna była Miejska Orkiestra Dęta.
W piątek 19 czerwca 2009 roku hala sportowa MOSiR otrzymała imię zmarłej siatkarki, reprezentantki Polski – Agaty Mróz-Olszewskiej. Jest to pierwszy obiekt w Polsce nazwany jej imieniem. Na uroczystość przybyła siatkarka Kamila Frątczak.
Stan obecny.
Wymiary hali to 28 × 40 m z widownią na 300 miejsc siedzących. W obiekcie znajduje się także: siłownia, sala fitness oraz salka sportowa do tańca, aerobicu, sportów walki lub innych ćwiczeń.
Na zewnątrz wykonane zostały chodniki, parkingi oraz zatoczki dla autobusów i samochodów osobowych. 1 września 2009 r. oddano do użytku także boisko wielofunkcyjne, bieżnię, skocznię oraz korty tenisowe.
W dniach nauki szkolnej do godzin popołudniowych hala użytkowana jest przez uczniów Szkoły Podstawowej nr 1, później prowadzone są zajęcia pozalekcyjne kolskich szkół, a w godzinach popołudniowych i wieczornych z obiektu korzystają kluby sportowe oraz osoby prywatne.
W stały kalendarz imprez odbywających się na kolskiej hali wpisały się m.in.: Kolska Amatorska Liga Piłki Siatkowej, Kolska Liga Halowej Piłki Nożnej, mistrzostwa Polski juniorów w korfballu i inne.

</doc>
<doc id="1855551" url="https://pl.wikipedia.org/wiki?curid=1855551" title="Nils Menke">
Nils Menke

Nils Menke (ur. 28 sierpnia 1988 r. w Berlinie) – niemiecki wioślarz.

</doc>
<doc id="1855555" url="https://pl.wikipedia.org/wiki?curid=1855555" title="Yenser Basilio Pol">
Yenser Basilio Pol

Yenser Basilio Pol (ur. 6 października 1985 r. w Floridzie) – kubański wioślarz.

</doc>
<doc id="1855557" url="https://pl.wikipedia.org/wiki?curid=1855557" title="Jorber Avila Esquivel">
Jorber Avila Esquivel

Jorber Avila Esquivel (ur. 4 sierpnia 1989 w Camagüey) – kubański wioślarz.

</doc>
<doc id="1855558" url="https://pl.wikipedia.org/wiki?curid=1855558" title="Sejmiki ziemskie w Kole">
Sejmiki ziemskie w Kole

Sejmiki ziemskie – zjazdy szlachty wielkopolskiej, które odbywały się w Kole od początku XV wieku aż do 1716 r. Zgodnie z pisemnym przekazem miały miejsce w refektarzu klasztoru bernardynów, a gdy przybierały większe rozmiary, przenoszone je na nadwarciańskie błonia.
Historia.
Sejmiki odbywały się stosunkowo rzadko, zazwyczaj w refektarzu klasztornym bernardynów, jednak gdy przybierały większe rozmiary zjazdów wielkopolskich zajmowały także pobliskie błonia. Zjeżdżała się na nie szlachta z ówczesnych województw prowincji wielkopolskiej.
Do tej pory nie znamy dat wszystkich zjazdów. Są informacje dotyczące kilku, lecz bez konkretnych dat: 1411, 1429, 1430. Na sejmikach podejmowano głównie decyzje przeciwko Krzyżakom jako najbliższym wrogom. Na sejmiku z 1433 r., za czasów Władysława Jagiełły, podjęto uchwały dotyczące wypraw przeciwko Zakonowi. Kilka innych sejmików kolskich odbywanych aż do początku XVI wieku, związane były z wojną pruską.
Od czasu ustawy Nihil novi z 1505 r. skończył się okres rządów sejmikowych. Sejmy prowincjonalne zamieniły się w sejmy walne. Znikały statuty kolskie i ustała dwudzielność ustawodawcza. Następne zjazdy kolskie dotyczyły uchwalenia środków na pokrycie wydatków które były związane z dążeniami dynastycznymi Jagiellonów na Węgrzech i w Czechach. Król zwoływał sejmiki generalne w Kole w celu ustalenia reformy skarbu oraz ustalenia sposobu obrony kresów, ale nie dały one pozytywnych wyników. Jednakże w roku 1533 na sejmie prowincjonalnym w Kole przy użyciu wpływów senatorów król uzyskał aprobatę na przeprowadzenie uchwał podatkowych na cele wojenne. Sejmiki odbywały się coraz rzadziej. Następnie słyszymy o nich dopiero w XVIII wieku. W dobie wojny północnej jeszcze raz odbył się sejmik szlachty wielkopolskiej w 1716 r. Wówczas szlachta wystąpiła przeciwko niszczącej i rabunkowej działalności wojsk saskich. Był to ostatni zjazd szlachty w Kole, który zakończył przeszło trzywieczne tradycje symbolizujące jedność prowincji wielkopolskiej.
8 lipca 2018 r. w kościele Nawiedzenia NMP w Kole odbyły się uroczystości państwowe upamiętniające 550-lecie polskiego parlamentaryzmu. Sprawowana była Msza św. z udziałem biskupów włocławskich Wiesława Meringa i Stanisława Gębickiego, a przed kościołem marszałek Sejmu Marek Kuchciński odsłonił pamiątkową tablicę.
Tradycję kolskich sejmików upamiętnia niewielka ulica Sejmikowa, położona na terenie osiedla Stare Miasto.

</doc>
<doc id="1855560" url="https://pl.wikipedia.org/wiki?curid=1855560" title="Lech Dokowicz">
Lech Dokowicz

Lech Dokowicz, właśc. Lechosław Dokowicz (ur. 8 marca 1966) − polski reżyser, scenarzysta i producent filmowy, dokumentalista.
Życiorys.
W latach 1986–1988 pracował jako oświetleniowiec w Bawarskiej Operze i Teatrze Narodowym w Monachium. W 1988 założył i do 1990 prowadził grupę teatralną Anton-Fingerle-Zentrum w Monachium. W latach 1991–1994 był asystentem Chrisa Karpa, szwajcarskiego operatora filmowego. Od 1995 pracuje jako niezależny producent oraz operator filmowy. Produkował dla niemal wszystkich niemieckich stacji telewizyjnych: ARD, ZDF, PRO 7, BR, SAT 1, VIVA. Filmy dokumentalne, reportaże, seriale TV, (Wahre Wunder, Bully Hitparade, Comedy Factory, Sprechstunde bei dr. Frankenstein...). W latach 1999–2001 Chefoperator Media AG. Od 2001 produkcja filmów dokumentalnych dla polskiej telewizji Polsat, a od 2006 produkcja i realizacja filmów dla TVP1 oraz TVP2. Kilkukrotnie nagradzany na Międzynarodowym Festiwalu Filmów Katolickich w Niepokalanowie (2005, 2007, 2008 i 2010).
Razem z Maciejem Bodasińskim był pomysłodawcą akcji "Różaniec do Granic". Prowadzi z nim wytwórnię filmową Mikael.
Jako operator i producent filmowy współtworzył niemiecką scenę techno.
Ojciec pięciorga dzieci.

</doc>
<doc id="1855561" url="https://pl.wikipedia.org/wiki?curid=1855561" title="Orzeł wylądował">
Orzeł wylądował

Orzeł wylądował (ang. "The Eagle Has Landed") – powieść sensacyjna Jacka Higginsa, której akcja toczy się podczas II wojny światowej. Powieść została po raz pierwszy wydana w 1975 roku, uchodzi za najwybitniejsze dzieło tego pisarza.
Treść.
Rok 1943. Oficer Abwery Max Radl, z bezpośredniego polecenia Himmlera organizuje plan zamachu na premiera Wielkiej Brytanii Winstona Churchilla. Zgodnie z planem grupa niemieckich komadosów dowodzonych przez Kurta Steinera ma wylądować w hrabstwie Norfolk w południowo-wschodniej Anglii, gdzie premier wypoczywa, i porwać go lub zlikwidować. Do pomocy niemieckim żołnierzom udaje mu się zwerbować Liama Devlina, byłego żołnierza IRA oraz brytyjskiego zdrajcę. Operacji o kryptonimie „Orzeł” komandosi mają dokonać przebrani w mundury polskich spadochroniarzy. Na miejscu ma im pomagać kobieta-szpieg Joanna Grey.
Początkowo wszystko idzie zgodnie z planem, jednak później pojawiają się problemy...

</doc>
<doc id="1855563" url="https://pl.wikipedia.org/wiki?curid=1855563" title="Vaclav Chalupa Jr">
Vaclav Chalupa Jr



</doc>
<doc id="1855564" url="https://pl.wikipedia.org/wiki?curid=1855564" title="Asmegin">
Asmegin



</doc>
<doc id="1855565" url="https://pl.wikipedia.org/wiki?curid=1855565" title="Belarus">
Belarus

Belarus (, pol. "Biełarus") – marka czterokołowych traktorów wytwarzanych w Mińskiej Fabryce Traktorów ("MTZ") od roku 1953.
Najbardziej popularnymi modelami były kolejno: MTZ-2 (produkcja od 1953), MTZ-50 (produkcja od 1961), MTZ-80 (produkcja od 1974) i MTZ-1221 (produkcja od 1986).
Traktory Belarus są dobrze znane w krajach WNP i dawnego bloku wschodniego. Używane są w różnych warunkach klimatycznych i gałęziach gospodarki: rolnictwie, leśnictwie i budownictwie. Produkty MTZ wykorzystywane były i są w ponad 100 krajach świata (w tym Stanach Zjednoczonych) i stanowią 7–8% światowej produkcji traktorów.
Nazwa „Biełarus” oznacza w języku białoruskim „Białorusin” i używana jest od uzyskania przez Białoruś niepodległości. Wcześniej, za czasów ZSRR używana była nazwa „Biełaruś” (), czyli „Białoruś”. W polskiej transkrypcji nazwa brzmi Biełarus, lecz używana jest forma w transliteracji międzynarodowej Belarus.
W 2007 roku rozpoczęto produkcję kompaktowych ciągników Belarus serii 320 w Bobrujskiej Fabryce Detali i Agregatów do Traktorów.

</doc>
<doc id="1855569" url="https://pl.wikipedia.org/wiki?curid=1855569" title="Parafia św. Jana Chryzostoma i św. Serwacego w Maastricht">
Parafia św. Jana Chryzostoma i św. Serwacego w Maastricht

Parafia św. Jana Chryzostoma i św. Serwacego – pierwotnie etnicznie rosyjska parafia w Maastricht, jedna z 9 placówek duszpasterskich w dekanacie Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Obecnie wierni parafii reprezentują ok. 10 różnych narodowości. Obowiązuje w niej kalendarz juliański. Nabożeństwa są celebrowane w językach niderlandzkim, cerkiewnosłowiańskim i angielskim.
Proboszczem jest ks. Serge Kriger.

</doc>
<doc id="1855570" url="https://pl.wikipedia.org/wiki?curid=1855570" title="Ardi">
Ardi



</doc>
<doc id="1855573" url="https://pl.wikipedia.org/wiki?curid=1855573" title="Błękitny lotos">
Błękitny lotos

Błękitny lotos – piąta część przygód Tintina. Jest to kontynuacja komiksu "Cygara faraona". Autorem jest Hergé. Książka zajęła 18 miejsce na liście 100 książek XX wieku według „Le Monde”.
Treść.
Do Tintina, stale przebywającego w pałacu maharadży, przyjeżdża tajemniczy posłaniec z Chin. Nim jednak daje radę wyjawić mu cel swojego przybycia, zostaje trafiony strzałką z radżadżal, trucizną szaleństwa; zanim popada w obłęd, prosi reportera, by ten pamiętał nazwisko Mitsuhirato i przyjechał do Szanghaju. Chłopak natychmiast wyjeżdża z Indii. W Chinach dostaje wiadomość od Mitsuhirato i wybiera się doń w odwiedziny. Podczas podróży powstrzymuje Europejczyka od pobicia Chińczyka; Biały postanawia, wraz z kilkoma kolegami, zemścić się na "młodym don Kichocie". Japończyk udaje przyjaźń z reporterem, będąc w rzeczywistości agentem kierującym dostawami opium do Chin. W Szanghaju reporter przeżywa dwa zamachy na swoje życie i za każdym razem zostaje ocalony przez tajemniczego mężczyznę; któregoś dnia otrzymuje wiadomość z prośbą o spotkanie, gdy jednak przybywa na miejsce, napotyka szalonego chłopaka, który próbuje mu odciąć głowę. Tintin dochodzi do wniosku, że musi być to jedna z ofiar radżadżal. 
Mitsuhirato wysyła sfałszowany telegram do chłopaka, w którym podaje się za Maharadżę Rawadżapatulaha proszącego o natychmiastowy powrót reportera do Bombaju. Tintin wyjeżdża, ale tego samego dnia ze statku zabierają go członkowie stowarzyszenia „Synowie Smoka”. Jednym z nich jest Wang Czendż Mi, którego syn uratował reportera w Szanghaju, po czym popadł w szaleństwo po zaaplikowaniu mu radżadżal. Tintin postanawia mu pomóc; okazuje się, że Mitsuhirato wysadza w powietrze linię kolejową i wprowadza chaos w japońsko-chińskich relacjach. Chłopak przypadkiem zdradza się ze swoją obecnością i zostaje pojmany przez Japończyka, który zamierza pozbyć się zagrożenia z jego strony, wstrzykując mu radżadżal. Okazuje się, że współpracownik Synów Smoka podmienił truciznę na kolorowaną wodę i zabrał szmuglerowi broń; reporter, udając szaleństwo, ucieka od prześladowcy. Mitsuhirato szybko orientuje się w swojej pomyłce i stara się zamordować chłopaka, ten jednak szybko go ogłusza i odchodzi. Siły japońskie wyznaczają za jego głowę nagrodę 5000 jenów. Reporter zostaje, po długich perypetiach, pojmany i skazany na śmierć, ale ratuje go pan Wang. 
Aby wyleczyć syna pana Wanga, Tintin postanawia porozmawiać z profesorem Fan Tsi-Yan-Qu. Nie udaje mu się to, bo profesor zostaje porwany przez ludzi Mitsuhirato. W poszukiwaniu go, reporter udaje się do miasta Hu-Ku. Niestety, linia kolejowa zostaje przerwana i musi dotrzeć tam na piechotę. Idąc koło rzeki Jangcy słyszy wołania o pomoc. Tintin ratuje topiącego się chłopca, Czanga Cheech-Czonga. Młody Chińczyk wyrusza do miasta razem z Tintinem i zostaje jego przyjacielem. Na miejscu reporter zostaje aresztowany przez Tajniaka i Jawniaka, którzy otrzymali taki rozkaz (tak naprawdę wcale nie chcą aresztować przyjaciela). Nie udaje im się to, bo gubią swój glejt, a gdy go odnajdują okazuje się, iż jest to kartka zawiadamiająca o ich szaleństwie, którą napisał Czang, aby ocalić Tintina. Reporter udaje się do świątyni w której miał być złożony okup za profesora. Wraz z Czangiem chcą zrobić sobie zdjęcie, ale fotograf zamiast aparatu ma w pudle pistolet, którym rani reportera. 
Tintin i Czang jadą do Szanghaju. Tam reporter ukrywa się w beczkach w porcie. Tymczasem Mitsuhirato porywa pana Wanga i jego żonę, a ich syn ma uciąć im głowy. Gdy beczki zostają odstawione do palarni opium „Błękitny lotos”, Mitsuhirato łapie i związuje Tintina, któremu Didi także ma uciąć głowę. Do sali wchodzi Roberto Rastapopulos - reżyser i szef gangu przemytników opium, którego Tintin poznał w albumie "Cygara faraona". Syn pana Wanga ma właśnie uciąć głowy swoim rodzicom i Tintinowi, ale ratują ich Czang oraz Synowie Smoka. Mitsuhirato i inni zostają aresztowani, a profesor Fan Tsi-Yan-Qu uwolniony. Po paru dniach Japończyk popełnia samobójstwo. 
Syn pana Wanga zostaje wyleczony, a Czang zostaje adoptowany przez rodzinę Wangów.

</doc>
<doc id="1855575" url="https://pl.wikipedia.org/wiki?curid=1855575" title="Nikolaos Gundulas">
Nikolaos Gundulas

Nikolaos Gundulas (ur. 4 lutego 1985 w Kozani) – grecki wioślarz.

</doc>
<doc id="1855577" url="https://pl.wikipedia.org/wiki?curid=1855577" title="Apostolos Gundulas">
Apostolos Gundulas

Apostolos Gundulas (ur. 4 lutego 1985 r. w Kozani) – grecki wioślarz.

</doc>
<doc id="1855579" url="https://pl.wikipedia.org/wiki?curid=1855579" title="Asyryjski Kościół Ewangelicki">
Asyryjski Kościół Ewangelicki

Asyryjski Kościół Ewangelicki – jest jednym z kościołów prezbiteriańskich na Bliskim Wschodzie. Jego wyznawcami są głównie Asyryjczycy. Posiada swoje świątynie i wiernych w Iraku i w Iranie oraz w miejscach zamieszkiwanych przez liczną diasporę asyryjską: w Australii i w Stanach Zjednoczonych.
Językiem liturgicznym jest język aramejski. Na terenie Iranu powiązany jest z Kościołem Ewangelicko-Prezbiteriańskim Iranu.

</doc>
<doc id="1855581" url="https://pl.wikipedia.org/wiki?curid=1855581" title="Your Choice Live Series Vol.12">
Your Choice Live Series Vol.12

Your Choice Live Series Vol. 12 – drugi album koncertowy zespołu Melvins wydany w 1991 roku przez wytwórnię Your Choice Records. 
Materiał na płytę został zarejestrowany 23 stycznia 1991 roku w mieście Alzey (Niemcy). Miksowania dokonali Rüdiger Schlüter i Ronnie Speckmeier w Rock City Studios w Udenheim (Niemcy). 
Utwór "Tanked" to wczesna wersja piosenki "Wispy", która pojawiła się później na płycie "Eggnog". Podczas koncertu został wykonany także utwór "It's Shoved", który został zamieszony na późniejszej składance "It's Your Choice".
Lista utworów.
Opracowano na podstawie materiału źródłowego:

</doc>
<doc id="1855588" url="https://pl.wikipedia.org/wiki?curid=1855588" title="Leszek Dokowicz">
Leszek Dokowicz



</doc>
<doc id="1855589" url="https://pl.wikipedia.org/wiki?curid=1855589" title="Spoczynek w Duchu">
Spoczynek w Duchu



</doc>
<doc id="1855590" url="https://pl.wikipedia.org/wiki?curid=1855590" title="Charles Cole">
Charles Cole

Charles „Charlie” Cole (ur. 21 czerwca 1986 w Nowym Jorku) – amerykański wioślarz, brązowy medalista olimpijski.

</doc>
<doc id="1855592" url="https://pl.wikipedia.org/wiki?curid=1855592" title="Grupa tetrarchów">
Grupa tetrarchów

Grupa tetrarchów – pochodząca z Azji Mniejszej rzeźba porfirowa (wysokość 1,30 m) z początku IV w. n.e., przywieziona w XIII w. z pałacu cesarskiego w Konstantynopolu i wmurowana w narożnik fasady bazyliki św. Marka w Wenecji. Przedstawia złączone w braterskim uścisku dwie pary władców rzymskich (Dioklecjan i Maksymian, Konstancjusz Chlorus i Galeriusz) wspólnie rządzących cesarstwem jako tzw. tetrarchowie.
Historia zabytku.
Grupa ta pierwotnie stanowiła zapewne podstawę pałacowych kolumn, z których wycięto ją podczas złupienia Konstantynopola przez krzyżowców w 1204 r. i sprowadzono do Wenecji na polecenie doży Enrico Dandolo. Brakującą u jednej z figur stopę odnaleziono podczas wykopalisk przy meczecie Bodrum (położonym ok. 1 km od dawnego konstantynopolitańskiego pałacu cesarskiego) w Stambule i obecnie znajduje się ona w stambulskim muzeum. Otwory w diademowych przybraniach głów władców są śladami po zdobiących je kosztownych zapinkach (najpewniej z innego materiału). 
Na całość zabytkowego kompleksu składają się w istocie dwie grup rzeźb – większa (wenecka) i mniejsza (watykańska). Przypuszcza się, że faktycznym miejscem ich powstania był Egipt, gdzie wykonano je w warsztacie aleksandryjskim. Czerwony porfir, z którego wykuto rzeźby pochodzi z Mons Porphyrites w Egipcie.
Dwie inne, podobne kolumny wykorzystano od 1479 r. jako wsporniki łuku triumfalnego kaplicy papieża Sykstusa IV w rzymskiej bazylice św. Piotra (obecnie w Bibliotece Watykańskiej). W porównaniu z grupą wenecką reprezentują one niższy poziom artystyczny, również nie wykazując cech zindywidualizowanych portretów.
Symbolika.
W wyobrażeniach czterech władców silnie podkreślono ideę żołnierskiego braterstwa i konstruktywnej zgody tetrarchów. Całość propagandowo przedstawia egalitarystyczną jedność i daje symboliczne wyobrażenie "concordii" łączącej dwóch augustów i dwóch cezarów: jednakowo upozowani, objęci w geście zgody, są niemożliwi do odróżnienia i do imiennego określenia. Zatarcie cech indywidualnych miało służyć podkreśleniu idei równości i zgodności, a uogólniony modelunek został też częściowo wymuszony twardością użytego materiału. Rzeźby wykonano z porfiru, rzadko stosowanej, drogiej skały, na ogół zastrzeżonej dla władców.
Rzeźby te jednak interpretowane są również jako odzwierciedlenie nurtu pesymizmu, niepewności i mistycyzmu w sztuce późnorzymskiej. W naturalnym odruchu obawy oraz w geście wzajemnego pocieszenia, obejmujący się ramionami władcy ściskają zarazem głowice mieczy, jak gdyby dodając sobie odwagi w walce z nieszczęściami nawiedzającymi IV-wieczne imperium.

</doc>
<doc id="1855594" url="https://pl.wikipedia.org/wiki?curid=1855594" title="Parafia katedralna Wniebowzięcia Najświętszej Maryi Panny we Włocławku">
Parafia katedralna Wniebowzięcia Najświętszej Maryi Panny we Włocławku

Parafia Katedralna Wniebowzięcia Najświętszej Maryi Panny we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Założona w 1947 roku przez biskupa Karola Radońskiego. Obsługiwana przez księży diecezjalnych.

</doc>
<doc id="1855595" url="https://pl.wikipedia.org/wiki?curid=1855595" title="KMŚ">
KMŚ



</doc>
<doc id="1855596" url="https://pl.wikipedia.org/wiki?curid=1855596" title="Grzechy dzieciństwa (film)">
Grzechy dzieciństwa (film)

Grzechy dzieciństwa – polski film psychologiczny z 1980 roku, będący ekranizacją noweli Bolesława Prusa o tym samym tytule.
Treść.
Akcja filmu toczy się pod koniec XIX wieku, a jego głównymi bohaterami są dzieci. Główny bohater Kazio zaprzyjaźnia się z dzieckiem z chłopskiej rodziny. Jakiś czas później zakochuje się w młodej hrabiance Loni, a miłość ta skłania go do odrzucenia przyjaciela.

</doc>
<doc id="1855599" url="https://pl.wikipedia.org/wiki?curid=1855599" title="Parafia św. Eliasza w St. Hubert">
Parafia św. Eliasza w St. Hubert

Parafia św. Eliasza – etnicznie rosyjska parafia w Sint Hubert (w gminie Mill en Sint Hubert), w eparchii francuskiej i zachodnioeuropejskiej Serbskiego Kościoła Prawosławnego. Działa przy męskim monasterze św. Eliasza w tej samej miejscowości.
Parafia była jedną z sześciu placówek duszpasterskich Zachodnioeuropejskiego Egzarchatu Parafii Rosyjskich na terytorium Holandii. W 2018 r., w związku z likwidacją egzarchatu, parafia i monaster przyjęły jurysdykcję Serbskiego Kościoła Prawosławnego.
Językiem liturgicznym parafii jest niderlandzki, obowiązuje w niej kalendarz juliański. 

</doc>
<doc id="1855600" url="https://pl.wikipedia.org/wiki?curid=1855600" title="Alexander De Croo">
Alexander De Croo

Alexander De Croo (ur. 3 listopada 1975 w Vilvoorde) – belgijski i flamandzki polityk i przedsiębiorca, od 2009 do 2012 przewodniczący partii Flamandzcy Liberałowie i Demokraci (Open VLD), w latach 2012–2020 wicepremier i minister, a od 2020 premier Belgii.
Życiorys.
Pochodzi z rodziny o tradycjach politycznych. Jego ojciec, Herman De Croo, był ministrem i przewodniczącym Izby Reprezentantów.
W 1998 ukończył studia z zakresu zarządzania na Vrije Universiteit Brussel. Kształcił się następnie na Northwestern University w Chicago, odbył podyplomowe studia MBA w Kellogg School of Management. Od 1999 pracował jako menedżer projektów w międzynarodowej grupie doradczej Boston Consulting Group. W 2006 założył własną firmę pod nazwą Darts-ip, specjalizującą się w sprawach własności intelektualnej.
W czerwcu 2009 wystartował bez powodzenia w wyborach europejskich z 10. pozycji Flamandzkich Liberałów i Demokratów, uzyskując czwarty rezultat wśród 13 kandydatów. W październiku tego samego roku ogłosił swój start na stanowisko przewodniczącego tej partii. W grudniu 2009 w drugiej turze partyjnych wyborów zdobył blisko 55% głosów, pokonując Marina Keulena. Został tym samym przewodniczącym Open VLD, nie pełniąc nigdy wcześniej żadnych funkcji publicznych czy partyjnych.
W 2010 został wybrany do federalnego Senatu. Partią kierował do 2012. W październiku tego samego roku został wicepremierem i ministrem ds. emerytur w rządzie federalnym. W 2014 wybrano go do belgijskiej Izby Reprezentantów. Pozostał w rządzie, na czele którego stanął Charles Michel, obejmując urzędy wicepremiera oraz ministra rozwoju, agendy cyfrowej, telekomunikacji i poczty. W grudniu 2018 w trakcie rekonstrukcji gabinetu został wicepremierem oraz ministrem rozwoju i finansów. W 2019 z powodzeniem ubiegał się o reelekcję do niższej izby belgijskiego parlamentu. Pozostał na dotychczasowych funkcjach rządowych, gdy w październiku tegoż roku na czele przejściowego gabinetu stanęła Sophie Wilmès.
Ponownie mianowany na te stanowiska w marcu 2020, gdy Sophie Wilmès utworzyła swój drugi rząd. Gabinet ten w założeniu był rządem przejściowym, powołano go w okresie pandemii COVID-19 po wielu miesiącach od wyborów federalnych z maja 2019. Kontynuowano następnie rozmowy koalicyjne, na mocy których zawiązano porozumienie o utworzeniu rządu większościowego. Przystąpiły do niego obie partie liberalne (Open VLD i Ruch Reformatorski), obie partie socjalistyczne (flamandzka i walońska), obie partie ekologiczne (Groen i Ecolo) oraz flamandzcy chadecy. Na czele gabinetu stanął Alexander De Croo, który funkcję premiera objął 1 października 2020. Tego samego dnia zaprzysiężono pozostałych członków gabinetu.

</doc>
<doc id="1855602" url="https://pl.wikipedia.org/wiki?curid=1855602" title="Grigorij Fieklistow">
Grigorij Fieklistow

Grigorij Fieklistow (ur. 9 sierpnia 1986 w obwodzie karagandyjskim) – kazachski wioślarz.

</doc>
<doc id="1855603" url="https://pl.wikipedia.org/wiki?curid=1855603" title="Dmitrij Filmonow">
Dmitrij Filmonow

Dmitrij Filmonow (ur. 18 kwietnia 1987 w obwodzie karagandyjskim) – kazachski wioślarz.

</doc>
<doc id="1855606" url="https://pl.wikipedia.org/wiki?curid=1855606" title="Parafia św. Jana Chrzciciela we Włocławku">
Parafia św. Jana Chrzciciela we Włocławku

Parafia Świętego Jana Chrzciciela we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Powołana w XI wieku przez księdza biskupa Jana Rzymianina. Obsługiwana przez księży diecezjalnych.
Proboszczem jest ks. dr Piotr Dykowski.

</doc>
<doc id="1855607" url="https://pl.wikipedia.org/wiki?curid=1855607" title="Wolność dla zwierząt">
Wolność dla zwierząt

Wolność dla zwierząt. Prawdziwa historia Animal Liberation Front (ang. "Free the animals. The amazing true story of the Animal Liberation Front") – książka napisana w 2000 przez Ingrid Newkirk. Polskie tłumaczenie pojawiło się w 2005 roku. Książka przedstawia historię walczącej o prawa zwierząt Animal Liberation Front opowiedzianą przez założycielkę organizacji określoną fikcyjnym imieniem Valerie.

</doc>
<doc id="1855609" url="https://pl.wikipedia.org/wiki?curid=1855609" title="Łukasz Kardas (wioślarz)">
Łukasz Kardas (wioślarz)

Łukasz Kardas (ur. 1 lutego 1983 w Stalowej Woli) – polski wioślarz.

</doc>
<doc id="1855610" url="https://pl.wikipedia.org/wiki?curid=1855610" title="Pęknięte ucho">
Pęknięte ucho

Pęknięte ucho – szósta część przygód młodego reportera Tintina i jego psa Milusia. Autorem komiksu jest Hergé.
Treść.
W Muzeum Etnograficznym zostaje skradziony fetysz plemienia Arumbayów. Zaciekawiony sprawą Tintin czyta książkę o wyprawie na tereny tego plemienia. Dostrzega w niej rysunek skradzionego fetysza, zwracając przy tym uwagę na jego wyszczerbione ucho. Następnego dnia, fetysz zostaje zwrócony do muzeum, jednak Tintin odkrywa, że jego ucho jest nietknięte. Bohater odnajduje adres artysty, który wykonywał drewniane figurki - pana Baltazara. Z gazet wynika, że zmarł na skutek zatrucia się gazem, lecz reporter po przyjściu do jego domu odkrywa, że został on zamordowany. Po panu Baltazarze pozostała tylko jego papuga. Tintin nie przejmuje się zwierzęciem, ale po wyjściu z mieszkania Baltazara postanawia ją odkupić. Niestety uprzedza go jakiś człowiek - jest to Ramon Bada, nożownik. Papuga ucieka mu, gdy ten wplątuje się w bójkę z pewnym człowiekiem. Tintin próbuje ją bezskutecznie złapać; Ramon dziękuje mu za pomoc, kłamiąc, że odziedziczył ją po dziadku. I reporter, i Ramon Bada umieszczają w gazetach ogłoszenie o zaginięciu papugi. Znaleziona papuga zostaje oddana Tintinowi, ale zwierzę znów ucieka. Zwierzę powraca do mieszkania Baltazara. Ramon i jego przyjaciel, Alonzo Perez, wchodzą do domu reportera, żeby ukraść ptaka, ale nie znajdują jej. Usiłują przy tym zabić Tintina, co im się nie udaje. Trochę później, bandyci przychodzą do domu rzeźbiarza i zabierają papugę do siebie. Gadatliwe zwierzę, które mówi wszystko, co usłyszało, cytuje ostatnie słowa opiekuna:"Rodrigo Tortilla, zabiłeś mnie!" Ramon i Alonzo w ten sposób odnaleźli zabójcę. Jednak Tintin, ukryty za ścianą, wszystko usłyszał i postanowił ich śledzić.
Dwaj bandyci wyruszają do San Teodoros, aby odnaleźć zabójcę Baltazara, Rodrigo Tortillę. Podczas pobytu na statku podejrzewają Tintina o ukrywanie się pod fałszywą tożsamością i próbują odnaleźć go wśród innych współpasażerów, nic jednak nie osiągają i upewniają się, że nie ma go w okolicy. Udaje im się odszukać Tortillę na pokładzie statku - mordują go i wrzucają ciało do morza. Aresztują ich załoga statku oraz Tintin ucharakteryzowany na czarnoskórego. Reporter schodzi na ląd proszony o zeznania, ale jego walizka zostaje podmieniona i reporter zostaje aresztowany pod zarzutem planowania zamachu. Tymczasem statek odpływa, a Tintin zostaje skazany na śmierć. Po kilkukrotnych próbach egzekucji, z których każda zakończyła się fiaskiem, pułkownik proponuje Tintinowi napić się miejscowego trunku w oczekiwaniu na egzekucję. Reporter zgadza się i gdy po pół godzinie pluton jest gotowy, pijany wiwatuje na cześć generała Alcazara. Ratuje go przejęcie władzy przez tegoż generała, który to mianuje młodzieńca swoim adiutantem. Pułkownik Diaz, który przez to został zdegradowany do stopnia kaprala, poprzysięga zemstę na Tintinie i dołącza do stowarzyszenia sprzeciwiającego się Alcazarowi; kulkukrotnie próbuje przeprowadzić zamach na życie tej dwójki, za każdym razem jednak sam wpada w tarapaty. Ramon i Alonzo porywają reportera i grożą mu śmiercią, jeżeli ten nie wyjawi im, gdzie jest fetysz; Tintin kłamie, że ten został w jego bagażu na statku. Cudem udaje mu się uciec i doprowadzić do aresztowania obydwojga. Agent R.W. Chicklet próbuje przekonać Tintina do rozpętania wojny pomiędzy San Teodoros a Nuevo Rico; gdy ten się nie zgadza, zatrudnia seryjnego zabójcę imieniem Pablo, który ma go zastrzelić. Gdy to się nie udaje i morderca jest zdany na łaskę reportera, ten go nie krzywdzi. Tintin zostaje później wrobiony przez Bazylego Barrowa, który handluje bronią i fałszuje list z ministerstwa republiki Nuevo Rico, w którym rząd republiki dziękuje za przekazanie im planów broni. Tintin zostaje oskarżony o działalność przeciwko państwu i ucieka przed generałem, w czym pomaga mu Pablo. Podczas ucieczki kradnie samochód wojskowy i przekracza granicę, co zostaje uznane omyłkowo za wypowiedzenie wojny; pod ostrzałem rozbija pojazd i zostaje aresztowany, daje radę jednak się wymknąć. W międzyczasie Ramon i Alonzo zostają zaciągnięci do wojska, planują jednak szybko uciec; dowiadują się, że statek LYON, którym płynął Tintin i na którym rzekomo pozostał fetysz, doszczętnie spłonął. Reporter postanawia udać się do kraju Arumbayów, aby wyjaśnić sprawę fetysza. Tam spotyka podróżnika, Ridgwella, który został uznany za zaginionego, a żyje wśród Arumbayów. Niestety zostają oni złapani przez Bibarów, wrogów Arumbayów. Bibarowie mają zamiar ich zabić, ale ratuje ich to, że Ridgwell jest brzuchomówcą. Następnie idą do Arumbayów i wyjaśniają sprawę fetysza. Tintin odkrywa cel bandytów i Tortilli - w fetyszu znajduje się diament. Kilka dni później Alonzo i Ramon próbują zabić Tintina, ale temu udaje się ich związać, przedtem zdradzając im, że fetysz wcale nie znajdował się na LYONIE. Mimo to uwalniają się i próbują zatopić reportera. Tintin dociera do Sanfaction i płynie do Europy. Pomiędzy Nuevo Rico a San Teodoros zostaje zawarte zawieszenie broni.
Po powrocie, Tintin dostrzega sklep, w którym sprzedaje się kopie fetyszu Arumbayów. Reporterowi udaje się ustalić, kto teraz posiada oryginał. Na pokładzie statku, na którym znajduje się Goldwood - nowy właściciel fetysza, przebywają Alonzo i Ramon, którzy postanawiają mu go ukraść. Udaje im się to, ale gdy wychodzą z kajuty Goldwooda natyka się na nich Tintin. Bandyci upuszczają fetysz, z którego wypada diament. Wszyscy trzej - Tintin, Alonzo i Ramon próbują go złapać i przypadkiem wrzucają go do wody. Bandyci na ten widok próbują udusić reportera, ale w szarpaninie wpadają do wody. Tintinowi udaje się wypłynąć na powierzchnię, ale bandyci toną. Reporter wyjaśnia całe zajście panu Goldwoodowi, który oddaje mu fetysz. Tintin zanosi go do muzeum, z którego został ukradziony.

</doc>
<doc id="1855614" url="https://pl.wikipedia.org/wiki?curid=1855614" title="Pińscy">
Pińscy

Pińscy – ród kniaziowski (książęcy) pochodzenia litewskiego, który wziął swoje nazwisko od Pińska (obecnie miasto na południowej Białorusi), będący gałęzią dynastii Giedyminowiczów.
Protoplastą kniaziów Pińskich był zmarły po 1392 roku kniaź Wasyl, syn kniazia Narymunta Gleba Giedyminowicza, a wnuk wielkiego księcia litewskiego Giedymina.
Kniaziowie Pińscy utracili panowanie nad Pińskiem po 1452 roku wraz ze śmiercią kniazia Jurija Semenowicza Pińskiego. Jego bliski krewny, kniaź Michał Konstantynowicz Piński (już nie panujący) był przodkiem kniaziów Buremskich i Kurcewiczów.

</doc>
<doc id="1855616" url="https://pl.wikipedia.org/wiki?curid=1855616" title="Dawid Pacześ">
Dawid Pacześ

Dawid Pacześ (ur. 2 maja 1983 w Szczecinie) – polski wioślarz. Aktualnie jest nauczycielem wychowania fizycznego w SP nr 18 w Szczecinie.

</doc>
<doc id="1855617" url="https://pl.wikipedia.org/wiki?curid=1855617" title="Parafia Najświętszego Zbawiciela we Włocławku">
Parafia Najświętszego Zbawiciela we Włocławku

Parafia Najświętszego Zbawiciela we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Powołana 20 kwietnia 1958 roku przez księdza biskupa Antoniego Pawłowskiego. Obsługiwana przez księży diecezjalnych.
Historia.
Kaplica przy ul. Jagiellońskiej (1958-1988).
Powstanie parafii.
Parafia Najświętszego Zbawiciela we Włocławku została wyodrębniona z terenów należących do parafii św. Jana Chrzciciela, dawnej fary miejskiej. Po raz pierwszy pomysł założenia parafii na tym terenie pojawił się jeszcze w okresie dwudziestolecia międzywojennego, ale nie podjęto żadnych kroków do jego realizacji.
Powstanie parafii wiązało się ze wzrostem katolickiej ludności Włocławka w okresie powojennym na skutek osiedlania się nowych mieszkańców w budynkach opuszczonych przez Niemców i Żydów oraz uprzemysłowienia miasta, a także z gwałtowną rozbudową ulic Jagiellońskiej, Kraszewskiego, Bukowej, Traugutta i św. Antoniego. Założenia nowej parafii domagali się sami mieszkańcy tych terenów. 27 października 1953 roku Jadwiga Górnikiewicz (1907-1997) wystosowała list do biskupa Antoniego Pawłowskiego, w którym wyraziła gotowość do przekazania działki nr 599 leżącej przy ul. Jagiellońskiej na rzecz budowy tu nowego kościoła. W ten sposób chciała wypełnić wolę zamordowanego w Palmirach męża Lucjana Górnikiewicza (1902-1940). Biskup Pawłowski nie podjął wówczas starań o budowę świątyni, prawdopodobnie z uwagi na opresyjny stalinizm panujący w Polsce.
Odwilż gomułkowska umożliwiła podjęcie starań o założenie nowej parafii. Pod koniec 1956 roku stworzenie nowych parafii we Włocławku zasugerował ówczesny oficjał sądu kościelnego ks. Władysław Szafrański. Projekt ks. Szafrańskiego zakładał m.in. utworzenie parafii św. Antoniego Padewskiego, która mieściłaby się w okolicy dzisiejszego Zielonego Rynku, w miejscu nieistniejącego już cmentarza komunalnego. Później w tym miejscu wybudowano nowy urząd miasta. Władze kościelne szybko zarzuciły pomysł budowania świątyni na Zielonym Rynku, proponując w jej miejsce kościół przy ul. Jagiellońskiej. Ksiądz Szafrański poparł ten pomysł i podejmował starania o jego realizację. W tym celu prowadził rozmowy z aktorką Stanisławą Mühsam z d. Lubicz-Sarnowską (1891-1958), wdową po Wiktorze Mühsam, synu i współpracowniku Hugona Mühsama, w sprawie pozyskania od niej działki nr 731/931 leżącej przy ul. Jagiellońskiej 5. Próbował też pozyskać środki na budowę kościoła.
11 marca 1957 roku Kuria Diecezjalna we Włocławku zwróciła się do Prezydium Miejskiej Rady Narodowej we Włocławku oraz Zarządu Architektoniczno-Budowlanego Prezydium Wojewódzkiej Rady Narodowej w Bydgoszczy z pilną prośbą o przydzielenie działki Jadwigi Górnikiewicz pod budowę nowego kościoła parafialnego dla wskazanej wyżej dzielnicy. W toku korespondencji kuria zmieniła plan i zaproponowała wykorzystanie działek budowlanych nr 731/931 (działka Stanisławy Mühsam), 385/41 (własność Prezydium MRN we Włocławku) i 992/1243, leżących odpowiednio przy ul. Jagiellońskiej 5,7 i 9. 11 kwietnia 1957 roku Prezydium WRN w Bydgoszczy odpowiedziało odmownie, uzasadniając to przyznaniem materiałów budowlanych pod budowę innych obiektów sakralnych w obrębie województwa bydgoskiego, a także tym, że w bliskim otoczeniu nowej dzielnicy istnieją już trzy inne kościoły (św. Jana Chrzciciela, Wszystkich Świętych i katedra Wniebowzięcia Najświętszej Maryi Panny). Przez kolejne miesiące Kuria i Prezydium WRN wymieniał korespondencję, w której ścierały się argumentami ws. powstania nowej parafii. Ostatecznie strona rządowa wycofała swoje zastrzeżenia w liście z 20 listopada 1957 roku. 16 grudnia Wojewódzki Zarząd Architektoniczno-Budowlany zastrzegł, że zgoda na powstanie parafii nie jest równoznaczna ze zgodą na budowę świątyni.
25 listopada 1957 roku biskup Antoni Pawłowski powierzył misję stworzenia nowej parafii ks. Stanisławowi Anzorge, dotychczasowemu proboszczowi parafii św. Jana Chrzciciela we Włocławku. Ks. Anzorge miał zorganizować tymczasową kaplicę dla nowej parafii. 12 czerwca 1957 roku kapituła katedralna we Włocławku uznała potrzebę powstania parafii przy ul. Jagiellońskiej. W grudniu tego roku ruszyły konsultacje ws. wytyczenia jej granic. Szczegółowym planem zajęła się specjalnie powołana do tego komisja kapitulno-katedralna. Większość proboszczów miasta uznała propozycję kapituły, z wyjątkiem proboszcza parafii św. Jana Chrzciciela we Włocławku ks. Antoniego Borowskiego, z której terenów miała zostać wydzielona nowa jednostka. 19 kwietnia 1958 roku wydano dekret erekcyjny parafii, które wszedł w życie następnego dnia.
Początkowo, parafia miała nosić wezwanie "Dobrego Pasterza". Tak też była określana w dokumentach planowych komisji kapitulno-katedralnej. Ostatecznie, być może na wniosek ks. Szafrańskiego, przyjęto wezwanie "Świętego Zbawiciela". Pod tą nazwą parafia funkcjonowała do 1978 roku. Nazwa "Najświętszego Zbawiciela" użył po raz pierwszy prymas Stefan Wyszyński w liście z 28 kwietnia 1960 roku. W oficjalnym dokumencie nowa nazwa pojawiła się po raz pierwszy w "Roczniku Diecezji Włocławskiej" na rok 1978 roku. Przez kolejne lata używano zamiennie dwóch wezwań parafii. Nazwę "Najświętszego Zbawiciela" utrwalił biskup Jan Zaręba, erygując 5 maja 1985 roku nowy kościół parafialny pod tymże wezwaniem.
Dekret erekcyjny parafii wytyczał jej granicę w obrębie wytyczonym przez ulic: środkiem ulic Reymonta, Marchlewskiego i Alei Chopina oraz wzdłuż toru kolejowego. Był to teren mniejszy niż proponowany we wcześniejszych planach, które uwzględniały m.in. włączenie do parafii m.in. ulic Stodólnej, Piekarskiej, 3 Maja i placu Wolności. Według dekretu, parafia znajdowała się pierwotnie w obrębie macierzyńskiej parafii św. Jana Chrzciciela, co mogło mieć na celu zapewnienie jej pomocy materialnej ze strony dawnej fary i złagodzenie konfliktu z jej proboszczem. Dokument zawierał aneks, w którym pojawiły się przeczące sobie informacje. Aneks wskazywał, że właściwe granice parafii mają zostać wytyczone w czerwcu 1958 roku, podczas gdy właściwy dokument oznajmiał, że zostaną one wytyczone po wybudowaniu właściwego kościoła. Doprowadziło to do konfliktu proboszcza Anzorge z biskupem Pawłowskim. W toku korespondencji, biskup dołączył do granic nowej parafii część terenów parafii katedralnej w 1959 roku. Definitywnie wyłączenie parafia Świętego Zbawiciela z parafii św. Jana Chrzciciela nastąpiło w styczniu 1960 roku. Jednak zatwierdzenie jej granic miało miejsce dopiero w 1981 roku. Po odłączeniu od parafii macierzystej w 1960 roku, parafia Świętego Zbawiciela liczyła 3571 osób.
Budowa kaplicy i starania o budowę kościoła parafialnego.
8 marca 1958 roku Prezydium Wojewódzkiej Rady Narodowej w Bydgoszczy wyraziło zgodę na budowę tymczasowej kaplicy dla parafii Świętego Zbawiciela we Włocławku. Nie uzyskano natomiast zgody na budowę świątyni w obrębie ww. działek przy ul. Jagiellońskiej 5, 7 i 9. Dla potrzeb świątyni zaadaptowano istniejący już budynek gospodarczy leżący przy ul. Jagiellońskiej 13, u zbiegu z ul. Chmielną. Leżał on na placu dzierżawionym przez p. Helenę Kuźnicką (1880-1970). Prace adaptacyjne trwały od marca do kwietnia, a wykonała je Spółdzielnia „Przyszłość”. Tymczasowa kaplica została poświęcona 20 kwietnia 1958 roku przez ks. Bolesława Kunkę, co było równoznaczne z erekcją parafii. Do czasu budowy właściwej świątyni, kuria uznała kaplicę za kościół parafialny Świętego Zbawiciela.
Dzień po poświęceniu kaplicy, 21 kwietnia ks. Anzorge wystosował pismo do Wydziału Architektoniczno-Budowlanego WRN w Bydgoszczy z prośbą o wytyczeniu placu pod budowę świątyni parafialnej. W maju Wydział wyraził zgodę na budowę kościoła na placu przy ul. Jagiellońskiej 5. W celu pozyskania placu, Kuria zaproponowała wymianę należącego do niej terenu przy ul. Łęgskiej, na którym mieściło się boisko szkoły im. Długosza na wspomnianą działkę przy ul. Jagiellońskiej. 9 czerwca wysłała do Wydziału plany sytuacyjne i założenia projektowe kościoła. Plan ten zakładał, że kościół pomieści do pięciu tysięcy wiernych z 400 miejscami siedzącymi. Miał mieć m.in. duże prezbiterium z wyeksponowanym ołtarzem głównym, cztery ołtarze boczne, stałe konfesjonały, dużą przestrzeń na chór, kaplicę przedpogrzebową w podziemiu, budowę osobnego budynku administracyjno-mieszkalnego z kancelarią parafialną, pokojami dla księży i pracowników kościelnych i kuchnią z jadalnią czy możliwość odprawiania we wnętrzu kościoła Drogi Krzyżowej i procesji. Większość z tych punktów zostało zrealizowanych później przy budowie właściwej świątyni.
10 czerwca 1958 roku odbyła się konferencja z udziałem przedstawicieli WRN w Bydgoszczy, biskupa Pawłowskiego i kanclerza kurii ks. Włodzimierza Krchniaka. Zatwierdzono na niej m.in. wspomnianą wyżej zamianą placu przy ul. Łęgskiej oraz obszar, w jakim może powstać kościół. Ostatecznie, 8 lipca 1958 r. Prezydium WRN w Bydgoszczy nie zezwoliło na budowę świątyni we wskazanym miejscu, ponieważ władze miasta miały już wcześniej (w lutym) wyznaczyć teren przy ul. Jagiellońskiej pod budowę domów robotniczych. W rzeczywistości domy te nie powstały, natomiast znacznie później wybudowano w tym miejscu bloki mieszkalne. Z braku innych placów, które władza mogłaby przekazać kurii, anulowano też wymianę placów. W zamian, zezwolono Kurii na nabycie prywatnego placu przy ul. Bukowej, należącego do pp. Paszkowskich. Kuria diecezjalna bezskutecznie odwoływała się od decyzji Prezydium WRN, także w Urzędzie do Spraw Wyznań w Warszawie. Nie pomogła również interwencja biskupa Pawłowskiego do ministra Jerzego Sztachelskiego, pełnomocnika rządu do spraw stosunków z Kościołem. 22 kwietnia 1959 roku odbyło się spotkanie ks. Anzorge z Prezydium MRN we Włocławku. Odrzucono kolejne pomysły na lokalizację kościoła – u zbiegu ul. św. Antoniego (wówczas: ul. Marchlewskiego) i Bukowej (jako powód podano bliskość szkoły z internatem) i przy ul. Chopina (tu planowano już budowę bloków mieszkalnych, co w istocie miało miejsce w kilka lat później). Ponownie odmówiono zgody na budowę przy ul. Jagiellońskiej 5, 7 i 9.
Jednocześnie, ks. Anzorge rozpoczął starania o nabycie wspomnianej działki należącej do sukcesorów po zmarłym Teofilu Paszkowskim (1870-1945), leżącej pomiędzy ulicami Olszową, Sosnową, Bukową i Traugutta. 26 maja 1958 r. administrator parafii wystąpił do Prezydium WRN w Bydgoszczy o zgodę na nabycie działki należącej pp. Paszkowskich. Również i ta prośba została odrzucona.
W listopadzie 1959 r. biskup Pawłowski ponownie skontaktował się z ministrem Jerzym Sztachelskim. Tym razem wystąpił o zgodę na przejęcie przez parafię działki Heleny Kuźnickiej przy ul. Jagiellońskiej 13, przy której stała już kaplica, oraz sąsiadującej z nią działki przy ul. Jagiellońskiej 15, należącej do Seweryna Urbańskiego (1905-1993). Nie ma informacji, by minister odpowiedział na te pismo.
Rozbudowa kaplica, próba uzyskania pomieszczeń na cele administracyjne.
W obliczu niepowodzenia planu nabycia działki na kościół parafialny, Kuria Diecezjalna postanowiła powiększyć obecnie istniejącą kaplicę. Kierownik Wydziału do Spraw Wyznań przy Prezydium WRN w Bydgoszczy, były kleryk Alfons Markun wyraził ustną zgodę na ten pomysł, z zastrzeżeniem, że kuria zobowiąże się rozebrać kaplicę w przypadku takowego żądania ze strony rządowej. Prezydium WRN w Bydgoszczy potwierdziło tę zgodę w pismach z 8 marca i 8 września 1958 r. 20 października zatwierdzono plan rozbudowy kaplicy w kierunku granicy posesji.
Między 5 listopada 1958 a kwietniem 1959 r. dokonano poszerzenia gmachu kaplicy przy ul. Jagiellońskiej. Jeszcze w 1959 roku ks. Anzorge wypożyczył materiały budowlane od proboszcza parafii św. Stanisława we Włocławku ks. Piotra Zwierza, jednak planowana rozbudowa nie doszła do skutku.
W początkach funkcjonowania kaplicy, ks. Anzorge próbował nabyć dla parafii dodatkowe pomieszczenia, które mógłby przeznaczyć na kancelarię, zakrystię czy sale katechetyczne. Katecheza odbyła się w parafii od 1959 r. Z racji braku sal, w 1960 r. kaplicę przedzielono kotarą, by w jednej części móc nauczać dzieci. 22 stycznia 1959 roku wystąpił do kurii z prośbą o wydzierżawienie dla parafii św. Zbawiciela I piętra budynku administracyjno-mieszkalnego przy ul. św. Jana 3 we Włocławku, wybudowanego przez niego samego na potrzeby parafii św. Jana Chrzciciela. Przedstawiciele obu parafii zawarli ugodę w dn. 1 czerwca 1959 roku, na mocy której parafia Zbawiciela nabyła prawa do użytkowania I piętra gmachu na okres 10 lat. W piśmie z sierpnia tego roku, kuria nie zezwoliła jednak na urządzenie w tym gmachu kancelarii parafialnej. Z powodu sporów między parafiami, w grudniu 1959 roku parafia Zbawiciela opuściła gmach przy ul. św. Jana 3.
W listopadzie 1959 r. parafia wydzierżawiła dom przy ul. Chmielnej 22 (działka nr 924), należący do p. Heleny Kuźnickiej. Aby to umożliwić, w listopadzie 1959 r. ks. proboszcz Anzorge wypłacił wcześniej tzw. odstępne spadkobiercy H. Kuźnickiej, Jerzemu Pilarskiego (1930-1993). Z początku dom zamieszkiwał ks. wikariusz. W styczniu 1960 r. tymczasowy administrator parafii ks. Tadeusz Szmidt urządził tu kancelarię parafialną. Z powodu braku pomieszczeń gospodarczych, ta sama kancelaria była używana jako skład. 6 kwietnia 1961 roku ks. Stanisław Grzybowski, wikariusz parafii w latach 1960–1964, nabył dom wraz z placem nr 61 i 123. W kolejnym roku ks. Grzybowski zapisał działkę na rzecz parafii w swoim testamencie.
W styczniu 1960 r. ks. Szmidt wystosował pismo do Wydziału Kwaterunkowego Prezydium MRN we Włocławku o przydzielenie parafii dwuizbowego mieszkania przy ul. Chmielnej 22/4 w celu urządzenia tam kancelarii parafialnej. Dotychczas mieszkał tam ks. wikariusz. W odpowiedzi z 25 stycznia, Prezydium MRN nakazało eksmisję z lokalu, ponieważ wikariusz miał zajmować ten lokal nielegalnie. Po odwołaniach ks. proboszcza i kurii do Prezydium MRN we Włocławku i Prezydium WRN w Bydgoszczy, 21 czerwca 1960 r. Wydział Spraw Lokalowych Prezydium MRN we Włocławku uchyliło nakaz eksmisji.
Kolejny proboszcz parafii, ks. Józef Prorok także podejmował próby uzyskania lokalu w celu utworzenia kancelarii, jednak bezskutecznie.
25 maja 1960 r. ks. Prorok złożył wniosek do Prezydium WRN w Bydgoszczy o pozwolenie na dobudowanie zakrystii dla kościoła. Ostateczną zgodę uzyskano 15 maja 1965 roku. 31 sierpnia Wydział Budownictwa, Urbanistyki i Architektury Prezydium WRN w Bydgoszczy odrzucił jednak plany budowy przedstawione przez ks. Proroka. Plan ks. Proroka zakładał rozbudowanie zakrystii za prezbiterium i utworzenie dwóch wyjść zapasowych, z kolei Prezydium WRN mogło się zgodzić jedynie na budowę z bocznej strony kaplicy i z jednym wyjściem zapasowym. Pomimo kolejnych apelacji ks. Proroka, Prezydium WRN w Bydgoszczy podtrzymało swoją decyzję. Zakrystię zbudowano w okresie od lutego do marca 1966 roku.
W 1965 r. Ks. Prorok uzyskał od kurii diecezjalnej na nabycie działki Seweryna Urbańskiego przy ul. Jagiellońskiej 15 (plac nr 60) o powierzchni 205 m², przylegającej do kaplicy. 20 grudnia 1965 r. nabył 2/5 tejże działki, wspólnie z p. Anielą Okoń. W maju kolejnego roku planowano nabyć pozostałą część placu, ale zrobiło to miasto, korzystając z prawa pierwokupu. Parafia oddzieliła swój teren działki parkanem z siatki i żelazną bramą. Na jej terenie wzniesiono drewniany magazyn. W marcu 1966 r. ks. Prorok wyłożył ściany płytami paździerzowymi, przerabiając ją na niedużą salę katechetyczną. Dowiedziawszy się o tym, władze nakazały rozbiórkę sali do 14 kwietnia. Ks. Prorok nie wykonał tego polecenia. W listopadzie 1969 r., kolejny proboszcz ks. Feliks Gruse przedłużył ściany salki i połączył ze ścianą kaplicy, a następnie obmurował.
W 1966 r. ks. Prorok został usunięty z parafii, wg jego własnej opinii z powodu konfliktu z biskupem Pawłowskim. Nowy proboszcz ks. Feliks Gruse zaprzestał podejmowania prób uzyskania zgody na budowę właściwej świątyni parafialnej. Od 20 maja do 20 czerwca 1967 r. dokonał gruntownego remontu wnętrza kaplicy wg projektu mgr. Antoniego Szymkowskiego. Remont miał na celu m.in. wdrożenie reform II soboru watykańskiego, co wymagało wymianę ołtarza na stojący przodem do wiernych i wprowadzenie zmian w przestrzeni prezbiterium. Kolejne zmiany wprowadzał do początku grudnia tego roku. Przy ich okazji zakupił dla księży nowe ornaty. Nowy ołtarz główny został konsekrowany 8 grudnia 1967 r. przez biskupa Pawłowskiego.
W kwietniu 1968 r. ks. Gruse przedstawił kurii diecezjalnej plany przebudowy kaplicy, która nadałaby bardziej zdobny charakter jej fasadzie. Zostały one odrzucone przez Diecezjalną Komisję Sztuki Kościelnej pod przewodnictwem biskupa Jana Zaręby. W opinii komisji tymczasowa kaplica nie potrzebowała tak zdobnej fasady.
Dalsze próby uzyskania zgody na budowę świątyni, próba pozyskania pomieszczeń na sale katechetyczne.
W latach 70., biskup Zaręba oraz członkowie wspólnoty św. Zbawiciela podejmowali kolejne próby uzyskania zgody na budowę kościoła parafialnego. 30 stycznia 1971 r. bp Zaręba zwrócił się do premiera Piotra Jaroszewicza, w którym prosił o wywarcie wpływu na organy decyzyjne. Premier nie odpowiedział. 15 października 1972 r. wystosowano list do I Sekretarza PZPR Edwarda Gierka, sygnowany przez 2350 parafian oraz proboszcza. Pismo nie dotarło do rąk własnych adresata, lecz zostało przekierowane do Urzędu do Spraw Wyznań, który to nie udzielił odpowiedzi. 10 lutego 1973 r. biskup Zaręba napisał do podsekretarza stanu Aleksandra Skarżyńskiego, także bezskutecznie. 24 grudnia 1975 r. kuria ponowiła próbę uzyskania zgody na budowę świątyni, ale władze przeciągały załatwienie sprawy. 25 września 1976 r. parafianie wystosowali kolejny list do I Sekretarza Edwarda Gierka. W odpowiedzi władze poinformowały, że o zgodę na budowę kościoła może wystąpić tylko kuria diecezjalna. Kolejne wnioski kurii z 18 października i 20 grudnia 1977 r. także nie zostały rozpatrzone.
W 1971 r. ks. Gruse przedłużył dotychczas istniejącą salę katechetyczną o kolejne pomieszczenie. W 1972 r. dodano w ten sposób trzecią salę. W lipcu 1973. przedłużył budynek o kolejną salę. Wówczas Prezydium MRN we Włocławku uznały działania proboszcza za samowolę budowlaną i nakazały rozbiórkę sali, która miała zostać zbudowana na działce należącej do państwa. Decyzję potwierdził w dn. 28 lipca Wydział do Spraw Wyznań Prezydium WRN w Bydgoszczy. Ksiądz Gruse nie wykonał tego polecenia, a w jego obronie stanęła kuria diecezjalna. 21 lutego 1974 r. Prokuratura Powiatowe we Włocławku złożyła w tej sprawie akt oskarżenia przeciwko ks. Gruse. 7 marca odbyła się rozprawa w II Wydziale Karnym Sądu Powiatowego we Włocławku. Sąd uznał ks. Gruse winnym samowoli budowlanej, zajęcia terenu należącego do Skarbu Państwa i niepodporządkowaniu się decyzji władzy o rozbiórce sali. Został skazany na rok pozbawienia wolności w zawieszeniu na dwa lata. Zobowiązano go także do wniesienia opłaty sądowej w wysokości 1800 zł i pokrycia kosztów postępowania w wysokości 1900 zł. Pomimo wyroku, ks. Gruse nie rozebrał sali katechetycznej. W 1978 r. urządzono piątą salę w domu przy ul. Chmielnej 22, którą wyposażoną w rzutnik przeźroczy.
W 1978 r. parafia rozpoczęła starania o uzyskanie zezwolenia na przejęcie nieruchomości przy ul. Chmielnej 22. Należała ona wciąż do księdza Stanisława Grzybowskiego, dawnego wikariusza parafii. W tym celu zwrócono się z wnioskiem do Wydziału do Spraw Wyznań Urzędu Wojewódzkiego we Włocławku. 24 maja 1978 r. Wydział odmówił wydania zgody. Uzasadniono to planem poszerzenia ulicy Chmielnej, w wyniku czego działka miała się znaleźć w pasie ulicy. Poza tym stwierdzono, że w najbliższej przyszłości planuje się tu budowę nowych budynków mieszkalnych. Parafia odwołała się od decyzji, co zainicjowało dwuletnią wymianę korespondencji, która jednak nie przyniosła rezultatu.
Innym planem biskupa Zaręby było wykupienie budynku pobliskiego przedszkola, z zamiarem przekształcenie go na plebanię kościoła. Pomysłowi sprzeciwił się ks. proboszcz Gruse, uznając, że budynek nie nadaje się na plebanię.
W 1979 r. podjęto próbę uzyskania trzech działek prywatnych położonych przy ulicach Bukowej i Topolowej, z zamiarem budowy na nich świątyni parafialnej. Nie doszła ona do skutku z uwagi na brak zgody Architekta Wojewódzkiego. Argumentował to tym, że na wspomnianych działkach powinny powstać bloki mieszkalnej.
Próby uzyskania placu na budowę kościoła w okresie Karnawału Solidarności.
Okres Karnawału Solidarności był okazją do wzmożenia presji na władzę w celu uzyskania zgody na budowę kościoła. Na tym etapie planowano budowę nowego kościoła w miejscu istniejącej kaplicy przy ul. Jagiellońskiej 13.
13 listopada 1980 r. przedstawiciele Kurii Diecezjalnej spotkali się z władzami miasta z prezydent Jadwigą Biedrzycką na czele. Proponowano wymianę placu przy ul. Wiejskiej 16c (wówczas: ul. Dzierżyńskiego), należącego do Kurii na działkę przy wylocie ul. Jagiellońskiej, na skraju Parku Łokietka. 15 listopada biskup Zaręba wystosował pismo do Wojewody Włocławskiego Romana Różyckiego, w którym przedstawił tą samą propozycję. 15 grudnia 1980 r. Wojewoda Różycki wyraził zgodę na budowę kościoła w miejscu obecnie stojącej kaplicy. Na budowę wyznaczono działki 60, 61, 62 i 133. Działka nr 61 i 2/5 działki zajmowała kaplica. Wojewoda był gotów odstąpić działkę nr 133 i pozostałe 3/5 działki nr 60 na rzecz parafii na zasadzie wieczystego użytkowania. Działka nr 62 leżąca przy ul. Kraszewskiego 32 należała wówczas do p. Idy Rutkowskiej (1907-2001), wobec czego Kuria musiałaby nabyć ją samodzielnie. Decyzja ta nie usatysfakcjonowała strony kościelnej, z uwagi na zbyt mały plac w stosunku do wielkości planowanego kościoła. 30 czerwca 1981 r. proboszcz Gruse, w oparciu o negatywną opinię projektanta Andrzeja Fajansa, zwrócił się do Wojewody z prośbą o zmianę lokalizacji gmachu. Wykorzystał w tym celu pismo Urzędu Miasta z 16 czerwca, w którym zaplanowane wspomniane rozszerzenie ulicy. Chmielnej i ścięcie narożnika ul. Kraszewskiego i Chmielnej. Jednocześnie zlecono opracowanie dwóch projektów – dla lokalizacji przy ul. Jagiellońskiej oraz na terenie Parku Łokietka. Pierwszy z nich, przygotowany przez Andrzeja Fajansa, został odrzucony przez Wojewodę Włocławskiego. Zakład on, że architektura świątyni wyobrażałaby ręce złożone do modlitwy. Drugi projekt opracował Jan Kopydłowski z Poznania. Ten także nie uzyskał aprobaty władz.
17 i 23 lipca 1981 r. biskup Zaręba spotkał się z Wojewodą Różyckim. Na spotkaniu, Wojewoda zaprzeczył, jakoby planowano poszerzanie ul. Chmielnej, a jeśli nawet by tak było, to nie uniemożliwiałaby ona budowy kościoła przy ul. Jagiellońskiej 13. Biskup ponawiał swoją prośbę w rozmowach telefonicznych, także bezskutecznie.
7 października 1981 r. ks. Gruse przekazał Wojewódzkiemu Biuru Planowania Przestrzennego we Włocławku plan zagospodarowania przestrzennego placu przy ul. Jagiellońskiej 13. Zaczął też gromadzić materiały budowlane. 12 października 1981 r. Diecezjalna Komisja Sztuki pod przewodnictwem bpa Jana Zaręby zaakceptowała projekt kościoła autorstwa Ludwika Mackiewicza z Łodzi. Kandydatura inż. Mackiewicza została wysunięta przez Głównego Architekta Województwa Włocławskiego inż. Bogusława Stroszejna. Komisja wniosła przy tym drobne poprawki. Poprawiony projekt przesłano do Wojewódzkiego Biura Planowania Przestrzennego we Włocławku. 4 lutego 1982 r. te wydały zgodę na realizację planu.
11 marca 1982 r. wydało decyzję o poszerzeniu ulicy Chmielnej. Była ona sprzeczna z planem budowy kościoła przy ul. Jagiellońskiej 13, z uwagi na to, że plac nr 61 miał znaleźć się w pasie ulicy. Wojewódzka Dyrekcja Rozbudowy Miast i Osiedli Wiejskich zwróciła się wówczas do ks. Grzybowskiego z prośbą o odstąpienie działki na rzecz Skarbu Państwa. W razie odmowy przewidywano przymusowe wywłaszczenie księdza. Ostatecznie władze odstąpiły od tego pomysłu, z uwagi na lokalizację kościoła w Parku Łokietka. W 1983 r. ksiądz Grzybowski przekazał działkę parafii w formie darowizny. Z kolei ks. Prorok i Aniela Okoń przekazali parafii 2/5 działki przy ul. Jagiellońskiej 15.
Ostatecznie, realizację planu budowy kościoła przy ul. Jagiellońskiej 13 uniemożliwił opór p. Idy Rutkowskiej. Ta nie zgodziła się na wykupienie jej działki przy ul. Kraszewskiego 32, a ks. Gruse oskarżała o próbę skrzywdzenia jej osoby przed władzami państwowymi i kościelnymi, włącznie z biskupem Zarębą i Prymasem Józefem Glempem. W opinii ks. Stanisława Płaszczyka, miało to być związane z faktem, że p. Rutkowska nie była wyznania katolickiego. Wykorzystując jej odmowę, 6 października 1982 r. biskup Zaręba ponownie zaproponował budowę kościoła w Parku Łokietka.
29 września 1982 r. Wojewoda Różycki ustąpił ze stanowiska. Sprawę przejął wicewojewoda Tadeusz Gembicki. 11 listopada nawiązał kontakt z biskupem Zarębą, w którym wyjaśniał, że analizuje się możliwości budowę kościoła w Parku Łokietka. Wyjaśnił również, że wcześniej opór wynikał z planowanej w tym miejscu budowy nowego gmachu szkoły muzycznej. 21 grudnia 1982 r. doszło do spotkania wicewojewody Gembickiego z biskupem Zarębą. Ustalono wówczas, że parafia otrzyma plac w Parku Łokietka w zamian za plac przy ul. Jagiellońskiej 13/15. 29 grudnia 1982 r. wydano w tej sprawie oficjalną decyzję. Na początku kolejnego roku rozpoczęto budowę obecnie istniejącego kościoła parafii Najświętszego Zbawiciela we Włocławku.
Ostatnie lata funkcjonowania kaplicy i jej dalsze losy.
W 1988 r. nabożeństwa zostały przeniesione do nowego kościoła w Parku Łokietka. Kaplicę wydzierżawiono wówczas firmie „Pascha” na składnicę trumien. Z czasem uległa ona zniszczeniu i 29 czerwca 1994 roku sprzedano ją spółdzielni mieszkaniowej „Ursus”. W listopadzie kolejnego roku kaplicę zburzono. Dziś w jej miejscu stoi blok mieszkalny. 15 marca 1999 r. parafia sprzedała spółdzielni „Ursus” placówkę przy ul. Chopina 14A o powierzchni 606 m², na której istniał parterowy dom mieszkalny. Pieniądze uzyskane ze sprzedaży przeznaczono na wykonanie ściany ołtarzowej w nowym kościele.
Część wyposażenia dawnej kaplicy znajduje się obecnie w kaplicy przedpogrzebowej „Memento Mori” na tyłach kościoła w Parku Łokietka.
W 2008 roku w ramach przygotowań do obchodu 50-lecia istnienia parafii, odsłonięto na ścianie bloku tablicę upamiętniającą kaplicę istniejącą w tym miejscu.
Życie parafii w kaplicy przy ul. Jagiellońskiej.
W 1960 r. parafia liczyła 3571 osób. Do połowy lat 70. liczba parafian rosła, sięgając ponad 9 tysięcy osób. 15 sierpnia 1981 r. biskup Zaręba poszerzył granice parafii o tereny należące wcześniej do parafii św. Stanisława i zatwierdził tym samym granice parafii św. Zbawiciela. Liczba parafian przekroczyła wówczas liczbę 10 tysięcy. W pierwszych latach funkcjonowania kaplicy na mszę niedzielną uczestniczyła ponad połowa parafian. W drugiej połowie lat 70. liczba ta spadła do poniżej 30%, z uwagi na zwiększającą się liczbę ludności w stosunku do zbyt małej powierzchni kaplicy. Od 1978 r. funkcjonowała Parafialna Rada Duszpasterska. W latach 1958–1953 pracę administratora parafii wspomagał jeden wikariusz. W styczniu 1963 r. przydzielono drugiego wikariusza.
Od początku istnienia parafii służyło w niej wielu ministrantów. W 1964 r. było ich ok. dwudziestu. W 1969 r. było to już ponad 40 osób. Formacja przeżywała największy rozkwit w latach 1978–1982, gdy opiekę nad ministrantami sprawował w latach ks. Grzegorz Zieliński. Wówczas liczyła ona przeszło stu ministrantów. Po odejściu ks. Zielińskiego liczba służących spadła do ok. 40 osób. Oprócz tego, w parafii funkcjonowała też asysta, licząca w szczytowym okresie przeszło 30 członków.
Między 1969 a 1972 r. założono tu scholę młodzieżową. Następnie jej prowadzenie objął ks. Eugeniusz Marciniak, wikariusz parafii w okresie od 1 czerwca 1973 do 15 czerwca 1976 r. Na początku lat 80. działalność scholi rozszerzono, tworząc grupy dziecięcą i dla dorosłych.
Na terenie parafii funkcjonowały szkoły: Liceum Pedagogiczne wraz ze szkołą podstawową (ob. nieistniejące), Szkoła Podstawowa nr 14 (założona w 1966 r.) i Technikum Ekonomiczne. Uczniowie tych szkół, a także niektórych placówek z sąsiednich parafii, uczęszczali do parafii św. Zbawiciela na Katechezę. Ks. Gruse nie dotrzymywał obowiązku składania sprawozdania z nauczania religii Wydziałowi Oświaty Powiatowej Rady Narodowej we Włocławku, za co otrzymywał upomnienia. 8 lutego 1977 r. parafia rozpoczęła katechizację społeczności Romów.
W pierwszych latach istnienia parafii odbywano pielgrzymki tylko do sanktuarium w Skępem i na Jasną Górę. Z czasem zaczęto podróżować także do innych miejscowości, w tym także na wizytę u papieża Pawła VI w Rzymie i na spotkanie z papieżem Janem Pawłem II podczas jego pielgrzymki w Gnieźnie. Ruch pielgrzymkowy nasilił się w latach 80. W parafii funkcjonowała m.in. grupa czcicieli Miłosierdzia Bożego. W marcu 1984 r. zakupili oni w Kaliszu obraz "Jezu, ufam Tobie", przeniesiony później do nowego kościoła w Parku Łokietka. Rozwijający się kult Miłosierdzia Bożego spowodował, że w 1988 r. biskup Henryk Muszyński ustanowił odpust parafialny w Niedzielę Miłosierdzia Bożego.
Dużą wagę, co najmniej od czasu ks. Feliksa Gruse, przywiązywano do rekolekcji. Z reguły zapraszano na nie zakonników. Rekolekcje przeprowadzali tu m.in. o. Gerard Siwek i ks. Jan Sikorski.
W okresie funkcjonowania parafii przy ul. Jagiellońskiej, odbyło się tu 7 misji, z czego dwie zostały po roku odnowione. Trzy z nich były przewidziane prawem kanonicznym do odbywania co dziesięć lat, a odbyły się w latach 1961, 1971 i 1981. Misja z 1971 roku została odnowiona rok później. Cztery misje zorganizowano z okazji ważnych wydarzeń: w 1966 przed diecezjalnymi obchodami Milenium chrztu Polski, w 1967 r. misja Serca Bożego, w 1975 r. z okazji nawiedzenia Obrazu Matki Bożej Częstochowskiej a w 1985 r. z okazji jubileuszu 600-lecia tegoż obrazu. Ostatnia misja także została odnowiona rok później.
W latach 1972–1982 współpracował z parafią ks. Jerzy Bagrowicz, który wygłaszał tu homilie dla dzieci. On też przygotowywał uczniów klas I i II do pierwszej komunii. Przez cały czas funkcjonowania kaplicy, w niedzielę odbywały się od dwóch do trzech mszy świętych dla dzieci, a od roku szkolnego 1977/78 także jedna dla dzieci w wieku przedszkolnym.
W 1968 r. do parafii przeniesiono Konferencje dla Inteligencji. Przemawiał na nich m.in. biskup Bohdan Bejze. Od 1979 r. w budynku przy ul. Chmielnej 22 mieściła się biblioteka parafialna, której pozostałość zachowano do dziś.
Przy różnych okazjach, w parafii przemawiali także m.in. biskupi Herbert Bednorz i Antoni Pawłowski, późniejszy kardynał Andrzej Maria Deskur i kardynał Agostino Casaroli.
W 1966 r. ks. Gruse rozpoczął w imieniu parafii prowadzenie działalności charytatywnej. Pieczę nad nią poświęconą siostrze szarytce Janinie Machowczyk. Jej pracę wspierało 10 opiekunek. W 1970 r. funkcję tę przejęły siostry orionistki. W 1969 r. akcja charytatywna obejmowała nad 35 podopiecznymi i ok. 30 rodzinami wielodzietnymi.
W latach 80. zaczęto w parafii organizować jasełka. Występował tu Chór Rzemieślniczy „Lutnia”. Organizowano programy słowno-muzyczne. Z parafią współpracowali znani artyści. "Żłobki" projektowała tu m.in. Elżbieta Piwek-Białoborska.
W czasie funkcjonowania parafii w kaplicy przy ul. Jagiellońskiej, jednym z jej wikariuszy był ks. Zdzisław Pawlak (od 1 września 1973 do 15 czerwca 1976). W tym okresie parafia odnotowała trzy powołania kapłańskie, przy czym dwóch z nich uczestniczyło w życiu parafii św. Zbawiciela, będąc jednocześnie członkami innych parafii. Wspólnota św. Zbawiciela wydała w tym czasie także jednego zakonnika i dwie siostry zakonne.
Wystrój i wyposażenie kaplicy przy ul. Jagiellońskiej.
Kaplica liczyła sobie wymiary 7,2:17,6 m. W połowie zbudowano ją z jedne cegły, przez co zimą pojawiał się wewnątrz szron na ścianach. Strop nad prezbiterium był płaski, a nad nową – półkolisty. Ściana z dykty przedzieliła niewielką zakrystię od prezbiterium. W 1966 r. ks. Prorok wybudował nową, murowaną zakrystię o wymiarach 3:5 m, wg projektu Lucjana Jezierskiego. Do zakrystii przylegał przedsionek będący równocześnie bocznym wejściem kaplicy. Budynek świątyni wieńczyła nieduża, metalowa wieża, zbudowana w 1960 roku staraniem ks. proboszcza Józefa Proroka. W jej wnętrzu znajdowała się sygnatura. Nieduże wymiary kaplicy uniemożliwiły pomieszczenie wszystkich wiernych, w efekcie czego odprawiano to stosunkowo więcej mszy świętych niż w innych parafiach.
Wewnątrz świątyni mieściły się trzy ołtarze – główny i dwa boczne. Główny ołtarz zdobił obraz Ukrzyżowanego autorstwa łódzkiego malarza Stefana Justa, zakupiony w 1959 r. W 1970 roku został obraz został przekazany Wyższemu Seminarium Duchownemu we Włocławku. Ołtarz boczny maryjny posiadał mensę ołtarzową. Zdobił go obraz Matki Bożej Nieustającej Pomocy autorstwa Leonarda Torwirta z Torunia, także zakupiony w 1959 r. W parafii rozwijał się kult maryjny, czego przejawem były składane obok ołtarza wota. W 1960 r. staraniem proboszcza ks. Proroka ufundowano ołtarz boczny pw. św. Antoniego. Zdobił go obraz autorstwa Stanisław Gaś lub Gajo z Warszawy, podarowany przez biskupa Pawłowskiego. Obraz ten zaginął po likwidacji ołtarza. W rogu kaplicy znajdowała się figura św. Antoniego Padewskiego wystawiona w 1958 roku. Obok wejścia do kaplicy usytuowano podium o powierzchni ok. 3 m², który wykorzystywano na fisharmonię, będącą własnością ks. Anzorge. W 1966 r. ks. Prorok wystawił nad wejściem chór drewniany o powierzchni ok. 14 m². Chór przebudowano w 1967 roku. W 1979 r. zakupiono nowe organy. Ściany kaplicy zdobiło 14 stacji drogi krzyżowej. Na wyposażeniu parafii znajdowały się wówczas pozłacane: Monstrancja, dwie puszki na komunikanty i dwa kielichy. Monstrancja i jedna z puszek były darami biskupa Pawłowskiego. Z powodu dużej liczby parafian, wnętrze kaplicy ulegało szybko zabrudzeniu i było corocznie odmalowywane.
W trakcie remontu trwającego od maja do czerwca 1967 r. wprowadzono istotne zmiany w wystroju kaplicy. Drewnianą podłogę zastąpiono posadzką. Założono wewnątrz pozorny strop z lekkich płyt i podwyższono prezbiterium o dwa stopnie, odgradzając je balustradą zdobioną motywem ryby. Stary ołtarz zastąpiono nowym, wykonanym z białego marmuru. Zgodnie z wymogami II soboru watykańskiego stał przodem do wiernych. Z prawej strony ołtarza wstawiono komponujące się z nim ambonę, i chrzcielnicę w kształcie czaszy, także marmurowe. Ambonę pozbawiono elementów ozdobnych. Ścianę prezbiterium wyłożono kamieniami, które wraz z zaprawą tworzyły barwną kompozycję, nadając jej charakter dekoracyjny. Wkomponowano w nią krzyż i dwie wnęki. Po lewej stronie ołtarza, we wnęce wyłożonej ceramiczną mozaiką przedstawiającą baranka, umieszczono pancerne tabernakulum. Po prawej stronie, bliżej chrzcielnicy, umieszczono wnękę na oleje święte. Zlikwidowano ołtarz boczny św. Antoniego, natomiast pozostawiono ołtarz boczny maryjny. Ławy, okna, oświetlenie i przestrzeń w chórze także zaadaptowano w celu skomponowania ich z wystrojem wnętrza kaplicy.
Do początku grudnia tego roku przeprowadzono kolejne zmiany. W lipcu zakupiono witraże, a w październiku nowe, dębowe drzwi główne. Zakupiono też piece elektryczne i nową aparaturę głośnikową. Zaplecze kaplicy osłonięto parkanami dekorowanymi kamieniami i ceramiką. W 1984 r. nad prezbiterium utworzono prowizoryczną kaplicę, w której umieszczono obraz "Jezu, ufam Tobie".
Na wyposażeniu kaplicy znajdował się też dom przy ul. Chmielnej 22, w którym od 1960 roku znajdowała się kancelaria parafialna oraz przylegające do niego szopy na węgiel.
Przez cały okres działania kaplicy, parafia nie dysponowała plebanią. Księża mieszkali w specjalnie ku temu najmowanych pomieszczeniach. Ks. Stanisław Anzorge wynajmował od p. Mińko ze Skulska pokój przy ul. Jagiellońskiej 14, gdzie początkowo mieszkał administrator parafii. W 1960 r. kuria przydzieliła administratorowi parafii ks. Józefowi Prorokowi mieszkanie przy ul. Seminaryjnej 7. Wikariusze mieszkali w wynajmowanych pomieszczeniach, z konieczności często zmieniając adres zamieszkania.
Kościół w Parku Łokietka (od 1988 roku).
Budowa kościoła i gmachu administracyjno-mieszkalnego.
29 grudnia 1982 r. uzyskano zgodę na budowę kościoła parafialnego przy wylocie ul. Jagiellońskiej, na terenie Parku Łokietka we Włocławku. Już kolejnego dnia inż. Ludwik Mackiewicz rozpoczął pracę nad projektem świątyni. 3 lutego przedstawił on swój projekt Diecezjalnej Komisji Sztuki pod przewodnictwem biskupa Jana Zaręby, która tego samego dnia go zaakceptowała. Wraz z Bogdanem Trębickim opracował następnie projekt konstrukcyjny i realizacyjny. 7 stycznia 1983 r. Wojewódzkie Biuro Planowania Przestrzennego potwierdziło decyzję o zezwoleniu na budowę kościoła. 17 stycznia 1983 działkę obejrzał bp Zaręba, dając jednocześnie ofiarę na rzecz budowy świątyni. W marcu 1983 r. proboszcz parafii ks. Feliks Gruse otrzymał od Głównego Architekta Województwa Włocławskiego Bogusława Stroszejna potwierdzenie warunków realizacji budowy kościoła parafialnego. Wniósł on niewielkie poprawki do przedstawionego wcześniej planu. 20 kwietnia 1983 r. zatwierdził projekt budowy. 8 czerwca Prezydent Włocławka Władysław Dolecki oddał Kurii Diecezjalnej teren w wieczyste użytkowanie za kwotę 1 105 500 złotych. Parafia dokonała wpłaty w dniu 13 czerwca 1983 r., ale w kolejnym roku zwróciła z wnioskiem o morzenie 75% kwoty. 10 lipca 1984 r. Wydział Geodezji i Gospodarki Gruntami przy Urzędzie Miejskim we Włocławku uchylił wpłatę w wysokości 874 125 zł.
1 marca 1983 r. rozpoczęto prace przy budowie świątyni wraz z budynkiem administracyjnym. Pokierował nimi Bolesław Strzelecki, a nadzór budowlany sprawował Józef Strzelecki. 24 kwietnia 1983 roku biskup Jan Zaręba poświęcił plac budowy i krzyż na nim. Uroczystość zbiegła się z 25-leciem istnienia parafii. Zaproszono na nią wszystkich włocławian.
Na początku powstał budynek administracyjno-mieszkalny przy parafii. 15 czerwca 1983 r. rozpoczęto wykopywanie fundamentów pod gmach. Do marca 1983 r. wzniesiono ostatnią, czwartą kondygnację gmachu, a 16 maja zalano betonem strop. Budowa została dwukrotnie opisana w "Ilustrowanym Kurierze Polskim".
28 marca 1984 r. rozpoczęto budowę samego kościoła, począwszy od wystawienia fundamentów pod schody. W marcu kolejnego roku wystawiano już ściany działowe na plebanii, do budowy których zaangażowano murarzy rencistów. Na temat budowy kościoła Najświętszego Zbawiciela oraz trwającej w tym samym czasie budowy kościoła Najświętszego Serca Jezusowego nakręcono film, wyświetlany także w parafii w Parku Łokietka.
W budowę kościoła zaangażowało się wielu parafian, poprzez składanie imiennych ofiar i udzielanie bezinteresownych pożyczek. Na budowę przeznaczano datki składane na tacę w każdą pierwszą niedzielę miesiąca oraz większość ofiar zebranych w trakcie kolędy. Wielu parafian, zwłaszcza tych, którzy byli z wykształcenia murarzami, pracowało na budowie, szczególnie przy wykopywaniu fundamentów oraz składaniu i rozbieraniu rusztowań. Ze strony parafii nadzór budowlany sprawował ksiądz Stanisław Płaszczyk, wikariusz w latach 1981–1988. Sam proboszcz Gruse także regularnie odwiedzał plac budowy.
5 maja 1985 r. bp Zaręba wystawił akt erekcyjny świątyni. Tego dnia odbyła się uroczystość z udziałem wiernych ze wszystkich parafii pod przewodnictwem biskupa, w trakcie której wmurowano kamień węgielny pod budowę kościoła. Biskup Zaręba osobiście przywiózł kamień z Rzymu, gdzie został wyjęty z bazyliki św. Piotra i pobłogosławiony przez Jana Pawła II.
Mury świątyni ukończono w maju 1986 roku, po czym przystąpiono do budowy dachu. Konstrukcję wykonało dziewięciu cieśli góralskich. 21 września 1986 roku poświęcono dom parafialny i dach kościoła.
Pierwsza msza w nowym kościele została odprawiona w Święto Przemienienia Pańskiego 6 sierpnia 1987 roku przez biskupa Romana Andrzejewskiego. Kościół nie był wtedy jeszcze w pełni ukończony, dlatego dotąd sprawowano nabożeństwa w kaplicy przy ul. Jagiellońskiej. 30 sierpnia 1987 r. odprawianie mszy niedzielnych przeniesiono do nowego kościoła. W tym celu zorganizowano m.in. 600 prowizorycznych miejsc siedzących. Msze odprawianie w dni powszednie przeniesiono dopiero w kolejnym roku. W tym czasie trwały dalsze pracy, m.in. wstawienie okien i ocieplenie od wewnątrz dachu kościoła. Od 1 września 1988 r. już wszystkie msze święte odprawiano w nowym kościele, chociaż wciąż nie był on ukończony.
30 czerwca 1988 r. ksiądz Feliks Gruse odszedł na emeryturę. Z parafii odszedł także ks. Stanisław Płaszczyk. Nowym proboszczem został ks. Zbigniew Szygenda. Nowy proboszcz wprowadził zmiany w zagospodarowaniu kościoła i budynku administracyjno-mieszkalnego, m.in. wygospodarował część sal katechetycznych na rzecz Diecezjalnego Ośrodka Kształcenia Organistów, które w kolejnym roku przeniesiono do parafii Zbawiciela. Same katechezy od 1990 roku przeniesiono z budynku administracyjnego do szkół. Wygospodarowano też więcej przestrzeni na potrzeby mieszkalne. Prace te trwały do 1989 roku. Ksiądz Szygenda proponował, by zrezygnować z budowy łącznika między kościołem a gmachem administracyjnym. W jego zamyśle zakrystia zostałaby urządzona w pobliżu wejścia do kościoła, dzięki czemu każda msza święta zostałaby rozpoczęta wejściem procesjonalnym. Pomysł ten został odrzucony przez projektanta kościoła oraz Komisję Sztuki, Budownictwa Sakralnego i Kościelnego. Do lipca 1990 roku ukończono łącznik, w którym urządzono zakrystię. W latach 1989–1990 urządzono wnętrze Świątyni, obejmujące m.in. wyodrębnienie prezbiterium i wzniesienie ściany ołtarzowej.
Pierwsze dwa lata probostwa ks. Szygendy w Parafii Najświętszego Zbawiciela przypadły jeszcze na okres PRL-u, dlatego organizowano w nim tzw. msze za Ojczyznę. Ks. Zbigniew Szygenda był zaangażowany w ruch opozycji antykomunistycznej od 1980 roku, wcześniej odprawiał takie msze w latach 1980–1983 jako wikariusz parafii katedralnej.
W 1990 r. przeprowadzano prace wykończeniowe przy budowie kościoła. Objęły one m.in. wyłożenie posadzki i podbicie dachu. W 1996 r. urządzono kaplicę przedpogrzebową w piwnicy na tyłach kościoła. W 2001. w piwnicy kościoła urządzono kotłownię zasilającą gorącą wodą wiatrownice, dzięki czemu parafia uniezależniła się od miejskiej sieci ciepłowniczej. Podziemi kościoła do dziś w pełni nie zagospodarowano.
W 1990 r. biskup Henryk Muszyński, na wniosek ks. Szygendy i po konsultacji z proboszczami parafii Świętego Jana Chrzciciela i Najświętszego Serca Jezusowego, poszerzył granice parafii, kosztem dwóch wspomnianych.
Wystrój i wyposażenie kościoła parafialnego.
Architektura kościoła.
Kościół Najświętszego Zbawiciela we Włocławku wzniesiono na rzucie koła o średnich 40 metrów. Zbudowano go z żelbetu, betonu, czerwonej cegły, pustaków ceramicznych i materiałów uzupełniających. Gmach zajmuje powierzchnię 1564 m². Reprezentuje styl nowoczesny. Okrągły obwód z występami upodabnia go do otwierających się płatów kwiatu. Indywidualny styl budynku nadaje mu osiem strzelistych, betonowych sterczyn na jego szczycie. Tworzą one układ ram zwieńczonych łukowatymi daszkami. Konstrukcja tworzy tym samym jedenastokrotne powtórzenie litery M, a jej wygląd kojarzy się z koroną. Pod sterczynami umieszczono trzy dzwony, odlane w ludwisarni braci Kruszewskich w Węgrowie. Noszą one nazwy: Jan Paweł (waga 800 kg), Stefan (540 kg) i Jerzy (160 kg). Ostatni ufundowali Klemens i Pelagia Sobocińscy, choć napisano na nim, że ufundowali go parafianie. Nawiązują one do postaci wielkich Polaków, które posiadają też swoje płaskorzeźby wewnątrz świątyni i których związek z Włocławkiem opisano poniżej. Dźwięk, który się z nich wydobywa układa się w akord molowy g-b-d. Poświęcił je biskup Bronisław Dembowski 25 czerwca 1995 r., a rozbrzmiały po raz pierwszy 24 sierpnia tamtego roku. Umiejscowienie dzwonów powoduje przenoszenie się ich drgań na konstrukcję kościoła, przez co w przyszłości należy zbudować dla nich osobną dzwonnicę.
Wnętrze kościoła.
Projektantem ogółu wystroju wnętrza kościoła był ceniony artysta ks. Tadeusz Furdyna. Rzeźby ceramiczne jakie można odnaleźć w kościele zostały wykonane przez Antoniego Bisagę. Zostały one wykonane w przyciemnionej na brunatny kolor, głęboko reliefowanej wypalanej ceramiki z ornamentami w kształcie kwiatów, kłosów zbóż i cierni. W opinii księdza Szygendy, spójne i ozdobne wnętrze sprzyja pogłębianiu wrażeń i czerpaniu korzyści z liturgii.
W centrum kościoła umiejscowiona jest ściana ołtarzowa ukazująca apoteozę Zmartwychwstania Jezusa Chrystusa z postacią ukrzyżowanego w centrum. Chrystus jest adorowany przez aniołów. Na uboczu można odnaleźć wizerunki wypędzonych z raju Adama i Ewy. Sama ściana liczy sobie blisko 10 metrów średnicy, ma lekko półokrągły kształt. Ścianę ołtarzową poświęcił w listopadzie 1994 roku biskup Roman Andrzejewski. Posiada ona też dodatkową funkcję, mianowicie zakrywa wejście do znajdującej się za nią zakrystii.
W ścianę wkomponowano wysoki, metalowy krzyż obudowany drewnem. Wyrasta on spośród takich detali jak kłosy czy ciernie. To u podstaw tego krzyża umiejscowiono Tabernakulum. Fundatorami Krzyża byli Aleksander i Elżbieta Antczakowie oraz późniejszy prezydent miasta Władysław Skrzypek. Państwo Antczakowie ufundowali również samo tabernakulum. Po prawej stronie ołtarza (patrząc od wejścia) stoi zdobiona, ceramiczna ambona. Kościół nie posiada wyodrębnionego architektonicznie prezbiterium. Od reszty kościoła wyróżnia je podwyższona podłoga. Posadzka prezbiterium, tak samo jak środkowy pas kościoła i obszar pod chórem wyłożono posadzką z czarnego marmuru. Pozostała część kościoła jest wyłożona płytami ze złomu marmurowego. Posadzkę wykonał Tadeusz Sidor z Włocławka.
Oprócz tego kościół posiada kilka ołtarzy bocznych. Wszystkie są wykonane z wypalanej ceramiki. Jeden z nich, w kształcie stylizowanego liścia dębu zdobi figura Matki Boskiej Fatimskiej, przywieziona w 1995 r. z Fatimy i poświęcona w kolejnym roku. Wpisywało się to w obchody nawiedzenia oryginalnej figury. Ołtarz ten wykonał Antoni Bisaga w konsultacji z Tadeuszem Furdyną. W jego pobliżu wisi obraz Chrystusa Miłosiernego, który przeniesiono z kaplicy przy ul. Jagiellońskiej. Kolejny ołtarz boczny zdobi ceramiczna płaskorzeźba Matki Boskiej Hetmanki Żołnierza Polskiego, wykonana w 2002 roku. Związany jest z posługą garnizonową parafii w latach 1992–2002. W jego centrum wisi obraz Matki Boskiej Częstochowskiej przeniesiony z izby modlitwy w pomieszczeniach garnizonowych. To przy nim w 2004 roku umiejscowiono gablotę, w której przechowywane są m.in. sztandar 14 pułku Piechoty Ziemi Kujawskiej i medale weteranów z Włocławka od czasów wojny polsko-bolszewickiej po wojny w Iraku i Afganistanie. Medale złożyli tu: członek Związku Żołnierzy Wojska Polskiego, major WP Jerzy Chełminiak; lekarz i żołnierz AK Zdzisław Czuczman (1923-2001); Walenty Duda (1899-1985); członek Związku Żołnierzy Wojska Polskiego, starszy chorąży WP Walenty Farbotko; Jadwiga Jurzystka; podpułkownik WP Henryk Kowalczyk (1924-2004); Wacław Malinowski; Wacław Pieczonka; żołnierz AK i podpułkownik WP Adam Rybak (1922-2011); Władysław Rybak; jeniec wojenny Zdzisław Kazimierz Sikorski (1925-2014); Jan Sroka; żołnierz AK i ofiara represji stalinowskich, członek Światowego Związku Żołnierzy AK, wspomniany wyżej Klemens Sobociński; Henryk Stasiak; były duszpasterz wojskowych, podpułkownik WP Zbigniew Szygenda; Władysław Szygenda; Wacław Zakrzewski oraz Jerzy Ziółkowski.
Dwa spośród witraży kościoła zostały zaprojektowane przez ks. Tadeusza Furdynę, wybitnego witrażystę. Witraże te wykonał artysta Marek Poczwardowski w latach 1997–1998, a poświęcił je biskup Czesław Lewandowski 21 listopada 1998 r. Największy, umiejscowiony w centralnej części liczący sobie 70 m² witraż przedstawia cudowny połów ryb. Zakupiono go z datków parafian. Poboczne witraże przedstawiają Matkę Boską Katyńską, co jest nawiązaniem do garnizonowej praktyki parafii. Ten ufundowali weterani związani z parafią, Światowy Związek Żołnierzy AK, Żołnierzy Górników, Stowarzyszenie Polaków Poszkodowanych przez III Rzeszę, Związek Solidarności Polaków Kombatantów, Związek Inwalidów Wojennych i Związek Sybiraków. Kolejne zdobią postacie papieża Jana Pawła II (fund. Marii i Edwarda Złotuchów), kardynała Stefana Wyszyńskiego (zakupiony z datków dzieci pierwszokomunijnych 1997 roku), Matkę Teresę z Kalkuty (fund. Klemensa i Pelagii Sobocińskich), biskupa Michała Kozala – patrona Włocławka (fund. dzieci pierwszokomunijnych 1998 roku) i siostrę Faustynę Kowalską (fund. grup modlitewnych).
W kościele umiejscowiono też dwa witraże dekoracyjne, jeden przy miejscu przewodniczenia (fund. Elżbiety i Aleksandra Antczaków) a drugi przy kredencji. Ten drugi stanowi wotum wdzięczności ks. proboszcza Zbigniewa Szygendy za 30 lat kapłaństwa.
Ksiądz Furdyna zaprojektował także m.in. kościelne ławki czy ufundowaną przez Władysława i Józefę Gralaków chrzcielnicę, zbudowaną w 1993 roku. Chrzcielnica posiada podstawę z kamienia i czaszę z metalu.
Części kamienne ołtarza, chrzcielnicy i prezbiterium wykonał Tadeusz Sidor. Przy ołtarzu umiejscowiono zegar stojący ufundowany przez p. Helenę Skrzebę z okazji jubileuszu roku 2000.
Na ścianach świątyni widnieją rzeźbione stacje krzyżowe. Niektóre z nich stanowią wotum poszczególnych rodzin i osób: rodziny Kuleszów (stacja II), Anny Jakubas z dziećmi (V), rodziny Witosławskich (VI), Pieczkowskich (XII) oraz Artura i Czesławy Kamińskich (XIII). Na jednej ze ścian umiejscowiono trzy płaskorzeźby, które stanowią tzw. filar wielkich Polaków. Są to płaskorzeźby autorstwa Antoniego Bisagi, przedstawiającego ks. Jerzego Popiełuszkę (wykonana w 1994 roku z okazji 10. rocznicy męczeńskiej śmierci księdza), kardynała Stefana Wyszyńskiego (wykonana w 2006 roku, w 50. rocznicę Ślubów Jasnogórskich, fund. Władysława i Jadwigi Skrzypków) i papieża Jana Pawła II (wykonana również w 2006 roku z okazji I rocznicy śmierci papieża, fund. Zbigniew i Joanny Włodarczyków). Wszystkie trzy postacie miały związek z Włocławkiem. Ksiądz Popiełuszko został zamordowany na tamie we Włocławku. Kardynał Wyszyński uczył się w Wyższym Seminarium Duchownym we Włocławku, przyjął święcenia w tutejszej katedrze i pełnił posługę duszpasterską do 1946 roku. Papież nawiedził Włocławek podczas IV Pielgrzymki do Polski.
Oprócz tego na ścianach można odnaleźć szereg tablic pamiątkowych, przede wszystkim na tej po lewej stronie od wejścia do kościoła. Są one poświęcone weteranom Armii Krajowej, Żołnierzom 3 Pułku Saperów Wileńskich, 3 Brygady Pontonowo-Mostowej, 3 (1) Pułku Pontonowego. Kolejne tablice upamiętniają żołnierzy-górników oraz inwalidów wojennych. Jedna jest poświęcona pamięci podpułkownika Mieczysława Teodorczyka. Na wspomnianej lewej ścianie znajdują się też nekrologi działaczy harcerskich z Włocławka i okolic.
Elementem wystroju Świątyni, komponującym się z jednym z witraży są także organy, które omówiono w dziale "Muzyka w parafii".
Dach kościoła posiada za małe spady, przez co musiał być kilkakrotnie naprawiany, a w przyszłości będzie musiał być całkowicie przebudowany. Sufit kościoła podbito deskami olchowymi. Ławki w kościele wykonała w latach 1991–1992 z drewna sosnowego fabryka mebli „Zgoda” z Chodcza, zaś konfesjonały, sedille i ławy dla ministrantów z drewna dębowego Włodzimierz Rapsiewicz z Włocławka. Meble wykonano według projektu ks. Furdyny. Współpracujący z parafią Antoni Bisaga corocznie wykonuje koleje figury ceramiczne zdobiące parafialny żłobek.
W 1996 r. w pomieszczeniu piwnicznym na tyłach kościoła urządzono kaplicę przedpogrzebową, obsługiwaną przez przedsiębiorstwo „Memento Mori”. Poświęcono ją 25 sierpnia 1996 r. Część jej wnętrza pochodzi z dawnej kaplicy przy ul. Jagiellońskiej. Są to krzyż ze ściany ołtarzowej, witraże, balustrady, drzwi i ławki.
Otoczenie kościoła.
Kościół otacza duży plac, w którym ulokowano Plebanię wraz z kancelarią parafialną oraz parking. W otoczeniu plebanii znajduje się nieduży ogród. Jego ogrodzenie ufundowali i wykonali bracia Stanisław i Władysław Skrzypkowie. Parafia dysponuje też pomieszczeniami gospodarczymi.
W przykościelnym ogrodzie wzniesiono w 1997 roku rzeźbę ceramiczną Chrystusa Dobrego Pasterza, którą Antoni Bisaga wykonał po IV pielgrzymce Jana Pawła II do Polski w 1991 roku, w trakcie której papież odwiedził Włocławek.Chrystus Dobry Pasterz miał być pierwotnym wezwaniem parafii. Twarz Chrystusa cechuje podobieństwo do papieża Jana Pawła II. W 2011 r. na jej postumencie wyryto datę beatyfikacji Jana Pawła II.
Przy parkingu kościoła zbudowano w 2004 roku Grotę Matki Bożej Królowej Pokoju. Inspiracją dla powstania groty była pielgrzymka wraz z proboszczem do Medziugorie w 2003 roku. Wykonawcami groty z kamienia polnego byli Wiesław i Łukasz Woźniakowie, a samą figurę Matki Boskiej Królowej Pokoju wykonał p. Antoni Bisaga. Na zwieńczeniu groty umieszczono krzyż i różaniec ułożony z kamieni zebranych podczas parafialnej pielgrzymki. Na kamieniach wyryto pięć wyrazów reprezentujących sposoby na zbawienie: msza, pokuta, post, różaniec i Pismo Święto. Rozpoczęcie budowy nastąpiło 25 kwietnia, a jej uroczyste poświęcenie odbyło się 27 czerwca 2004 roku.
Figura Matki Bożej Królowej Pokoju nawiązuje do tej, jaka ukazała się przy objawieniom w Medziugorie. Na kamieniach groty wyryto pięć sposobów na walkę z grzechem: msza, pokuta, różaniec post i Pismo Święte. Kamienie służące za klęcznik przy grocie nie były szlifowane, zgodnie z ideą pomysłodawcy groty ks. proboszcza Zbigniewa Szygendy, by klęcznik wyszlifowani parafianie własnymi kolanami z biegiem lat.
W 2007 roku rozpoczęto przebudowę schodów prowadzących do kościoła. Ukończono ją w 2008 roku. Schody zostały obłożone granitem. Prace te stanowiły wotum za 50 lat istnienia parafii i wiązały się z zorganizowanymi na dużą skalę obchodami jubileuszowymi. W związku z tym, na granicie przy ścianach kościoła zapisano informację o wotum oraz wymieniono służbę liturgiczną jubileuszowego roku. Przy stopniach z kolei wymieniono darczyńców parafii. Wcześniejsze schody, zburzone w maju 2007 r., posiadały za wąskie stopnie i zbudowano je na nieodpowiednim gruncie, a jej górna płaszczyzna nie posiadała wystarczającego spadu dla odpływu wody. Plac kościelny otacza metalowe ogrodzenie wykonane i ufundowane przez Władysława i Stanisława Skrzypków.
19 kwietnia 2020 r. na ścianie kościoła powieszono karawakę strzegącą przed pandemią koronawirusa, wykonaną przez Antoniego Bisagę. Odprawiane są pod nią modlitwy o ustanie pandemii. 14 września 2020 r. w szpitalu w Grudziądzu zmarła z powodu COVID-19 pierwsza parafianka Najświętszego Zbawiciela. 87-latka została zakażona w ognisku koronawirusa na oddziale wewnętrznym Wojewódzkiego Szpitala Specjalistycznego im. Błogosławionego Jerzego Popiełuszki we Włocławku.
Pomnik Armii Krajowej.
Tuż przy parkingu kościoła, na skraju Parku Łokietka ustanowiono Pomnik Armii Krajowej. Jego powstanie wiąże się z omówioną wyżej działalnością Kościoła jako parafii garnizonowej. Jego poświęcenie odbyło się 3 maja 2000 roku. Dokonał go biskup Bronisław Dembowski.
Życie parafii.
Życie religijne.
Począwszy od ostatniego rozszerzenia granic parafii w 1990 roku, liczba parafian maleje. Ma to związek ze zmniejszaniem się populacji Włocławka oraz zanikaniem modelu rodziny wielodzietnej. W 2008 r. dwie trzecie parafian stanowili emeryci i renciści. Według badań Instytutu Statystyki Kościoła Katolickiego z 2014 roku, tylko 19% parafian uczęszcza regularnie w niedzielnych mszach świętych, co stanowi równowartość ówczesnej średniej Włocławka. Jednocześnie poinformowano, że w ciągu sześciu lat liczba osób przystępujących do Komunii Świętej wzrosła z 57 do 72 procent. W 2017 roku liczba ta spadła do 68%, ale nadal pozostawała najwyższą na terenie Włocławka.
W parafii działa parafialny oddział Caritas im. ks. Jerzego Popiełuszki, powołany w 1992 roku z inicjatywy ks. proboszcza Zbigniewa Szygendy. W jej ramach działa Ruch Światło-Życie oraz Szkolne Koła Caritas w służbie miłości bliźniego (od 2001). Według stanu z 2008 roku, przy parafii działa kilkanaście grup modlitewnych. Jest to 10 kół Żywego Różańca, czciciele Miłosierdzia Bożego (od 1984) oraz Stowarzyszenie Matki Bożej Bolesnej - Patronki Dobrej Śmierci, powstałe z inicjatywy Danuty Teresy Tomickiej (1927-2005). W przeszłości spotykała się przy parafii grupa neokatechumenatu. Do początku XXI wieku działała tu grupa modlitewna „Wieczernik”, zawiązana w czasie funkcjonowania kaplicy przy ul Jagiellońskiej. Rozwiązała się na skutek śmierci większości jej członków. W latach 1993-1999 funkcjonował dyskusyjny Klub Biblijny. W latach 90. parafia Najświętszego Zbawiciela była jedną z tych, w których podjęto próbę reaktywowania Akcji Katolickiej, która to nie doszła do skutku. Według stanu z 2008 r., w trakcie reorganizacji były Oaza Dzieci Bożych i Krąg Rodzin. Z inicjatywy ks. Zbigniewa Szygendy powstały: Koło Anonimowych Alkoholików (1998), Świetlica Środowiskowa (2005) i Duszpasterstwo Niepełnosprawnych. Swoją salę ma tu Katolickie Centrum Służby Rodzinie im. św. Beretty Gianny Molli. Co miesiąc spotykają się w niej członkowie Wspólnoty Trudnych Małżeństw SYCHAR, niekiedy organizowane są dla nich wykłady.
Parafianie Najświętszego Zbawiciela kontynuują ruch pielgrzymkowy zainicjowany w czasach kaplicy przy ul. Jagiellońskiej. Uczestniczą również w najważniejszych pielgrzymkach włocławskich i diecezjalnych: Pielgrzymce Włocławskiej na Jasną Górę, pielgrzymce do Skępego, skupieniu gimnazjalistów w bazylice w Licheniu oraz maturzystów na Jasnej Górze. Na trasie pielgrzymek zagranicznych parafii są nie tylko najważniejsze sanktuaria Polski i na świecie, ale też dawne ośrodki kultury polskiej - Lwów, Wilno.
Od 1988 roku odbyły się tu trzy misje (stan na 2008 r.): misja przygotowująca parafian na IV pielgrzymkę papieża Jana Pawła II do Polski, w trakcie której nawiedził Włocławek (1991), misja z okazji nawiedzenia obrazu Matki Bożej Hetmanki Żołnierza Polskiego (1997) oraz misja przed jubileuszeum 2000 roku (1999).
Jako proboszcz, ks. Szygenda zwraca dużą uwagę na potrzebę utrzymywania łączności, w tym także tej duchowej z włocławianami przebywającymi na emigracji zarobkowej.
Przy parafii do dziś funkcjonuje Rada Parafialna. W latach 1989–2004 miała ona na celu wspieranie proboszcza w misji budowy nowego kościoła. Począwszy od 2005 r., z uwagi na zakończenie budowy, ma ona na celu wspieranie proboszcza w jego pracach duszpasterskich.
Do 1990 roku parafia Najświętszego Zbawiciela we Włocławku organizowała własną procesję Bożego Ciała. Od 1990 roku włączyła się w procesję miejską, na której to corocznie posiada własny ołtarz. Z reguły projektuje go Antoni Bisaga, a wykonuje go zakrystianin.
Obecnie na terenie parafii znajduje się 9 szkół: Zespół Szkół Ekonomicznych, Zespół Szkół Budowlanych, Zespół Szkół nr 3 im. Marii Grzegorzewskiej, Szkoła Podstawowa nr 14 im. Marszałka Józefa Piłsudskiego oraz pięć przedszkoli. Do 2004 roku parafia sprawowała nadzór nad nauczaniem religii w Zespole Szkół Technicznych, a do 2019 roku na jej terenie znajdowało się Gimnazjum nr 6 im. Stanisława Staszica, zlikwidowane w ramach reformy z 2017 roku.
Kościół wyróżnia się rozbudowaną służbą liturgiczną. W szczytowym okresie rozwoju służyło tu około 50 ministrantów. Szczególnie zasłużonym dla tej formacji był wikariusz parafii w latach 2002-2007, ks. Krzysztof Kacała. Służba liturgiczna obejmuje także dziewczęcą scholę liturgiczną oraz kilkudziesięciu lektorów świeckich. Wśród tych ostatnich był m.in. radny Dariusz Jaworski. Do początku XXI wieku kościół nie posiadał rozwiniętej asysty. Funkcję tę pełniły przede wszystkim bielanki, a od lat 90. także żołnierze i weterani. Przeniesienie w 2002 roku ostatniej jednostki wojskowej z Włocławka do Chełmna i odebranie w związku z tym statusu parafii garnizonowej, wymusiło decyzję o reorganizacji asysty, w którą od tej pory angażują się członkowie grup apostolskich.
Z parafii pochodzi siedmiu księży, wśród nich są Paweł Jabłoński, Jarosław Olszewicz, Mateusz Kamiński, Łukasz Starczewski, Marek Sobociński i Zbigniew Kwiatkowski. Z kościołem przez wiele był związany jako ministrant ks. Michał Laskowski, pochodzący jednak z parafii św. Jana Chrzciciela. Jedna osoba pochodząca z parafii porzuciła stan kapłański. Wywodzą się stąd również paulin o. Emanuel Matusiak oraz dwie siostry zakonne, w tym benedyktynka Irena (Kolumba) Sołtysińska.
29 maja 2020 r. biskup Wiesław Mering podjął decyzję, że z dniem 1 lipca ks. Szygenda odchodzi na emeryturę. Jego następcą na stanowisku proboszcza parafii Najświętszego Zbawiciela został ks. Sławomir Świerad Pettke, były prowincjał zakonu braci Pocieszycieli w Polsce, którzy prowadzą Parafię pw. Matki Bożej Fatimskiej we Włocławku. Ks. Pettke był dotychczas proboszczem parafii św. Michała Archanioła w Russocicach.
Życie kulturalne.
Z parafią współpracowało wielu uznanych artystów. Swoje prace rzeźbiarskie i malarskie prezentowali tu m.in. Stanisław Zagajewski, ks. Tadeusz Furdyna, Jerzy Puciata czy Antoni Bisaga – dwaj ostatni związani z parafią. Najwięcej wystaw miało miejsce w latach 1989-91, kiedy to nieozdobione jeszcze ściany kościoła stanowiły dobre tło do prezentowania dzieł sztuki, przy okazji je ozdabiając.
Kościół organizuje przedstawienia, wystawy i wykłady o tematyce historycznej i edukacyjnej. Ubogacają one m.in. coroczne rekolekcje adwentowe i wielkopostne, uroczystości religijne i patriotyczne. Spośród referentów, swoje wykłady prezentowali tu m.in. Teresa Kukołowicz i Grzegorz Górski (1989). Poezję recytowali tu m.in. Maja Komorowska (1989), aktorzy Teatru im. Wilama Horzycy w Toruniu (2003) i Michał Chorosiński (2017). Spośród szkół, najbliższą współpracę w przygotowaniu oprawy słowno-muzycznej kościół prowadzi ze Szkołą Podstawową nr 14. W latach 1988-89 w sali katechetycznej wyświetlano filmy o tematyce religijnej. Parafia posiada swoją kronikę, prowadzoną w latach 1966–1988 przez proboszcza ks. Feliksa Gruse, a od 1988 roku przez Annę i Gabrielę Sternowskie. Duszpasterstwo wojskowe parafii posiada swoją kroniką szczegółową, sporządzoną przez Zenona Kuźmę. W 1989 r. w parafialnym kiosku sprzedawano książki drugiego obiegu, które z racji upadku cenzury straciły na zainteresowaniu. W 1990 r. proboszcz Szygenda wznowił działanie biblioteki parafialnej, co także nie miało dużego odzewu wśród wiernych.
Z okazji 50-lecia istnienia parafii w 2008 roku, ks. Kazimierz Rulka we współpracy z grupą parafian pod kierunkiem proboszcza ks. Zbigniewa Szygendy, opracował materiał, który posłużył do wydania książki "Parafia Najświętszego Zbawiciela we Włocławku". Rozdział pt. "Działalność charytatywna" napisała Elżbieta Straszewska, "Opieka duszpasterska nad wojskiem i policją" Krzysztof Optołowicz, a "Muzyka w parafii" ówczesny organista Zbigniew Wiśniewski. Publikację dedykowano wiernym skupionym wokół pierwotnej kaplicy przy ul. Jagiellońskiej. W jej przedmowie, ks. biskup Wiesław Mering podkreśla sprawnie zorganizowaną służbę liturgiczną, działanie szkolnych kół Caritas i świetlicy środowisko czy też koła Anonimowych Alkoholików, które zaobserwował podczas wizyty kanonicznej trzy lata wcześniej. Szczególnie wyróżnił działalność muzyczną w parafii, zwłaszcza organizację i pracę Diecezjalnego Studium Organistowskiego oraz zasługi parafii na polu duszpasterstwa wojska, policji i straży miejskiej.
W 2015 roku proboszcz ks. Zbigniew Szygenda wydał zbiór swoich kazań wygłoszonych w parafii pod tytułem "Wiara rodzi się ze słuchania". Dystrybucję książki rozpoczęto z okazji 70. urodzin proboszcza. W 2018 r. wydano opracowanie autorstwa ks. Kazimierza Rulki pt. "O Panie, to Ty na mnie spojrzałeś: 50 lat służby kapłańskiej ks. Zbigniewa Szygendy", które zawiera m.in. kazania proboszcza z lat 2015-17, zaś w 2020 r. ukazał się zbiór kazań z lat 1998-2020 pt. "To nie krzyż się chwieje, to świat się chwieje", będący podsumowaniem ponad 50 lat posługi kapłańskiej ks. Szygendy, w tym 32 lat jako proboszcza parafii Najświętszego Zbawiciela, z okazji jego przejścia na emeryturę.
1 lipca 2020 roku na terenie kościoła nagrywano zdjęcia do filmu "Gorzko, gorzko" w reżyserii Tomasza Koneckiego, z udziałem Rafała Zawieruchy i Edyty Olszówki.
Muzyka w parafii.
Z racji zainteresowań proboszcza Zbigniewa Szygendy, parafia stała się ważnym ośrodkiem muzycznym na mapie Włocławka. Od końca lat 80. organizuje się tu liczne koncerty, głównie chóralne i orkiestrowe.
W 1989 roku odbył się przegląd zespołów młodzieżowych. Rok później zainaugurowano imprezę cykliczną pod nazwą Diecezjalny Przegląd Chórów. Z czasem został on poszerzony o chóry spoza diecezji włocławskiej. Zaproszone chóry uświetniają liturgię ważnych świąt, występują też przed i po mszy. Na przestrzeni lat wystąpiły tu chóry: Poznańskie Słowiki pod dyrekcją Stefana Stuligrosza, Chór Uniwersytetu im. Kard. Stefana Wyszyńskiego (dyr. Kazimierz Szymonik), Chór Akademii Bydgoskiej, Zespół Pieśni Dawnej Uniwersytetu Kazimierza Wielkiego (dyr. Jan Lach); goście zagraniczni: Chór Filharmonii z Mohylewa, Chór z Oviedo i Zespół św. Ludwika z Moskwy; chóry kościelne, w tym chóry bazyliki katedralnej we Włocławku, bazyliki archikatedralnej w Łodzi, Chór Chłopięco-Męski bazyliki kolegiackiej w Kaliszu oraz inne, mniejsze chóry parafialne; wreszcie chóry świeckie z regionu i z całej Polski. Spośród chórów włocławskich gościły tu: „Canto” pod dyrekcją Mariana Szczepańskiego, „Lutnia” pod dyr. Witolda Świątka i Zbigniewa Wiśniewskiego, „Vladislavia” (dyr. Marian Szczepański), Chór Diecezjalnego Studium Organistowskiego, Schola Katedralna oraz „Cantores Vladislavienses” (dyr. ks. Zbigniew Szygenda) i „Kerygma” działające przy Wyższym Seminarium Duchownym we Włocławku. Sam proboszcz w latach 1989-95 prowadził chór kameralny pod nazwą Włocławski Zespół Wokalny „Pro Anima”. W jego miejsce powstała męska grupa chorałowa, działająca do 2000 roku.
Od 1991 roku odbywają się tu coroczne Jesienne Koncerty Organowe, na których wystąpili m.in. Wiktor Łyjak, Marian Sawa, Marietta Kruzel-Sosnowska i Robert Grudzień. Od lat 2000. kościół organizuje, we współpracy z Urzędem Miasta, coroczne Świąteczne Koncerty Charytatywne, w ramach których wystąpili już Sława Przybylska wraz z Januszem Tylmanem, Alicja Majewska z Włodzimierzem Korczem, Włodzimierz Nahorny, Anna Seniuk, Joanna Szczepkowska, Maja Komorowska i Krzysztof Kolberger.
W kościele odbywają się też występy orkiestr, m.in.: Wojska Polskiego im. Stanisława Moniuszki z Warszawy, Komendy Wojewódzkiej Policji we Wrocławiu, Filharmonii Koszalińskiej oraz licznych mniejszych orkiestr szkolnych, młodzieżowych czy OSP. Spośród orkiestr włocławskich grały tu np.: Orkiestra Włocławska; Włocławska Orkiestra Kameralna i Orkiestra Miejskiego Przedsiębiorstwa Komunikacyjnego. Z okazji jubileuszu 25-lecia pontyfikatu Jana Pawła II w 2003 roku odbył się tu koncert grupy Spirituals Singers Band. I rocznicę śmierci papieża (2006) uczczono występem słowno-muzycznym w wykonaniu aktorów Anny Seniuk, Joanny Szczepkowskiej i Krzysztofa Kolbergera oraz muzyków Włodzimierza Nahornego, Janusza Strobla, Mariusza Mielczarka, Mariusza Bogdanowicza, Piotra Biskupskiego i kwartetu smyczkowego „Intermezzo”. W 2017 roku z okazji Święta Trzech Króli wystąpił Wiesław Bednarek. Regularnie występują tu muzycy włocławscy.
Do 1989 roku oprawę muzyczną odgrywano na instrumentach świeckich i fisharmonii. W latach 1989-98 używano 41-głosowych organów firmy Eminent. Od 1999 roku oprawę muzyczną sprawuje się na 22-głosowych organach piszczałkowych marki Gebr. Spath. Ennetach-Mengen, zbudowanych w 1954 roku a podarowanych w 1998 roku przez parafię Chrystusa Króla w Alsfeld, za pośrednictwem ks. Witolda Burego. Z racji używania, instrument posiadał braki, które uzupełniła firma Laukaff z Niemiec. Z kolei firmy Sławomira Syjoty z Bielska-Białej zmodernizowała organy o elementy elektroniczne. Począwszy od 1999 roku, organy stanowią istotny element wystroju wnętrza kościoła.
Diecezjalne Studium Organistowskie.
Historia Diecezjalnego Studium Organistowskiego wiąże się z osobą księdza Zbigniewa Szygendy. W 1980 roku zaproponował on jego utworzenie ówczesnemu biskupowi Janowi Zarębie, a następnie został jego dyrektorem. Początkowo działało ono pod nazwą Diecezjalnego Ośrodka Kształcenia Organistów. W kwietniu 1989 roku DSO zostało przeniesione do parafii Najświętszego Zbawiciela we Włocławku, której proboszczem był już wtedy ks. Szygenda. W tym czasie DSO dysponowało już trzema organami i czterema pianinami, a także cennymi wówczas komputerem z kopiarką. Dzięki rozbudowanemu zapleczu socjalnemu liczbę uczniów zwiększono z 25 w 1980 roku do 70 w roku 1989. Absolwenci uzyskiwali dyplom organisty I lub II stopnia. Do 2008 roku dyplomy uzyskało 187 osób. W Studium pracowało 20 nauczycieli, którzy kształcili indywidualnie w grze na organach, pianinie oraz w naukach teoretycznych. Studium działało przy parafii Najświętszego Zbawiciela do 2014 roku, kiedy zostało przeniesione do Parafii św. Stanisława we Włocławku.
Parafia garnizonowa i policji.
W latach 1992–2002 kościół był siedzibą parafii garnizonowej. Wcześniej duszpasterstwo wojskowe było sprawowane przez księży orionistów z parafii Najświętszego Serca Jezusowego, którzy zrezygnowali z tej posługi w 1992 roku. W duszpasterstwo wojskowych angażował się także ks. Teodor Lenkiewicz z parafii Najświętszej Maryi Panny na Zawiślu. W praktyce, już w czasach PRL-u Parafia Najświętszego Zbawiciela sprawowała opiekę m.in. nad weteranami 14 Pułku Piechoty im. Ziemi Kujawskiej okresu I wojny światowej, wojny polsko-bolszewickiej i II wojny światowej. Z parafią związali się także weterani Armii Krajowej. Z uwagi na pełnioną funkcję, ks. proboszcz Szygenda został mianowany kolejno kapitanem rezerwy (1993), majorem (1999) i podpułkownikiem (2002).
Inauguracją duszpasterstwa wojskowego w parafii Najświętszego Zbawiciela we Włocławku była uroczysta msza święta w Boże Narodzenie 1992 roku. Wtedy to po raz pierwszy we mszy wzięła udział kompania honorowa, dowództwo i delegacje kombatantów. Jednocześnie ksiądz Szygenda powołał żołnierską służbę liturgiczną. Konsekracji świątyni jako parafii garnizonowej dokonał bp Sławoj Leszek Głódź 12 kwietnia 1993 r. Od tej pory msze dla wojska odprawiano w każdą niedzielę oraz Święta kościelne i państwowe. Celebrowano także święto wojsk inżynieryjnych (16 kwietnia). Wojskowy charakter miały również pogrzeby zmarłych żołnierzy. Podczas procesji Bożego Ciała żołnierze przystrajali własny ołtarz przy Pomniku Żołnierza Polskiego.
Do podstawowych zadań kapelana duszpasterstwa należało m.in. udzielanie im sakramentów i czuwanie nad ich formacją religijną. Żołnierze uczestniczyli aktywnie w życiu parafii, m.in. pracując przy budowie kościoła i jego pracach wykończeniowych czy przez udział w pielgrzymkach. Podczas jednej z nich, z okazji 50. rocznicy utworzenia 3 Brygady Pontonowo-Mostowej w 1994 roku, złożono pod Obrazem Matki Bożej Ostrobramskiej odznakę pułkową jako wotum. Parafia Najświętszego Zbawiciela była przez wiele lat miejscem spotkań osób ze środowisk kombatanckich, przede wszystkim ze Światowego Związku Żołnierzy Armii Krajowej. Jako proboszcz parafii garnizonowej, ks. Szygenda brał udział w uroczystościach związanych z wojskiem we Włocławku, takimi jak otwarcie izby modlitwy w koszarach przy ul. Żytniej (1993) czy odsłonięcie zmodernizowanego Pomnika Żołnierza Polskiego na placu Wolności we Włocławku
Kres działalności parafii garnizonowej we Włocławku położyło przeniesienie ostatniej stacjonującej we Włocławku jednostki do Chełmna. Po 2002 roku w uroczystościach biorą udział wojskowi z Wojskowej Komendy Uzupełnień, leżącej na terenie parafii. Ks. Szygenda w dalszym ciągu roztacza opiekę nad weteranami, a także kultywuje pamięć o nich. 13 kwietnia 2010 r., w ramach akcji zorganizowanej przez Włocławskie Forum Rozwoju, zasadził w Parku im. Władysława Łokietka pierwsze we Włocławku dęby pamięci, poświęcone pamięci Jana Kowalczuka, Longina Gołębiewskiego i Artura Lameckiego.
W latach 2005–2008 Parafia Najświętszego Zbawiciela prowadziła duszpasterstwo policji. W ostatnich latach związany jest z organizacją paramilitarną Związek Strzelecki.
Weteranom włocławskim poświęcono zbudowany w 2000 roku Pomnik Armii Krajowej, umiejscowiony w Parku Łokietka w bliskim sąsiedztwie kościoła, a także Ołtarz Matki Boskiej Hetmanki Żołnierza Polskiego i liczne tablice pamiątkowe wewnątrz kościoła, opisane w rozdziale "Wnętrze kościoła".
Kaplica w Domu Pomocy Społecznej.
Po poszerzeniu granic parafii w 1981 r., na jej terenie znalazła się kaplica pw. Matki Bożej Nieustającej Pomocy w Domu Opieki Społecznej przy ul. Nowomiejskiej 19. Parafia św. Zbawiciela odprawia tu jedną mszę niedzielną oraz msze świąteczne i w pierwszy piątek każdego miesiąca. Do 2000 r. odprawiał ją współpracujący z parafią ks. Witold Bura, także wygłaszający homilie dla dzieci w kaplicy przy ul. Jagiellońskiej. W latach 2005–2006 odprawiał ją ks. Radosław Cyrułowski, a od 2007 r. rezydent parafii ks. Tadeusz Pakulski. W 1987 r. dokonano gruntownego remontu kaplicy w DSO. Wstawiono w niej tabernakulum, stacje drogi krzyżowej i nowe ławki. W grudniu 1999 r. wzniesiono w niej nowy ołtarz kamienny, poświęcony 2 grudnia 2000 r. przez biskupa Stanisława Gębickiego, a także wstawiono witraże autorstwa Marka Poczwardowskiego.

</doc>
<doc id="1855618" url="https://pl.wikipedia.org/wiki?curid=1855618" title="Thukpa">
Thukpa

Thukpa (tyb.: ཐུག་པ་, transliteracja Wyliego: "thug pa") - tradycyjna tybetańska zupa z makaronem i warzywami. Występuje zarówno w wersji mięsnej, jak i wegetariańskiej. Popularna i często podawana również w Bhutanie, Nepalu, Sikkimie, i Ladakhu. 

</doc>
<doc id="1855620" url="https://pl.wikipedia.org/wiki?curid=1855620" title="George Henry Durrie">
George Henry Durrie

George Henry Durrie (ur. 6 czerwca 1820 w Hartford, zm. 15 października 1863) – amerykański malarz pejzażysta.
W latach 1839-1841 brał sporadycznie lekcje u portrecisty Nathaniela Jocelyna. Początkowo pracował jako wędrowny malarz w Connecticut i New Jersey (1840-1842), by ostatecznie osiedlić się w New Haven.
Przez pierwsze lata malował portrety, pod koniec lat 50. XIX wieku zainteresował się pejzażem. Przedstawiał najczęściej wiejskie krajobrazy Nowej Anglii, jego prace odznaczają się jasną i jednocześnie ciepłą kolorystyką i częstym wykorzystaniem podobnych motywów. Były to samotne domy wśród drzew, w zimowej, sennej scenerii. Pod koniec życia artysty jego reputacja zaczęła rosnąć, wystawiał już w prestiżowych instytucjach takich jak National Academy of Design. Od 1861 reprodukcje jego prac drukowała firma Currier &amp; Ives. Zmarł przedwcześnie w 1863 r. w 44. roku życia, jego dorobek oceniany jest na ok. 300 prac.
Obrazy George’a Durrie’a znajdują się przede wszystkim w galeriach amerykańskich, prezentowane są m.in. w Fine Arts Museums of San Francisco, Museum of Fine Arts w Bostonie, National Gallery of Art w Waszyngtonie i Brooklyn Museum w Nowym Jorku.

</doc>
<doc id="1855621" url="https://pl.wikipedia.org/wiki?curid=1855621" title="Parafia św. Józefa we Włocławku">
Parafia św. Józefa we Włocławku

Parafia Świętego Józefa we Włocławku – rzymskokatolicka parafia we Włocławku, w dzielnicy Zazamcze, należąca do diecezji włocławskiej i dekanatu włocławskiego I. Erygowana przez księdza biskupa Jana Zarębę dekretem z dnia 8 września 1978 roku. Posługę duszpasterską w parafii pełnią księża diecezjalni. Jest to największa włocławska parafia pod względem liczby parafian i jedyna na osiedlu Zazamcze.
W 2020 kościół parafialny dekretem księdza biskupa Wiesława Meringa został podniesiony do rangi sanktuarium św. Józefa.
Historia.
Powstanie parafii.
Parafia Świętego Józefa we Włocławku została wyodrębniona z terenów należących do parafii katedralnej Wniebowzięcia NMP powstała na terenie szybko rozwijającej się nowej dzielnicy Włocławka - Zazamczu. W 1974 roku otrzymano zezwolenie ówczesnych władz cywilnych na wybudowanie kościoła parafialnego. Za wykonanie planów budowy świątyni odpowiedzialny był warszawski architekt specjalizujący się w architekturze sakralnej - Władysław Pieńkowski. Do pracy duszpasterskiej na terenie parafii św. Józefa został skierowany ksiądz Michał Pietrzak. 6 czerwca 1976 roku biskup włocławski Jan Zaręba poświęcił plac na którym miał powstać nowy kościół, a 11 września 1977 roku uczestniczył w uroczystym wmurowaniu kamienia węgielnego pochodzącego z bazyliki św. Piotra na Watykanie. Poświęcony został przez papieża Pawła VI.
Budowa kaplicy i konsekracja kościoła parafialnego.
W szybkim tempie została wybudowana kaplica w dolnym kościele oraz salki katechetyczne umożliwiające prowadzenie katechezy na terenie parafii. 11 czerwca 1978 roku biskup Zaręba poświęcił kaplicę i wszystkie pomieszczenia. Zgodnie z dekretem z dnia 8 września 1978 roku ksiądz biskup Jan Zaręba erygował nową parafię powołania św. Józefa, wydzielając jej terytorium z parafii Wniebowzięcia NMP we Włocławku oraz parafii św. Stanisława we Włocławku. Proboszczem wspólnoty parafialnej został ks. Michał Pietrzak, który miał swój czynny udział od początku w okresie budowy kościoła. Uroczysta konsekracja kościoła parafialnego odbyła się 5 października 1986 roku, a dokonał jej biskup Zaręba.
Sanktuarium św. Józefa i kaplica całodziennej adoracji.
8 grudnia 2020 roku, w dzień rozpoczynający Rok Świętego Józefa ustanowiony przez papieża Franciszka, biskup włocławski Wiesław Mering swoim dekretem podwyższył rangę parafii św. Józefa we Włocławku do sanktuarium diecezjalnego, w którym będzie sprawowany kult patrona diecezji włocławskiej - św. Józefa. Podczas uroczystej eucharystii w Niedzielę Świętej Rodziny 27 grudnia 2020 biskup Wiesław Mering odczytał swój dekret, a księdza proboszcza Janusza Bartczaka ustanowił tym samym kustoszem sanktuarium. Podczas mszy św. poświęcona i otworzona została także kaplica całodziennej adoracji Najświętszego Sakramentu pod wezwaniem Świętej Rodziny, która powstała z inicjatywy ówczesnego proboszcza.
Wystrój i wyposażenie świątyni.
Architektura kościoła.
Kościół Świętego Józefa we Włocławku zbudowany został na rzucie prostokątnym. Do wzniesienia konstrukcji użyto cegieł ceramicznych, żelbetu, betonu, pustaków ceramicznych i materiałów uzupełniających. Kościół posiada dwie nawy, których granice stanowią słupy żelbetowe, które wpierają strop świątyni. Wzdłuż nawy bocznej znajdują się pomieszczenia użytkowe, między innymi zakrystia, kancelaria parafialna, kaplica całodziennej adoracji Najświętszego Sakramentu i sale katechetyczne. Pod nawą boczną ulokowana jest dolna kaplica, sale katechetyczne oraz kaplica przedpogrzebowa. Okna świątyni są prefabrykowane cementowe.
Wnętrze kościoła.
W głównej nawie znajduje się prezbiterium, na którym wzniesiony jest marmurowy ołtarz, ambona, mosiężne tabernakulum, chrzcielnica oraz miejsca siedzące dla wiernych. Na ścianie nawy wisi wielki krucyfiks otrzymany od parafii św. Katarzyny w Iwanowicach (diec. kaliska) pochodzący z I poł. XV wieku, który wymagał gruntownej rekonstrukcji. Prace mające na celu odnowienie krzyża z wizerunkiem Chrystusa Ukrzyżowanego miały miejsce w pracowni Anny Marię Torwirt w Toruniu. Wokół krzyża powieszone zostały figury czterech Ewangelistów: Marka, Mateusza, Łukasza i Jana. Nad tabernakulum wiszą figury aniołów stróżów. W prawej części nawy głównej znajduje się figura z drewna lipowego patrona parafii - św. Józefa z Dzieciątkiem Jezus, zaprojektowana przez Jerzego Machaja, wykonana przez Marka Sitarskiego z Warszawy. W nawie głównej znajduje się również kopia obrazu Matki Boskiej Częstochowskiej autorstwa Anny Torwirt. W jednym z okien został namalowany witraż ilustrujący św. Józefa autorstwa warszawskiej malarki szczególnie specjalizującej się w architekturze sakralnej.
W bocznej nawie w centralnej części ściany znajduje się ołtarz Miłosierdzia Bożego oraz ołtarze bł. księdza Jerzego Popiełuszki oraz Papieża św. Jana Pawła II. W dzień pierwszej rocznicy beatyfikacji Ojca Świętego Jana Pawła II ówczesny biskup włocławski Wiesław Alojzy Mering zainstalował relikwie Papieża Polaka oraz poświęcił ołtarze obu polskich duchownych. Wzdłuż nawy bocznej znajdują się stacje Drogi Krzyżowej, figura Matki Bożej Fatimskiej, konfesjonały. Ulokowane są również drzwi boczne prowadzące na plebanię. Pomiędzy filarami znajdują się także ławki. Posadzka w obydwu nawach wykonana została z marmuru oraz drewnianych paneli, pod którymi znajduje się ogrzewanie podłogowe.
W kruchcie mieszczą się kiosk parafialny oraz schody prowadzące do dolnej części kościoła, a także na chór i balkony. 5 października 1996 roku z okazji 10 rocznicy konsekracji kościoła odsłoniona została tablica pamięci biskupa włocławskiego Jana Zaręby ufundowana przez parafian. Na jednej ze ścian kruchty znajduje się także medal Wielkiego Jubileuszu Roku 2000 zainstalowany z powodu wejścia Kościoła katolickiego w III tysiąclecie. 
W dolnej kaplicy umieszczony został ołtarz i ambona z granitu. Posadzka wykonana jest z płyt marmurowych. W korytarzu znajdują się sale katechetyczne służące w dużej mierze do spotkań wspólnot działających przy parafii. W tej części kościoła ma swoje miejsce archiwum parafii oraz toaleta.
Otoczenie kościoła.
Kościół otacza dookoła duży, oświetlony i nagłośniony plac, na którym znajduje się Plebania oraz parking dla uczestników liturgii lub interesantów przyjeżdżających do kancelarii parafialnej. W otoczeniu plebanii znajduje się duży ogród. 
W przykościelnym ogrodzie został wzniesiony krzyż misyjny przez ojców Redemptorystów podczas Misji Świętych w 2011 roku. Na terenie zielonym wokół świątyni znajduje się również figura z wizerunkiem św. Józefa.

</doc>
<doc id="1855627" url="https://pl.wikipedia.org/wiki?curid=1855627" title="Tripitaka koreana">
Tripitaka koreana

Tripitaka Koreana () – zgromadzony w Korei zbiór kanonicznych tekstów buddyjskich w języku chińskim w ponad 6000 części, odbity z ponad 80 000 bloków wyrzeźbionych w drewnie. Matryce te są przechowywane w klasztorze Haein koło Daegu. Tripitaka koreańska uchodzi za najlepszą spośród 20 wersji Tripitaki w Azji Wschodniej.
Nie była to pierwsza wersja Tripitaki w Korei. Król Koryŏ Mokjong (pan. 997–1009), oddany buddysta, po wybudowaniu takich klasztorów jak Chingwan, Sunggyo i Siwang postanowił dać Korei Tripitakę. W 7 roku swojego panowania, czyli w 1004 roku, wysłał poselstwo do Chin Songów z prośbą o przesłanie oficjalnej wersji Tripitaki oraz wersji chińskiej. Po otrzymaniu obu wersji i po porównaniu obu zestawów stworzono pierwszą Triptakę Koreańską. Rozpoczęto ją wycinać w drewnianych blokach w 1011 roku. Była ona przechowywana w klasztorze Pu'in w Daegu. Niestety ta pierwsza wersja została zniszczona podczas najazdu mongolskiego. Ostatnio poszukiwania na wyspie Cusima przeprowadzone przez Uniwersytet Tongguk pozwoliły na odkrycie niezniszczonej części tego pierwszego wydania. Drewniane bloki z wyrytym tekstem można oglądać w seulskim Muzeum Wydawniczym.
W okresie panowania króla Kojonga (pan. 1213-1259) w roku 1251 ukończono prace nad nową wersją Tripitaki. Prace nad nią trwały 16 lat. Została ona wyryta na 81 137 drewnianych blokach i przechowywana jest w klasztorze Haein. Jest uważana za modelowe wydanie dla wszystkich wydań Tripitaki na świecie.

</doc>
<doc id="1855629" url="https://pl.wikipedia.org/wiki?curid=1855629" title="Mała Zbójnicka Turnia">
Mała Zbójnicka Turnia

Mała Zbójnicka Turnia (słow. "Malá Zbojnícka veža") – turnia znajdująca się w grani głównej Tatr Wysokich w ich słowackiej części. Mała Zbójnicka Turnia jest najniższą i najbardziej wysuniętą na zachód z trzech Zbójnickich Turni leżących w grani głównej. Od masywu Ostrego Szczytu na zachodzie oddzielona jest szerokim siodłem Białej Ławki, a od Pośredniej Zbójnickiej Turni na wschodzie oddziela ją Niżnia Zbójnicka Szczerbina. Wierzchołek Małej Zbójnickiej Turni nie jest dostępny dla turystów i nie prowadzą na niego żadne szlaki.
Nieco poniżej Małej Zbójnickiej Turni, w grani opadającej w kierunku Białej Ławki, znajduje się niepozorne wzniesienie zwane Zbójnickim Kopiniakiem, które oddzielone jest od Małej Zbójnickiej Turni siodłem Zbójnickich Wrótek.
Pierwszego wejścia turystycznego na wierzchołek Małej Zbójnickiej Turni dokonano 22 sierpnia 1908 roku, a autorami jego byli Mieczysław Świerz i Tadeusz Świerz.

</doc>
<doc id="1855630" url="https://pl.wikipedia.org/wiki?curid=1855630" title="Philippe Maystadt">
Philippe Maystadt

Philippe M.P.J. Maystadt (ur. 14 marca 1948 w Petit-Rechain, zm. 7 grudnia 2017) – belgijski i waloński polityk i prawnik, wieloletni parlamentarzysta i minister, od 2000 do 2011 prezes Europejskiego Banku Inwestycyjnego.
Życiorys.
Ukończył studia z zakresu administracji publicznej na Claremont Graduate University w Los Angeles. Uzyskał doktorat z nauk prawnych na francuskojęzycznym Université catholique de Louvain. Od 1970 do 1977 był wykładowcą na tej uczelni. W 1989 objął na tym uniwersytecie stanowisko profesora.
W latach 1977–1991 sprawował mandat posła do federalnej Izby Reprezentantów, ponownie został do niej wybrany w 1995. W 1991 i 1999 uzyskiwał mandat senatora. W 1979 powołany na sekretarza stanu w rządzie federalnym. Pomiędzy 1980 a 1998 w randze ministra wchodził w skład kolejnych belgijskich gabinetów premierów Wilfrieda Martensa, Marka Eyskensa i Jean-Luka Dehaene. Zajmował kolejno stanowiska ministra służb publicznych i nauki (do 1981), ministra budżetu, nauki i planowania (do 1985), ministra spraw gospodarczych (do 1986), wicepremiera i ministra spraw gospodarczych (do 1988), ministra finansów (do 1995), wicepremiera oraz ministra finansów i handlu zagranicznego (do 1998). Od 1993 był także przewodniczącym komitetu tymczasowego w Międzynarodowym Funduszu Walutowym.
W latach 1998–1999 pełnił obowiązki przewodniczącego walońskiej Partii Społeczno-Chrześcijańskiej (od 2002 działającej pod nazwą Centrum Demokratyczno-Humanistyczne).
Od 1 stycznia 2000 do 31 grudnia 2011 stał na czele Europejskiego Banku Inwestycyjnego.

</doc>
<doc id="1855631" url="https://pl.wikipedia.org/wiki?curid=1855631" title="Parafia Najświętszej Maryi Panny Królowej Polski we Włocławku">
Parafia Najświętszej Maryi Panny Królowej Polski we Włocławku

Parafia Najświętszej Maryi Panny Królowej Polski we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Powołana w 1982 roku przez księdza biskupa Jana Zarębę. Obsługiwana przez księży diecezjalnych.
Organizacja parafii.
Plany stworzenia parafii w Szpetalu Dolnym były podejmowane już przed II wojną światową. Nie zostały wówczas zrealizowane prawdopodobnie z uwagi na zbyt małą liczbę mieszkańców Szpetala Dolnego. Kolejny zamysł założenia parafii na Zawiślu powstał po jego przyłączeniu do miasta i stworzeniu parafii katedralnej w 1947 roku.
Zalążkiem przyszłej parafii była funkcjonująca na przełomie lat 50. i 60. kaplica w prywatnym domu przy ul. Grodzkiej oraz punkt katechetyczny przy ul. Bobrownickiej.
W 1980 roku biskup Jan Zaręba zwrócił się do władz miasta o pozwolenie na budowę kościoła. Kościół ten miał być filią parafii katedralnej. 10 lutego 1981 roku wojewoda włocławski wydał zgodę na budowę. Organizatorem parafii i budowy kościoła na Zawiślu został w dniu 20 czerwca 1981 roku ksiądz prałat mgr Teodor Kazimierz Lenkiewicz, dotychczasowy proboszcz parafii w Zadusznikach. Parafia została erygowana dekretem Jana Zaręby z 14 sierpnia 1982 roku, który wszedł w życie kolejnego dnia. Patronką parafii została Najświętsza Maryja Panna Królowa Polski, z uwagi na obchodzony wówczas Jubileusz Jasnogórski. Wcześniej rozważano też, by patronem został św. Gotard. W średniowieczu istniał już w Szpetalu Dolnym kościół pod jego zawołaniem.
16 grudnia 1982 roku ks. Teodor Lenkiewicz został pierwszym proboszczem parafii. Teren parafii objął dzielnicę Włocławka Zawiśle. Dzielnica ta została przyłączona do miasta po II wojnie światowej, wcześniej stanowiąc odrębną miejscowość Szpetal Dolny. Od 1947 roku dzielnica należała do parafii katedralnej.
Budowa kościoła.
Podobnie jak z organizacją parafii, tak już przed II wojną światową istniały plany zbudowania kościoła na Zawiślu. Według mieszkańców dzielnicy miał on stanąć u zbiegu ulic Grodzkiej i Willowej, w okolicach zbudowanego po wojnie Zespołu Szkół nr 8.
W 1975 roku biskup Jan Zaręba zakupił działkę o powierzchni 769 m² przy ul. Krokusowej 9 (wówczas: Jeżynowa 9). Jej formalnym właścicielem był proboszcz parafii katedralnej ks. Jan Paweł Grajnert. W 1983 roku została przekazana notarialnie nowo powstałej parafii Najświętszej Maryi Panny Królowej Polski. Uznano jednak, że teren nie nadaje się na budowę kościoła, ponieważ jest zbyt mały i stromo położony. 6 stycznia 1987 parafia przekazała ją Zgromadzeniu Sióstr Westiarek Jezusa z przeznaczeniem na budowę domu zakonnego.
4 stycznia 1982 roku parafia nabyła działkę przy ul. Krokusowej 1/3 o powierzchni 66 arów i 70 m². Wkrótce powstała tam tymczasowa kaplica, poświęcona 1 sierpnia.
Zezwolenie na rozpoczęcie budowy kościoła wydano 4 lipca 1983 roku. Kamień węgielny pod budowę kościoła wmurowano 1 września 1985 roku. Został on wyjęty z bazyliki św. Piotra w Watykanie i poświęcony przez papieża Jana Pawła II, a wmurowany przez biskupa Jana Zarębę. Projekt kościoła stworzył inż. Jan Kopydłowski, a plany techniczne Józef Strzelecki.
4 czerwca 1995 roku odprawiono w kościele pierwszą mszę. Wówczas nie był on jeszcze w pełni gotowy – brakowało w nim posadzki i sklepienia. Od 1996 roku zaczęto w nim odprawiać regularne msze. Jeszcze na przełomie 1999 i 2000 roku w kościele odbywały się prace porządkowe, takie jak budowa ołtarza, ambony i tabernakulum. Kościół został poświęcony 3 grudnia 2000 roku przez biskupów Czesława Lewandowskiego i Stanisława Gębickiego.
Życie parafii.
W kościele działają grupy wspólnotowe, takie jak Koło Żywego Różańca, Parafialne Koło Akcji Katolickiej, które zostało przekształcone z istniejącego wcześniej Zespołu Synodalnego czy oaza "Kościół Domowy". Parafia wydaje też od 1998 roku miesięcznik "Wspólnota Zawiślańska", redagowany zarówno przez osoby duchowne jak i świeckie.
Z uwagi na patronkę, parafianie regularnie udają się w pielgrzymki autokarowe do bazyliki jasnogórskiej.
Na terenie parafii leży Pomnik Poległych Obrońców Wisły 1920 we Włocławku, przy którym odprawiane są okoliczne msze związane z rocznicą wydarzeń wojny polsko-bolszewickiej na terenie Włocławka.
W 2012 roku ksiądz Teodor Lenkiewicz przeszedł na emeryturę. Nowym proboszczem parafii został ks. Józef Miłek. W 2013 roku mieszkańcy Zawiśla wysłali list do lokalnych mediów, w których poddają krytyce nowego proboszcza, m.in. za konserwatyzm, ale też powiększenie parkingu przy parafii kosztem skarpy. Mimo krytyki ksiądz Miłek pozostawał proboszczem do 2019 roku.

</doc>
<doc id="1855638" url="https://pl.wikipedia.org/wiki?curid=1855638" title="Parafia Wszystkich Świętych we Włocławku">
Parafia Wszystkich Świętych we Włocławku

Parafia Wszystkich Świętych we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Powołana w 1969 roku przez księdza biskupa Jana Zarębę. Obsługiwana przez ojców Franciszkanów-Reformatów.

</doc>
<doc id="1855641" url="https://pl.wikipedia.org/wiki?curid=1855641" title="Pośrednia Zbójnicka Turnia">
Pośrednia Zbójnicka Turnia

Pośrednia Zbójnicka Turnia (słow. "Prostredná Zbojnícka veža") – turnia znajdująca się w grani głównej Tatr Wysokich w ich słowackiej części. Pośrednia Zbójnicka Turnia stanowi środkową z trzech Zbójnickich Turni leżących w grani głównej. Od Małej Zbójnickiej Turni na zachodzie oddzielona jest siodłem Niżniej Zbójnickiej Szczerbiny, a od Wielkiej Zbójnickiej Turni na wschodzie oddziela ją Wyżnia Zbójnicka Szczerbina. Pośrednia Zbójnicka Turnia jest wyłączona z ruchu turystycznego, na jej wierzchołek mają wstęp jedynie taternicy.
Pierwszego wejścia turystycznego na wierzchołek Pośredniej Zbójnickiej Turni dokonano 22 sierpnia 1908 roku, a autorami jego byli Mieczysław Świerz i Tadeusz Świerz.

</doc>
<doc id="1855647" url="https://pl.wikipedia.org/wiki?curid=1855647" title="Bullhead">
Bullhead

Bullhead-trzeci album studyjny zespołu Melvins wydany w 1991 roku przez firmę Boner Records. 

</doc>
<doc id="1855649" url="https://pl.wikipedia.org/wiki?curid=1855649" title="Parafia Chrystusa Króla we Włocławku">
Parafia Chrystusa Króla we Włocławku

Parafia Chrystusa Króla we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego I. Powołana w 1933 roku przez księdza biskupa Karola Radońskiego. Obsługiwana przez księży diecezjalnych.

</doc>
<doc id="1855651" url="https://pl.wikipedia.org/wiki?curid=1855651" title="Fortunatus">
Fortunatus

Fortunatus − XVI-wieczny niemiecki romans moralizujący nieznanego autorstwa, wedle wszelkich prawdopodobieństw wydany w 1509, w Augsburgu, popularny również w wersji włoskiej. 
Romans opowiada o pechowym peregrynancie, Fortunatusie (imię to oznacza przewrotnie "tego, któremu los sprzyja"), synu zubożałego szlachcica, który w celu odrobienia majątku rodzinnego ima się różnych zajęć. Początkowo zatrudnia się jako pomocnik weneckiego hrabi, jednak oszukany przez zazdrosną służbę jakoby miał zostać w niedługim czasie wykastrowany przez swego pana i obsadzony na funkcję eunucha fraumyceru, zmuszony jest uciekać i wędrować po świecie w poszukiwaniu pracy.
Romans ma mocne zacięcie moralizujące, na co wskazuje choćby przedmowa polskiego tłumacza skierowana do czytelników.
Przypuszcza się, że polskiego tłumaczenia tego dzieła dokonał Marcin Siennik około roku 1570 (pozwalają to ustalić daty romansów poprzedzających oraz dane z inwentarzy lwowskich). Elegancka forma wydruku, pieczęć oraz inicjał "M.S." świadczą o tym, że "Fortunatus" wyszedł w Polsce spod pierwszorzędnej prasy krakowskiej, najpewniej Mikołaja Szarffenbergera, który wydał zresztą trzy poprzednie powieści serii Klocka rawskiego.

</doc>
<doc id="1855653" url="https://pl.wikipedia.org/wiki?curid=1855653" title="Pleśniakowce">
Pleśniakowce

Pleśniakowce ("Mucorales" Fr.) – rząd grzybów należący do typu "Mucoromyota".
Charakterystyka.
Większość gatunków to saprotrofy, jedynie niektóre w obrębie rodziny pleśniakowatych (rodzaje "Mucor" i "Rhizopus") to okolicznościowe pasożyty roślin (głównie jednak żyjące na produktach spożywczych jako saprotrofy, czasami tylko pasożytujące na owocach).
Należące do tego rzędu gatunki to komórczaki o diploidalnej grzybni. Jej ściana zbudowana jest z chityny i β-glukanu. Rozmnażają się bezpłciowo i płciowo. Podczas rozmnażania bezpłciowego tworzą kuliste zarodnie (sporangia) lub sporangiole na długich sporangioforach. Płciowo rozmnażają się przez zygogamię, podczas której powstają zygospory spełniające funkcję przetrwalników.
Systematyka.
Pozycja w klasyfikacji według Index Fungorum: "Incertae sedis, Mucoromycetes, Mucoromycotina, Mucoromycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rzędu "Mucorales" należą rodziny:

</doc>
<doc id="1855655" url="https://pl.wikipedia.org/wiki?curid=1855655" title="Mucorales">
Mucorales



</doc>
<doc id="1855656" url="https://pl.wikipedia.org/wiki?curid=1855656" title="Parafia św. Maksymiliana we Włocławku">
Parafia św. Maksymiliana we Włocławku

Parafia Świętego Maksymiliana we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego II. Powołana w 1983 r. przez księdza biskupa Jana Zarębę. Obsługiwana przez księży diecezjalnych.
Architektura kościoła.
Kościół parafialny według zamierzenia architektów miał przypominać "płynącą barkę". Przy wejściu do kościoła, w centralnym punkcie, z bryły świątyni wyrasta monumentalna wieża zbudowana na planie półkola, na której zawieszone są trzy dzwony. Wewnątrz kościoła, w centrum prezbiterium, w cementowej "rynnie" zbudowanej na planie półkola i wyłożonej "złotą" mozaiką umieszczony jest krzyż z wizerunkiem konającego Jezusa i napisem "INRI" przechodzący u góry w postać czerwonego dysku zakończonego rozchodzącymi się na wszelkie strony promieniami światła, w którym znajduje się biały gołąb, czyli Duch Święty. Zza dysku wyjawia się postać Boga Ojca w pomarańczowej szacie, który rozkłada ręce na znak błogosławieństwa. Na głowie Boga Ojca umieszczony jest złoty trójkąt – symbol Opatrzności Bożej.
Po obu stronach prezbiterium znajduje się wielopoziomowa mozaika. Na samym jej dole znajduje się raj, w którym (po lewej stronie) znajdują się Adam i Ewa. Po prawej stronie prezbiterium w okrągłym uwypukleniu znajduje się tabernakulum otoczone "złotą" mozaiką. Nad tabernakulum umieszczony jest wizerunek baranka. Na drugim planie (poziomie) mozaiki w prezbiterium przedstawiona jest rzeka. Na trzecim planie, po obu stronach krzyża i rynny znajdują się sylwetki świętych, na lewo od krzyża są to (wymienieni od lewej do prawej): św. Jacek, św. Kazimierz Królewicz, św. Jadwiga Królowa, św. Faustyna, św. Stanisław Biskup, św. Maksymilian. Na prawo od krzyża można ujrzeć św. Wojciecha, św. Andrzeja Bobolę, św. Jadwigę Śląską, św. Stanisława Kostkę, św. Urszulę Ledóchowską i św. Alberta Chmielowskiego. Na czwartym planie widać mury z wieloma basztami, są to mury Królestwa Bożego, poniżej nich, czyli jeszcze w świecie doczesnym, przedstawione są zabudowania – domy Nowej Jerozolimy.
Prezbiterium także jest wykonane na planie półkola. W obu przednich narożnikach łączących prezbiterium i ściany boczne znajdują się rzeźby Świętego Piotra. Po prawej stronie od prezbiterium znajduje się oszklone (witraże) wejście do kaplicy, w której znajdują się stara ambona i stary ołtarz. Nad wejściem do kaplicy umieszczona jest w ceglanym łuku na tle "złotej" mozaiki replika Madonny Jasnogórskiej. Na prawo od niej znajduje się podświetlany witraż przedstawiający wizerunek świętego męczennika. Po lewej stronie od prezbiterium na poziomie wejścia do kaplicy znajduje się replika obrazu "Jezu, Ufam Tobie" i portret Jana Pawła II, obraz pędzla jednego z ministrantów – Daniela Pawłowskiego, umieszczony jako wotum wdzięczności za beatyfikację papieża Polaka. Poniżej obrazu wmurowane są relikwie św. Maksymiliana. Na lewo od niego znajduje się podświetlany witraż przedstawiający św. Maksymiliana. Na ścianach kościoła znajduje się czternaście stacji drogi krzyżowej wyrzeźbionych w drewnie. Mensa ołtarzowa wykonana jest z kamienia szlachetnego (prawdopodobnie czerwony marmur), podstawa ołtarza przedstawia Ostatnią Wieczerzę. Natomiast podstawa ambony, która wykonana jest w tym samym stylu, przedstawia czterech ewangelistów.
Organy.
W połowie lat dziewięćdziesiątych parafia zakupiła używane organy elektryczne. W sierpniu 2010 r. zakupiono wykonany w nowoczesnym stylu prospekt imitujący organy piszczałkowe i umieszczono go na balkonie nad wejściem.
Relikwie św. Maksymiliana Marii Kolbe.
W kościele znajdują się relikwie św. Maksymiliana Marii Kolbe. W czasie rekolekcji adwentowych w dniach 14-16 grudnia 2007 roku zostały one przekazane przez o. Stanisława Piętkę, następcę św. Maksymiliana na stanowisku gwardiana klasztoru w Niepokalanowie. Umieszczone w relikwiarzu włosy z brody św. Maksymiliana pochodzą z podstrzyżyn z 6 września 1939 r., kiedy to Niemcy zarządzili, aby wszyscy zgolili brody w celu wykonania zdjęć do dokumentu tożsamości tzw. Kennkarte.

</doc>
<doc id="1855657" url="https://pl.wikipedia.org/wiki?curid=1855657" title="ProLogic Music">
ProLogic Music

ProLogic Music – polska wytwórnia płytowa, założona w 2007 roku przez Huberta Jasińskiego. Firma jest częścią koncernu Sony Music Entertainment Poland.
O firmie.
Firma jest częścią wytwórni Sony Music Entertainment Poland i zajmuje się szeroko pojętą muzyką klubową, w szczególności gatunkami Trance, House, Progressive. Jest polskim przedstawicielem największych wytwórni kojarzonych z muzyką elektroniczną: Armada Music, Black Hole Recordings, Anjunabeats, Vandit Records, Euphonic Records oraz Be Yourself Music. ProLogic Music oprócz działalności wydawniczej zajmuje się również managementem, bookingiem artystów oraz organizacją imprez masowych. ProLogic Music ma w swoim katalogu największe gwiazdy sceny EDM, wśród których m.in. Armin van Buuren, Paul Oakenfold, Above &amp; Beyond, Chicane, Markus Schulz czy Paul van Dyk. Do najważniejszych tytułów wydawanych przez ProLogic Music należą serie kompilacji „A State Of Trance”, „Anjunabeats Volume”, „Armada Lounge” oraz seria „miejskich” kompilacji Markusa Schulza. Wytwórnia współpracuje również z największymi polskimi agencjami eventowymi, wydając oficjalne płyty sygnowane nazwami słynnych festiwali organizowanych w Polsce takich jak Global Gathering, Godskitchen, enTrance, enHouse czy Sunrise Festival.

</doc>
<doc id="1855658" url="https://pl.wikipedia.org/wiki?curid=1855658" title="Brian Downey">
Brian Downey

Brian Michael Downey (ur. 27 stycznia 1951 w Dublinie) – irlandzki perkusista, były członek zespołu Thin Lizzy.

</doc>
<doc id="1855661" url="https://pl.wikipedia.org/wiki?curid=1855661" title="Parafia Ducha Świętego we Włocławku">
Parafia Ducha Świętego we Włocławku

Parafia Ducha Świętego we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego II. Powołana w 1939 roku przez księdza biskupa Karola Radońskiego. Obsługiwana przez księży diecezjalnych.

</doc>
<doc id="1855662" url="https://pl.wikipedia.org/wiki?curid=1855662" title="Sergiusz (Tichomirow)">
Sergiusz (Tichomirow)

Sergiusz, imię świeckie Gieorgij Aleksejewicz Tichomirow, "Георгий Алексеевич Тихомиров" (ur. 16 czerwca 1871 lub 1863 w Guzi, zm. 10 sierpnia 1945 w Tokio) – biskup Rosyjskiego Kościoła Prawosławnego, kierownik misji w Japonii po św. Mikołaju Japońskim, następnie zwierzchnik autonomicznego Japońskiego Kościoła Prawosławnego.
Wczesna działalność.
Urodził się w rodzinie kapłana prawosławnego. W 1896 ukończył Akademię Duchowną w Petersburgu. Jeszcze jako jej student złożył w 1895 śluby zakonne. Po ukończeniu studiów został wykładowcą na tej samej uczelni i jej prefektem w 1899, otrzymując równocześnie godność archimandryty. Specjalizował się w historii Kościołów prawosławnych. W 1905 został mianowany biskupem jamburskim, wikariuszem eparchii petersburskiej.
Misjonarz w Japonii.
W 1908 został skierowany do Japonii, gdzie w przyszłości miał zastąpić arcybiskupa Nikołaja (Kasatkina) na czele rosyjskiej misji prawosławnej. Nauczył się wówczas języka japońskiego i rozpoczął działalność misyjną. Działał na rzecz utrzymania wpływów prawosławia w południowej części Sachalinu, uzyskanej przez Japonię po zwycięskiej wojnie z Rosją. W 1912, po śmierci arcybiskupa Nikołaja, został zwierzchnikiem misji w Japonii. Kierował misją w okresie po rewolucji październikowej, kiedy straciła ona dotychczasowe źródło wsparcia finansowego, jakim był rząd rosyjski i znalazła się na krawędzi bankructwa. 
W 1923 zabudowania misji i sobór Zmartwychwstania Pańskiego w Tokio zostały zniszczone przez trzęsienie ziemi. Biskup Sergiusz koordynował zbiórkę funduszy na ich odbudowę, co ostatecznie miało miejsce w 1929. Dwa lata później "locum tenens" patriarchy Moskwy, metropolita Sergiusz (Stragorodski) nadał mu godność metropolity. Działalność misji została jednak poważnie ograniczona przez politykę rządu japońskiego w latach 30., który wymusił w 1940 na Sergiuszu rezygnację z funkcji zwierzchnika Japońskiego Kościoła Prawosławnego, jako że na mocy prawa zwierzchnikami krajowych struktur religijnych mogli być jedynie Japończycy. W 1945 metropolita został aresztowany pod zarzutem szpiegostwa na rzecz ZSRR. Uniewinniony, zmarł wkrótce później. Został pochowany na cmentarzu Yanaka w Tokio obok swojego poprzednika na czele misji rosyjskiej.

</doc>
<doc id="1855667" url="https://pl.wikipedia.org/wiki?curid=1855667" title="Lista laureatek tytułu Kontynentalna Królowa Piękności">
Lista laureatek tytułu Kontynentalna Królowa Piękności

To lista zwyciężczyń tytułu "Kontynentalna Królowa Piękności" wyłonionych w konkursie Miss World.
2013-2017.
ɣ

</doc>
<doc id="1855668" url="https://pl.wikipedia.org/wiki?curid=1855668" title="Einstossflammenwerfer 46">
Einstossflammenwerfer 46

Einstossflammenwerfer 46 – ręczny miotacz ognia jednorazowego użytku konstrukcji niemieckiej z okresu II wojny światowej.
Broń została skonstruowana w 1944 roku. Dzięki małej masie, przewidziano ją jako uzbrojenie uzupełniające. Początkowo planowano wprowadzenie jej na uzbrojenie oddziałów powietrznodesantowych. Później uznano, że może być ona masowo stosowana w walkach obronnych, nawet przez oddziały Volkssturmu. Z tego powodu nosiła ona także nazwę: Volksflammenwerfer 46 lub Abwehrflammenwerfer 46. 
Od października 1944 miotacze były produkowane przez zakłady D.W.M w Borsigwalde. Do wiosny 1945 roku wyprodukowano 30 700 egzemplarzy broni. Była ona używana m.in. w obronie Berlina w kwietniu i maju 1945 roku.
Konstrukcja.
Einstossflammenwerfer 46 był jednostrzałowym miotaczem ognia jednorazowego użytku. Tworzył ją cylindryczny zbiornik mieszanki zapalającej o niewielkiej średnicy o pojemności 1,7 l. Był on zakończony dyszą o średnicy 9 mm z zapalnikiem nabojowym. Pod dyszą był umieszczony chwyt pistoletowy ze spustem. Na pojemniku znajdowały się dwie zawieszki do pasa nośnego, za pomocą którego można było strzelać spod ramienia z zawieszonej broni. Całkowita masa broni wynosiła 3,6 kg. Maksymalny zasięg „strzału ogniowego” wynosił 40 m. Zasięg skuteczny – 27 m.

</doc>
<doc id="1855670" url="https://pl.wikipedia.org/wiki?curid=1855670" title="Johan Clarey">
Johan Clarey

Johan Claude Clarey (ur. 8 stycznia 1981 w Annecy) – francuski narciarz alpejski, specjalizujący się w konkurencjach szybkościowych, wicemistrz olimpijski i wicemistrz świata.
Kariera.
Po raz pierwszy na arenie międzynarodowej pojawił się 27 listopada 1996 roku w Val Thorens, gdzie w zawodach FIS Race zajął 32. miejsce w slalomie. W 2000 roku wystartował na mistrzostwach świata juniorów w Quebecu, gdzie jego najlepszym wynikiem było 21. miejsce w tej samej konkurencji. Podczas rozgrywanych rok później mistrzostw świata juniorów w Verbier zajął między innymi czwarte miejsce w zjeździe.
W zawodach Pucharu Świata zadebiutował 29 listopada 2003 roku w Lake Louise, zajmując 50, miejsce w zjeździe. Pierwsze pucharowe punkty wywalczył 10 stycznia 2004 roku w Chamonix, zajmując 29. miejsce w tej samej konkurencji. Na podium zawodów tego cyklu po raz pierwszy stanął 19 grudnia 2009 roku w Val Gardena, kończąc zjazd na trzeciej pozycji. W zawodach tych wyprzedzili go jedynie Kanadyjczyk Manuel Osborne-Paradis i Austriak Mario Scheiber. W sezonach 2018/2019-2022/2023 zajmował 19. miejsce w klasyfikacji generalnej. W sezonie 020/2021 był czwarty w klasyfikacji zjazdu.
W 2010 roku wystartował na igrzyskach olimpijskich w Vancouver, gdzie nie ukończył superkombinacji, a w zjeździe zajął 27. miejsce. Na rozgrywanych cztery lata później igrzyskach w Soczi nie ukończył zjazdu, zajął za to dziewiętnaste miejsce w supergigancie. Podczas igrzysk olimpijskich w Pjongczangu w 2018 roku w swoim jedynym starcie był osiemnasty w zjeździe. W tej samej konkurencji wywalczył srebrny medal na igrzyskach olimpijskich w Pekinie w 2022 roku. Rozdzielił tam na podium Beata Feuza ze Szwajcarii i Austriaka Matthiasa Mayera.
Na mistrzostwach świata w Åre w 2019 roku był drugi w supergigancie. Uplasował się tam za Włochem Dominikiem Parisem, a srebrny medal zdobył ex aequo z Austriakiem Vincentem Kriechmayrem. Był też między innymi ósmy w zjeździe podczas mistrzostw świata w Garmisch-Partenkirchen w 2011 roku.

</doc>
<doc id="1855671" url="https://pl.wikipedia.org/wiki?curid=1855671" title="Parafia Matki Bożej Fatimskiej we Włocławku">
Parafia Matki Bożej Fatimskiej we Włocławku

Parafia Matki Bożej Fatimskiej we Włocławku – rzymskokatolicka parafia we Włocławku, należąca do diecezji włocławskiej i dekanatu włocławskiego II. Powołana w 1997 roku przez księdza biskupa Bronisława Dembowskiego. Obsługiwana przez Braci Pocieszycieli.
W 2011 kościół parafialny został podniesiony do rangi Sanktuarium Męczeństwa bł. ks. Jerzego Popiełuszki.
Proboszczowie.
"Źródło": strona internetowa parafii

</doc>
<doc id="1855672" url="https://pl.wikipedia.org/wiki?curid=1855672" title="Wielka Zbójnicka Turnia">
Wielka Zbójnicka Turnia

Wielka Zbójnicka Turnia (słow. "Veľká Zbojnícka veža") – turnia znajdująca się w grani głównej Tatr Wysokich w ich słowackiej części. Wielka Zbójnicka Turnia stanowi najwyższą i najbardziej wysuniętą na wschód z trzech Zbójnickich Turni leżących w grani głównej. Od Pośredniej Zbójnickiej Turni na zachodzie oddzielona jest siodłem Wyżniej Zbójnickiej Szczerbiny, a od Małego Lodowego Szczytu na wschodzie oddziela ją Zbójnicka Ławka. Na wierzchołek Wielkiej Zbójnickiej Turni nie prowadzą żadne znakowane szlaki turystyczne, jest ona dostępna jedynie dla taterników.
Pierwszego wejścia turystycznego na wierzchołek Wielkiej Zbójnickiej Turni dokonano 29 sierpnia 1907 roku, a autorami jego byli Zygmunt Klemensiewicz i Roman Kordys.

</doc>
<doc id="1855673" url="https://pl.wikipedia.org/wiki?curid=1855673" title="Eggnog (album)">
Eggnog (album)

Eggnog – druga płyta krótko grająca zespołu Melvins wydany w 1991 roku przez firmę Boner Records. 

</doc>
<doc id="1855675" url="https://pl.wikipedia.org/wiki?curid=1855675" title="Sprzężniowce">
Sprzężniowce



</doc>
<doc id="1855676" url="https://pl.wikipedia.org/wiki?curid=1855676" title="Koniecki (herb szlachecki)">
Koniecki (herb szlachecki)

Koniecki – polski herb szlachecki z nobilitacji.
Opis herbu.
Na tarczy dzielonej w pas, od góry czerwonej, od spodu srebrnej lew wspięty, dzielony w pas, od góry złoty, od dołu naturalny..
Klejnot: pół lwa wspiętego, złotego.
Labry czerwone, podbite srebrem.
Najwcześniejsze wzmianki.
Nadany Janowi Enden a Zaden Konieckiemu 18 kwietnia 1590.
Herbowni.
Koniecki.

</doc>
<doc id="1855677" url="https://pl.wikipedia.org/wiki?curid=1855677" title="AWG">
AWG



</doc>
<doc id="1855678" url="https://pl.wikipedia.org/wiki?curid=1855678" title="Sprzężniaki">
Sprzężniaki

Sprzężniaki, sprzężniowe, sprzężniowce ("Zygomycota" Moreau) – typ grzybów należący do królestwa grzybów ("Fungi").
Charakterystyka.
Sprzężniaki ("Zygomycota") to głównie grzyby saprotroficzne. W 2010 r. podawano, że na świecie jest 1065 gatunków, ale liczba ta ciągle się zmienia wskutek dynamicznych zmian w taksonomii grzybów. Sprzężniaki uważane są za takson tymczasowy. W najnowszej taksonomii według Index Fungorum liczba sprzężniaków jest dużo mniejsza, większość ich gatunków przeniesiono bowiem do innych typów (głównie do "Mucoromycota").
Sprzężniaki posiadają grzybnię zbudowaną ze strzępek wielojądrowych (tzw. komórczaki), zwykle bez przegród. W ścianie komórkowej znajduje się chityna.
Występuje zarówno rozmnażanie płciowe, jak i bezpłciowe. Rozmnażanie płciowe zachodzi na drodze zygogamii (jest to rodzaj gametangiogamii). Sprzężniaki są heterotaliczne, to znaczy, że wytwarzają dwa rodzaje strzępek, które morfologicznie zupełnie nie różnią się od siebie, są jednak zróżnicowane płciowo, co oznacza się jako (+) i (-).
Cykl rozwojowy.
Gdy zetkną się dwie odmienne płciowo strzępki (+) i (-), ich ściany rozpuszczają się, zawartość cytoplazmy zlewa się, co nazywa się plazmogamią. W jądrach komórkowych pochodzących od obydwu gametangiów następują podziały mitotyczne, a po nich następuje zlewanie się jąder pochodzących od różnych gametangiów, czyli wielokrotna kariogamia. Powstaje wielojądrowa zygospora o diploidalnej liczbie chromosomów. Otacza się ona grubą ścianą o ciemnej barwie i przechodzi w okres spoczynku. W tym okresie pełni więc funkcję przetrwalnika. Gdy zaczyna kiełkować, zaraz w jej jądrach zachodzi mejoza i powstają jądra haploidalne.
Z kiełkujących zygospor rozwijają się strzępki powietrzne oraz sporangiofory z zarodniami. W zarodniach na drodze bezpłciowej wytwarzane są zarodniki. Roznosi je wiatr, ale prawdopodobnie także woda, owady i niektóre inne drobne zwierzęta.
Systematyka.
Badania molekularne wykazały, że "Zygomycota" nie są monofiletyczne. Schussler i in. w 2001 r. usunęli z "Zygomycota" arbuskularne grzyby mikoryzowe i zdefiniowali je jako oddzielną gromadę "Glomeromycota". Lutzoni i in. w 2004 r. w badaniu r-RNA SSU i LSU wykazali, że rzędy "Zygomycota" zajmowały co najmniej 4 różne linie monofiletyczne. W klasyfikacji według CABI databases większość gatunków dawniej zaliczanych do "Zygomycota" znalazła się w typie "Mucoromycota".
Według aktualizowanej klasyfikacji Index Fungorum bazującej na "CABI databases" do sprzężniaków należą:

</doc>
<doc id="1855680" url="https://pl.wikipedia.org/wiki?curid=1855680" title="Daniel Casaca">
Daniel Casaca

Daniel Casaca (ur. 30 czerwca 1984 r. w Toronto) – kanadyjski wioślarz.

</doc>
<doc id="1855681" url="https://pl.wikipedia.org/wiki?curid=1855681" title="Jeffrén">
Jeffrén



</doc>
<doc id="1855683" url="https://pl.wikipedia.org/wiki?curid=1855683" title="Max Lang">
Max Lang

Max Lang (ur. 3 marca 1987 r. w Chene Bougerie) – kanadyjski wioślarz.

</doc>
<doc id="1855686" url="https://pl.wikipedia.org/wiki?curid=1855686" title="Chrześcijaństwo w Iranie">
Chrześcijaństwo w Iranie

Chrześcijaństwo w Iranie obecne jest od bardzo dawna, praktycznie od samych początków istnienia tej religii. Chrześcijaństwo, które dziś nie jest już tak popularną religią w Iranie jak niegdyś, zawsze poddane było tu dominacji innej wiary, kiedyś zoroastryzmu i islamu sunnickiego (do 1501), następnie islamu szyickiego. Mimo to odegrało ważną rolę zarówno w historii tej części świata, jak i całego chrześcijaństwa.
Główne wyznania.
W Iranie mieszkają wyznawcy różnych kościołów. Członkowie największych i najstarszych kościołów to zazwyczaj przedstawiciele mniejszości etnicznych, posiadają własną, odmienną od reszty społeczeństwa irańskiego, kulturę i język. Członkowie mniejszych i nowszych kościołów to w przeważającej mierze osoby wywodzące się z rodzin wyznających inną religię, potem nawróceni przez misjonarzy. Wśród nich zdarzają się jednak i ludzie wywodzący się z tradycyjnie chrześcijańskich grup etnicznych.
Główne kościoły w Iranie to:
Według danych amerykańskiego Departamentu Stanu na temat wolności religijnej z 2004 roku, oraz oficjalnych danych Irańskiego w Iranie żyje około 300 000 chrześcijan, z których większość to Ormianie.
Historia.
Według Dziejów Apostolskich wśród ludzi którzy przyjęli chrzest w dniu Pięćdziesiątnicy byli Persowie, Partowie i Medowie. Część z nich, powracając w rodzinne strony, zaniosła nową wiarę na tereny dzisiejszego Iranu.
W czasach apostołów chrześcijaństwo zaczęło bujnie rozwijać się przede wszystkim w krajach wokół basenu Morza Śródziemnego. Rozwój chrześcijaństwa miał jednak miejsce nie tylko w imperium rzymskim, ale również w innych krainach. Nie inaczej było w Persji, choć tradycja i kultura tych chrześcijan, różniła się od tych z terenów rzymskich. Chrześcijanie perscy oparli się na tradycji dawnych gmin żydowskich i języku aramejskim (którego najprawdopodobniej używał sam Jezus), który w różnych nowszych formach używany jest przez nich do dzisiaj. Z terenów obecnego Iranu rozpoczęła się praca misyjna Świętego Tomasza Apostoła w Indiach oraz misje w Chinach (Stela z Xi’an i Pagoda Narodzenia Pańskiego).
Wczesne społeczności chrześcijańskie żyjące wzdłuż granic rzymsko-perskich znajdowały się w samym centrum konfliktu pomiędzy tymi państwami. W 313 roku, kiedy chrześcijaństwo zaczęło był tolerowane w imperium rzymskim, Sasanidzi zaczęli postrzegać chrześcijan jako potencjalnych sprzymierzeńców Rzymu. W 338 roku, kiedy w czasie walk w Azji Mniejszej, chrześcijańscy mieszkańcy Nusaybin opowiedzieli się po stronie Rzymu, rozpoczęły się represje Sasanidów wobec nich. Szapur II w 341 roku rozpoczął prześladowania na terenie całego swojego imperium. Szacuje się, że za jego rządów, trwających do 379 roku zamordowano około 16 000 chrześcijan. Represje przejawiały się także w dodatkowych podatkach, jakie chrześcijanie zmuszani byli płacić. Mimo to chrześcijaństwo ciągle rozwijało się i zyskiwało sobie na terenach rządzonych przez Sasanidów nowych wyznawców.
Prześladowania ustały na początku V wieku, za rządów Jezdegerda I, który w 409 roku zawarł pokój ze wschodnim cesarstwem. Był przychylny chrześcijanom, pomagał in nawet w odbudowie, zniszczonych za rządów Szapura II, kościołów. Aby uwolnić się od możliwych wpływów Rzymu na chrześcijan perskich, zdecydowano się na utworzenie oddzielnej organizacji kościelnej. Od czasów biskupa Seleucji i Ktezyfonu, Mar Papy (310-329) kościół perski miał swego katolikosa. W 410 roku Mar Izaak połączył diecezje perskie w jedną prowincję kościelną. W 422 roku perscy biskupi ogłosili podległy im kościół niezależnym od zwierzchnictwa Rzymu i Konstantynopola. W 424 roku katolikosa Dadiszu ogłoszono patriarchą kościoła perskiego, zrywając tym samym jakiekolwiek zależności od kościoła zachodniego.
W II połowie V wieku wśród chrześcijan na wschodzie coraz większe wpływy zyskiwał nestorianizm. Jego rozwój popierali perscy szachowie, upatrując w nim szansę na podporządkowanie sobie chrześcijaństwa w ich kraju i oddzielenie go od wpływów kościołów rzymskich. Przyjęli pod swoją opiekę nestorian uciekających z Bizancjum w 462 roku. W 484 uczynili nestoriańskiego biskupa Nisibis, Bar Saumę, patriarchą. W 489 roku zgodzili się na przeniesienie na teren Persji zlikwidowanej przez cesarza Zenona nestoriańskiej szkoły teologicznej z Edessy. Tymczasem, na synodach w 484 i 486 roku, kościół perski przyjął chrystologię Teodora z Mopsuestii oraz nauki Nestoriusza. Nauki te zostały potwierdzone przez patriarchę Babaja w 497. Od tamtej pory kościół perski oficjalnie uważa się za nestoriański. Do dziś jego doktorami i świętymi pozostają Teodor z Mopsuestii wraz z Nestoriuszem i Diodorem z Tarsu. Kościół nestoriański miał wówczas duże grono wyznawców i był oficjalnie uznawany przez szachów.
Niektórzy uważają nawet, iż w Persji przez krótki okres chrześcijaństwo było religią państwową. Chosrow I Anoszirwan pojął za żonę chrześcijankę, a jego syn Nushizad był chrześcijaninem. Kiedy król zachorował, przebywając w Edessie, kraj obiegła plotka jakoby umarł. Nushizad uznał się za nowego władcę Persji. Szybko okazało się, że wieści o śmierci Chosrowa I to tylko plotki, ale Nushizad, prawdopodobnie podjudzany przez agentów rzymskich, żądał aby to go uznano władcą. Szach na wieść o knowaniach syna wysłał swe wojska pod dowództwem Rama Berzina, aby stłumić bunt. W czasie bitwy Nushizad został ciężko rany i zabrany przez służących do obozu. Tam wyspowiadał się przed chrześcijańskim biskupem, prawdopodobnie Mar Abą I, po czym zmarł. Rebelia szybko upadła.
W VII wieku Persja została podbita przez muzułmanów i stała się częścią sunnickiego imperium kalifów. Początkowo sytuacja chrześcijan była dobra i kościół perski rozwijał się bez przeszkód. To właśnie w tym okresie doszło do jego największego rozkwitu a misjonarze zwani „Nosicielami Światła” chrystianizowali wiele ludów na Dalekim Wschodzie. W X wieku doszło jednak do pierwszych prześladowań chrześcijan perskich w państwie sunnickich kalifów. Sytuacja zmieniła się po raz kolejny w XIII wieku, kiedy to powstało ogromne imperium mongolskie. Początkowo chrześcijanie byli tolerowani i zezwalano im na prace misyjną i wyznawanie swojej wiary. Jednak pod koniec XIII wieku Ilchanidzi, mongolscy władcy Persji, przyjęli islam sunnicki. Liczba chrześcijan na terenach pod ich panowaniem, stopniowo zaczęła się zmniejszać. Chrześcijanie zaczęli zamykać się w swoich społecznościach, izolując się od reszty społeczeństwa, czemu sprzyjała odrębność językowa (posługiwali się na co dzień aramejskim lub ormiańskim, a nie perskim czy arabskim).
Ogromnym ciosem dla chrześcijan na tych terenach było panowanie Timura (1360-1405), który, chcąc zjednać sobie muzułmanów sunnickich, często dokonywał masakr innowierców. W czasie najazdów na Persję i późniejszych kampanii Timura zginęło wielu chrześcijan w całej Azji.
W 1445 część chrześcijan perskich, używających języka aramejskiego, weszła w unię z kościołem rzymskokatolickim. Ta grupa w 1553, wraz z konsekracją Jana Sulagi na chaldejskiego patriarchę Babilonu, stała się odrębnym kościołem – kościołem chaldejskim. Ci którzy nie uznali unii, funkcjonują do dziś pod nazwą Asyryjskiego Kościoła Wschodu. Wyznawcy obydwu kościołów nie są dziś zbyt liczni w Iranie. Wśród irańskich chrześcijan dominują Ormianie.
Od 1501 roku, Iran przeszedł transformację z państwa większościowo sunnickiego na szyickie. Podczas wojny persko-tureckiej, ormiańskie duchowieństwo wystąpiło do szyickiej Persji o ochronę przed sunnickim imperium osmańskim, szach Abbas I Wielki przesiedlił 300 tys. chrześcijańskich Ormian i Gruzinów w głąb kraju, głównie do stolicy safawidzkiej Persji, Isfahanu.
W XVIII i XIX wieku na terenie Persji rozpoczęły swą działalność misje protestanckie. Zakładały one nie tylko nawracanie na chrześcijaństwo, ale także edukację, opiekę zdrowotną i wspomaganie innych chrześcijańskich wyznań. W przeciwieństwie do tradycyjnych, etnicznych kościołów, protestanckie kościoły składają się z członków różnych grup etnicznych, także Persów.
Obecna sytuacja.
Iran jest obecnie państwem wyznaniowym, w którym uprzywilejowaną pozycję ma islam szyicki. Z powodu problemów ekonomicznych, społecznych i dyskryminacji wielu chrześcijan decyduje się na emigrację, głównie do Stanów Zjednoczonych, Kanady i Europy Zachodniej. W 1975 chrześcijanie stanowili 1,5% społeczeństwa, w 2000 roku już tylko 0,4%.
Bazując na naukach islamu szyickiego, oficjalne prawo irańskie uznaje zorganizowane i zarejestrowane chrześcijańskie mniejszości (m.in. Apostolski Kościół Ormiański, Asyryjski Kościół Wschodu czy Kościół katolicki), przyznając im specjalne prawa: prawo do produkowania i spożywania pokarmów bez zachowywania zasad halal (wieprzowina, alkohol), stała reprezentacja w parlamencie czy oddzielne prawo cywilne.
Status protestantyzmu.
Działania rządu są często nieprzychylne wobec niezorganizowanych i niezarejestrowanych grup chrześcijańskich (różne wyznania protestanckie): prowadzono wywłaszczenia, zamykano prowadzone przez chrześcijan firmy i sklepy oraz utrudniano im życie codzienne. Protestujących przeciwko takiej polityce skazywano na kary więzienia. Dochodziło nawet do morderstw niewygodnych dla władzy liderów tej społeczności, z których najgłośniejsza była śmierć Haika Mehra, biskupa Jama’at-e Rabbani w 1994 i zabójstwo Ghorbana Tourani, pastora Asyryjskiego Kościoła Ewangelickiego.
Według niepotwierdzonych danych Jama'at-e Rabbani (Zbory Boże) i Kościół Anglikański do dziś prowadzą misje wśród muzułmanów i akceptują zakazaną przez prawo konwersję z islamu. Według tych samych danych około 80% wyznawców Jama’at-e Rabbani to nawróceni na chrześcijaństwo muzułmanie.
Władze Iranu są zaniepokojone, dynamicznym rozwojem protestanckich Kościołów domowych w ostatnich latach. Istnieje gęsta sieć tajnych wspólnot chrześcijańskich. Kościoły domowe to zjawisko bardzo dynamiczne, ale trudne do dokładnego oszacowania. Tworzą je zazwyczaj konwertyci z islamu na chrześcijaństwo, którzy zachowują swoją wiarę w tajemnicy i nie uczęszczają do oficjalnie uznanych przez państwo Kościołów. Oficjalne świątynie są często śledzone przez służby bezpieczeństwa, które wyszukują konwertytów. Z konieczności neofici tworzą małe wspólnoty domowe. Bardzo często nie mają dostępu ani do duchownych, ani do literatury religijnej. Jedynym źródłem informacji o nowej wierze pozostaje dla nich telewizja satelitarna oraz internet. Zdaniem agencji Mohabata rozwój Kościołów domowych budzi niepokój wśród władz islamskich, które naciskają na policję, aby rozprawiła się z chrześcijaństwem. Według "Operation World" Iran jest państwem z największym przyrostem chrześcijan ewangelikalnych na poziomie 19,6%.
Status Świadków Jehowy.
Od 1948 datuje się obecność kilkudziesięciu Świadków Jehowy w tym kraju. Od 1980 działają nieoficjalnie, po ich zdelegalizowaniu przez ówczesny rząd. W latach 70 XX w. w stolicy działała wówczas mała grupa głosicieli z 13 narodowości, a ich liczba w 1977 wynosiła – 61 osób. W tym też roku przybyli do Iranu misjonarze Szkoły Gilead, otwarto Biuro Oddziału. W lipcu 1980 władze zmusiły wszystkich misjonarzy do opuszczenia kraju. Obecnie w Iranie działają nieoficjalnie miejscowi Świadkowie Jehowy. Działalność prowadzona jest potajemnie. Zebrania religijne odbywają się w mieszkaniach prywatnych z zachowaniem nadzwyczajnych środków ostrożności. Obecnie brakuje oficjalnych szczegółowych danych na temat ich liczebności, sprawozdanie z ich działalności dołączane jest do ogólnego z 33 krajów, gdzie działalność tego wyznania jest ograniczona prawnie lub zakazana.
Biblia w językach irańskich.
Ormiańscy i Asyryjscy chrześcijanie korzystają z Biblii w swoich własnych językach.
Pismo Święte zostało przetłumaczone na języki używane na terenie Persji bardzo wcześnie, już w czasach pierwszych chrześcijan. W czasach nam bliższych, pierwszym który dokonał przekładu Biblii na perski był Henry Martyn w XVIII wieku.
Fragmenty Biblii były też tłumaczone na azerski (Nowy Testament), mazanderański (część Ewangelii) i kurdyjski (Ewangelie).
Zabytkowe i istniejące kościoły.
Na terenie Iranu przetrwało wiele starych i zabytkowych kościołów, pochodzących jeszcze z czasów wczesnego chrześcijaństwa. Kościół Świętej Marii w północnej części Iranu, jest uważany przez niektórych historyków za najstarszą po kościele betlejemskim świątynię chrześcijaństwa. O kościele tym wspomina między innymi Marco Polo.
Niektóre (lista niekompletna) kościoły w Iranie:

</doc>
<doc id="1855689" url="https://pl.wikipedia.org/wiki?curid=1855689" title="Salad of a Thousand Delights">
Salad of a Thousand Delights

Salad of a Thousand Delights – album koncertowy zespołu Melvins, utrwalony na wideo w 1992. W roku 2003 został wydany jako DVD. 

</doc>
<doc id="1855692" url="https://pl.wikipedia.org/wiki?curid=1855692" title="Armand De Decker">
Armand De Decker

Armand De Decker (ur. 8 października 1948 w Uccle, zm. 12 czerwca 2019) – belgijski i waloński polityk, przewodniczący Senatu Belgii dwóch kadencji (1999–2004 oraz 2007–2010). Mąż Jacqueline Rousseaux.
Życiorys.
Ukończył w 1973 studia prawnicze (licencjat) na Université Libre de Bruxelles. W tym samym roku rozpoczął praktykę w zawodzie prawnika w Brukseli.
Od 1979 wchodził w skład władz krajowych Partii Reformatorsko-Liberalnej i współtworzonego przez nią w 2002 Ruchu Reformatorskiego. W latach 1979–1981 był zastępcą sekretarza generalnego PRL, w pierwszej połowie lat 90. kierował tą partią w regionie brukselskim. W 1980 pełnił funkcję doradcy ministra obrony Charles’a Poswicka.
W latach 1981–1995 przez cztery kadencje sprawował mandat posła do federalnej Izby Reprezentantów. W 1995 po raz pierwszy uzyskał mandat senatora. Do belgijskiego Senatu był wybierany ponownie w 1999, 2003 i 2007. Od 1995 do 1999 przewodniczył radzie regionu stołecznego, następnie do 2004 był przewodniczącym Senatu. W 2006 objął stanowisko burmistrza Uccle (wcześniej w latach 1989–1995 był radnym tej miejscowości).
Od 2004 wykonywał obowiązki ministra ds. współpracy na rzecz rozwoju w drugim rządzie Guya Verhofstadta. Po wyborach w 2007 ponownie powołano go na stanowisko przewodniczącego Senatu, którym kierował do 2010. Brał udział w rozmowach nad utworzeniem koalicji rządowej w trakcie kryzysu politycznego 2007–2008. W 2010 odnowił mandat senatora na kolejną kadencję. W 2014 został posłem do parlamentu Regionu Stołecznego Brukseli.
W 2009 przyznano mu honorowy tytuł ministra stanu.

</doc>
<doc id="1855693" url="https://pl.wikipedia.org/wiki?curid=1855693" title="Polonia w Australii">
Polonia w Australii

Polonia w Australii () – napływowa ludność Australii pochodzenia polskiego, która przyjechała do kraju głównie ze względów ekonomicznych w kilku falach emigracji. Stanowi ok. 1,08% populacji tego kraju.
Liczebność.
Według danych z 2006 roku w Australii żyło 52,2 tys. osób urodzonych w Polsce (95,3% z nich posiadało australijskie obywatelstwo) oraz 163,8 tys. osób polskiego pochodzenia, przy czym językiem polskim w domu posługiwało się 53,4 tys. osób. Największym skupiskiem Polonii był stan Wiktoria (52,1 tys. osób); po nim Nowa Południowa Walia (46,6 tys.).
70% Polonii posługuje się językiem polskim. Najwięcej Polaków żyje w Melbourne (16 440), Sydney (12 515), Adelaide (5860) i Perth (5142).
Według spisu powszechnego z 2016 roku 183 974 osób udzieliło odpowiedzi, że posiada polskie korzenie, z czego: 110 680 przyznało, że oboje rodziców urodziło się w Polsce,18 032 przyznało, że tylko ojciec urodził się w Polsce, 12 797 przyznało, że tylko matka urodziła się w Polsce, 40 782 przyznało, że oboje rodzice urodzili się w Australii, ale posiadają polskie korzenie. Spośród wszystkich Polaków i osób polskiego pochodzenia w Australii, 48 083 używa języka polskiego w domu.
Historia.
Polacy migrowali do Australii od 1856 r., przy czym pierwsza grupa pochodziła z Wielkopolski i osiedliła się w Polish Hill River w Australii Południowej. Od 1988 r. w tamtejszym kościele znajduje się muzeum polskiej imigracji. W 1947 r. w Australii mieszkało ok. 6,5 tys. osób urodzonych w Polsce i liczba ta utrzymywała się na w miarę stałym poziomie. 
Znaczący napływ Polaków nastąpił po II wojnie światowej, kiedy osiedli w niej weterani Polskich Sił Zbrojnych na Zachodzie i inni obywatele polscy, których łączną liczbę oszacowano na ponad 50 tys. osób. Druga znacząca fala imigracji miała miejsce w okresie stanu wojennego i w następnych latach, a jej liczebność wynosiła ponad 25 tys. osób. W ciągu 15 lat po przemianach ustrojowych do Australii przybyło ok. 10 tys. Polaków, po czym napływ imigrantów mocno się zmniejszył. 
Organizacje polonijne.
Polonia australijska zorganizowana jest w ramach kilkuset organizacji, w większości powstałych w pierwszych latach po II wojnie światowej. Większość organizacji zrzesza Rada Naczelna Polonii Australijskiej, która została założona w 1950 roku.
Pierwsza szkoła polska w Australii powstała w 1870 r. w Polish Hill River. Współcześnie szkolnictwo polonijne jest prowadzone w ramach 20 szkół sobotnich, szkoły otrzymują dofinansowywanie ze stanowych budżetów.
Kościoły i związki wyznaniowe.
Dla Polonii, wiernych kościoła rzymskokatolickiego odbywają się msze w języku polskim. W języku polskim odbywają się również spotkania religijne innych wyznań (m.in. Świadków Jehowy, adwentystów czy badaczy Pisma Świętego).

</doc>
<doc id="1855697" url="https://pl.wikipedia.org/wiki?curid=1855697" title="King Buzzo (album)">
King Buzzo (album)

King Buzzo – trzecia płyta krótko grająca zespołu Melvins wydany w 1992 roku przez firmę Boner Records. 

</doc>
<doc id="1855700" url="https://pl.wikipedia.org/wiki?curid=1855700" title="Andrzej Łukasik (duchowny)">
Andrzej Łukasik (duchowny)

Andrzej Łukasik (ur. listopad 1898 roku, zm. 14 lipca 1980 roku w Radomiu) – polski ksiądz, kanonik, budowniczy kościoła i pierwszy proboszcz parafii św. Teresy od Dzieciątka Jezus w Radomiu.
Życiorys.
Przez ponad 40 lat jego życie i działalność duszpasterska wiązały się z parafią (św. Teresy) na radomskim Borkach. Zamieszkał tu jako wikariusz parafii św. Jana Chrzciciela. Przybył do tej wspólnoty w 1936 roku i wówczas nie miała żadnego zaplecza. Osiadł na placu budowy kościoła, która miała dopiero się rozpocząć. W czasie budowy szereg trudności początkowo stwarzała okupacja niemiecka, a następnie okres komunizmu w Polsce. Był tajnie nadzorowany i czynnie prześladowany.
Pamięć.
Ulica Radomia prowadząca od skrzyżowania z ul. 1905 Roku do ul. Wierzbickiej nosi jego imię. 
W wyniku badań historycznych, potwierdzonych przez konkretne źródła, powstała monografia autorstwa ks. Bartłomieja Winka: "Dobro nie przemija. Życie i działalność księdza Andrzeja Łukasika", która ukazała się w październiku 2009 roku. Książka stanowi poszerzenie pracy magisterskiej, napisanej pod kierunkiem ks. dr. Piotra Turzyńskiego.

</doc>
<doc id="1855704" url="https://pl.wikipedia.org/wiki?curid=1855704" title="Katastrofa lotnicza w Hardinsbergu">
Katastrofa lotnicza w Hardinsbergu



</doc>
<doc id="1855707" url="https://pl.wikipedia.org/wiki?curid=1855707" title="Dale Crover (album)">
Dale Crover (album)

Dale Crover – czwarta płyta krótko grająca zespołu Melvins wydany w 1992 roku przez firmę Boner Records. 

</doc>
<doc id="1855708" url="https://pl.wikipedia.org/wiki?curid=1855708" title="Pierwszy Okres Przejściowy">
Pierwszy Okres Przejściowy

Pierwszy Okres Przejściowy (ok. 2250 – ok. 2050 p.n.e.) – okres w historii starożytnego Egiptu między Starym a Średnim Państwem charakteryzujący się upadkiem silnej, scentralizowanej władzy, wewnętrznymi walkami o panowanie nad całym krajem i niepokojami społecznymi spowodowanymi pogorszeniem się sytuacji uboższych warstw społeczeństwa.
Pod koniec istnienia Starego Państwa, za czasów VI dynastii, zakres władzy faraonów został znacznie uszczuplony przez urzędników terytorialnych, którzy zapewnili sobie dziedziczność zajmowanych stanowisk. Z czasem doprowadziło to do wyodrębnienia się księstw dzielnicowych, których naczelnicy posiadali dużą swobodę podejmowania decyzji. Równocześnie zwiększały się obciążenia fiskalne ludności, zaś ubożejący dwór faraonów nie był w stanie zapewnić jej środków wystarczających do zaspokojenia potrzeb.
Powyższe czynniki nie tłumaczą jednak czemu doszło do upadku Starego Państwa, kraju o tysiącletniej historii, będącego najpotężniejszym państwem, jakie świat widział do tej pory. W związku z tym uważa się, że głównym powodem upadku Starego Państwa była katastrofalna zmiana klimatu. W okresie ok. 2200-2000 p.n.e. północną Afrykę (jak i cały Żyzny Półksiężyc) dotknęła długotrwała susza, w wyniku której powstała dzisiejsza Sahara. Katastrofalne następstwa suszy doprowadziły do upadku nimbu boskości faraonów, już uprzednio osłabionej wymarciem rodziny sprawującej władzę od okresu predynastycznego, i zastąpienia jej VI dynastią. Reakcją nomarchów na suszę byłoby ratowanie, w pierwszej kolejności, swoich okręgów. Brak reakcji na te czynności musiał spowodować ostateczny upadek autorytetu króla, a co za tym idzie i państwa.
W tej sytuacji doszło do buntu ubogiej ludności skierowanego przeciw możnym i uniezależnienia się książąt dzielnicowych od władzy centralnej, która upadła. Egipt rozpadł się na wiele niezależnych, niewielkich państw (czasy VII i VIII dynastii), które pogrążyły się we wzajemnych konfliktach.
Z czasem wyodrębniły się dwa najważniejsze, rywalizujące ze sobą ośrodki władzy: Herakleopolis w Dolnym Egipcie i Teby w Górnym Egipcie. Oba te ośrodki musiały toczyć walki z innymi księstwami dzielnicowymi, a także z najeźdźcami zewnętrznymi z Azji. Około 2050 r. p.n.e. władca Teb Mentuhotep II (XI dynastia) ostatecznie pokonał władcę Herakleopolis i zjednoczył Egipt, rozpoczynając okres Średniego Państwa.

</doc>
<doc id="1855713" url="https://pl.wikipedia.org/wiki?curid=1855713" title="Kuchnia tybetańska">
Kuchnia tybetańska

Kuchnia tybetańska – ogólna nazwa tradycji kulinarnych ludów tybetańskich. 
Charakter i specyfika.
Na odmienność kuchni tybetańskiej rzutują przede wszystkim skrajnie surowe warunki naturalne i niewielka dostępność wielu produktów na takich wysokościach. Podstawowym składnikiem jest jęczmień, spożywany najczęściej w postaci prażonej mąki zmieszanej z tybetańską herbatą. Z jęczmienia wytwarza się również makaron i pierogi, a także lokalne piwo czang. Dostępne jest mięso jaków, kóz i owiec. Popularne są także produkty mleczne, zwłaszcza jogurt, masło i ser. Warzywa i ziemniaki są uprawiane jedynie w dolinach, natomiast ryż należy do produktów luksusowych. Najczęściej występującą przyprawą jest gorczyca. Herbata sprowadzana jest z Chin w postaci sprasowanych kostek, tzw. "brick tea". Spożywana jest w ogromnych ilościach, co niekiedy powoduje dolegliwości zdrowotne, związane z nadmiarem fluoru. Oprócz tradycyjnej herbaty tybetańskiej z jaczym masłem popularna jest także herbata jaśminowa. W diecie koczowników ważną rolę odgrywa suszone mięso i kostki podsuszonego sera.
Wybór potraw.
Typowe potrawy tybetańskie: 

</doc>
<doc id="1855720" url="https://pl.wikipedia.org/wiki?curid=1855720" title="Bonusław">
Bonusław



</doc>
<doc id="1855721" url="https://pl.wikipedia.org/wiki?curid=1855721" title="Vincent Van Quickenborne">
Vincent Van Quickenborne

Vincent Paul Marie Van Quickenborne (ur. 1 sierpnia 1973 w Gandawie) – belgijski i flamandzki polityk oraz prawnik, minister i wicepremier w rządach federalnych.
Życiorys.
Ukończył w 1996 studia prawnicze na Uniwersytecie Katolickim w Leuven, po których rozpoczął praktykę w zawodzie prawnika w Kortrijku.
W latach 1999–2003 był członkiem federalnego Senatu. W 2001 został radnym Kortrijk, a w 2002 wszedł w skład władz krajowych ugrupowania Flamandzcy Liberałowie i Demokraci (VLD). W 2003 objął stanowisko sekretarza stanu ds. uproszczenia administracji w drugim rządzie Guya Verhofstadta, które zajmował przez cztery lata. Od 2007 do 2008 sprawował mandat posła do Izby Reprezentantów.
W 2008 Yves Leterme powołał go w skład swojego pierwszego gabinetu na urząd ministra ds. przedsiębiorczości i uproszczenia. Vincent Van Quickenborne pozostał na tym stanowisku także w kolejnych rządach Hermana Van Rompuya i Yves'a Leterme. W 2010, 2014 i 2019 ponownie wybierany do niższej izby parlamentu.
W grudniu 2011 został wicepremierem i ministrem ds. emerytur w rządzie, na czele którego stanął Elio Di Rupo. W 2012 odszedł z rządu w związku z wyborem na burmistrza Kortrijku (z kadencją od 2013). Utrzymał tę funkcję również na skutek wyborów w 2018. W październiku 2020 powrócił do rządu federalnego; premier Alexander De Croo powierzył mu urzędu wicepremiera oraz ministra sprawiedliwości.

</doc>
<doc id="1855723" url="https://pl.wikipedia.org/wiki?curid=1855723" title="Juan José Rodríguez (argentyński piłkarz)">
Juan José Rodríguez (argentyński piłkarz)

Juan José Rodríguez (ur. 11 stycznia 1937, zm. 2 czerwca 1993) – piłkarz argentyński noszący przydomek "Yaya", lewy ofensywny pomocnik, napastnik.
Urodzony w mieście Galarza (prowincja Entre Ríos) Rodríguez karierę rozpoczął w 1956 roku w klubie Boca Juniors, w którym zadebiutował 9 września w wygranym 2:1 meczu z River Plate. W 1958 roku razem z Boca Juniors zdobył wicemistrzostwo Argentyny.
Jako piłkarz klubu Boca Juniors wziął udział w turnieju Copa América 1959, gdzie Argentyna zdobyła mistrzostwo Ameryki Południowej. Rodríguez zagrał w czterech meczach – z Chile (7 marca – debiut; w 75 minucie zmienił Pedro Callę), Paragwajem (w 52 minucie wszedł za Callę), Urugwajem (tylko w drugiej połowie – w przerwie zmienił Callę) i Brazylią (w 60 minucie zmienił Callę).
Następnie wziął udział w ekwadorskim turnieju Copa América 1959, gdzie Argentyna została wicemistrzem Ameryki Południowej. Rodríguez zagrał w dwóch meczach – z Ekwadorem (w 63 minucie wszedł za José Sanfilippo) i Urugwajem (w 65 minucie zmienił José Sanfilippo).
W 1960 roku Rodríguez zakończył grę w Boca Juniors – w klubie tym rozegrał 98 meczów i zdobył 40 bramek. Z Boca przeniósł się do Urugwaju, gdzie do 1963 roku występował w barwach klubu Club Nacional de Football. Razem z Nacionalem dwa razy z rzędu został wicemistrzem Urugwaju –- w 1961 i 1962 roku. Po powrocie do Argentyny na krótko zawitał w klubie CA Huracán, po czym w 1964 roku ponownie był graczem Boca Juniors, z którym zdobył swoje pierwsze mistrzostwo Argentyny. Udział Rodrígueza w sukcesie klubu nie był zbyt wielki, gdyż rozegrał jedynie 5 meczów - ostatni 11 października, przegrany 0:1 z CA Banfield.
W 1965 roku przeszedł do klubu Racing Club de Avellaneda, z którym w 1966 roku zdobył drugie w swej karierze mistrzostwo Argentyny. W następnym roku razem z Racingiem zwyciężył w turnieju Copa Libertadores 1967. W 1967 roku zdobył także wicemistrzostwo Argentyny w turnieju "Nacional" oraz największy sukces - klubowy Puchar Świata.
Rodríguez w 1968 roku rozegrał w klubie CA Argentino de Quilmes 11 meczów i zdobył 4 bramki, po czym zakończył karierę piłkarską w klubie CA Estudiantes. W lidze argentyńskiej rozegrał łącznie 220 meczów i zdobył 82 bramki.
W reprezentacji Argentyny rozegrał 6 meczów i nie zdobył żadnej bramki.

</doc>
<doc id="1855729" url="https://pl.wikipedia.org/wiki?curid=1855729" title="American wire gauge">
American wire gauge

American wire gauge (zwany również Brown &amp; Sharpe wire gauge) – znormalizowany system średnic przewodów elektrycznych stosowany w Stanach Zjednoczonych. Przekrój przewodu bezpośrednio przenosi się na maksymalne natężenie prądu, jaki może bezpiecznie płynąć przez przewód.
Wraz z rosnącym numerem AWG maleje grubość przewodu. Z definicji przewód 36 AWG ma średnicę 0,005 cala, a przewód 0000 AWG – 0,46 cala. Grubość przewodu o numerze "n" można wyliczyć ze wzoru:
Dla przewodów grubszych niż 0 AWG stosuje się numery z kilkoma zerami, np. 0000 AWG. Można też to też zapisać jako ""liczba zer"/0", czyli np. 4/0 dla 0000. Dla tych przewodów, przy obliczaniu średnicy, stosuje się wzór: n = −(m−1) = 1−m, gdzie m – liczba zer, czyli np. dla przewodu 0000 AWG n = -3.
Orientacyjnie można stosować następujące zależności:
Tabela wymiarów AWG.
Tabela poniżej zawiera różne dane, m,in, rezystancję przewodów i dopuszczalny prąd, w zależności od izolacji przewodu, Średnica w tabeli odpowiada średnicy przewodu z pojedynczym drutem, Dla przewodów wykonanych z linki w obliczeniach przyjmuje się równoważny przekrój miedzi – przewody z linki muszą być więc nieco grubsze, Liczba zwojów cewki jest obliczona dla ciasno ściśniętych zwojów drutu bez izolacji,
Przybliżone odpowiedniki w systemie metrycznym zgodnie z normą IEC 60317

</doc>
<doc id="1855733" url="https://pl.wikipedia.org/wiki?curid=1855733" title="Krzecki Zalew">
Krzecki Zalew

Krzecki Zalew – zatoka Zalewu Szczecińskiego, w jego północnej części przy wschodniej stronie wyspy Wielki Krzek. Zatoka jest zewsząd otoczona przez ziemie wyspy, połączona poprzez wąski kanał z Zalewem Szczecińskim i kanałem Pęgą.
Krzecki Zalew należy do gminy miejskiej Świnoujście.
Nazwę Krzecki Zalew wprowadzono urzędowo rozporządzeniem w 1949 roku, zastępując poprzednią niemiecką nazwę "Kricks Loch".

</doc>
<doc id="1855734" url="https://pl.wikipedia.org/wiki?curid=1855734" title="Czarnoksięstwo">
Czarnoksięstwo

Czarnoksięstwo – działanie polegające na świadomym posługiwaniu się magią (domyślnie czarną magią) zdefiniowane przez Jakuba I w traktacie "Daemonologie" jako „powodowanie zjawisk nadnaturalnych nie za pozwoleniem Boga (cuda) lecz przy pomocy diabelskiej”. Ten sam traktat dokonuje podziału „czarnoksięstwa” na: "witch-craft" (czarostwo/czarownictwo) i "necromancy" (nekromancję) za pomocą skutków tych działań: zmian materialnych (czarostwo) bądź pozyskiwanie wiedzy (nekromancja).

</doc>
<doc id="1855736" url="https://pl.wikipedia.org/wiki?curid=1855736" title="Henryk Piotrowski (polityk)">
Henryk Piotrowski (polityk)

Henryk Piotrowski (ur. 26 listopada 1930 w Lublinie) – polski elektryk i polityk, poseł na Sejm PRL VIII kadencji.
Życiorys.
Uzyskał wykształcenie zasadnicze zawodowe i był elektrykiem w Wytwórni Sprzętu Komunikacyjnego w Świdniku. Członek egzekutywy Komitetu Zakładowego Polskiej Zjednoczonej Partii Robotniczej w tej wytwórni, był także I sekretarzem POP i w latach 1969–1974 członkiem plenum Komitetu Powiatowego partii w Lublinie. Zasiadał w Miejskiej Radzie Narodowej w Świdniku. W latach 1980–1985 pełnił mandat posła na Sejm PRL VIII kadencji w okręgu Lublin. Zasiadał w Komisji Komunikacji i Łączności, Komisji Pracy i Spraw Socjalnych oraz w Komisji Przemysłu.
Otrzymał Brązowy Krzyż Zasługi (1969) i Medal 30-lecia Polski Ludowej (1974).

</doc>
<doc id="1855738" url="https://pl.wikipedia.org/wiki?curid=1855738" title="Peter Brett">
Peter Brett



</doc>
<doc id="1855739" url="https://pl.wikipedia.org/wiki?curid=1855739" title="Bazylika Nawiedzenia Najświętszej Maryi Panny w Tuchowie">
Bazylika Nawiedzenia Najświętszej Maryi Panny w Tuchowie

Bazylika Nawiedzenia Najświętszej Maryi Panny i św. Stanisława Biskupa i Męczennika z klasztorem redemptorystów w Tuchowie − murowany barokowy kościół przyklasztorny (od 1951 roku parafialny) w Tuchowie, sanktuarium maryjne i miejsce pielgrzymkowe diecezji tarnowskiej, od 2010 bazylika mniejsza. Obok kościoła znajdują się zabudowania klasztoru zgromadzenia redemptorystów, którzy opiekują się tym sanktuarium, wybudowane w końcu XIX wieku.
Historia.
Pierwsza, drewniana świątynia powstała w miejscu obecnego kompleksu kościelno-klasztornego, na wzgórzu na prawym brzegu rzeki Białej, prawdopodobnie pod koniec XI wieku za sprawą benedyktynów z opactwa tynieckiego. Benedyktyńska tradycja głosi, że był on konsekrowany przez św. Stanisława oraz że w XV wieku odbyła się tutaj prymicja św. Jana Kantego. Z kościołem tym związana była pierwsza tuchowska parafia, powstała prawdopodobnie w XII wieku. Po wybudowaniu w mieście nowego kościoła pw. św. Jakuba, w 1460 roku benedyktyni przenieśli tam parafię.
Ożywienie podupadającego kościoła Najświętszej Maryi Panny przyniosło w XVI wieku umieszczenie w kościele obrazu Matki Bożej, prawdopodobnie kopii starszego obrazu Matki Boskiej Czortkowskiej. Od 1597 roku zasłynął on łaskami i zaczął przyciągać pątników. W związku z tym tuchowscy benedyktyni zdecydowali się na wybudowanie nowego kościoła pielgrzymkowego. Budowa trwała od 1665 do 1682 roku, zaś nową świątynię konsekrował 8 września 1687 roku biskup sufragan krakowski Mikołaj Oborski.
W 1789 roku w wielkim pożarze miasta spłonął stojący w tuchowskim rynku parafialny kościół pw. św. Jakuba. Do czasu budowy w tym miejscu nowej świątyni (konsekrowanej w 1797 roku) obowiązki kościoła parafialnego przejął benedyktyński kościół Nawiedzenia Najświętszej Maryi Panny. Benedyktyni opiekowali się sanktuarium, jak i kościołem parafialnym, aż do początku XIX wieku. Po wydaniu w 1787 roku przez cesarza Józefa II dekretu likwidującego posiadłości opactwa tynieckiego udało się im po interwencji doprowadzić do zmiany decyzji i pozostali w Tuchowie do 1816 roku. Następnie świątynią zajmowali się jezuici i księża diecezjalni, a od 1893 roku redemptoryści, sprowadzeni do Tuchowa przez biskupa Ignacego Łobosa. W tym samym roku na miejscu starych, pobenedyktyńskich zabudowań klasztornych wzniesiono obecny klasztor.
5 stycznia 1951 roku biskup tarnowski Jan Stepa erygował ponownie parafię przy kościele Nawiedzenia Najświętszej Maryi Panny.
27 lutego 2011 roku w bazylice odsłonięto i poświęcono tablicę pamiątkową upamiętniającą pierwszą rocznicę wizyty Prezydenta RP w Tuchowie oraz ofiary katastrofy polskiego Tu-154 w Smoleńsku: Lecha Kaczyńskiego, Marię Kaczyńską, Wiesława Wodę, Janusza Kurtykę, Wojciecha Seweryna i mjr. Arkadiusza Protasiuka; w uroczystości uczestniczył bp Andrzej Jeż.
Architektura.
Kościół Nawiedzenia Najświętszej Maryi Panny jest barokową, jednonawową, orientowaną świątynią z zamkniętym trójbocznie prezbiterium. Po obu stronach nawy i północnej stronie prezbiterium znajdują się kaplice. Kościół nakryty jest dachami dwuspadowymi, z barokową wieżyczką na sygnaturkę z latarnią nad nawą. Prezbiterium nakryte jest sklepieniem krzyżowym, zaś nawa stropem płaskim. Przed kościołem znajduje się niewielki, otoczony murem dziedziniec, na środku którego w 1912 roku wybudowano drewnianą kapliczkę z amboną, w latach 1979-1980 zastąpioną nową konstrukcją.
Większość wyposażenia wnętrza pochodzi z okresu baroku. W późnobarokowym ołtarzu głównym z 1741 roku, autorstwa Antoniego Frąckiewicza, wprawiony jest otoczony czcią obraz Matki Bożej Tuchowskiej. Z warsztatu Antoniego Frąckiewicza pochodzi także późnobarokowa ambona z 1726 roku. W kaplicy Świętego Krzyża znajduje się również późnobarokowy ołtarz z początku XVIII wieku z figurą Chrystusa Ukrzyżowanego. Dwa ołtarze boczne reprezentują styl rokokowy. Na wspartym na trzech filarowych arkadach chórze muzycznym znajdują się organy o 29 głosach z 1994 roku. Prospekt organowy został ufundowany w 1776 roku przez Floriana Amanda Janowskiego, ówczesnego proboszcza parafii tuchowskiej, późniejszego biskupa tarnowskiego.
Obraz Matki Bożej Tuchowskiej.
Wprawiony w ołtarz główny, otoczony czcią obraz Matki Bożej znajduje się w kościele Nawiedzenia Najświętszej Marii Panny od połowy XVI wieku. Powstał około 1530-1540 roku w warsztacie tzw. Mistrza z Bodzentyna. Jest to dzieło reprezentujące styl renesansowy, malowane tłustą temperą na lipowej desce o wymiarach 58,2 na 44 cm. Na obrazie przedstawiona jest Matka Boża, trzymająca w lewej ręce Dzieciątko, zaś w prawej kwiat róży. Jezus opiera prawą rękę na niebieskiej kuli z krzyżem, znajdującej się w środku obrazu, lewą wyciąga w geście błogosławieństwa. Zarówno głowa Maryi, jak i Jezusa, otoczona jest złotym nimbem. Tło obrazu tworzą motywy postaci. Obraz przykryty jest metalową sukienką, wykonaną z pozłacanej srebrnej blachy.
Pierwsze wzmianki o łaskach i cudach dokonanych za pośrednictwem obrazu pochodzą z 1597 roku. W latach 1641-1642 zdarzenia te badała specjalna komisja, powołana przez biskupa krakowskiego. Jej prace zakończyło uznanie prawdziwości cudów przez bp. Tomasza Oborskiego pismem z dnia 27 czerwca 1642 roku. Przyczyniło się to do umocnienia i rozszerzenia zasięgu kultu obrazu.
Obraz został uroczyście ukoronowany, za zgodą Kurii Rzymskiej, 2 października 1904 roku przez biskupa tarnowskiego Leona Wałęgę. Uroczystość odbyła się na polach nad Białą w obecności ok. 130 tys. wiernych i była połączona z aktem oddania diecezji tarnowskiej pod opiekę Matki Bożej Tuchowskiej.
W trakcie I wojny światowej obraz znajdował się przez pewien czas w kościele redemptorystów w Wiedniu, powrócił do Tuchowa 18 maja 1915 roku. We wrześniu 1939 roku grupa kleryków wywiozła obraz na Wołyń, ale po ustaniu działań wojennych przywieziono obraz z powrotem.
Najważniejszym przejawem kultu w tuchowskim sanktuarium jest Wielki Odpust Tuchowski, rozpoczynający się każdego roku 2 lipca (do 1969 roku w tym dniu w kościele katolickim obchodzone było święto Nawiedzenia Najświętszej Maryi Panny) i trwający 8 dni, do 9 lipca. W 2009 roku Wielki Odpust zgromadził ponad 100 tys. wiernych. Ponadto 8 września odbywa się tzw. Mały Odpust, jednodniowy, związany ze świętem Narodzenia Najświętszej Maryi Panny.
Klasztor redemptorystów.
Obok kościoła znajdują się zabudowania klasztoru redemptorystów, wzniesione w roku 1893, gdy pierwsi członkowie zgromadzenia przybyli do Tuchowa. W latach 1922-1925 pomiędzy kościołem a klasztorem wybudowano wieżę-dzwonnicę o wysokości 48 metrów, nakrytą neobarokowym hełmem z latarnią. Od 1921 roku w zabudowaniach klasztornych mieści się również Wyższe Seminarium Duchowne Warszawskiej Prowincji Redemptorystów. Od roku akademickiego 2022/2023 funkcjonuje ono jako filia Instytutu Teologicznego Księży Misjonarzy, mieszczącego się w Krakowie przy ul. Stradomskiej i afiliowanego do Uniwersytetu Papieskiego Jana Pawła II. Od tego momentu tuchowskie seminarium posiada pełnię praw uniwersyteckich.
Przy klasztorze i sanktuarium od 1975 roku znajduje się Muzeum Misyjne Redemptorystów, eksponujące przedmioty codziennego użytku, pochodzące z krajów misyjnych, w których pracują polscy redemptoryści, przede wszystkim z Ameryki Południowej. Ponadto w latach 1993-1994 powstało Muzeum Sanktuaryjne, gromadzące eksponaty związane z kultem Matki Bożej Tuchowskiej i tuchowskim sanktuarium. W 1997 roku, z okazji 60. rocznicy założenia Koła Pszczelarzy w Tuchowie, otwarto przy klasztorze Muzeum Etnograficzne, przechowujące dawny sprzęt pasieczny, narzędzia gospodarcze i przedmioty codziennego użytku pochodzące z Tuchowa i okolicznych miejscowości oraz militaria z pól bitewnych I wojny światowej. W pomieszczeniu Muzeum Misyjnego zainstalowana jest również ruchoma szopka bożonarodzeniowa, skonstruowana w latach 1974-1975 przez ojca Kazimierza Zymułę, która w 2014 została poddana gruntownemu remontowi. Użyte w niej figurki przedstawiają postaci z historii Polski i Kościoła polskiego.
Bazylika mniejsza.
W 2010 papież Benedykt XVI nadał kościołowi tytuł bazyliki mniejszej. 2 października 2010 biskup tarnowski Wiktor Skworc podczas uroczystej mszy świętej odczytał akt nominacji.
Obecnym proboszczem parafii jest od 15 czerwca 2011 o. Bogusław Augustowski CSsR.

</doc>
<doc id="1855740" url="https://pl.wikipedia.org/wiki?curid=1855740" title="Joe Preston (album)">
Joe Preston (album)

Joe Preston – piąta płyta krótko grająca zespołu Melvins wydana w 1992 roku przez firmę Boner Records. 

</doc>
<doc id="1855741" url="https://pl.wikipedia.org/wiki?curid=1855741" title="Zoopagales">
Zoopagales



</doc>
<doc id="1855743" url="https://pl.wikipedia.org/wiki?curid=1855743" title="Ernst Ziller">
Ernst Ziller

Ernst Ziller, właściwie Ernestos Moritz Theodor Ziller, (ur. 22 czerwca 1837 w Oberloessnitz w Radebeul, zm. 4 listopada 1923 w Atenach) – saksoński architekt, który na przełomie XIX i XX wieku pracował w Grecji.
Życiorys.
Ukończył Królewską Szkołę Architektury na Uniwersytecie Technicznym w Dreźnie w 1858 roku, następnie zaczął pracę w biurze duńskiego architekta Theophilosa Hansena. W 1861 roku nadzorował w jego imieniu budowę gmachu Akademii Ateńskiej, greckiej akademii nauk. W tym czasie wiele podróżował, studiując architekturę starożytną. W 1868 roku przejeżdża do Grecji na stałe, zakłada rodzinę i pozostaje tu aż do śmierci. W 1872 roku zostaje profesorem architektury w Szkole Sztuk w Atenach (poprzedniczka Narodowego Uniwersytetu Technicznego). Jego pierwszym zleceniem od dworu królewskiego był pałac w Tatoi. Później stał się popularny wśród arystokracji i burżuazji. Stworzył ponad 600 budowli użyteczności publicznej, dzięki czemu stał się najbardziej wpływowym architektem w Grecji początku XX wieku. W budynkach rządowych starał się nawiązywać do Grecji klasycznej, a w kościołach – do architektury Bizancjum. Prywatne domy projektował w stylu romantycznym i eklektycznym.

</doc>
<doc id="1855744" url="https://pl.wikipedia.org/wiki?curid=1855744" title="Antracyt Chrestiwka">
Antracyt Chrestiwka

Antracyt Chrestiwka (ukr. Футбольний клуб «Антрацит» Хрестівка, "Futbolnyj Kłub "Antracyt" Chrestiwka") – ukraiński klub piłkarski z siedzibą w Chrestiwce, w obwodzie donieckim.
W latach 1992-1993 występował w rozgrywkach ukraińskiej Przejściowej Lihi.
Historia.
Chronologia nazw:
Drużyna piłkarska Antracyt Kirowśke została założona w mieście Kirowśke w XX wieku. Zespół występował w rozgrywkach mistrzostw i Pucharu obwodu donieckiego.
Od początku rozgrywek w niezależnej Ukrainie klub w 1992 debiutował w rozgrywkach Przejściowej Lihi, w której zajął 8. miejsce. Po zakończeniu sezonu latem 1992 przeniósł się do miejscowości Hirne i zmienił nazwę na Hirnyk Hirne. Po rundzie jesiennej sezonu 1992/93 powrócił do Kirowśkego i przywrócił nazwę Antracyt Kirowśke. Zajął wysokie 3. miejsce, ale przed rozpoczęciem nowego sezonu zrezygnował z dalszych występów na szczeblu profesjonalnym.
Obecnie jako drużyna amatorska kontynuuje występy w rozgrywkach Mistrzostw i Pucharu obwodu.
W maju 2016 w związku ze zmianą nazwy miasta na Chrestiwka zmienił nazwę klubu na Antracyt Chrestiwka.

</doc>
<doc id="1855746" url="https://pl.wikipedia.org/wiki?curid=1855746" title="Rosyjska misja prawosławna w Japonii">
Rosyjska misja prawosławna w Japonii

Rosyjska misja prawosławna w Japonii – jedna z misji prowadzonych przez Rosyjski Kościół Prawosławny w krajach Dalekiego Wschodu. Za jej początki uważa się budowę cerkwi Zmartwychwstania Pańskiego w Hakodate przy rosyjskim konsulacie, przy której zaczęli działalność pierwsi misjonarze. Rozwój misji na szerszą skalę nastąpił po 1870, przy czym legalnie mogła ona działać dopiero od zawieszenia antychrześcijańskich regulacji prawnych w 1873. Upadek działalności misyjnej Rosyjskiego Kościoła Prawosławnego nastąpił po rewolucji październikowej, gdy nowy rząd rosyjski nie chciał już finansować tego typu przedsięwzięć. Działalność misji dała jednak początek autonomicznemu Japońskiemu Kościołowi Prawosławnemu.
Początki misji.
Prawosławie było obecne w Japonii od momentu częściowego otwarcia się tego kraju na prowadzenie z Rosją wymiany handlowej. W 1859 car sfinansował budowę pierwszej cerkwi w Japonii – świątyni Zmartwychwstania Pańskiego w Hakodate, przeznaczonej dla pracowników konsulatu rosyjskiego i innych Rosjan przebywających w mieście. Przy cerkwi zaczęli działać pierwsi misjonarze rosyjscy. Ich poczynania były uważnie obserwowane przez administrację japońską, która traktowała aktywność misji jako element umacniania wpływów rosyjskich w kraju. Szczególnie nieprzychylnie przyjmowany był fakt finansowania działalności duchownych prawosławnych przez państwo rosyjskie, co sprawiało, że Japończycy o wiele lepiej traktowali misje prowadzone przez protestantów i katolików. Mimo tego w 1870 rząd rosyjski podjął decyzję o nadaniu misji większego rozmachu. W tym celu jej siedziba została przeniesiona z Hakodate do Tokio, zaś w latach 1873–1874 wyposażona w nową siedzibę z cerkwią domową. Obiekt zlokalizowano na jednym z wzgórz miasta, co nadawało mu pozycję dominującą w jego panoramie i zwieńczono złoconym krzyżem prawosławnym. W gmachu znajdował się warsztat ikonopisarski, biblioteka, drukarnia oraz seminarium duchowne. Misjonarze, którzy rekrutowali się spośród mnichów Ławry Troicko-Siergijewskiej, Ławry Aleksandra Newskiego w Petersburgu i Ławry Pieczerskiej, początkowo byli aktywni poza Tokio jedynie w Kioto i Hakodate. Z czasem jednak społeczności prawosławne zaczęły powstawać w całym kraju. Ze względu na ich niską liczebność i znaczne rozproszenie misja nie wznosiła dla nich wolno stojących cerkwi, a jedynie budynki z mieszkaniem dla kapłana i kaplicą.
Rozwój misji.
Misja w Japonii odnosiła o wiele większe sukcesy niż działająca znacznie dłużej rosyjska misja prawosławna w Chinach. W 1880 duchowni z Rosji doprowadzili do powołania osobnej eparchii w Japonii, gdzie odnotowano już 6 tys. wyznawców prawosławia. Wpłynęło to na szybką intensyfikację inwestycji w architekturę cerkiewną. W tej fazie działalności misji wzniesionych zostało kilkadziesiąt świątyń prawosławnych, z których najważniejszą był sobór Zmartwychwstania Pańskiego w Tokio, największa cerkiew na Dalekim Wschodzie, przewyższająca rozmiarami pałac cesarzy Japonii.
Ważnym wydarzeniem, jakie wpłynęło na działalność misji, była wojna rosyjsko-japońska. Prawosławni duchowni z Rosji pojawili się w zorganizowanych w kraju obozach jenieckich dla Rosjan oraz w szpitalach. W tym okresie, jak i w latach bezpośrednio po wojnie rząd rosyjski sfinansował szereg kolejnych obiektów sakralnych, początkowo w celu łatwiejszego dotarcia kapłanów do wiernych narodowości rosyjskiej, następnie zaś dla odbudowy nadwątlonego wizerunku rosyjskiej potęgi w Japonii.
W 1917 misjonarze szacowali liczbę Japończyków, którzy przyjęli prawosławie, na 33 tys., zaś liczbę czynnych cerkwi na ponad 200. Oznaczało to największy liczbowo sukces misji rosyjskiej poza granicami Imperium. Organizatorzy misji uważali jednak tę liczbę za niezbyt satysfakcjonującą w świetle faktu, że prawosławni stanowili tylko 1/5 wszystkich Japończyków-chrześcijan. Starano się wytłumaczyć ten fakt dysproporcją w liczbie misjonarzy katolickich w stosunku do prawosławnych. Najważniejszą przyczyną niezadowalających dla organizatorów misji wyników było jednak jednoznaczne kojarzenie prawosławia z Rosją i jej negatywny wizerunek w społeczeństwie.
Upadek misji.
Po zwycięstwie rewolucji październikowej misja w Japonii przestała być finansowana ze środków państwowych, co oznaczało jej faktyczne bankructwo. Większość rosyjskich duchownych na czele z ostatnim zwierzchnikiem misji metropolitą Sergiuszem (Tichomirowem) weszła w skład kleru Japońskiego Kościoła Prawosławnego, nie będąc jednak w stanie zapobiec załamaniu się rozwoju prawosławia w kraju. W 1931 liczba działających placówek duszpasterskich organizowanych przez Rosjan spadła do 68.

</doc>
<doc id="1855747" url="https://pl.wikipedia.org/wiki?curid=1855747" title="Juan Rodríguez">
Juan Rodríguez



</doc>
<doc id="1855750" url="https://pl.wikipedia.org/wiki?curid=1855750" title="Inge Vervotte">
Inge Vervotte

Inge Marie Roger Ghislaine Vervotte (ur. 27 grudnia 1977 w Bonheiden) – belgijska i flamandzka polityk, minister w rządzie regionalnym Flandrii i w rządzie federalnym.
Życiorys.
W 1998 ukończyła studia licencjackie w Katholieke Sociale Hogeschool w Heverlee, kształcąc się w zawodzie asystenta społecznego. Zawodowo związana z konfederacją chrześcijańskich związków zawodowych ACV ("Algemeen Christelijk Vakverbond").
Zaangażowała się w działalność partii Chrześcijańscy Demokraci i Flamandowie (CD&amp;V). W 2003 uzyskała mandat posłanki do Izby Reprezentantów, a w 2004 zasiadła w Parlamencie Flamandzkim. W tym samym roku nowy premier Flandrii, Yves Leterme, powierzył jej stanowisko regionalnego ministra ds. opieki społecznej, zdrowia publicznego i rodziny. W 2007 ponownie wybrano ją do niższej izby krajowego parlamentu.
Od grudnia 2007 do grudnia 2008 sprawowała urząd ministra służb i przedsiębiorstw publicznych w przejściowych rządzie Guya Verhofstadta i gabinecie Yves'a Leterme. Powróciła na to samo stanowisko w listopadzie 2009, gdy ten ostatni ponownie został federalnym premierem. W 2010 uzyskała kolejny raz mandat deputowanej do Izby Reprezentantów. W grudniu 2011 zakończyła urzędowanie na urzędzie ministra.

</doc>
<doc id="1855753" url="https://pl.wikipedia.org/wiki?curid=1855753" title="Hirne (Miejska Rada w Szachtarsku)">
Hirne (Miejska Rada w Szachtarsku)

Hirne (ukr. "Гірне") – wieś w obwodu donieckiego Ukrainy, podporządkowana Miejskiej Radzie w Szachtarsku.
Miejscowość liczy 1409 mieszkańców.

</doc>
<doc id="1855755" url="https://pl.wikipedia.org/wiki?curid=1855755" title="Lysol">
Lysol

Lysol – czwarty album studyjny zespołu Melvins wydany w 1992 roku przez firmę Boner Records. 

</doc>
<doc id="1855756" url="https://pl.wikipedia.org/wiki?curid=1855756" title="Źródliska w Zakawiu">
Źródliska w Zakawiu

Źródliska w Zakawiu – użytek ekologiczny w Dąbrowie Górniczej, ustanowiony uchwałą Rady Miejskiej nr XXX/574/2004 25 sierpnia 2004 roku.
Położenie.
Obszar użytku wynosi 1,69 ha i położony jest na terenie osiedla Zakawie w Dąbrowie Górniczej, u podnóża wzgórza Gieraska. Obiektem chronionym są tutejsze źródła wapniowo-magnezowej wody. Stanowią one strefę zasilania rzeki Bobrek, która uchodzi do Białej Przemszy. Czasem zdarza się, że źródła wody okresowo zanikają.
Fauna i flora.
Pomimo położenia w pobliżu huty i koksowni, woda i jej otoczenie są obszarem cennym przyrodniczo. W pobliżu występują gatunki, których obecność związana jest z czystymi, chłodnymi wodami. 
Występuje tu pięć gatunków ściśle chronionych roślin:
oraz 31 gatunków kręgowców, m.in.:

</doc>
<doc id="1855757" url="https://pl.wikipedia.org/wiki?curid=1855757" title="Gimnazjum im. Zygmunta Augusta">
Gimnazjum im. Zygmunta Augusta



</doc>
<doc id="1855758" url="https://pl.wikipedia.org/wiki?curid=1855758" title="Język inupiak">
Język inupiak

Język inupiak ("iñupiaq", "inupiatun") – język z rodziny eskimo-aleuckiej, używany w północnej i północno-zachodniej części Alaski. Posiada dwie główne odmiany o ISO 639-3 esi oraz esk. Podobnie jak inne języki eskimo-aleuckie, język inupiak reprezentuje szczególny typ języka aglutynacyjnego, zwany polisyntetycznym.
Próbka tekstu.
Kayuqtuq ukiaġmi. Sikulġmiu-rami pisruktuaq tamaani. Qaluŋmik niġiruak tikiññiġaa iyyaġrim apiq-srukługu-aasriiñ, "Nakiñ taamna qa-lik piviuŋ?"
"Kanakŋa sikuiḷḷiġumun pamium-nik niksiksuqługu niksiksikkaġa," itnaġniġaa.

</doc>
<doc id="1855760" url="https://pl.wikipedia.org/wiki?curid=1855760" title="Keith Mann">
Keith Mann

Keith Mann – brytyjski obrońca praw zwierząt i pisarz, przez policję uważany za osobę będącą "na szczycie Animal Liberation Front". Jest autorem książki "From Dusk 'til Dawn: An Insider's View of the Growth of the Animal Liberation Movement" wydanej w 2007 roku i opatrzonej przedmową Benjamina Zephaniaha. Dorastał w Rochdale w Wielkim Manchesterze.
Przyjął rolę rzecznika ALF, zdobył wsparcie sławnych osób takich jak Carla Lane i modelka Celia Hammond na rzecz praw zwierząt. Po raz pierwszy zainteresowały się nim media w 1994, gdy w wieku 28 lat został skazany na 14 lat więzienia (zredukowane do 11 lat) za 21 przestępstw, m.in. spalenie samochodów ciężarowych do przewożenia mięsa i ucieczkę z aresztu. W październiku 2005 opuścił więzienie. Kontynuował protesty przeciwko testom na zwierzętach w imieniu Stop Huntingdon Animal Cruelty (SHAC), co uważał za "najważniejszą kampanię" w ruchu wyzwolenia zwierząt.
W wywiadzie dla "The Guardian" udzielonym w 2005 opowiadał się za ekstremizmem i działaniami bezpośrednimi, argumentując, iż taki rodzaj taktyki jest bardziej wydajny; stwierdził jednocześnie, że chciałby zmienić stan rzeczy za pomocą legalnych metod.

</doc>
<doc id="1855761" url="https://pl.wikipedia.org/wiki?curid=1855761" title="Awanhard Gorłówka">
Awanhard Gorłówka

Awanhard Gorłówka (ukr. Футбольний клуб «Авангард» Горлівка, "Futbolnyj Kłub "Awanhard" Horliwka") – ukraiński klub piłkarski z siedzibą w Gorłowce, w obwodzie donieckim.
Historia.
Chronologia nazw:
Drużyna piłkarska Awanhard Gorłówka została założona w mieście Gorłówka w 1938 roku. W 1938 zespół startował w rozgrywkach Pucharu ZSRR. W 1946 klub debiutował w Trzeciej Grupie, wschodniej strefie ukraińskiej Mistrzostw ZSRR. Potem występował w rozgrywkach mistrzostw i Pucharu obwodu donieckiego, dopóki w 1958 nie został połączony w klub Szachtar Gorłówka.

</doc>
<doc id="1855766" url="https://pl.wikipedia.org/wiki?curid=1855766" title="Juan Rodriguez">
Juan Rodriguez



</doc>
<doc id="1855767" url="https://pl.wikipedia.org/wiki?curid=1855767" title="Josiah Tucker">
Josiah Tucker

Josiah Tucker (Josias Tucker) (ur. 1711 w Laugharne, w Carmarthenshire, w Walii; zm. 4 listopada 1799 w Gloucester, w Anglii) – brytyjski ekonomista i pisarz polityczny.
Ukończył studia w Oksfordzie. Był anglikańskim duchownym, wikarym kościoła św. Stefana w Bristolu (w 1737). W 1756 został prebendarzem, a w 1758 dziekanem w Gloucester. Zajmował się ekonomią polityczną, ale najgłośniejsze stały się jego pisma w sprawie niepodległości USA oraz emancypacji Żydów.

</doc>
<doc id="1855768" url="https://pl.wikipedia.org/wiki?curid=1855768" title="Aleksandr Dmitrijev">
Aleksandr Dmitrijev

Aleksandr Dmitrijev (ur. 8 lutego 1982 w Tallinnie) – piłkarz estoński grający na pozycji defensywnego pomocnika. Zawodnik Flory.
Kariera klubowa.
Karierę piłkarską Dmitrijev rozpoczął w wieku 16 lat w klubie Tallinna JK, ówczesnym klubie filialnym TVMK Tallinn. Do roku 2001 kursował pomiędzy tymi dwoma klubami, zaliczając 41 występów w Tallinna JK i 15 w TVMK Tallinn. W 2001 roku został zawodnikiem drugoligowego HÜJK Emmaste. Po pół roku gry w Emmaste wrócił do pierwszej ligi i został piłkarzem Levadii Tallinn. W 2002 roku wywalczył z Levadią wicemistrzostwo Estonii oraz zdobył pierwszy w karierze Puchar Estonii. W 2004 roku sięgnął z klubem z Tallinna po dublet. W latach 2005 i 2007 zdobył kolejne dwa krajowe puchary, a w latach 2006 i 2007 dwukrotnie z rzędu zostawał mistrzem Estonii.
W 2008 roku Dmitrijev odmówił przedłużenia kontraktu z Levadią. Niechciany w klubie przeszedł na zasadzie wypożyczenia do norweskiego Hønefoss BK, grającego w drugiej lidze norweskiej. Tam stał się podstawowym zawodnikiem, co doprowadziło do transferu definitywnego. W 2009 roku osiągnął swój pierwszy sukces z tym klubem, gdy wywalczył awans do Tippeligaen.
W 2011 roku Dmitrijev odszedł do rosyjskiego Urału Jekaterynburg. Następnie występował w zespołach Nioman Grodno, FK Homel, Levadia Tallinn, Infonet oraz Hønefoss BK, a w 2018 przeszedł do Flory.
Kariera reprezentacyjna.
W reprezentacji Estonii Dmitrijev zadebiutował 18 lutego 2004 roku w wygranym 1:0 towarzyskim spotkaniu z Maltą. W swojej karierze grał w eliminacjach do Mistrzostw Świata 2006, Euro 2008 i Mistrzostw Świata 2010.

</doc>
<doc id="1855770" url="https://pl.wikipedia.org/wiki?curid=1855770" title="Bagna w Antoniowie">
Bagna w Antoniowie

Bagna w Antoniowie – użytek ekologiczny w Dąbrowie Górniczej, na terenie dzielnicy Antoniów, objęty ochroną rozporządzeniem nr 23/2001 Wojewody Śląskiego z dnia 18 września 2001 roku.
Ochrona.
Obszar użytku wynosi 3,09 ha. Celem ochrony tego obszaru jest zachowanie ze względów przyrodniczych, dydaktycznych i naukowych torfowiska przejściowego i niskiego ze stanowiskami regionalnie rzadkich i ustępujących gatunków roślin, w tym licznych gatunków roślin chronionych oraz reliktowych gatunków mszaków. Torfowisko to jest unikatowym obiektem przyrodniczym w skali całej Wyżyny Śląskiej.

</doc>
<doc id="1855771" url="https://pl.wikipedia.org/wiki?curid=1855771" title="Robert Moesching">
Robert Moesching



</doc>
<doc id="1855772" url="https://pl.wikipedia.org/wiki?curid=1855772" title="Templin (ujednoznacznienie)">
Templin (ujednoznacznienie)

Niemcy:
Osoby:
Zobacz też:

</doc>
<doc id="1855773" url="https://pl.wikipedia.org/wiki?curid=1855773" title="Tom Christiansen">
Tom Christiansen

Tom Christiansen (ur. 3 lutego 1956) – norweski skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 27. miejsce w klasyfikacji generalnej.
10 lutego 1980 jedyny raz zajął miejsce na podium konkursu Pucharu Świata, zwyciężając w St. Nizier.

</doc>
<doc id="1855774" url="https://pl.wikipedia.org/wiki?curid=1855774" title="Operacja Skorpion">
Operacja Skorpion

Operacja Skorpion (tytuł oryg. "Scorpio One") − amerykański film fantastycznonaukowy z 1998 roku.

</doc>
<doc id="1855777" url="https://pl.wikipedia.org/wiki?curid=1855777" title="ORP Piorun (korweta rakietowa)">
ORP Piorun (korweta rakietowa)



</doc>
<doc id="1855778" url="https://pl.wikipedia.org/wiki?curid=1855778" title="Łokomotyw Jasynuwata">
Łokomotyw Jasynuwata

Łokomotyw Jasynuwata (ukr. Футбольний клуб «Локомотив» Ясинувата, "Futbolnyj Kłub "Łokomotyw" Jasynuwata") - ukraiński klub piłkarski z siedzibą w Jasynuwatej, w obwodzie donieckim.
Historia.
Chronologia nazw:
Drużyna piłkarska Łokomotyw Jasynuwata została założona w mieście Jasynuwata w XX wieku. W 1937 klub debiutował w rozgrywkach Pucharu ZSRR. W 1938 ponownie startował w Pucharze ZSRR. W 1946 klub debiutował w Trzeciej Grupie, wschodniej strefie ukraińskiej Mistrzostw ZSRR. Potem brał udział w rozgrywkach mistrzostw i Pucharu obwodu donieckiego, w których występuje do dziś.

</doc>
<doc id="1855780" url="https://pl.wikipedia.org/wiki?curid=1855780" title="Zarzecze (rejon turczański)">
Zarzecze (rejon turczański)

Zarzecze (ukr. Заріччя) – wieś na Ukrainie, w obwodzie lwowskim, w rejonie turczańskim, nad Stryjem. Miejscowość liczy około 435 mieszkańców. 

</doc>
<doc id="1855782" url="https://pl.wikipedia.org/wiki?curid=1855782" title="Houdini (album)">
Houdini (album)

 Houdini – piąty album studyjny zespołu Melvins wydany w 1993 roku przez wytwórnię Atlantic Records. 

</doc>
<doc id="1855783" url="https://pl.wikipedia.org/wiki?curid=1855783" title="Peter Leitner">
Peter Leitner

Peter Leitner (ur. 5 stycznia 1956 w Oberstdorfie) – niemiecki skoczek narciarski, olimpijczyk (1980), zwycięzca Pucharu KOP (1977/1978), sześciokrotny mistrz Niemiec.
Życiorys.
Skoki narciarskie zaczął uprawiać w wieku dziesięciu lat.
W trakcie swojej kariery wystartował w czterech edycjach Tygodnia Lotów Narciarskich – w 1976, 1978, 1979 i 1980 roku. W 1978 roku zajął pierwsze, czwarte i trzecie miejsce w konkursach w Tauplitz, dzięki czemu odniósł triumf w całym cyklu i został zwycięzcą Pucharu KOP. Brał udział również w pięciu edycjach Turnieju Czterech Skoczni w latach 1975–1980. Najlepszy wynik w klasyfikacji turnieju osiągnął w jego 26. edycji (w sezonie 1977/1978), zajmując 12. pozycję. W edycji tej zajął również najlepsze miejsce w pojedynczym konkursie Turnieju Czterech Skoczni – w Oberstdorfie był piąty.
W lutym 1978 roku wziął udział w konkursach skoków na mistrzostwach świata w narciarstwie klasycznym w Lahti. Indywidualnie był 21. na skoczni dużej i 42. na normalnej, a drużynowo uplasował się na 8. miejscu. Rok później uczestniczył w mistrzostwach świata w lotach narciarskich w Planicy i zajął w nich 12. miejsce.
W lutym 1979 roku zwyciężył w próbie przedolimpijskiej na normalnej skoczni w Lake Placid. Rok później wystąpił w konkursach olimpijskich i zajął 18. miejsce na dużej oraz 19. na normalnej skoczni.
W sezonie 1979/1980 uczestniczył w zawodach pierwszej edycji Pucharu Świata w skokach narciarskich. W zawodach tej rangi zadebiutował podczas Turnieju Czterech Skoczni, 30 grudnia 1979 roku w Oberstdorfie, zajmując 47. miejsce. Pierwsze punkty do klasyfikacji generalnej zdobył 9 marca 1980 roku w Lahti, kiedy był szósty. Raz stanął na podium zawodów Pucharu Świata – 24 marca 1980 roku w Szczyrbskim Jeziorze był drugi. Po sezonie 1979/1980, w którym uplasował się na 24. miejscu w klasyfikacji generalnej PŚ, nie startował w zawodach tej rangi.
W 1978 roku wygrał Memoriał Janeza Poldy. W 1979 roku zwyciężył w Turnieju Schwarzwaldzkim oraz zajął drugie miejsce w Turnieju Szwajcarskim.
Sześciokrotnie został mistrzem Niemiec w skokach narciarskich – trzykrotnie triumfował na skoczni normalnej (w latach 1976, 1978 i 1980) i trzykrotnie na skoczni dużej (w latach 1976, 1978 i 1979).

</doc>
<doc id="1855784" url="https://pl.wikipedia.org/wiki?curid=1855784" title="Złudne szczęście">
Złudne szczęście

Złudne szczęście (tytuł oryg. "Falling from Grace") − amerykański niezależny dramat filmowy z 1992 roku.

</doc>
<doc id="1855790" url="https://pl.wikipedia.org/wiki?curid=1855790" title="Laurette Onkelinx">
Laurette Onkelinx

Laurette A.J. Onkelinx (ur. 2 października 1958 w Seraing) – belgijska i walońska polityk, prawnik oraz samorządowiec, w latach 1993–1999 minister-prezydent wspólnoty francuskiej, wieloletnia wicepremier i minister na szczeblu krajowym.
Życiorys.
Ukończyła studia prawnicze na Uniwersytecie w Liège, następnie przez dziesięć lat praktykowała w zawodzie prawnika.
W 1988 uzyskała po raz pierwszy mandat deputowanej do Izby Reprezentantów z ramienia walońskiej Partii Socjalistycznej (w latach 1974–1987 z listy tego ugrupowania posłował jej ojciec, Gaston Onkelinx).
W 1992 premier Jean-Luc Dehaene powołał ją w skład koalicyjnego rządu federalnego na urząd ministra integracji społecznej, zdrowia publicznego i środowiska. Sprawowała go do początku 1994. W 1993 została ministrem-prezydentem wspólnoty francuskiej Belgii, funkcję tę pełniła przez sześć lat, będąc we wspólnotowej administracji także ministrem ds. służb publicznych, opieki zdrowotnej dzieci, promocji zdrowia (do 1995) i następnie ministrem edukacji, mediów, młodzieży, opieki zdrowotnej dzieci i promocji zdrowia.
Od 1999 do 2014 nieprzerwanie ponownie wchodziła w skład rządów na szczeblu krajowym. W gabinetach Guya Verhofstadta była wicepremierem i ministrem pracy (1999–2003, w 2003 także ministrem transportu), wicepremierem i ministrem sprawiedliwości (2003–2007). W lipcu 2006 publiczną i medialną krytykę wzbudziła jej polityka udzielania przepustek skazanym, w szczególności po niepowróceniu do jednostki penitencjarnej wielokrotnego kryminalisty Murata Kaplana. W sierpniu tego samego roku przypisywano jej polityczną odpowiedzialność za ucieczkę blisko trzydziestu osadzonych z więzienia w Dendermonde, a we wrześniu za doniesienia odnośnie do powrotu na teren Belgii deportowanego kilka miesięcy wcześniej przestępcy Victora Hoxhy. Mimo żądań jej zdymisjonowania ze strony partii opozycyjnych pozostała na swoim stanowisku w gabinecie Guya Verhofstadta do końca kadencji.
W rządzie przejściowym tego samego premiera (od grudnia 2007) pełniła obowiązki ministra spraw społecznych i zdrowia publicznego. W marcu 2008 objęła tożsamy urząd w gabinecie Yves'a Leterme, powracając także do wykonywania obowiązków wicepremiera. Utrzymała te funkcje również w kolejnych dwóch rządach tworzonych od tego czasu. W 2010 i w 2014 odnawiała mandat poselski.
W grudniu 2011 została wicepremierem oraz ministrem spraw społecznych i zdrowia publicznego w rządzie, na czele którego stanął Elio Di Rupo. Zakończyła urzędowanie w październiku 2014.

</doc>
<doc id="1855792" url="https://pl.wikipedia.org/wiki?curid=1855792" title="Martin Weber">
Martin Weber

Martin Weber (ur. 15 kwietnia 1954 w Pappenheim) – niemiecki skoczek narciarski reprezentujący NRD. Najlepsze wyniki w Pucharze Świata osiągnął w sezonie 1979/1980, kiedy zajął 27. miejsce w klasyfikacji generalnej.
Startował na Igrzyskach w Lake Placid, ale bez sukcesów. 6 stycznia 1980 r. stanął po raz pierwszy i ostatni na podium konkursu Pucharu Świata, zwyciężając w konkursie w Bischofshofen. Zajął trzecie miejsca w 26. Turnieju i 27. Turnieju Czterech Skoczni.

</doc>
<doc id="1855794" url="https://pl.wikipedia.org/wiki?curid=1855794" title="Mścisławscy">
Mścisławscy

Mścisławscy – ród kniaziowski (książęcy) pochodzenia litewskiego, który wziął swoje nazwisko od Mścisławia (obecnie na terytorium Białorusi przy granicy z Rosją), wchodzącego niegdyś w skład Księstwa Smoleńskiego, będący gałęzią dynastii Giedyminowiczów.
Bezpośrednim przodkiem kniaziów Mścisławskich był Lingwen Siemion Olgierdowicz (zm. w 1431), syn wielkiego księcia litewskiego Olgierda i wnuk Giedymina, a zarazem rodzony brat króla Władysława Jagiełły – władca Mścisławia, który został mu przydzielony po śmierci brata Korygiełło Kazimierza w 1390. Jego obie żony były księżniczkami moskiewskimi.
Ród wygasł w linii męskiej między 1486 a 1489 rokiem na wnuku Lingwena Siemiona – kniaziu Iwanie Jurjewiczu, który zostawił dwie córki: Anastazję zamężną z kniaziem Semenem Słuckim oraz Juliannę zamężną z kniaziem Michałem Zasławskim, który otrzymał Mściasław od króla, przyjmując jednocześnie nazwisko Mścisławski i dając początek rodzinie Zasławskich-Mścisławskich.

</doc>
<doc id="1855795" url="https://pl.wikipedia.org/wiki?curid=1855795" title="ORP Kondor">
ORP Kondor

ORP Kondor – tę nazwę otrzymały okręty polskiej Marynarki Wojennej:

</doc>
<doc id="1855796" url="https://pl.wikipedia.org/wiki?curid=1855796" title="Sulle tracce del condor">
Sulle tracce del condor

Sulle tracce del condor − włosko-argentyński film akcji z 1990 roku.
Fabuła.
Grupa ludzi jest gotowa zrobić wszystko, by dotrzeć do skarbu ukrytego w górach Ameryki Południowej. Znajduje się on w kręgu zainteresowań Amerykanina Marka Lestera i jego przyjaciela Steve'a Robertsa.

</doc>
<doc id="1855797" url="https://pl.wikipedia.org/wiki?curid=1855797" title="Károly Frenreisz">
Károly Frenreisz

Károly Frenreisz (ur. 8 listopada 1946 roku w Budapeszcie) – węgierski muzyk.
Życiorys.
Frenreisz urodził się w 1946 roku. Uczył się grać na fortepianie, klarnecie, saksofonie i gitarze basowej. W 1963 roku rozpoczął karierę muzyczną, dołączając do zespołu Benkó Dixieland Band, współpracował także z Györgyem Vukánem. W roku 1965 dołączył do zespołu Metro. Zespół ten opuścił w roku 1971, zostając współzałożycielem Locomotiv GT, gdzie grał na gitarze basowej, a także śpiewał. Locomotiv GT opuścił na wiosnę 1973 roku, twierdząc, iż "nie ma do tego serca". W tym samym roku współnagrał album "Hadd mondjam el", firmowany przez Saroltę Zalatnay, która również opuściła Locomotiv GT. Również w 1973 roku zdecydował się wraz z Antalem Gáborem Szűcsem, Gyulą Pappem oraz Gáborem Fekete założyć grupę Skorpió, w której występował do 1993 roku.
Twórczość.
Filmy.
Frenreisz napisał muzykę do następujących węgierskich filmów:

</doc>
<doc id="1855798" url="https://pl.wikipedia.org/wiki?curid=1855798" title="Olaf Schmidt">
Olaf Schmidt

Olaf Schmidt – niemiecki skoczek narciarski reprezentujący NRD. Najlepsze wyniki w Pucharze Świata osiągnął w sezonie 1979/1980, kiedy zajął 33. miejsce w klasyfikacji generalnej.
26 stycznia 1980 stanął po raz pierwszy i ostatni na podium konkursu Pucharu Świata, zajmując trzecie miejsce w konkursie w Zakopanem.

</doc>
<doc id="1855801" url="https://pl.wikipedia.org/wiki?curid=1855801" title="Zakopce">
Zakopce

Zakopce (ukr. Закіпці) – wieś na Ukrainie, w obwodzie lwowskim, w rejonie turczańskim. Miejscowość liczy około 588 mieszkańców. 

</doc>
<doc id="1855804" url="https://pl.wikipedia.org/wiki?curid=1855804" title="Katastrofa lotu Fuerza Aérea Uruguaya 571">
Katastrofa lotu Fuerza Aérea Uruguaya 571

Katastrofa lotu Fuerza Aérea Uruguaya 571 – katastrofa lotnicza, do której doszło 13 października 1972 roku. Samolot Fairchild FH-227, należący do Urugwajskich Sił Powietrznych i przenoszący na swym pokładzie drużynę rugbystów wraz z członkami ich rodzin rozbił się w Andach. Spośród pasażerów ci, którzy nie zginęli bezpośrednio wskutek zderzenia z górą, zmuszeni byli przeżyć 72 dni w bardzo trudnych warunkach – na wysokości ponad 3600 metrów nad poziomem morza, w niskiej temperaturze i bez żywności.
Katastrofa.
Przebieg lotu.
Wyczarterowany od Urugwajskich Sił Powietrznych samolot wystartował 12 października 1972 roku z portu lotniczego w Montevideo-Carrasco. Na pokładzie znajdowało się 45 osób – zawodnicy drużyny rugby union Old Christians Club z uczelni Colegio Stella Maris z Montevideo, lecących na mecz do Santiago oraz ich znajomi i członkowie rodzin. Pilot, kapitan Julio Cesar Ferradas, miał wcześniej wylatanych 5117 godzin i odbył 29 lotów przez Andy.
Samolot wkrótce wylądował przymusowo w mieście Mendoza w Argentynie z powodu złych warunków pogodowych. Nie mogąc stamtąd udać się prosto do Santiago de Chile, piloci skierowali samolot na południe i lecieli równolegle do Andów, następnie skręcili w kierunku zachodnim, by przelecieć przez góry nad przełęczą Paso Pehuenche. Po przedostaniu się na chilijską stronę Andów planowali skręcić na północ i podejść do lądowania w Santiago. Po południu 13 października Fairchild znalazł się nad przełęczą, jeden z pilotów poinformował kontrolę lotów w Santiago, że znajduje się nad Curicó. Jednak silny wiatr z zachodu wiejący nad przełęczą spowolnił lot, przez co piloci źle obliczyli czas potrzebny na przebycie przełęczy. Z tego powodu piloci skręcili w prawo (w kierunku północnym) zbyt wcześnie. Piloci myśląc, że mają teraz góry po prawej stronie, zaczęli obniżać lot w złym miejscu, pozostając nadal nad Andami.
Zanurzony w chmurach samolot wkrótce rozbił się na jednym ze wzniesień między Cerro Sosneado a wulkanem Tinguiririca, w pobliżu granicy Chile z Argentyną. Uderzenie spowodowało oderwanie prawego skrzydła, które zostało odrzucone do tyłu z taką siłą, że urwało statecznik pionowy, zostawiając dziurę w tylnej części kadłuba. Następnie samolot uderzył w kolejne wzniesienie, tracąc lewe skrzydło. W końcu pozbawiony już skrzydeł kadłub opadł na ziemię, ześlizgując się po zboczu aż do zatrzymania się na terytorium Argentyny, kilkaset metrów od granicy z Chile, 8 km na północny wschód od wierzchołka wulkanu Tinguiririca.
Pierwsze dni po katastrofie.
Spośród 45 osób na pokładzie, 12 nie przeżyło katastrofy, kolejnych 5 zmarło pierwszej nocy lub następnego dnia z powodu odniesionych obrażeń. Ósmego dnia zmarła jeszcze jedna osoba. Z pozostałych 27 pasażerów część miała lżejsze rany, w tym złamania powstałe na skutek rozbicia się samolotu. 5 osób, które wypadły z samolotu i uznano je początkowo za zaginione, 24 października zostały znalezione martwe.
Rozbitkowie nie mieli żadnego wyposażenia, niezbędnego do przebywania wysoko w górach, takiego jak ciepła odzież czy gogle, mogące zapobiec ślepocie śnieżnej. Nie mieli również leków, opatrunków ani żywności.
Natychmiast zorganizowano akcję poszukiwawczą, jednak szczątki białego samolotu były praktycznie niewidoczne z wysokości. Po 10 dniach zaniechano poszukiwań. Rozbitkowie znaleźli w samolocie niewielkie radio, z którego dowiedzieli się o odwołaniu akcji.
Niewielkie zapasy żywności, jakie posiadali to między innymi kilka tabliczek czekolady i kilka butelek wina. Mimo że rozdzielano je w bardzo małych racjach, wystarczyły na krótko. Aby uzyskać wodę, roztapiano śnieg, ustawiając do słońca metalowe elementy siedzeń, z których woda spływała do pustych butelek. W miejscu katastrofy nie było żadnych roślin ani zwierząt. W tej sytuacji grupa pasażerów podjęła zbiorową decyzję, że aby przeżyć, muszą jeść ciała zmarłych towarzyszy.
Rankiem 28 października samolot został przysypany przez lawinę. Spośród 27 osób śpiących w kadłubie, 8 zginęło na miejscu. Pozostali przez trzy dni nie mogli opuścić kadłuba ze względu na grubą warstwę zalegającego na nim śniegu. Jednemu z rozbitków, Nando Parrado, udało się w końcu wybić dziurę w dachu kadłuba za pomocą metalowego pręta.
Próby ratunku.
Niektórzy z grupy uważali, że jedynym sposobem na ratunek jest przebycie gór i szukanie pomocy na własną rękę. Ponieważ słyszano, jak jeden z pilotów utrzymywał, że znajdują się nad Curicó, grupa przyjęła, że muszą być zaledwie kilka mil od siedzib ludzkich. W pierwszych tygodniach podjęto kilka wypraw na zachód od wraku samolotu, jednak niedożywienie, odwodnienie, ślepota śnieżna i bardzo mroźne noce udowodniły, że przedarcie się przez góry nie jest możliwe. W tej sytuacji zdecydowano, że kolejna wyprawa wyruszy w kierunku wschodnim w nadziei odnalezienia przejścia przez góry i kontynuowania marszu na zachód. Po kilkunastu godzinach drogi trzech rozbitków wybranych do ekspedycji odnalazło ogonową część samolotu z licznymi bagażami, w których znaleziono słodycze, papierosy i czyste ubrania. Grupa zadecydowała, że przenocują wewnątrz ogona, by kontynuować wyprawę następnego dnia. Drugiej nocy, podczas noclegu na otwartej przestrzeni grupa omal nie zamarzła na śmierć, dlatego następnego ranka powrócono do ogona, z którego planowano wyjąć baterie, które mogły posłużyć do uruchomienia radia znajdującego się w kadłubie samolotu.
Po ponownym przybyciu do miejsca, gdzie znaleziono ogon samolotu, grupa stwierdziła, że baterie są zbyt ciężkie, by można je było przenieść. Powrócono więc do kadłuba, by wymontować z niego radio i spróbować przenieść je do ogona. Grupa nie zdawała sobie sprawy, że radio było zasilane prądem przemiennym, więc nie mogło działać z bateriami, magazynującymi prąd stały. Po kilku dniach bezowocnych prób zrezygnowano z uruchomienia radia.
Wyprawa po pomoc.
12 grudnia (prawie dwa miesiące po katastrofie), gdy mające nadejść już za dziewięć dni lato umożliwiło wyprawienie się po pomoc, Parrado, Canessa i Vizintín rozpoczęli wspinaczkę.
Wyprawa została wcześniej przygotowana. Najważniejszym punktem przygotowań było uszycie śpiwora, powstałego z połączenia różnych dostępnych kawałków materiału. Rozbitkowie dysponowali igłami i nićmi, które Carlos Páez Rodriguez znalazł we wraku. Rodriguez nauczył pozostałych szycia, aby mogli pracować na zmianę i w ten sposób szybciej ukończyć śpiwór.
Trzeciego dnia Parrado osiągnął przed dwoma towarzyszami pierwszy szczyt i przekonał się, że przed nimi rozpościerają się kolejne szczyty. Wypatrzył też jednak wąską dolinę, która, jak mu się wydawało, stanowiła wyjście z gór. Podjęto decyzję o kontynuowaniu wyprawy we dwójkę – Vizintín został wysłany z powrotem do wraku samolotu, ponieważ członkowie wyprawy stwierdzili, że dla wszystkich nie wystarczy zapasów żywności.
Parrado i Canessa wspinali się jeszcze przez kilka dni, by w końcu dotrzeć do zauważonej wcześniej doliny, która okazała się być korytem rzeki Rio Azufre. Idąc wzdłuż rzeki przekroczyli linię wiecznego śniegu, stopniowo odnajdując coraz więcej śladów ludzkiej obecności. Dziewiątego dnia napotkali kilka krów, a wieczorem dostrzegli trzech pasterzy na koniach, którzy następnego dnia zabrali Parrado i Canessę do miejscowości Los Maitenes i sprowadzili pomoc.
22 grudnia z Santiago wyruszyła ekspedycja ratunkowa z dwoma śmigłowcami. Nando Parrado również poleciał w jednym ze śmigłowców, aby wskazać miejsce katastrofy. Z powodu złych warunków atmosferycznych, ekspedycja dotarła do celu dopiero po południu. Pozostali rozbitkowie dowiedzieli się już wcześniej z radia, że Parrado i Canessa znaleźli pomoc. Oba śmigłowce zdołały zabrać na pokład tylko połowę rozbitków, reszta musiała jeszcze raz przenocować we wraku i została uratowana dopiero następnego dnia. Wszyscy ocaleni trafili do szpitali w Santiago.

</doc>
<doc id="1855806" url="https://pl.wikipedia.org/wiki?curid=1855806" title="Asyryjski Kościół Pentekostalny">
Asyryjski Kościół Pentekostalny

Asyryjski Kościół Pentekostalny (syryjski:ܥܕܬܐ ܕܐܚܘܢܘ̈ܬܐ ܦܢܛܩܘܣܛܝ̈ܐ ܐܬܘܪ̈ܝܐ,‘Ittā d-Akhonāwāthā Pēnṭēqosṭāyē Ātūrāyē, perski:کلیسای پنطیکاستی آشوری) – narodził się wśród Asyryjczyków zamieszkujących wioski w wokół Urmii i rozpowszechnił w innych społecznościach asyryjskich w Iranie. Obecny kościół wywodzi się z protestanckiego ruchu odnowy jaki miał miejsce w Zachodnim Iranie w latach '30 XX wieku. W 1940 swoją posługę rozpoczął pastor Tooma Nasseri. W ciągu swojej działalności ustanowił on wiele wspólnot pentekostalnych w Zachodnim Iranie i przyczynił się do wybudowania tam wielu świątyń. Dzięki niemu i innym pastorom w latach '50 zaczął formować się protestancki kościół Asyryjski. Obecnie ma on kilka zgromadzeń nie tylko w Iranie ale także w Stanach Zjednoczonych (Kalifornia i Illinois), Australii, Kanadzie i Austrii. Liczy sobie, według różnych danych, od 12 000 do 20 000 członków. Asyryjski Kościół Pentekostalny stowarzyszony jest ze Zborami Bożymi.
Nazwa kościoła.
W Polsce rzadko używa się terminu "Pentekostalizm". Po polsku na to wyznanie mówi się "Zielonoświątkowcy". Słowo to pochodzi od Zielonych Świąt, potocznej nazwy święta Zesłania Ducha Świętego.
Język.
Językiem liturgicznym, którego używają zarówno wierni jak i kapłani jest północno-wschodni dialekt języka nowaramejksiego. Również Biblia wydawana jest w tym języku.
Święta.
Asyryjski Kościół Pentekostalny obchodzi następujące święta:

</doc>
<doc id="1855811" url="https://pl.wikipedia.org/wiki?curid=1855811" title="Falko Weißpflog">
Falko Weißpflog

Falko Weißpflog (ur. 1954) – wschodnioniemiecki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 45. miejsce w klasyfikacji generalnej.
Brązowy medalista mistrzostw świata w Lahti w konkursie indywidualnym na dużej skoczni.

</doc>
<doc id="1855812" url="https://pl.wikipedia.org/wiki?curid=1855812" title="Hugues">
Hugues



</doc>
<doc id="1855813" url="https://pl.wikipedia.org/wiki?curid=1855813" title="Rozejm w Trewirze">
Rozejm w Trewirze

Rozejm w Trewirze – traktat rozejmowy pomiędzy Ententą i Republiką Weimarską, uzgodniony w Trewirze 16 lutego 1919 roku w związku z upływem terminu, na jaki został zawarty rozejm w Compiègne.
Alianci odrzucili wniosek Niemców o automatyczne przedłużenie ważności rozejmu, zmuszając ich do podjęcia rokowań. Na wyraźne żądanie marszałka Ferdinanda Focha, pozostającego pod wpływem referatu Romana Dmowskiego wygłoszonego kilkanaście dni wcześniej podczas konferencji paryskiej, do układu dopisano postanowienia dotyczące zakończenia konfliktu polsko-niemieckiego, w szczególności – powstania wielkopolskiego. Zobowiązano Niemców do zaprzestania kroków zaczepnych przeciw Polakom; wytyczono także linię demarkacyjną. W ten sposób rozejm zakończył powstanie wielkopolskie.
W związku z uchybieniami formalnymi w tekście traktatu (brakiem precyzyjnego określenia momentu wejścia w życie), wkrótce po jego podpisaniu Niemcy dokonali licznych prowokacji, próbując przesuwać front w korzystny dla siebie sposób. Incydenty zbrojne powtarzały się również później, a przez kilka miesięcy do momentu podpisania właściwego traktatu pokojowego, bilans ofiar śmiertelnych tych prowokacji po stronie polskiej urósł do liczby 121 poległych.

</doc>
<doc id="1855816" url="https://pl.wikipedia.org/wiki?curid=1855816" title="Zatoka na Palach">
Zatoka na Palach

Zatoka na Palach – zatoka Zalewu Szczecińskiego, w jego południowo-wschodniej części nad Równiną Goleniowską. Zatoka znajduje się w pobliżu uroczyska Świętowice. Na południowy zachód od zatoki – wyspa Chełminek.
Wody Zatoki na Palach należą do gminy Stepnica.
Mielizny, z których powstał półwysep oddzielający zatokę od zalewu nazwano w 1949 roku – Bielawka (niem. "Bleikamp") i Norek (niem. "Nork").

</doc>
<doc id="1855817" url="https://pl.wikipedia.org/wiki?curid=1855817" title="Henryk Braun">
Henryk Braun

Henryk Braun (ur. 31 marca 1912 w Poznaniu, zm. 16 grudnia 2009) – polski lekkoatleta, długodystansowiec. Medalista mistrzostw świata weteranów w maratonie.
Przez całą karierę reprezentował barwy Warty Poznań. W latach 1929-1939 10-krotnie był uczestnikiem Biegów Kuriera Poznańskiego, konkurując między innymi z Januszem Kusocińskim, Józefem Nojim oraz Stanisławem Petkiewiczem. Specjalizował się w biegu maratońskim. Pierwszy maraton przebiegł w wieku 41 lat, ostatni w 1972, w wieku 60 lat. Dwukrotnie zajmował 7. miejsce w mistrzostwach kraju (Poznań 1957 &amp; Gdańsk 1959). Życiowy sukces odniósł podczas mistrzostw świata weteranów rozegranych we francuskim Perpignan, kiedy to sięgnął po brązowy medal tej imprezy.
Braun był członkiem Międzynarodowej Federacji Weteranów Biegów Długich przy UNESCO. Za popularyzację biegania został laureatem Nagrody im. Tomasza Hopfera (1991). W 2000 nadano mu tytuł honorowego obywatela Dębna Lubuskiego. Wyróżniony Złotą Honorową Odznaką PZLA.

</doc>
<doc id="1855818" url="https://pl.wikipedia.org/wiki?curid=1855818" title="Andreas Greiner">
Andreas Greiner

Andreas Greiner (ur. 19 listopada 1959 r. w Steinach) – niemiecki skoczek narciarski reprezentujący NRD. Najlepsze wyniki w Pucharze Świata osiągnął w sezonie 1979/1980, kiedy zajął 92. miejsce w klasyfikacji generalnej. Tylko raz zdobył punkty PŚ – 26 stycznia 1980 w Zakopanem zajął 13. miejsce.

</doc>
<doc id="1855819" url="https://pl.wikipedia.org/wiki?curid=1855819" title="Zakiczera">
Zakiczera

Zakiczera (ukr. Закичера) – wieś na Ukrainie, w obwodzie lwowskim, w rejonie turczańskim. Miejscowość liczy około 138 mieszkańców. Pierwsze wzmianki o miejscowości pochodzą z 1685.

</doc>
<doc id="1855820" url="https://pl.wikipedia.org/wiki?curid=1855820" title="Prick">
Prick

Prick – szósty album studyjny zespołu Melvins wydany w 1994 roku przez firmę Amphetamine Reptile. 

</doc>
<doc id="1855821" url="https://pl.wikipedia.org/wiki?curid=1855821" title="Seppo Toivonen">
Seppo Toivonen

Seppo Toivonen (ur. 23 marca 1957) – szwedzki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 92. miejsce w klasyfikacji generalnej.
Wystąpił na mistrzostwach świata w Oslo, ale bez sukcesów. Był trzykrotnie mistrzem Szwecji w skokach: w 1981 i 1982 na dużej skoczni i 1982 na normalnej.

</doc>
<doc id="1855823" url="https://pl.wikipedia.org/wiki?curid=1855823" title="Christer Karlsson (skoczek narciarski)">
Christer Karlsson (skoczek narciarski)

Christer Karlsson – szwedzki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 70. miejsce w klasyfikacji generalnej.
Nie brał udziału w mistrzostwach świata i igrzyskach olimpijskich. Był dwukrotnie mistrzem Szwecji w skokach: w 1979 i 1980 na normalnej skoczni.

</doc>
<doc id="1855824" url="https://pl.wikipedia.org/wiki?curid=1855824" title="Sony α">
Sony α

Sony α (Sony Alfa, Sony Alpha) – system cyfrowych lustrzanek fotograficznych (ang. "DSLR, Digital Single Lens Reflex Camera") wprowadzony na rynek 5 czerwca 2006 roku. Wykorzystuje i rozwija technologię firmy Konica Minolta (łącznie z bagnetem Minolta AF), która została wykupiona przez Sony z działem fotograficznym Konica Minolta na początku 2006 roku. Sony posiada również 11,08% udziałów japońskiego producenta obiektywów Tamron, który jest znanym partnerem firmy Konica Minolta i Sony przy projektowaniu i produkcji obiektywów zmiennoogniskowych. Produkcją obiektywów wyższej klasy zajmuje się niemiecka firma optyczna Carl Zeiss. Udziela ona również wsparcia przy projektowaniu średnio zaawansowanych konstrukcji.
Historia.
System Sony Alfa wprowadzony został na rynek 5 czerwca 2006. W latach 2006–2008 Sony było najszybciej rozwijającym się producentem lustrzanek cyfrowych, osiągając 8% wzrostu. W roku 2008 zostało trzecim na rynku systemem DSLR o udziale 13%.
W maju 2010 Sony zaprezentowało dwa małe aparaty kompaktowe z wymiennymi obiektywami posiadające matryce wielkości dostępnych w lustrzankach cyfrowych. Seria nazwana NEX posiada nowe mocowanie Sony E. Niedługo później do gamy produktów z bagnetem Sony E dołączyły dwie cyfrowe kamery przeznaczone do zastosowań profesjonalnych: Sony Handycam NEX-VG10 i Sony NXCAM.
24 sierpnia 2010 roku firma Sony zaprezentowała dwa modele lustrzanek (Sony α55 i Sony α33) wyposażone w wizjer elektroniczny oraz półprzepuszczalne lustro które nie podnosi się podczas wykonywania zdjęć jak w tradycyjnych lustrzankach. Technologia nosi oznaczenie SLT ("ang. Single-Lens Translucent").
Bagnet α.
Bagnet α znany wcześniej jako bagnet "Minolta AF" został zaprojektowany przez Minoltę w 1985 roku. Był to pierwszy na świecie system automatycznego ustawiania ostrości. Lustrzanki Sony Alfa współpracują bez ograniczeń zarówno z obiektywami Minolty, jak i Koniki Minolty z bagnetem A. Dodatkowo przez dedykowane adaptery można korzystać z manualnych obiektywów wyposażonych w bagnety M42, T-mount i inne.
Obiektywy.
Oprócz tego obiektywy z bagnetem A produkuje między innymi Tamron, Sigma, Tokina oraz Schneider Kreuznach
Akcesoria.
Lampy błyskowe.
Pierwsze dwa modele lamp wyprodukowanych przez Sony (HVL-F36AM i HVL-F56AM) wzorowane są na modelach Minolty. Późniejsze modele uzupełniały stopniowo system o nowe akcesoria wprowadzając mechanizm Quick Shift Bounce wraz z lampą HVL-F58AM oraz pełne uszczelnienia przeciw wilgoci w lampie HVL-F43AM.
Dodatkowo dostępne są akcesoria do lamp błyskowych pozwalające na ich wykorzystanie w studiu, wliczając w to akcesoria pozwalające na wykorzystanie lamp ze standardową gorącą stopką.
Uchwyty pionowe.
Część lustrzanek jest kompatybilna z uchwytami pionowymi (inaczej gripami) pozwalającymi na bardziej komfortowe fotografowanie w orientacji pionowej, a także na wykorzystanie dwóch baterii zamiast standardowej jednej w korpusie.
Inne.
Oprócz tego lustrzanki Sony są kompatybilne z seriami adapterów zasilania, muszli ocznych, osłon wyświetlaczy LCD, pilotami zdalnego wyzwalania (bezprzewodowymi i przewodowymi), a także akcesoriami video:
Bagnet E (Sony NEX).
Bagnet E jest wykorzystywany w aparatach z serii NEX oraz kamerach video z serii NEX-VG i NEX-FS.
Obiektywy.
Sony w oznaczeniach obiektywów z bagnetem E stosuje oznaczenie SEL (Sony E-mount Lens), w odróżnieniu do oznaczenia kodowego SAL dla obiektywów z bagnetem A. Obiektywy z bagnetem A można jednak podłączać do aparatów z serii NEX przez dedykowane akcesoria, z kolei obiektywów NEX nie da się podłączyć do lustrzanek z bagnetem A
W lutym 2011 roku Sony udostępniło bezpłatnie specyfikację bagnetu E firmom zainteresowanym tworzeniem obiektywów z bagnetem E. Od tamtej pory dwóch największych niezależnych producentów optyki - Tamron, Sigma - zaprezentowało swoje obiektywy z natywnym bagnetem E.
Akcesoria.
Wraz z pojawieniem się bezlusterkowców z serii NEX Sony zaczęło prezentować akcesoria wykorzystujące nowy, natywny port akcesoriów wprowadzony wraz z NEX 5 i NEX 3.

</doc>
<doc id="1855825" url="https://pl.wikipedia.org/wiki?curid=1855825" title="Szachtar Rutczenkowe">
Szachtar Rutczenkowe

Szachtar Rutczenkowe (ukr. Футбольний клуб «Шахтар» Рутченкове, "Futbolnyj Kłub "Szachtar" Rutczenkowe") - ukraiński klub piłkarski z siedzibą w Rutczenkowe (obecnie dzielnica Doniecka).
Historia.
Chronologia nazw:
Drużyna piłkarska Szachta nr 30 Rutczenkowe została założona w mieście Rutczenkowe w latach 30. XX wieku i reprezentowała miejscową kopalnię węgla. W 1938 klub debiutował w rozgrywkach Pucharu ZSRR. W 1946 klub pod nazwą Stachanoweć Rutczenkowe debiutował w Trzeciej Grupie, wschodniej strefie ukraińskiej Mistrzostw ZSRR. Potem zmienił nazwę na Szachtar Rutczenkowe i występował w rozgrywkach mistrzostw i Pucharu obwodu donieckiego. W 1960 klub połączył się z Awanhardem Żdanow, tworząc Azowstal Żdanow.

</doc>
<doc id="1855826" url="https://pl.wikipedia.org/wiki?curid=1855826" title="Katastrofa lotu FAU 571">
Katastrofa lotu FAU 571



</doc>
<doc id="1855828" url="https://pl.wikipedia.org/wiki?curid=1855828" title="Awanhard Żdanow">
Awanhard Żdanow



</doc>
<doc id="1855830" url="https://pl.wikipedia.org/wiki?curid=1855830" title="Tomas Jernkrook">
Tomas Jernkrook

Tomas Jernkrook, znany również pod zapisem Thomas Jörnkrok i Thomas Jernkrok (ur. 8 grudnia 1960) - szwedzki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 75. miejsce w klasyfikacji generalnej. Raz zdobył punkty PŚ – 10 lutego w St. Nizier zajął 8. miejsce.
W 1983 został mistrzem Szwecji w skokach na normalnej skoczni.

</doc>
<doc id="1855831" url="https://pl.wikipedia.org/wiki?curid=1855831" title="Zawadówka (rejon turczański)">
Zawadówka (rejon turczański)

Zawadówka (ukr. Завадівка) – wieś na Ukrainie, w obwodzie lwowskim, w rejonie turczańskim nad Stryjem. Miejscowość liczy około 929 mieszkańców. Pierwsze wzmianki o wsi pochodzą z 1630.

</doc>
<doc id="1855832" url="https://pl.wikipedia.org/wiki?curid=1855832" title="Stoner Witch">
Stoner Witch

Stoner Witch – siódmy album studyjny zespołu Melvins wydany w 1994 roku przez firmę Atlantic Records. 

</doc>
<doc id="1855834" url="https://pl.wikipedia.org/wiki?curid=1855834" title="Marie Arena">
Marie Arena

Marie Arena (ur. 17 grudnia 1966 w Mons) – belgijska i walońska polityk, w latach 2004–2008 minister-prezydent wspólnoty francuskiej, od 2008 do 2009 minister na szczeblu krajowym, posłanka do Parlamentu Europejskiego poseł do Parlamentu Europejskiego IX kadencji.
Życiorys.
Jej ojciec pochodził z Sycylii, osiedlił się w Belgii, gdzie pracował jako górnik.
Marie Arena ukończyła licencjackie studia ekonomiczne na prywatnym uniwersytecie Facultés Universitaires Catholiques w Mons (FUCaM). Pracowała następnie w służbie cywilnej w urzędzie pracy. W 1998 wstąpiła do walońskiej Partii Socjalistycznej. Rok później powołano ją w skład gabinetu politycznego regionalnego ministra Michela Daerdena. W 2000 uzyskała mandat radnej Binche, wykonywała go przez osiem lat. Również w 2000 weszła w skład rządu Regionu Walońskiego jako minister ds. zatrudnienia i szkoleń zawodowych.
W 2003 i 2007 uzyskiwała mandat deputowanej do Izby Reprezentantów. W 2003 zrezygnowała z zasiadania w parlamencie w związku z nominacją na urząd ministra ds. służby cywilnej, integracji społecznej i mieszkalnictwa w drugim rządzie Guya Verhofstadta. Od 2004 do 2008 była ministrem-prezydentem wspólnoty francuskiej Belgii (odpowiadając nadto za edukację i szkolenia zawodowe), w tym samym okresie w rządzie Regionu Walońskiego pełniła funkcję ministra ds. szkoleń zawodowych.
W marcu 2008 Yves Leterme powierzył jej urząd ministra integracji społecznej, emerytur i aglomeracji w rządzie federalnym. W grudniu tego samego roku na to samo stanowisko powołał ją nowy premier Herman Van Rompuy. Ustąpiła po wyborach regionalnych w lipcu 2009 (zastąpił ją Michel Daerden), powracając do sprawowania mandatu poselskiego w Izbie Reprezentantów, który utrzymała także po wyborach w 2010. W 2014 i 2019 z listy swojego ugrupowania była wybierana na eurodeputowaną VIII i IX kadencji.

</doc>
<doc id="1855835" url="https://pl.wikipedia.org/wiki?curid=1855835" title="Jan Holmlund">
Jan Holmlund

Jan Holmlund (ur. 29 marca 1957 r. w Gällivare) – szwedzki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 75. miejsce w klasyfikacji generalnej. Raz zdobył punkty PŚ – 12 stycznia 1980 w Sapporo zajął 11. miejsce.
Wystartował w igrzyskach olimpijskich w Lake Placid, ale bez sukcesów. Był dwukrotnie mistrzem Szwecji w skokach: w 1979 i 1980 na dużej skoczni.

</doc>
<doc id="1855838" url="https://pl.wikipedia.org/wiki?curid=1855838" title="Traincha">
Traincha



</doc>
<doc id="1855839" url="https://pl.wikipedia.org/wiki?curid=1855839" title="Tora Tora Tora (album)">
Tora Tora Tora (album)

Tora Tora Tora – szósta płyta krótko grająca zespołu Melvins wydana w 1995 roku przez firmę X-Mas.

</doc>
<doc id="1855841" url="https://pl.wikipedia.org/wiki?curid=1855841" title="Zasławscy-Mścisławscy">
Zasławscy-Mścisławscy

Zasławscy, umownie Zasławscy-Jawnutowicze, Zasławscy-Mścisławscy – polski ród kniaziowski (książęcy), pochodzenia wielkolitewskiego, będący gałęzią dynastii Giedyminowiczów"".
Etymologia nazwiska.
Nazwisko Zasławski ma charakter odmiejscowy, a konkretniej wywodzi się od miejscowości Zasław, którą odziedziczył Michał Jawnutowicz, od swojego ojca Jawnuty'. Początkowo miejscowość ta nosiła nazwę "Żesław", w związku z czym dawniej członkowie tej rodziny pisali się "Żesławskimi" (przykładowo Iwan Jurjewicz Żesławski, występujący w połowie XV w.)'.
Wraz z nadaniem Mścisławia (po wymarciu męskiej linii kniaziów Mścisławskich), gałąź tej rodziny zaczęła się pisać, od początku XVI wieku, jako Mścisławscy". Nazwisko Zasławski-Mścisławski jest więc nazwiskiem umownym, mającym na celu odróżnienie tego rodu od rodu kniaziów Zasławskich z Wołynia, potomków Rurykowiczów, oraz od rodu kniaziów Mścisławskich, potomków Lingwena Siemiona Olgierdowicza. Drugą umowną formą nazwiska tej rodziny jest Zasławski-Jawnutowicz, będący połączeniem nazwiska protoplasty ich rodziny (Jawnutowicz) oraz nazwiska pochodzącego od Zasławia (Zasławski).
Historia.
W grudniu 1341 roku, pochodzący z dynastii Giedyminowiczów, Jawnuta, został wyznaczony przez umierającego ojca, Giedymina, na wielkiego księcia i zajął tron w Wilnie. Utracił go zimą pomiędzy 1344 a 1345 w wyniku spisku dwóch braci – Olgierda i Kiejstuta – w wyniku czego zbiegł do Wielkiego Księstwa Moskiewskiego'. W 1347 roku powrócił do kraju, upokorzył się przed swoim bratem, Olgierem, będącym nowym wielkim księciem. Jawnuta otrzymał we władanie Zasław na ziemiach staroruskich, ponownie włączając się w życie państwa'. Z relacji Jana Tęgowskiego wynika, że Jawnuta pozostawił po sobie 3 synów; Szymona, Grzegorza i Michała Jewnutowiczów'. Odziedziczywszy go po ojcu, ten ostatni rządził Zasławem, stając się tym samym protoplastą rodziny Zasławskich'.
W 1526 roku kniaź Fedor Mścisławski, nie mogąc porozumieć się ze swoim ojcem, kniaziem Michałem Zasławskim-Mścislawskim (tym samym, który był mężem księżniczki Julianny Mścisławskiej i otrzymał od króla polskiego Mścisław po swoim teściu), zbiegł do Moskwy, gdzie zostały mu nadane liczne dobra oraz gdzie się ożenił z Anastazją księżniczką kazańską". Ród Zasławskich-Mścisławskich przetrwał tam do pierwszej połowy XVII wieku, po czym wygasł w czwartym pokoleniu.
Drzewo genealogiczne.
Drzewo genealogiczne zostało sporządzone na podstawie prac Józefa Wolffa, Jana Tęgowskiego oraz Marka Minakowskiego"".

</doc>
<doc id="1855842" url="https://pl.wikipedia.org/wiki?curid=1855842" title="Pagoda Daqin">
Pagoda Daqin

Pagoda Daqin () – znajduje się w wiosce Tayu (塔峪村) nieopodal miasteczka Louguan (楼观镇) w prowincji Shaanxi, dwa kilometry od świątyni Louguantai (楼观台), ważnego sanktuarium taoizmu. Uważa się ją za najstarszą zachowaną budowlę chrześcijańską w Chinach. Została wzniesiona w 640 roku przez wyznawców Asyryjskiego Kościoła Wschodu, czyli nestorian. Nazwa Daqin pochodzi od chińskiego określenia terenów Cesarstwa rzymskiego lub Persji, pojawiającego się w chińskich dokumentach z I i II wieku. Mianem Daqin określano również misje chrześcijańskie przybywające do Chin.
Historia.
Uważa się, że w pobliżu pagody musiały się dawniej mieścić inne zabudowania, być może cały chrześcijański klasztor. Sam fakt wzniesienia świątyni obcej religii nieopodal ważnego taoistycznego sanktuarium poświęconego Laozi wiele mówi o tolerancji religijnej w tangowskich Chinach. Za potomków Laozi (identyfikowanego jako Li Dan) uważali się bowiem władcy panującej rodziny Li. 
Trudny moment dla pagody i chińskich chrześcijan nadszedł w okresie po rządach cesarzowej Wu Zetian, która próbowała podważyć rolę taoizmu i wynieść buddyzm. Spowodowało to ostrą reakcję wpływowego taoistycznego kleru, której ofiarą padł buddyzm, a także inne obce wyznania. Prześladowania chrześcijan, jakie miały miejsce w Chinach około 845 roku, sprawiły, iż świątynia została opuszczona. Znacznie później, bo w XIV wieku stała się świątynią buddyjską. Trzęsienie ziemi w 1556 roku doprowadziło do częściowego uszkodzenia pagody, między innymi zasypania jej podziemnej części i zniszczenia schodów prowadzących na wyższe poziomy. Świątynia została opuszczona przez buddystów. W 1999 roku brytyjski uczony Martin Palmer zbadał pagodę, której pilnowała sędziwa mniszka buddyjska. Na górnej kondygnacji odkrył rzeźbę przedstawiającą narodziny Chrystusa, dowód na ponad 1300-letnią historię chrześcijaństwa w Chinach.
Pagoda dzisiaj.
Zwiedzającym udostępniono najniższe piętro pagody, na którym mieści się buddyjska kaplica nadzorowana przez jednego mnicha. Na pierwszym piętrze zachowała się rzeźba narodzin Chrystusa, a na drugim figura identyfikowana jako Jonasz u bram Niniwy. W pobliskim pawilonie wystawiono eksponaty znalezione w pobliżu pagody i związane z religiami wschodu: taoizmem i buddyzmem. W pobliżu pagody ustawiono również kopię steli z Xi’anu.
Pagodzie Daqin i chrześcijaństwu w Chinach poświęcony był jeden z odcinków historycznej serii BBC "A History of Christianity".

</doc>
<doc id="1855843" url="https://pl.wikipedia.org/wiki?curid=1855843" title="Alfons Pellowski">
Alfons Pellowski

Alfons Pellowski (ur. 25 lipca 1908 w Nowej Kiszewie na Kaszubach, zm. 3 listopada 1977 w Chojnicach) – polski muzyk, naukowiec, publicysta i pedagog. Ojciec Aldony Krasuckiej i Bożeny Pellowskiej-Chudobińskiej.
Wykształcenie.
Urodził się w rodzinie wielodzietnej (był piątym z siedmiorga rodzeństwa), w której kultywowano język i zwyczaje polskie, za co rodzina została wysiedlona. Osiedlili się w Starych Polaszkach koło Kościerzyny, gdzie w czasie I wojny światowej organizowali tajne nauczanie w zakresie języka polskiego, historii i geografii Polski. Starszy brat Alfonsa, Norbert, redagował konspiracyjne pismo „Orzeł Biały”. Pellowski uczęszczał do gimnazjum w Kościerzynie oraz w Wadowicach, gdzie zdał maturę i prowadził pierwsze chóry oraz zespoły instrumentalne. Następnie rozpoczął studia filozoficzne i teologiczne w Ołtarzewie koło Warszawy.
W 1931 Pellowski wyjechał do Limburga w Niemczech i tam specjalizował się w chorale gregoriańskim oraz etnomuzykologii. Pod kierunkiem profesora Nekesa prowadził m.in. badania dotyczące muzyki afrykańskiej. Wykształcenie muzyczne poszerzał pod kierunkiem Kazimerza Judzińskiego, a następnie w stołecznym Konserwatorium Muzycznym u Kazimierza Sikorskiego (teoria muzyki) oraz Bronisława Rutkowskiego (organy).
Działalność naukowa i pedagogiczna.
W trakcie II wojny światowej przebywał w Radomiu angażując się w tajną edukację (uczył polskiego, historii, języków obcych). Pracował jako organista. Walczył w powstaniu warszawskim. Po wojnie odbył studia w dziedzinie teorii muzyki w Państwowej Wyższej Szkole Muzycznej w Krakowie zajmując się jednocześnie pracą naukową i dyrygenturą chóru UJ. W 1950 przyjechał do Łodzi, gdzie pozostał do końca życia, podejmując pracę pedagoga w różnego rodzaju szkołach (Państwowej Średniej Szkole Muzycznej, Liceum Muzycznym, Wyższej Szkole Aktorskiej, Uniwersytecie Łódzkim) na kierunku muzycznym. W Łodzi rozpoczął wieloletnie badania naukowe nad dziejami miejscowej kultury muzycznej, które zostały zwieńczone w 1972 doktoratem na Uniwersytecie Łódzkim (mianowany został docentem Państwowej Wyższej Szkoły Muzycznej w Łodzi). Był autorem wielu prac naukowych, publicystycznych oraz popularyzatorskich. Jego "Kultura muzyczna Łodzi do roku 1918" jest do dzisiaj jedynym wyczerpującym opracowaniem dotyczącym historii muzyki w Łodzi.
Udzielał się społecznie w: Stowarzyszeniu Polskich Artystów Muzyków, Ludowym Instytucie Muzycznym, Polskim Związku Chórów i Orkiestr, Łódzkim Towarzystwie Muzycznym. Kierował chórami Politechniki Łódzkiej i kościoła św. Ducha w Łodzi.

</doc>
<doc id="1855845" url="https://pl.wikipedia.org/wiki?curid=1855845" title="Launedda">
Launedda

Launedda - instrument z grupy aerofonów z pojedynczym stroikiem.
Pochodzenie.
Launedda to instrument najprawdopodobniej pochodzenia fenickiego, obecnie występuje w południowej Europie, przede wszystkim na Sardynii.
Budowa.
Launedda to rodzaj potrójnej szałamai. Składa się z trzech piszczałek o stroikach wyciętych bezpośrednio w rurce bambusowej, z której wykonany jest instrument. Dwie piszczałki z wyciętymi otworami to piszczałki melodyczne, trzecia, dłuższa od pozostałych, to piszczałka burdonowa. Ze względu na budowę lanedda bywa nazywana klarnetem potrójnym.
Technika gry.
Na instrumencie gra się najczęściej używając oddechu cyrkulacyjnego, co pozwala na uzyskanie nieprzerwanego dźwięku.

</doc>
<doc id="1855846" url="https://pl.wikipedia.org/wiki?curid=1855846" title="Zatoka Stepnicka">
Zatoka Stepnicka

Zatoka Stepnicka – zatoka, część Roztoki Odrzańskiej, w jej wschodniej części nad brzegiem Doliny Dolnej Odry. 
Wody Zatoki Stepnickiej przynależą do gminy Stepnica. Nad zatoką leży miasto Stepnica, nad której brzegiem zlokalizowano port morski Stepnica. 
Do zatoki uchodzi Łącki Rów, a także kanał Krampa.
Nazwę Zatoka Stepnicka wprowadzono urzędowo rozporządzeniem w 1949 roku, zastępując poprzednią niemiecką nazwę zatoki – "Stepenitzer Bucht".

</doc>
<doc id="1855847" url="https://pl.wikipedia.org/wiki?curid=1855847" title="Oldřich Balabán">
Oldřich Balabán

Oldřich Balabán (ur. 22 sierpnia 1927, zm. 13 listopada 1980 w Pradze) – czeski redaktor, dziennikarz i działacz polityczny, dyrektor wydawnictwa "Melantrich" oraz poseł do Czeskiej Rady Narodowej (1971–1980).
Był działaczem Czechosłowackiej Partii Socjalistycznej, sprawował m.in. funkcję członka jej CK i sekretarza. Przez 18 lat był dyrektorem wydawnictwa "Melantrich". Wykonywał mandat posła do Czeskiej Rady Narodowej (1971–1980).

</doc>
<doc id="1855850" url="https://pl.wikipedia.org/wiki?curid=1855850" title="Zatoka Wódzka">
Zatoka Wódzka

Zatoka Wódzka – zatoka, część Roztoki Odrzańskiej, w jej wschodniej części nad brzegiem Doliny Dolnej Odry. 
Wody Zatoki Wódzkiej przynależą do gminy Stepnica.
Na zachód od zatoki znajduje się wyspa Wichowska Kępa. Zatoka Wódzka jest oddzielona od Wielkomękowskiej Głębi półwyspem.
W 1949 roku zmieniono urzędowo rozporządzeniem niemiecką nazwę zatoki – "Holzlanke", na polską nazwę – "Rokitka". W 2007 roku Komisja Nazw Miejscowości i Obiektów Fizjograficznych przedstawiła nazwę – "Zatoka Wódzka".

</doc>
<doc id="1855852" url="https://pl.wikipedia.org/wiki?curid=1855852" title="Janusz Patriak">
Janusz Patriak

Janusz Patriak (ur. w Wałbrzychu) – polski trener siatkarski, specjalizujący się w pracy z młodzieżą.
Absolwent AWF we Wrocławiu. Z siatkówką związany od 1990 roku. Pierwszym klubem, którego został trenerem była Sparta Złotów. W 1996 roku prowadzony przez niego zespół awansował do II ligi, mając w składzie same wychowanki. W 1998 roku drużyna pod jego wodzą awansowała do I ligi, gdzie grała przez sześć sezonów.
W 2001 roku pracował jako II trener z Jerzym Matlakiem w pierwszoligowej Nafcie Piła. Zdobył razem z nim mistrzostwo kraju, Puchar Polski oraz dotarł do 1/4 finału Ligi Mistrzyń.
Od kilku lat związany z zespołem I ligi Legionovią Legionowo, w którym, z dużymi sukcesami, wraz z żoną prowadzi zespoły młodzieżowe. Dwukrotnie pełnił funkcję I trenera zespołu.
Pełni funkcję I trenera młodszego zespołu młodziczek (tj. rocznik 2001) w klubie UMKS MOS WOLA WARSZAWA.
Prowadzone przez niego zespoły młodzieżowe zdobyły łącznie 11 medali mistrzostw kraju, kilka medali mistrzostw Mazowsza oraz zaliczyły wiele udanych występów, niejednokrotnie zakończonych zwycięstwem, w międzynarodowych turniejach. Trenował kilkanaście przyszłych młodzieżowych i seniorskich reprezentantek Polski m.in.: Agnieszkę Bednarek, Paulinę Maj, Klaudię Kaczorowską, Joannę Frąckowiak i Katarzynę Zaroślińską.

</doc>
<doc id="1855853" url="https://pl.wikipedia.org/wiki?curid=1855853" title="Stanisław Zapała">
Stanisław Zapała

Stanisław Zapała (ur. 11 lutego 1902 w Tarasce koło Opoczna, zm. 30 maja 1982) – polski nauczyciel, wieloletni dyrektor kilku radomskich szkół średnich.
Życiorys.
Pochodził z rodziny chłopskiej, był synem Józefa i Marii; miał sześcioro rodzeństwa. Uczęszczał do szkoły elementarnej w Sulejowie, w latach 1914–1920 był uczniem Państwowego Gimnazjum w Piotrkowie Trybunalskim, gdzie zdał maturę. W 1924 uzyskał przed Komisją Państwową w Radomiu uprawnienia nauczyciela i we wrześniu tegoż roku skierowany został do pracy w szkole powszechnej w Żelaznej Starej. Rok później został kierownikiem szkoły powszechnej w Osiemborowie (powiat Kozienice); w czasie kilkuletniej pracy tamże uzupełniał kwalifikacje i w 1931 na Wyższym Kursie Nauczycielskim w Wilnie uzyskał dyplom nauczyciela historii.
1 września 1931 został kierownikiem Szkoły Powszechnej w Magnuszewie. W tej 7-klasowej placówce przepracował kolejne piętnaście lat, w tym okres II wojny światowej. Zainicjował działalność szkolnych kół zainteresowań i ogródka doświadczalnego, a także zajmował się pedagogizacją rodziców. Nie został powołany do wojska w chwili wybuchu wojny; uczestniczył w ruchu oporu, wraz z rodziną pomagał polskim uciekinierom i rannym. Potem był żołnierzem Armii Krajowej o pseud. "Zamach", dowódcą plutonu w placówce Sworzyce AK sierż. Józefa Pawlika "Okonia". Pozostawiony przez okupantów na stanowisku kierownika szkoły (odsunięty został dopiero w 1943, ale pracował nadal w szkole), mimo pracy pod nadzorem niemieckich inspektorów, wraz z m.in. Romanem Starko, Janem Ciachem, Kazimierą Mazurek, Mieczysławem Pietrusiewiczem, Józefem Karpińskim i Wacławem Gawskim włączył się aktywnie w konspiracyjne nauczanie. Prowadził tajne komplety dla młodzieży powiatu koneckiego z języka polskiego, historii, geografii – na poziomie szkoły podstawowej i szkoły średniej. Był członkiem Tajnej Organizacji Nauczycielskiej. Do końca okupacji jego działalność nauczycielska nie została przez Niemców zdemaskowana.
Na początku 1945 przeniósł się do Kozienic. Podjął pracę w administracji szkolnej w charakterze podinspektora, zajmując się takimi sprawami, jak odbudowa zniszczonych szkół, organizacja nowych placówek, wyposażanie szkół w sprzęt, kształcenie nauczycieli. Organizował również w okolicznych wsiach kursy dla analfabetów. W 1948 zamieszkał w Radomiu i został pierwszym dyrektorem najmłodszej szkoły średniej w mieście – Jedenastoletniej Ogólnokształcącej Szkoły Rozwojowej Nr 2 w Radomiu (obecnie V LO im. Romualda Traugutta), która powstała na bazie Szkoły Ludowej im. Władysława Syrokomli przy ul. Kieleckiej. Placówką tą kierował do 1952. W roku szkolnym 1952/1953 pełnił funkcję dyrektora II LO im. Marii Konopnickiej w Radomiu, zastępując na tym stanowisko Kazimierę Mazurek-Sendek – żonę wojskowego Ludwika Sendka.
W latach 1956–1972 dyrektorował radomskiemu VI LO im. Jana Kochanowskiego, będąc dzięki temu ówcześnie najdłużej urzędującym dyrektorem w historii szkoły (16 lat). Osiągnięcie to poprawił dopiero Karol Semik, kierujący VI LO w latach 1990–2007 (17 lat). To za dyrektorowania VI LO przez Stanisława Zapałę, dzięki wielu sukcesom uczniów w olimpiadach przedmiotowych, szkoła zyskała miano "szkoły olimpijczyków", a w marcu 1965 dołączyła do Szkół Stowarzyszonych UNESCO; łącznie 38 uczniów uzyskało tytuł laureata olimpiad – głównie chemicznej, fizycznej i biologicznej. Na czas pracy Zapały w tym liceum przypadło również oddanie do użytku nowego gmachu. Jedna z sal w VI LO nosi obecnie imię wieloletniego dyrektora. 
W 1956 brał udział w utworzeniu i przez pierwsze trzy lata kierował Liceum dla Wojskowych przy Oficerskiej Szkole Lotniczej im. Żwirki i Wigury w Radomiu.
Od grudnia 1948 był członkiem Polskiej Zjednoczonej Partii Robotniczej, na przełomie lat 50. i 60. przewodniczył Komisji Oświaty przy Komitecie Miejskim PZPR w Radomiu. Działał w Związku Nauczycielstwa Polskiego, w latach 1949-1953 był przewodniczącym zarządu Oddziału Miejskiego, potem przez lata zasiadał we władzach tego oddziału. Należał też m.in. do Towarzystwa Przyjaciół Dzieci i Towarzystwa Przyjaźni Polsko-Radzieckiej. Działalność społeczną aktywnie kontynuował również po przejściu na emeryturę w 1972. Uczestniczył w życiu kulturalnym Radomia, a dyrektor Miejskiej Biblioteki Publicznej Czesław Zwolski zapamiętał go jako jednego z "najaktywniejszych i najwierniejszych czytelników", miłośnika literatury pięknej i historycznej. Wspominany jest jako człowiek "wiecznie pogodny, radosny i dowcipny", a w pracy zawodowej zdolny organizator i utalentowany pedagog, cieszący się autorytetem wśród uczniów, współpracowników i lokalnych władz. 
Został odznaczony m.in. Złotym Krzyżem Zasługi (1959), Krzyżem Kawalerskim Orderu Odrodzenia Polski (1966), tytułem "Zasłużony Nauczyciel PRL" (1973), Medalem Komisji Edukacji Narodowej (1974), odznakami Związku Nauczycielstwa Polskiego, Towarzystwa Przyjaciół Dzieci, Towarzystwa Przyjaźni Polsko-Radzieckiej. W uznaniu pracy zawodowej odebrał także szereg nagród, m.in. ministra oświaty, wojewody kieleckiego, prezydenta Radomia, nagrodę zespołową I stopnia im. Jana Kochanowskiego.
Od 1926 żonaty był ze Stanisławą Życką, nauczycielką; miał dwoje dzieci – syna Jerzego i córkę Alinę (zamężną Ornatowską). Zmarł 30 maja 1982, pochowany jest na cmentarzu w Radomiu.

</doc>
<doc id="1855854" url="https://pl.wikipedia.org/wiki?curid=1855854" title="Efekt kobry">
Efekt kobry

Efekt kobry występuje, gdy podjęte w danym celu działania powodują efekt odwrotny do zamierzonego. 
Termin ten jest używany w polityce gospodarczej, aby zilustrować sytuację, gdy akcje podjęte w celu rozwiązania konkretnego problemu gospodarczego nie były adekwatne do zaistniałego problemu i nie dość, że go nie rozwiązują, to pogarszają stan rzeczy. Zwrot "efekt kobry" po raz pierwszy w literaturze pojawił się w książce pod tym samym tytułem autorstwa Horsta Sieberta – niemieckiego ekonomisty, byłego członka Niemieckiej Rady Ekspertów Ekonomicznych – idea ta została wspomniana m.in. w opracowaniu na temat działań w rosyjskiej polityce gospodarczej.
Geneza.
Termin "efekt kobry" odnosi się do okresu rządów Wielkiej Brytanii w Indiach, gdy prowincja Delhi została dotknięta poważną plagą kobr. Węże te rozmnożyły się do tego stopnia, że można je było spotkać na ulicach, targach a nawet w domach. Władze brytyjskie zdecydowały się wyznaczyć nagrodę pieniężną za każdą przyniesioną głowę kobry. Początkowo przynosiło to oczekiwany skutek i populacja kobr znacznie spadła, jednak przedsiębiorczy ludzie zajęli się hodowlą gadów dla nagrody. Kiedy władze zauważyły ten proceder, skasowały nagrodę, a wtedy hodowcy wypuścili swoje kobry – i tak węże ponownie pojawiły się wszędzie, w większej niż przedtem ilości.
Działania mające na celu zlikwidowanie problemu, tylko go zaostrzyły.

</doc>
<doc id="1855855" url="https://pl.wikipedia.org/wiki?curid=1855855" title="Szpital miejski przy ulicy gen. Józefa Bema w Raciborzu">
Szpital miejski przy ulicy gen. Józefa Bema w Raciborzu

Szpital miejski przy ulicy gen. Józefa Bema w Raciborzu – wzniesiony w latach 1895–1897 w stylu neogotyckim, w latach 1897–2004 w budynku mieścił się szpital miejski.
Historia.
W 1877 r. raciborski magistrat nabył tereny pomiędzy cmentarzem ewangelickim a ul. Stanisława Staszica. Na zakupionym terenie miał powstać nowy szpital, bowiem ówczesny szpital miejski przy ulicy Leczniczej nie zaspokajał potrzeb miasta. Nowy szpital miał znajdować się przy spokojnej ulicy, w związku z tym wybrano polną drogę (dzisiejsza ul. Bema), która przebiegała obok pól, terenów ogrodniczych i nieużytków.
1 września 1895 r. rozpoczęła się budowa nowego szpitala dla miasta. Do budowy wykorzystano klinkierowe cegły z cegielni przy ul. Cegielnianej na Starej Wsi, a piasek pozyskiwano z nieużytków, które znajdowały się przy dzisiejszych ul. Rostka i Marty. Budynek powstał bez wykorzystania jakichkolwiek dźwigów, wyłącznie pracą ludzkich rąk. W maju 1897 r. ukończona została budowa centralnego, dwukondygnacyjnego gmachu. Suterena i poddasze zostały zaadaptowane na mieszkania. Koszt budowy obiekty wyniósł 146 140 marek.
W 1887 r. oprócz lekarza naczelnego (niem. "Chefarzt") utworzono stanowisko lekarza–asystenta, który miał wspomóc lekarza naczelnego. Polną drogę utwardzono, aby ułatwić dojazd do szpitala i nazwano ją ul. Augusty (niem. "Augustastraße", dzisiejsza ul. Bema). Przypuszcza się, że nazwa związana jest z cesarzową Augustą Wiktorią von Schleswig-Holstein (1858–1921), bowiem magistrat chciał uzyskać od cesarza subwencję na budowę szpitala. Nie istnieją jednak żadne dowody na temat przyznania tejże subwencji.
Władze miasta miały w planach dalszą rozbudowę szpitala, dlatego też wykupiły tereny przyległe do szpitala i tak w ich rękach znalazł się cały pas ziemi do ul. Opawskiej. Na wykupionej ziemi urządzono ogrodnictwo miejskie, które po 1945 r. stanowiło podwaliny zieleni miejskiej. W związku z brakiem funduszy dopiero po pięciu latach, w 1902 r. wybudowano skrzydła północne (od strony ul. Staszica) oraz południowe (od strony parku). Skrzydła łączył z gmachem centralnym pokryty parterowy pasaż. W związku z dobudowaniem dwóch nowych skrzydeł powstał oddział wewnętrzny oraz chirurgiczny.
W 1905 r. wybudowano prosektorium mieszczące się za szpitalem, do którego dojazd poprowadzono od strony ul. Opawskiej. W 1908 r. rozpoczęto budowę kolejnej części gmachu, który był przedłużeniem skrzydła południowego (w stronę ul. Opawskiej). W 1909 r. wybudowano zaplecze gospodarcze, na które składała się piekarnia, pralnia, prasowalnia, maszynownia i stacja dezynfekcyjna. W 1910 r. oddano do użytku nową część skrzydła południowego, w której zorganizowano oddział zakaźny.
W 1925 r. w szpitalu znajdowało się 300 łóżek, a chorymi opiekowało się dwóch lekarzy naczelnych, dwóch lekarzy-asystentów oraz trzech praktykantów. Rocznie w szpitalu hospitalizowano ponad 2 000 pacjentów. Istniały plany rozbudowy szpitala o dodatkowy pawilon na miejscu ogrodnictwa miejskiego. W pawilonie tym miał się mieścić oddział chirurgiczny z 120–140 łóżkami, a o zwolnione miejsca w starej części budynku powiększony zostałby oddział wewnętrzny. Jednakże w latach 30 XX wieku zrezygnowano z tych planów na rzecz powiększenia istniejących budynków. W taki sposób do pasaży, które łączyły część centralną ze skrzydłami dobudowano pokoje od strony ulicy oraz wzniesiono nad nimi dodatkowe piętro. Skrzydło północne rozbudowano do ulicznego chodnika i sąsiedniej posesji, a w podwórzu powstały dwie dodatkowe sale operacyjne. Skrzydło południowe rozbudowano o dwukondygnacyjny łącznik, który sięgał oddziału zakaźneego.
W 1936 r. załoga szpitala składała się z 10 lekarzy, kapelana, 2 praktykantów, pielęgniarki, 3 pielęgniarzy, 37 sióstr zakonnych i 39 pracowników obsługi. Szpitalem kierował wtedy ks. prof. dr med. Hermann Bernhardt. W 1938 r. szpital przejął dr. Waldemar Orzechowski.
W maju 1945 r. szpitalem zaczęła kierować dr Józefa Piotrowska, która była wtedy jedynym lekarzem. Działania wojenne zniszczyły szpital, a chorych umieszczono w niezniszczonym ostatnim pawilonie skrzydła południowego oraz łączniku. Pod koniec 1945 r. szpital miał już czterech lekarzy. W latach 70. XX wieku podjęto decyzje o budowie nowego szpitala z powodu braku możliwości rozbudowy obecnego szpitala. Szpital został zamknięty w 2004 r. i przeniesiony do nowego budynku przy ul. Gamowskiej. Od 2006 r. starostwo powiatowe starało się zbyć nieruchomość przy ulicy Bema na początku w drodze przetargu, a następnie w drodze rokowań. 16 września 2008 r. kolejna próba sprzedaży zakończyła się fiaskiem, gdyż żadna z firm nie wpłaciła wadium uprawniającego do udziału w rokowaniach. Nieruchomość wycenioną wtedy na 8,5 mln złotych. 25 maja 2009 r. podpisano akt notarialny, w którym miasto przekazało starostwu działkę przy ul. Opawskiej. 30 września 2009 r. miał odbyć się kolejny przetarg, w którym do budynków szpitala została dołączona działka między ulicą Staszica a Parkiem Roth przylegająca do ulicy Opawskiej. Całość nieruchomości wyceniono na 9 mln złotych. 5 grudnia 2009 r. kolejny raz nie wpłynęło wymagane wadium od żadnej w firm mimo to, że miasto wyceniło stary szpital i działkę przy ulicy Opawskiej na 7,2 mln złotych. W lipcu 2010 r. podjęto kolejną próbę sprzedaży obiektu, który tym razem wyceniono na 5,5 mln złotych. Jednakże żadna z firm nie przystąpiła do rokowań. 28 września 2010 r. w wyniku kolejnej próby sprzedaży nieruchomości i działki wyłoniono ich nowych właścicieli. Nabywcami były dwie raciborskie firmy ZRB Kampka i spółka Aljar, które zapłacą za wszystko 5,5 mln złotych. Obiekt zostanie podzielony pomiędzy te dwie firmy.
Architektura.
Centralna część gmachu wzniesiona w latach 1895–1897 w stylu neogotyckim. W 1902 r. dobudowano skrzydła północne i południowe, a w latach 1908–1910 powstało skrzydło wzdłuż cmentarza ewangelickiego (obecnie Park im. Miasta Roth). Kompleks zbudowany jest z głównego korpusu powstałego na planie prostokąta, który połączony jest ze skrzydłami usytuowanymi w stosunku do niego prostopadle. Pawilon wybudowany na nieregularnym planie usytuowany jest jako przedłużenie skrzydła południowego. Budowla wybudowana została z czerwonej cegły, posiada trzy kondygnacje. Można zobaczyć zachowane detale architektoniczne, a w części centralnej ryzality zakończone trójkątnymi szczytami. W szpitalu znajduje się kaplica z interesującymi witrażami w oknach, które przedstawiają św. Weronikę, św. Filomenę, św. Jana Nepomucena i Franciszka Salezego. Przy wejściu do szpitala, od strony ul. Bema rosną posadzone tam w XIX wieku magnolie pośrednie. Na terenie dawnego ogrodu szpitalnego znajduje się szpaler ośmiu platanów klonolistnych, który uznano za pomnik przyrody.

</doc>
<doc id="1855856" url="https://pl.wikipedia.org/wiki?curid=1855856" title="Meczet w Dowbuciszkach">
Meczet w Dowbuciszkach

Meczet w Dowbuciszkach – nieistniejący obecnie drewniany meczet tatarski znajdujący się niegdyś we wsi Dowbuciszki w rejonie smorgońskim obwodu grodzieńskiego, noszącej obecnie nazwę Dowbuczki.
Początki osadnictwa tatarskiego w okolicach Dowbuciszek sięgają XV w. a pierwsza wzmianka o meczecie w tej wsi pochodzi z 1588 r. Tatarzy na Smorgońszczyźnie byli przeważnie zamożnymi ziemianami, a gmina muzułmańska w Dowbuciszkach jeszcze w XVIII – pocz. XIX w. była jedną z najliczniejszych i najbogatszych w Wielkim Księstwie Litewskim. Tatarzy z tej gminy płacili na jej rzecz specjalny podatek, ustanowiony w 1802 r. przez mułłę Jakuba Lebiedzia. Ponadto na rzecz meczetu wpływało tzw. "pososzne" – opłata dwóch złotych od każdej sochy. Majątek gminy powiększały też osobiste nadania; m.in. w 1805 r. miejscowy ziemianin Jan Kryczyński przekazał pisemnie muezinowi meczetu w Dowbuciszkach Jakubowi Radkiewiczowi w wieczyste użytkowanie zabudowania, pola i ogrody.
Meczet wzniesiony został w 1735 r. Pierwotnie znajdował się we wsi Sielec w powiecie smorgońskim, a do Dowbuciszek przeniesiony został dopiero w XIX w., gdy poprzedni tamtejszy meczet rozpadł się ze starości. Autorytet gminy dowbuciszkowskiej zadecydował wówczas o przyłączeniu do niej gminy sieleckiej i przeniesieniu meczetu, jako że na wybudowanie jeszcze jednej nowej świątyni nie starczyło już sił ani środków.
Wybudowany na muzułmańskim cmentarzu meczet był budowlą konstrukcji zrębowej, oszalowaną, na planie niemal kwadratu. Składał się, jak wszystkie meczety tatarskie, z dwóch części: męskiej i kobiecej. Pokryty był czterospadowym dachem z którego wyrastała zajmująca niemal całą jego powierzchnię olbrzymia, sferyczna w zarysie, a graniasta w przekroju kopuła, pozbawiona bębna i otworów okiennych, ozdobiona kulą i iglicą, na której znajdował się blaszany półksiężyc. Wejścia do obu części meczetu znajdowały się od strony zachodniej. Ocieniał je pulpitowy daszek wsparty na drewnianych, kręconych kolumienkach. Dodatkowo nad wejściem do części kobiecej znajdował się niewielki ganek z trójkątnym tympanonem. Od południa do budynku meczetu przylegała niewielka przybudówka w formie apsydy mieszcząca mihrab, do północno-zachodniego naroża natomiast – niewielki, nie przewyższający kopuły minaret na planie prostokąta, wsparty na takich samych kolumienkach jak ganek, pokryty namiotowym dachem z kulą i półksiężycem. Górna część minaretu była nieco węższa od dolnej. Minbar liczył sobie aż dziesięć stopni, co rzadko spotykało się nawet w znacznie okazalszych meczetach. Meczet różnił się znacznie od innych miejscowych meczetów, naśladujących architekturę kościelną lub cerkiewną, łącząc w harmonijny sposób tradycje miejscowego budownictwa drewnianego z cechami architektury osmańskiej (założenie na planie kwadratu, kopuła i narożne usytuowanie minaretu, który wyglądem przypominał jednak kościelną dzwonnicę).
W 1928 r. meczet został objęty ochroną państwową.
Działania wojenne oszczędziły meczet. Z racji peryferyjnego położenia uniknął on również planowego zniszczenia w czasach radzieckich. Jednak nieużytkowany i pozbawiony opieki ulegał postępującej dewastacji. W latach 70. zawalił się dach z kopułą. Na poły zrujnowany przetrwał aż do 1991 r. Został wówczas rozebrany i przewieziony do skansenu ludowej architektury drewnianej w Stroczycy koło Mińska z zamiarem rekonstrukcji, co jednak, ze względu na brak środków, po dziś dzień nie nastąpiło. Na miejscu meczetu pozostały jedynie fundamenty i murowane schodki prowadzące dawniej do wejść do obu części świątyni.
Społeczność tatarska Białorusi postuluje od lat odbudowę meczetu. W sierpniu 2001 r. na mizarze we wsi Dowbuczki miał miejsce tradycyjny tatarski zjazd, na którym poruszono problem rekonstrukcji dowbuciszkowskiego meczetu. Uczestnicy zjazdu wyrazili nadzieję, że w najbliższej przyszłości odbudowany meczet stanie się ważnym pomnikiem życia kulturalnego i religijnego społeczności tatarskiej Białorusi.
W ostatnim czasie Rada Republiki wydała uchwałę o wyasygnowaniu z budżetu państwa środków na odbudowę trzech najstarszych meczetów Białorusi, w tym meczetu w Dowbuciszkach.

</doc>
<doc id="1855858" url="https://pl.wikipedia.org/wiki?curid=1855858" title="Jan Lortz">
Jan Lortz

Jan Lortz ps. "Rozen" (ur. 18 czerwca 1888 w Rozbarku, zm. 1942 w Kitob) – powstaniec śląski, działacz społeczny.
Życiorys.
Urodził się w robotniczej rodzinie. Po zakończeniu szkoły ludowej w 1902 roku pracował jako zecer a następnie dekarz. W latach 1907–1920 był aktywnym działaczem Towarzystwa Gimnastycznego „Sokół” w Bytomiu. Pomimo utraty oka został w 1915 roku wcielony do armii niemieckiej. Po powrocie z wojska był jednym z czołowych organizatorów konspiracji górnośląskiej w Bytomiu.
W 1919 w zastępstwie komendanta wydał rozkaz rozpoczęcia I powstania śląskiego w powiecie bytomskim. Uczestniczył w II powstaniu, a od grudnia 1920 był dowódcą obwodu POW (Rozbark). W kwietniu 1921 mianowany zostaje na podporucznika. W III powstaniu śląskim dowodzi I batalionem wojsk powstańczych katowickiego 1 pułku pod dowództwem Walentego Fojkisa. 
Kiedy rodzinny Bytom zostaje przydzielony Niemcom przenosi się na krótko do Piekar Śląskich, by ostatecznie osiąść w Lipinach. Przez cały okres międzywojnia działał w organizacjach polskich, a w szczególności w Związku Powstańców Śląskich, gdzie przez pewien czas był prezesem Zarząd Głównego. Był także członkiem Śląskiej Rady Wojewódzkiej.
W 1939 walczył w szeregach samoobrony powstańczej. Opuścił Lipiny jako jeden z ostatnich obrońców rankiem 3 września. Po ewakuacji do Lwowa został inicjatorem utworzenia oraz szefem sztabu kilkusetosobowej grupy śląskiej w Okręgu ZWZ Lwów-Zachód. Za swoją działalność przymusowo zesłany w głąb ZSRR. Zgłosił się do Wojska Polskiego, lecz w 1942 na skutek ciężkiej choroby zmarł w Kitob, w Uzbekistanie.

</doc>
<doc id="1855859" url="https://pl.wikipedia.org/wiki?curid=1855859" title="Gąsierzyńska Zatoka">
Gąsierzyńska Zatoka

Gąsierzyńska Zatoka – zatoka, część Roztoki Odrzańskiej, w jej północno-wschodniej części nad brzegiem Doliny Dolnej Odry. 
Wody Gąsierzyńskiej Zatoki przynależą do gminy Stepnica. W pobliżu zatoki leży wieś Gąsierzyno. Na południowy wschód od zatoki rozciągają się tzw. Wielkie Łąki.
Nazwę Gąsierzyńska Zatoka wprowadzono urzędowo rozporządzeniem w 1949 roku, zastępując poprzednią niemiecką nazwę zatoki – "Ganseriner Lanke".

</doc>
<doc id="1855860" url="https://pl.wikipedia.org/wiki?curid=1855860" title="Toimi Alatalo">
Toimi Alatalo

Toimi Johannes Alatalo (ur. 4 kwietnia 1929 w Savitaipale, zm. 4 maja 2014 tamże) – fiński biegacz narciarski, złoty medalista olimpijski.
Kariera.
Igrzyska olimpijskie w Squaw Valley w 1960 roku były pierwszymi i zarazem ostatnimi w jego karierze. Wspólnie z kolegami z reprezentacji: Eero Mäntyrantą, Väinö Huhtalą i Veikko Hakulinenem triumfował w sztafecie 4x10 km. Jego najlepszym indywidualnym wynikiem na tych igrzyskach było siódme miejsce w biegu na 30 km techniką klasyczną. Zajął także 23. miejsce w biegu na 15 km.
Nigdy nie startował na mistrzostwach świata. Podczas mistrzostw świata w Lahti w 1958 roku był jedynie zawodnikiem rezerwowym i nie wystartował w żadnej z konkurencji.
Ponadto trzykrotnie był mistrzem Finlandii: w biegu na 15 km w latach 1956 i 1959 oraz w sztafecie 3x10 w 1958 roku.

</doc>
<doc id="1855861" url="https://pl.wikipedia.org/wiki?curid=1855861" title="Benedykt Woyno">
Benedykt Woyno



</doc>
<doc id="1855863" url="https://pl.wikipedia.org/wiki?curid=1855863" title="Realizacja dźwięku">
Realizacja dźwięku



</doc>
<doc id="1855864" url="https://pl.wikipedia.org/wiki?curid=1855864" title="1FLTV">
1FLTV

1FLTV ("1 Fürstentum Liechtenstein Television" – 1 Telewizja Księstwa Liechtenstein) – kanał telewizyjny uruchomiony w Liechtensteinie 15 sierpnia 2008. Do tego czasu w Liechtensteinie nie nadawano żadnego własnego programu telewizyjnego, a mieszkańcy tego kraju korzystali, obok telewizji satelitarnych, z kanałów krajów sąsiednich: Austrii i Szwajcarii.
Kanał 1FLTV, pierwszy posiadający licencję w Liechtensteinie, nadaje w języku niemieckim; ośrodek mieści się w miejscowości Schaan, a właścicielem stacji jest Beatrix Schartl z Austrii.

</doc>
<doc id="1855866" url="https://pl.wikipedia.org/wiki?curid=1855866" title="Konti Konstantynówka">
Konti Konstantynówka

Konti Konstantynówka (ukr. Футбольний клуб «Конті» Костянтинівка, "Futbolnyj Kłub „Konti” Kostiantyniwka") – ukraiński klub piłkarski z siedzibą w Konstantynowce, w obwodzie donieckim.
W latach 1967-1969 występował w rozgrywkach Mistrzostw ZSRR.
Historia.
Chronologia nazw:
Drużyna piłkarska Awtoskło Konstantynówka została założona w mieście Konstantynówka w 1935 roku i reprezentowała miejscowy zakład metalurgiczny. W 1967 klub pod nazwą Sitał Konstantynówka występował w Klasie B, 2 strefie ukraińskiej. W 1969 zajął przedostatnie, 20 miejsce w Klasie B, 2 strefie ukraińskiej i pożegnał się z rozgrywkami na szczeblu profesjonalnym. Potem kontynuował występy w rozgrywkach Mistrzostw i Pucharu obwodu, dopóki nie został rozwiązany.
Dopiero w latach 90. klub został reaktywowany. W sezonie 2000 pod nazwą Monolit Konstantynówka debiutował w Amatorskiej Lidze, w której zajął najpierw pierwsze miejsce w 8 grupie, a potem trzecie miejsce w etapie drugim. W następnym sezonie był najpierw trzeci w 7 grupie, a potem drugi w turnieju finałowym, a w 2002 czwarty w 5 grupie. Potem klub został rozwiązany, a w 2004 została zorganizowana nowa drużyna Kyjiw-Konti Konstantynówka, która reprezentowała fabrykę czekoladową „Kyjiw-Konti”. Drużyna amatorska kontynuowała występy w rozgrywkach Mistrzostw i Pucharu obwodu donieckiego. W 2006 zespół zmienił nazwę na Konti Konstantynówka.

</doc>
<doc id="1855867" url="https://pl.wikipedia.org/wiki?curid=1855867" title="Kyjiw-Konti Konstantynówka">
Kyjiw-Konti Konstantynówka



</doc>
<doc id="1855868" url="https://pl.wikipedia.org/wiki?curid=1855868" title="Monolit Konstantynówka">
Monolit Konstantynówka



</doc>
<doc id="1855869" url="https://pl.wikipedia.org/wiki?curid=1855869" title="Henry Spira">
Henry Spira

Henry Spira, właściwie "Henri Spira" (ur. 19 czerwca 1927 w Antwerpii, zm. 12 września 1998) – amerykański obrońca praw zwierząt, powszechnie uważany za jednego z najbardziej skutecznych aktywistów na rzecz zwierząt.
Urodził się w Belgii. Gdy miał 13 lat, w grudniu 1940, jego rodzina przeniosła się do Nowego Jorku, uciekając przez niemieckimi narodowymi socjalistami.
Prawami zwierząt zaczął się interesować we wczesnych latach siedemdziesiątych. W 1974 założył Animal Rights International. W 1976 roku protestował przeciwko testom przeprowadzanych na kotach przez Amerykańskie Muzeum Historii Naturalnej i odniósł sukces. W 1980 roku opublikował ogłoszenie w "The New York Times" obejmujące fotografię przedstawiającą królika po teście Draize’a i pytanie o to, jak wiele królików Revlon oślepia w imię piękna. W przeciągu roku firma Revlon przekazała 750000 dolarów darowizny aby sfinansować badania nad alternatywnymi metodami wobec testów na zwierzętach. Po tym wydarzeniu inne firmy kosmetyczne, jak Avon, Bristol Meyers, Estée Lauder, Max Factor, Chanel i Mary Kay Cosmetics, wpłaciły donacje, co doprowadziło do utworzenia Center for Alternatives to Animal Testing.
Henry Spira zmarł na raka przełyku w wieku 71 lat. Australijski etyk Peter Singer napisał jego biografię zatytułowaną "Ethics into Action: Henry Spira and the animal rights movement".

</doc>
<doc id="1855870" url="https://pl.wikipedia.org/wiki?curid=1855870" title="Sitał Konstantynówka">
Sitał Konstantynówka



</doc>
<doc id="1855871" url="https://pl.wikipedia.org/wiki?curid=1855871" title="Stal Konstantynówka">
Stal Konstantynówka



</doc>
<doc id="1855872" url="https://pl.wikipedia.org/wiki?curid=1855872" title="Zawod imeni Frunze Konstantynówka">
Zawod imeni Frunze Konstantynówka



</doc>
<doc id="1855873" url="https://pl.wikipedia.org/wiki?curid=1855873" title="Ard">
Ard



</doc>
<doc id="1855874" url="https://pl.wikipedia.org/wiki?curid=1855874" title="Jerzy Siemasz">
Jerzy Siemasz

Jerzy Stanisław Siemasz (ur. 13 listopada 1939 w Kowlu, obecnie na Ukrainie) – polski tłumacz, literat, autor piosenek, lektor języka angielskiego. Dzieciństwo spędził w okupowanej Warszawie, w młodości podróżował po Europie.

</doc>
<doc id="1855875" url="https://pl.wikipedia.org/wiki?curid=1855875" title="Karpinka">
Karpinka

Karpinka – zatoka Zalewu Kamieńskiego, w jego wschodniej części. Wcina się w Wybrzeże Trzebiatowskie, gdzie na południowym brzegu jest położone miasto Kamień Pomorski i przy którym do zatoki uchodzi rzeka Świniec.
Wody Karpinki znajdują się w granicach administracyjnych miasta – Kamień Pomorski.
Na obszarze wodnym Karpinki od południka 14°46,3`E do ujścia rzeki Świniec został ustanowiony stały obwód ochronny dla rybołówstwa morskiego.
Wschodnia większa część wód Karpinki i jej wybrzeża objęta jest strefą ochrony uzdrowiskowej.
Do 1945 r. stosowano poprzednią niemiecką nazwę zatoki – "Der Carpin". W 1950 r. wprowadzono urzędowo polską nazwę "Karpinka".

</doc>
<doc id="1855876" url="https://pl.wikipedia.org/wiki?curid=1855876" title="Jaroslav Šafařík">
Jaroslav Šafařík

Jaroslav Šafařík (ur. 21 kwietnia 1942 w m. Svatava) – czeski polityk, przewodniczący Czeskiej Rady Narodowej (1989–1990).
Życiorys.
W latach 1963–1988 pracował w zakładach przemysłu samochodowego w Jabloncu nad Nysą – początkowo jako robotnik, następnie jako kierownik ds. planowania funduszu zakładowych. Od 1965 działał w Czechosłowackiej Partii Socjalistycznej, był m.in. przewodniczącym komitetu powiatowego w Jabloncu nad Nysą oraz członkiem władz centralnych. W 1988 został wybrany wiceprzewodniczącym miejskiej rady narodowej z ramienia tego ugrupowania.
W latach 1981–1990 sprawował mandat posła do Czeskiej Rady Narodowej, pracował m.in. w komisji ds. przemysłu i budownictwa. W grudniu 1989 na skutek aksamitnej rewolucji wybrano go na przewodniczącego rady; po kilku miesiącach na tej funkcji zastąpiła go Dagmar Burešová.
W późniejszych latach był pracownikiem kancelarii prezydenta Václava Havla. W 1996 bez powodzenia kandydował do Senatu, działał wówczas w Czeskiej Partii Narodowo-Społecznej.

</doc>
<doc id="1855877" url="https://pl.wikipedia.org/wiki?curid=1855877" title="Animal Aid">
Animal Aid

Animal Aid – założona w roku 1977 brytyjska organizacja non-profit działająca na rzecz praw zwierząt. Przeprowadza pokojowe kampanie przeciw wszelkim form nadużyć zwierząt i promuje styl życia wolny od okrucieństwa. Również bada i ujawnia akty okrucieństwa wobec zwierząt.
Animal Aid wydaje raporty, ulotki edukacyjne i tajne wideo, a także kwartalnik-biuletyn i katalogi promujące produkty wolne od okrucieństwa wobec zwierząt. Podstawowym celem organizacji jest zwiększenie świadomości społecznej (jak i moralnej odpowiedzialności) na temat nadużyć wobec zwierząt, w szczególności w laboratoriach wiwisekcji i fermach przemysłowych, jak również doprowadzenie do zmiany przepisów i wprowadzenia reform prawnych, aby ostatecznie zapobiegać wykorzystywaniu zwierząt.
Animal Aid zyskało wsparcie sławnych osób; zwolennikami organizacji są m.in. Thom Yorke, Jilly Cooper, Simon Cowell, Annette Crosbie, Alan Davies, Stella McCartney, Richard Wilson, Wendy Turner Webster i Massive Attack.

</doc>
<doc id="1855881" url="https://pl.wikipedia.org/wiki?curid=1855881" title="Ius interpretandi">
Ius interpretandi

Ius interpretandi - panujący w danej kulturze prawnej zespół reguł i zasad, za pomocą których interpretuje się przepisy prawa zawartego w ustawach, konstytucji i innych aktach normatywnych. W związku z powyższym każda kultura prawna będzie miała swoje własne ius interpretandi. Można też mówić np. o polskim czy niemieckim ius intepretandi.

</doc>
<doc id="1855890" url="https://pl.wikipedia.org/wiki?curid=1855890" title="Starostowie żmudzcy">
Starostowie żmudzcy



</doc>
<doc id="1855894" url="https://pl.wikipedia.org/wiki?curid=1855894" title="Jane Trepp">
Jane Trepp

Jane Trepp (ur. 13 marca 1988) – estońska pływaczka specjalizująca się w stylu klasycznym, wicemistrzyni Europy (basen 25 m).
Jej największym dotychczasowym sukcesem jest srebrny medal mistrzostw Europy na krótkim basenie w Stambule w 2009 roku na dystansie 50 m żabką.

</doc>
<doc id="1855895" url="https://pl.wikipedia.org/wiki?curid=1855895" title="Janne Schaefer">
Janne Schaefer



</doc>
<doc id="1855896" url="https://pl.wikipedia.org/wiki?curid=1855896" title="Ivo Felix">
Ivo Felix

Ivo Felix (ur. 4 grudnia 1955) – czechosłowacki skoczek narciarski. 
Najlepsze wyniki w Pucharze Świata osiągnął w sezonie 1979/1980, kiedy zajął 58. miejsce w klasyfikacji generalnej. Punktował dwukrotnie w Zakopanem (5. i 14. miejsce) oraz w Sankt Moritz (15. miejsce).

</doc>
<doc id="1855897" url="https://pl.wikipedia.org/wiki?curid=1855897" title="Břetislav Novák">
Břetislav Novák

Břetislav Novák (ur. 1956) – czechosłowacki skoczek narciarski.
Na przełomie 1974 i 1975 roku wziął udział w 23. Turnieju Czterech Skoczni. Wystąpił w czterech konkursach, zajmując 46. miejsce w Oberstdorfie, 40. w Garmisch-Partenkirchen, 43. w Innsbrucku i 40. w Bischofshofen. W klasyfikacji turnieju osiągnął 41. lokatę.
Sześciokrotnie wystąpił w Pucharze Świata. W debiucie w zawodach tej rangi, 26 stycznia 1980 roku w Zakopanem, zajął szóste miejsce i zdobył jedyne w karierze punkty do klasyfikacji generalnej PŚ. Dało mu to 69. miejsce w klasyfikacji 1979/1980, "ex aequo" z Christerem Karlssonem i Janem Erikiem Strømbergiem.
W marcu 1980 roku wziął udział w Tygodniu Lotów Narciarskich w Harrachovie, zajmując w kolejnych konkursach: 42., 33. i 26. miejsce, które dały mu 37. pozycję w klasyfikacji łącznej. Startował również sześciokrotnie w Turnieju Czeskim (najlepszy wynik w klasyfikacji łącznej osiągnął w 1980 roku, kiedy zajął siódme miejsce) i trzykrotnie w Pucharze Przyjaźni (najlepsza lokata – szóste miejsce w 1977 roku)
Kilkukrotnie startował również w zawodach Pucharu Europy, jednak ani razu nie zdobył punktów do klasyfikacji generalnej.
W marcu 1973 roku zajął czwarte miejsce w konkursie indywidualnym o mistrzostwo Europy juniorów w Toksowie. Rok później w zawodach tej rangi w Autrans był ósmy. W 1978 roku uplasował się na dziesiątym miejscu podczas zimowej uniwersjady w Szpindlerowym Młynie.

</doc>
<doc id="1855898" url="https://pl.wikipedia.org/wiki?curid=1855898" title="Eduard Guszczin">
Eduard Guszczin

Eduard Wiktorowicz Guszczin ros. Эдуард Викторович Гущин (ur. 27 lipca 1940 w miejscowości Motygino w rejonie motygińskim w Kraju Krasnojarskim, zm. 14 marca 2011 w Moskwie) – radziecki lekkoatleta, specjalista pchnięcia kulą, medalista olimpijski z Meksyku z 1968.
Rozpoczął międzynarodową karierę w 1965, kiedy to zdobył brązowy medal Uniwersjady w Budapeszcie, na mistrzostwach Europy w 1966 w tym samym mieście zajął 12. miejsce w finale pchnięcia kulą. Na europejskich igrzyskach halowych w 1967 w Pradze zdobył srebrny medal w tej konkurencji, za swym kolegą z reprezentacji Nikołajem Karasiowem, a przed Władysławem Komarem. Na następnych europejskich igrzyskach halowych w 1968 w Madrycie zajął 8. miejsce.
Podczas igrzysk olimpijskich w 1968 w Meksyku zdobył brązowy medal (wyprzedzili go Amerykanie Randy Matson i George Woods). Na mistrzostwach Europy w 1969 w Atenach Guszczin zajął 6. miejsce. Był piąty na halowych mistrzostwach Europy w 1970 w Wiedniu.
Reprezentant kraju w zawodach pucharu Europy. Zdobył mistrzostwo ZSRR w pchnięciu kulą w 1968 i 1970. Jego rekord życiowy wynosił 20,28 m. Był zawodnikiem klubu "Trud" w Moskwie.
Czterokrotnie ustanawiał rekordy ZSRR na stadionie:

</doc>
<doc id="1855909" url="https://pl.wikipedia.org/wiki?curid=1855909" title="Francesca Segat">
Francesca Segat

Francesca Segat (ur. 21 stycznia 1983) – włoska pływaczka specjalizująca się w stylu zmiennym i motylkowym, wicemistrzyni świata (basen 25 m), wicemistrzyni Europy, mistrzyni Europy (basen 25 m).
Jej największym dotychczasowym sukcesem jest srebrny medal mistrzostw świata na krótkim basenie w Szanghaju w 2006 roku na dystansie 200 m stylem motylkowym. Jest również srebrną medalistką mistrzostw Europy z Budapesztu (2006) na tym dystansie i złotą dwa lata później w mistrzostwach Starego Kontynentu na krótkim basenie w Rijece, ale na dystansie 200 m stylem zmiennym.

</doc>
<doc id="1855910" url="https://pl.wikipedia.org/wiki?curid=1855910" title="Jozef Hýsek">
Jozef Hýsek

Jozef Hýsek (ur. 18 marca 1956) – słowacki skoczek narciarski w czasie kariery zawodowej reprezentujący Czechosłowację, a następnie trener tej dyscypliny sportu. Uczestnik mistrzostw świata seniorów (1978). Wielokrotny mistrz świata weteranów i medalista tej imprezy.
Życiorys.
W 1978 zajął 11. miejsce w konkursie indywidualnym na skoczni normalnej w ramach mistrzostw świata w Lahti. Najlepsze wyniki w Pucharze Świata osiągnął w sezonie 1979/1980, kiedy zajął 72. miejsce w klasyfikacji generalnej. Punkty zdobywał w Zakopanem (11. miejsce) oraz Gstaad (12. miejsce). Wiosną 1984 zakończył karierę skoczka narciarskiego i został piłkarzem klubu z miejscowości Kremnička, z którym grał w drugiej i trzeciej lidze czechosłowackiej.
W 1993, za namową członków lokalnego klubu, którzy przekonali do tego pomysłu jego żonę, ponownie zaczął skakać i rywalizować w zawodach weteranów, początkowo tylko tych rozgrywanych latem w Czechach i na Słowacji. Nie nauczył się skakać stylem V, w związku z czym korzysta z techniki klasycznej. W 2002 po raz pierwszy wziął udział w mistrzostwach świata weteranów, zdobywając złoty medal w swojej kategorii wiekowej – start ten był jednocześnie jego pierwszym w zawodach na śniegu od czasu zakończenia zawodowej kariery skoczka (lokalne zawody weteranów, w których wcześniej brał udział odbywały się wyłącznie w sezonie letnim).
Rok później, w lutym 2003, wystartował w mistrzostwach Słowacji, zajmując ostatnie, 17. miejsce – był wówczas najstarszym spośród startujących zawodników (drugi najstarszy w stawce, Peter Diča, był o ponad 22 lata młodszy i urodził się 10 miesięcy po starcie Hýska na mistrzostwach świata w Lahti). W kolejnych latach wielokrotnie zdobywał tytuły mistrza świata weteranów, stając także na niższych stopniach podium tych zawodów. Został również trenerem tej dyscypliny sportu, zajmując się szkoleniem dzieci i młodzieży w klubie „Klub priateľov skoku na lyžiach” z Bańskiej Bystrzycy, a w sezonie 2017/2018, wspólnie z Igorem Pohle, prowadzi kadrę B reprezentacji Słowacji w skokach narciarskich.

</doc>
<doc id="1855911" url="https://pl.wikipedia.org/wiki?curid=1855911" title="Podróże kulinarne z Gwyneth Paltrow">
Podróże kulinarne z Gwyneth Paltrow

Podróże kulinarne z Gwyneth Paltrow ("Spain... on the road Again", 2008) – amerykański program kulinarno-podróżniczy, wyprodukowany przez PBS. W kulinarnej podróży po Hiszpanii głównej bohaterce Gwyneth Paltrow towarzyszą również: kucharz Mario Batali, pisarz Mark Bittman oraz hiszpańska aktorka Claudia Bassols. 

</doc>
<doc id="1855913" url="https://pl.wikipedia.org/wiki?curid=1855913" title="Emil Babiš">
Emil Babiš

Emil Babiš (ur. 1956, zm. 6 czerwca 2020) – słowacki skoczek narciarski reprezentujący Czechosłowację. Zdobywca Pucharu Beskidów 1976 (zwyciężył w obu konkursach – w Szczyrku i Wiśle).
Uczestniczył w pierwszej edycji Pucharu Świata (1979/1980). Został sklasyfikowany na 87. miejscu. Punkty zdobył tylko raz – 26 stycznia 1980 zajął 12. miejsce w konkursie na Średniej Krokwi w Zakopanem.
W 1976 wystąpił w Tygodniu Lotów Narciarskich w Oberstdorfie, gdzie po trzech konkursach zajął 28. pozycję (najdłuższy skok – 122 m).

</doc>
<doc id="1855914" url="https://pl.wikipedia.org/wiki?curid=1855914" title="Petra Granlund">
Petra Granlund

Petra Granlund (ur. 15 października 1987) – szwedzka pływaczka specjalizująca się w stylu motylkowym, brązowa medalistka mistrzostw świata (basen 25 m), mistrzyni Europy (basen 25 m).
Jej największym dotychczasowym sukcesem jest złoty medal mistrzostw Europy na krótkim basenie w Rijece w 2008 roku na dystansie 200 m stylem motylkowym. Jest również brązową medalistką mistrzostw świata na basenie 25 m z 2004 roku.

</doc>
<doc id="1855915" url="https://pl.wikipedia.org/wiki?curid=1855915" title="Lotnictwo NDH">
Lotnictwo NDH

Lotnictwo NDH (chor. Zrakoplovstvo NDH) – siły lotnicze Niepodległego Państwa Chorwackiego podczas II wojny światowej
Historia.
Po proklamowaniu Niepodległego Państwa Chorwackiego przez ustaszy 10 kwietniu 1941 r., rozpoczęło się tworzenie sił zbrojnych, w tym lotnictwa. Pierwszym dowódcą został płk Vladimir Kren, b. kapitan Królewskich Jugosłowiańskich Sił Lotniczych, który 4 kwietnia przeleciał do Grazu, deklarując się jako zwolennik ustaszy. Organizacja sił lotniczych była następująca:
Kadra Lotnictwa NDH wywodziła się w zdecydowanej większości z lotnictwa Jugosławii, podobnie jak samoloty i wyposażenie. Główne lotniska znajdowały się w Zagrzebiu, Sarajewie, Mostarze, Banja Luce i Zemunie, gdzie mieściły się zakłady lotnicze Ikarus i Zmaj.
Na pocz. maja 1941 r. Chorwaci wystąpili do Niemców z wnioskiem o dostarczenie 22 myśliwców Messerschmitt Bf 109, ale bez rezultatu. W czerwcu otrzymali zdobyte przez wojska niemieckie 8 lekkich bombowców Bristol Blenheim i 5 dwupłatowych bombowców Potez 25.
Pod koniec 1941 r. Lotnictwo NDH miało już 95 samolotów zgrupowanych w 4 grupach i 8 eskadrach lotniczych. Od końca lata uczestniczyły one w atakach na oddziały partyzantów (najbardziej przydatne w takich działaniach okazały się dwupłatowe lekkie bombowce Breguet 19 i Potez 25). Pierwsze misje lotnicze kosztowały Chorwatów po 1 Breugecie i Potezie zniszczonych podczas lądowań po trafieniu z karabinów przez partyzantów. Do bombardowań wsi i linii komunikacyjnych, opanowanych lub użytkowanych przez partyzantów, używano najczęściej cięższych bombowców Fokker F.IX (w wersji F.39) i Savoia-Marchetti SM.79. Prowadzono też loty rozpoznawcze, podczas których starano się wykryć w lasach lub górach zgrupowania partyzanckie. Lekkie samoloty służyły do lotów kurierskich pomiędzy wojskami w terenie i ich dowództwami. Było to bardzo ważne z powodu małej liczby radiostacji w oddziałach chorwackich. Działania antypartyzanckie kontynuowano do końca 1941 r. Najczęściej wspierano własne oddziały we wschodniej i zachodniej Bośni. Słabo wyposażone okazały się początkowo siły myśliwskie Lotnictwa NDH (4 ex-jugosłowiańskie Ikarus IK-2, 7 dwupłatowych Avia BH-33 i 1 Hawker Fury), ale nie były one zmuszone do intensywnych działań lotniczych. Zimą 1941 r. samoloty NDH zasłużyły się w zaopatrywaniu oblężonego przez partyzantów garnizonu Visegrada.
W ciągu 1942 r. działania antypartyzanckie zintensyfikowały się, obejmując całość terytorium NDH. Chorwaci wraz z Włochami i Niemcami zdawali sobie sprawę z niebezpieczeństwa, dlatego zaplanowali kilka dużych operacji antypartyzanckich z poważnym wsparciem lotniczym. W I poł. 1942 r. Lotnictwo NDH otrzymało kolejne partie samolotów, w tym 10 nowych średnich bombowców Caproni Ca.311, 20 samolotów szkoleniowych AVIA FL.3, 10 myśliwców Fiat G.50 (1 w wersji szkoleniowej 2-osobowej). Poza tym nowe samoloty zaczęły produkować zakłady Ikarusa w Zemunie. Wyremontowały one ponadto ex-jugosłowiańskie 11 bombowców Dornier Do 17, 3 lekkie bombowce Bristol Blenheim Mk 1, 1 bombowiec Caproni Ca.310 oraz 15 samolotów szkolno-treningowych Rogožarski P.V.T. i 11 Rogožarski R.100, przystosowanych do roli samolotów szturmowych. Z zakładów Avii w Pradze Niemcy przekazali 7 samolotów transportowych Fokker F.VII, 1 Fokker F.IX i 1 Fokker F.XVIII.
Dzięki tym dostawom została ostatecznie zakończona organizacja Lotnictwa NDH, składającego się z:
Na pocz. 1942 r. doszło do kolejnej akcji dostarczania żywności, broni i wyposażenia wojskowego do oblężonego garnizonu w Rogaticy. Spisały się podczas niej samoloty Breuget 19 i Potez 25, lądujące pod nieprzyjacielskim ogniem na zaimprowizowanych lądowiskach. W ten sposób utracono Poteza 25 (cała załoga zginęła) i Fokkera F.IX. Garnizonowi Rogaticy udało się jednak utrzymać do czasu nadejścia wojsk niemiecko-chorwackich 17 kwietnia.
Większość misji bojowych nad Bośnią wykonywały samoloty 2 i 3 Grup Lotniczych z Sarajewa, które było w tym czasie najsilniejszą bazą lotniczą Lotnictwa NDH. Natomiast samoloty z 1 Grupy Lotniczej z Zagrzebia działały przeciwko partyzantom w zachodniej Slawonii, a także Bośni. We wrześniu i październiku 1942 r. intensywnie działały Bristol Blenheimy z 8 Eskadry Lotniczej oraz Dorniery Do 17 z 3 i 9 Eskadr, atakując pozycje partyzanckie w rejonie Bihacia, Bugojno, Livno i Duvno w Bośni. Wobec intensyfikacji działań na tym obszarze sformowano 6 Grupę Lotniczą w Banja Luce. Rozpoczęto loty zwiadowcze i bombowe w głąb terytoriów partyzanckich, bombardując stacje kolejowe, ruch na drogach, magazyny żywnościowe itp.
W grudniu 1942 r. do Chorwacji powróciła z frontu wschodniego doświadczona eskadra bombowa Chorwackiego Legionu Lotniczego w składzie 9 bombowców Dornier Do 17. Została ona przemianowana na 1./(Kroat.)KG. Wzmocniła ona wydatnie siły Lotnictwa NDH.
Do końca 1942 r. Lotnictwo NDH miało na swoim koncie 4,8 tys. lotów, w tym 30% bojowych. Stracono 35 samolotów różnych typów, w tym 19 od ognia nieprzyjacielskiego z ziemi, 12 z powodu wypadków, zaś 4 zdezerterowały. Były to 2 przeloty pilotów chorwackich na stronę partyzantów (Breuget 19 i Potez 25) oraz 2 ucieczki do Turcji (2 Bristol Blenheimy). Łączna liczba samolotów Lotnictwa NDH wynosiła 191, zgrupowanych w 14 eskadr lotniczych.
W skład Sił Lotniczych NDH wchodził też oddział spadochronowy. Zapoczątkowała go w styczniu 1942 r. 120-osobowa 1 Spadochronowa Kompania Lekkiej Piechoty w Koprivnicy. Miała na wyposażeniu 3-silnikowe samoloty transportowe Fokker F.VII. Chorwaccy spadochroniarze byli uzbrojeni w karabiny ręczne, lekkie karabiny maszynowe i lekkie moździerze. Po przeszkoleniu pierwsze taktyczne skoki 45 skoczków spadochronowych zademonstrowało 6 lipca 1943 r. na lotnisku Borongaj w Zagrzebiu. W listopadzie tego roku spadochroniarze wzięli udział w walkach z partyzantami, którzy siłami trzech brygad zaatakowali Koprivnicę. W czerwcu 1944 r. kompania została przeorganizowana w 1 Lekki Batalion Piechoty Spadochronowej, stacjonujący w Zagrzebiu.
W 1943 r. dowództwo Lotnictwa NDH zamierzało zmienić wszystkie przestarzałe samoloty na nowe produkcji niemieckiej i włoskiej. Włosi odmówili jednak dostarczenia myśliwców Macchi MC.200 i Macchi MC.202 ze względu na własne potrzeby frontowe. Dostarczyli jedynie 34 przestarzałych ex-jugosłowiańskich dwupłatowców Bücker Bü 131 i 25 SAIMAN 200. Niemcy przekazali natomiast 30 bombowców Dornier Do 17E.
Sytuacja wewnętrzna na terytorium NDH coraz bardziej komplikowała się. Partyzanci rozszerzali wyzwolone przez siebie obszary, tworząc bardzo duże terytoria pod swoją całkowitą kontrolą na zachód od rzek Neretva i Bosna (zwane "Państwem Tito"). Siły partyzanckie systematycznie rosły. Miały na uzbrojeniu coraz więcej broni maszynowej i artylerii. 20 stycznia 1943 r. Niemcy rozpoczęli operację antypartyzanckę "Fall Weiss", wspieraną m.in. przez samoloty chorwackie z 2, 3 i 6 Grup Lotniczych. Dokonywały one rajdów bombowych w głąb obszarów opanowanych przez partyzantów. Pod koniec działań antypartyzanckich w bazie lotniczej w Banja Luce została sformowana nowa 5 Grupa Lotnicza. W poł. 1943 r. Chorwaci wspierali z powietrza kolejną operację antypartyzancką "Fall Schwarz" w centralnej Chorwacji.
10 sierpnia 1943 r. oddziały partyzanckie przeprowadziły nocny atak na lotnisko Rajlovac w Sarajewie. Udało im się zniszczyć 10 średnich bombowców chorwackich, oprócz 5 samolotów Luftwaffe. Władze NDH zwróciły się do Niemców o wydzielenie jednostek do ochrony ich baz lotniczych.
Od poł. 1943 r. nad Bałkanami zaczęło operować lotnictwo alianckie. Chorwaci zdawali sobie sprawę z grożącego niebezpieczeństwa, dlatego zwrócili się do Niemców o dostawę co najmniej dwóch eskadr lotniczych Messerschmittów Bf 109. W odpowiedzi Luftwaffe przekazało w październiku 36 zdobycznych myśliwców francuskich Morane-Saulnier MS.406 i kolejny tuzin w grudniu. Ponadto Niemcy dostarczyli 25 sportowych Beneš-Mráz Be-50 Beta-Minor do celów łącznikowych i kurierskich, gdyż wyposażenie Lotnictwa NDH w radiostacje nadal było słabe.
30 czerwca nad terytorium NDH przeleciała pierwsza amerykańska wyprawa bombowa 61 ciężkich bombowców Consolidated B-24 Liberator z IX Dowództwa Bombowego w celu zbombardowania austriackiego miasta Wiener Neustadt. Chorwacka artyleria przeciwlotnicza z 3 Grupy Przeciwlotniczej otworzyła ogień w rejonie Slavonskiego Broda, zestrzeliwując 1 bombowiec.
Po ogłoszeniu przez Włochy rozejmu na pocz. września 1943 r., Chorwaci przejęli na lotniskach w Mostarze i Zadarze ok. 60 samolotów (myśliwce Fiat G.50 i Fiat CR.42, bombowce CANT Z.1007 i Fiat BR.20), a także 33 silniki.
Wyjście Włochów z wojny wiązało się też z zagrożeniem inwazji alianckiej na wybrzeżach Dalmacji. Stąd 1./(Kroat.)KG rozpoczął loty patrolowe 2 x dziennie nad centralnym i południowym Adriatykiem. 10 października doszło do pierwszego starcia z samolotem alianckim. Chorwacki Dornier Do 17 u wybrzeży południowych Włoch został przechwycony przez 8 brytyjskich myśliwców Supermarine Spitfire Mk.VIII, po czym zestrzelony. Jeden samolot RAF został trafiony i rozbił się na morzu. Po tym wydarzeniu loty patrolowe ograniczono do wybrzeży.
Pod koniec 1943 r. stan liczebny Lotnictwa NDH wynosił ogółem 295 samolotów. 61 zostało zniszczonych lub miało wypadki, zaś 5 zdezerterowało.
Na pocz. 1944 r. dowództwo Lotnictwa NDH utworzyło 11 Grupę Lotniczą (21, 22 i 23 Eskadry Lotnicze) w celu obrony przed rajdami bombowymi samolotów alianckich. Była ona wyposażona w najnowocześniejsze u Chorwatów myśliwce Morane-Saulnier M.S.406 i Fiat G.50.
Latem 1944 r. z frontu wschodniego powróciła reszta Chorwackiego Legionu Lotniczego. Została ona przemianowana na Kroat. JGr 1, 2./(Kroat.)JGr i 3./(Kroat.)JGr. Piloci 2./(Kroat.)JGr otrzymali wkrótce 12 całkowicie nowych myśliwców Macchi C.202. Przez całą służbę nosiły one oznaczenia Luftwaffe. Natomiast 3./(Kroat.)JGr otrzymała myśliwce Macchi C.200 i Fiat CR.42. Rozpoczęły one loty bojowe przeciwko samolotom USAAF i RAF, działającym nad Chorwacją. Odniosły ok. 20 zwycięstw powietrznych, pomimo tego, że alianckie myśliwce North American P-51 Mustang i Republic P-47 Thunderbolt zdecydowanie nad nimi górowały. Same jednak poniosły duże straty w powietrzu i na ziemi. Siłę nowych jednostek lotniczych powiększyło wkrótce 6 myśliwców Macchi C.202 i 4 Macchi C.205 oraz 21 Messerschmitt Bf 109G, a nawet między 8 a 12 torpedowo-rozpoznawczych Fieseler Fi 167.
W II poł. 1944 r. dramatycznie pogorszyło się położenie strategiczne NDH, co było związane z przejściem Rumunii i Bułgarii na stronę aliantów, a także wkroczeniem Armii Czerwonej na Bałkany. Siły partyzanckie zgrupowane w armie i brygady stale rosły w siłę, co częściowo wiązało się z rosnącymi dezercjami z wojsk chorwackich. W rezultacie w Bośni partyzanci rozpoczęli atakowanie coraz silniejszych garnizonów chorwackich i niemieckich. 20 września 1944 r. z zaskoczenia zajęli Banja Lukę, gdzie na lotnisku Zaluzani przejęli 11 niesprawnych samolotów. Sprawne samoloty w ostatniej chwili zdołały się ewakuować, startując po części już pod ogniem karabinów maszynowych. Kilka dni później miasto zostało odzyskane w wyniku ciężkiego kontrataku.
Koniec 1944 r. okazał się katastrofalny dla Lotnictwa NDH. Straty wyniosły ogółem 234 samoloty, w dużej części w wyniku ataków na ziemi. W rezultacie na pocz. 1945 r. liczebność samolotów wynosiła 196 samolotów, w tym 17 Messerschmittów Bf 109G, 12 Morane-Saulnier M.S.406, 7 Fiatów G.50 i 2 Fiaty CR.42.
Na pocz. 1945 r. trwały kolejne dostawy z Niemiec. Do poł. marca Chorwaci otrzymali 23 myśliwce Messerschmitt Bf 109G i Ks, 3 Morane-Saulnier M.S.406, 6 Fiat G.50 i 2 ciężkie myśliwce Messerschmitt Bf 110G. Poprawiło to nieco stan Sił Lotniczych NDH.
Ostatnia misja bojowa Chorwatów miała miejsce 6 maja 1945 r., kiedy 2 całkowicie przestarzałe dwupłatowce Rogožarski R-100 zbombardowały most kolejowy na rzece Kupa. Jeden z samolotów został zestrzelony, a jego załoga rozstrzelana.
Podczas zajmowania Zagrzebia przez komunistyczne wojska jugosłowiańskie Josipa Broz Tity na pocz. maja 1945 r., wszyscy piloci chorwaccy zostali zebrani na lotnisku Lucko, po czym zwolniono ich z przysięgi wierności wobec NDH, dzięki czemu mogli odlecieć, gdzie chcieli. Część z nich przeleciała do Włoch i na pozycje alianckie, część do partyzantów.

</doc>
<doc id="1855916" url="https://pl.wikipedia.org/wiki?curid=1855916" title="František Novotný">
František Novotný

František Novotný (ur. 1957) – czechosłowacki skoczek narciarski. Najlepsze wyniki w Pucharze Świata osiągnął w sezonie 1979/1980, kiedy zajął 96. miejsce w klasyfikacji generalnej. Tylko raz zdobył punkty PŚ – 10 lutego 1980 zajął 14. miejsce w konkursie we francuskim St. Nizier.

</doc>
<doc id="1855917" url="https://pl.wikipedia.org/wiki?curid=1855917" title="Noriega">
Noriega



</doc>
<doc id="1855918" url="https://pl.wikipedia.org/wiki?curid=1855918" title="Jenny Mensing">
Jenny Mensing

Jenny Mensing (ur. 26 lutego 1986) – niemiecka pływaczka specjalizująca się w stylu grzbietowym, dwukrotna wicemistrzyni Europy (basen 25 m), mistrzyni Europy w sztafecie 4 x 100 m stylem zmiennym.
Jej największym dotychczasowym sukcesem jest srebrny medal mistrzostw Europy na krótkim basenie w Stambule w 2009 roku na dystansie 200 m stylem grzbietowym.
Uczestniczka igrzysk olimpijskich w Londynie (2012) na 100 (21. miejsce) i 200 m grzbietem (15. miejsce) oraz w sztafecie 4 x 100 m stylem zmiennym (9. miejsce).

</doc>
<doc id="1855920" url="https://pl.wikipedia.org/wiki?curid=1855920" title="Diane Bui Duyet">
Diane Bui Duyet

Diane Bui Duyet (ur. 22 grudnia 1979 w Numea) – francuska pływaczka urodzona na Nowej Kaledonii, dwukrotna wicemistrzyni Europy (basen 25 m).
Specjalizuje się w pływaniu stylem motylkowym. Jej największym sukcesem jest srebrny medal mistrzostw Europy na krótkim basenie w Stambule w 2009 roku oraz rok wcześniej w Rijece na dystansie 100 m tym stylem.

</doc>
<doc id="1855921" url="https://pl.wikipedia.org/wiki?curid=1855921" title="Amt Brüssow (Uckermark)">
Amt Brüssow (Uckermark)

Urząd Brüssow (Uckermark) (niem. "Amt Brüssow (Uckermark)") - niemiecki urząd leżący w kraju związkowym Brandenburgia, w powiecie Uckermark. Siedziba urzędu znajduje się w mieście Brüssow. 
W skład urzędu wchodzi pięć gmin:

</doc>
<doc id="1855922" url="https://pl.wikipedia.org/wiki?curid=1855922" title="Brüssow (Uckermark)">
Brüssow (Uckermark)



</doc>
<doc id="1855924" url="https://pl.wikipedia.org/wiki?curid=1855924" title="Michal Slesingr">
Michal Slesingr



</doc>
<doc id="1855926" url="https://pl.wikipedia.org/wiki?curid=1855926" title="Shinya Sasaki">
Shinya Sasaki



</doc>
<doc id="1855930" url="https://pl.wikipedia.org/wiki?curid=1855930" title="Zsuzsanna Jakabos">
Zsuzsanna Jakabos

Zsuzsanna "Zsu" Jakabos (ur. 3 kwietnia 1989 w Peczu) – węgierska pływaczka specjalizująca się w stylu zmiennym, dwukrotna złota medalistka mistrzostw Europy (basen 25 m).
Kariera sportowa.
Jej największym dotychczasowym sukcesem jest złoty medal mistrzostw Europy na krótkim basenie w Eindhoven w 2010 roku na dystansie 200 m stylem motylkowym i 400 m stylem zmiennym.
Uczestniczka igrzysk olimpijskich w Atenach (2004), Pekinie (2008) i w Londynie (2012).

</doc>
<doc id="1855931" url="https://pl.wikipedia.org/wiki?curid=1855931" title="Isabella Cullen">
Isabella Cullen



</doc>
<doc id="1855936" url="https://pl.wikipedia.org/wiki?curid=1855936" title="Indywidualny pakiet przeciwchemiczny">
Indywidualny pakiet przeciwchemiczny

Indywidualny pakiet przeciwchemiczny (IPP) – polski zestaw substancji stosowanych do dezaktywacji bojowych środków trujących. Służy do odkażania niewielkich powierzchni ciała (dłonie, ręce i szyja), broni osobistej, oporządzenia i umundurowania.
Składniki IPP umieszczone są w pudełku z tworzywa sztucznego koloru oliwkowego o wymiarach wynoszących około 13×9×4 cm. Masa pełnego pakietu to około 230 g.
Pakiet występuje w dwóch głównych wersjach: IPP-51M i IPP-95.
IPP-51M.
Podstawowymi elementami pakietu są dwa plastikowe pojemniki z roztworami odkażającymi:
W skład pakietu wchodzą także cztery serwetki z gazy bawełnianej (gaziki) do usuwania ciekłych substancji trujących i przecierania odkażanych powierzchni.
IPP-95.
Podstawowymi elementami pakietu są:

</doc>
<doc id="1855937" url="https://pl.wikipedia.org/wiki?curid=1855937" title="Takao Ituo">
Takao Ituo



</doc>
<doc id="1855938" url="https://pl.wikipedia.org/wiki?curid=1855938" title="Ophélie-Cyrielle Étienne">
Ophélie-Cyrielle Étienne

Ophélie-Cyrielle Étienne (ur. 9 września 1990 w Wissembourgu) – francuska pływaczka specjalizująca się w stylu dowolnym, trzykrotna medalistka mistrzostw Europy z Budapesztu, dwukrotna brązowa medalistka mistrzostw Europy (basen 25 m). Olimpijka z Pekinu i z Londynu.
Jej największym dotychczasowym sukcesem jest brązowy medal mistrzostw Europy na krótkim basenie w Stambule w 2009 roku na dystansie 400 i 800 m kraulem.

</doc>
<doc id="1855939" url="https://pl.wikipedia.org/wiki?curid=1855939" title="Ophelie Cyrielle Etienne">
Ophelie Cyrielle Etienne



</doc>
<doc id="1855943" url="https://pl.wikipedia.org/wiki?curid=1855943" title="Alessandro Pittin">
Alessandro Pittin

Alessandro Pittin (ur. 11 lutego 1990 w Tolmezzo) – włoski kombinator norweski, brązowy medalista olimpijski, wicemistrz świata i czterokrotny medalista mistrzostw świata juniorów.
Kariera.
Po raz pierwszy na arenie międzynarodowej Alessandro Pittin pojawił się 11 października 2003 roku, kiedy wystartował w zawodach FIS Race. Zajął wtedy 46. miejsce w sprincie w Predazzo. Na mistrzostwach świata juniorów w Rovaniemi w 2005 roku indywidualnie zajmował odległe pozycje, a w zawodach drużynowych wraz z kolegami był dwunasty. Rok później, podczas mistrzostw świata juniorów w Kranju wypadł lepiej, zajmując siódme miejsce w drużynie i osiemnaste zawodach metodą Gundersena. W międzyczasie, 20 stycznia 2006 roku zadebiutował w Pucharze Świata B, zajmując 40. miejsce w sprincie w Oberstdorfie. W tym samym roku, w wieku szesnastu lat, wystąpił na igrzyskach olimpijskich w Turynie, zajmując 46. miejsce w Gundersenie.
W 2007 roku na mistrzostwach świata juniorów w Tarvisio był czwarty w drużynie, jedenasty w Gundersenie i czternasty w sprincie. Kilka miesięcy później zadebiutował w Pucharze Świata, startując 15 grudnia 2007 roku w Ramsau. Zajął tam 33. miejsce w starcie masowym. W sezonie 2007/2008 wystartował jeszcze dwukrotnie, ale punktów nie zdobył i nie został uwzględniony w klasyfikacji generalnej. W lutym 2008 roku osiągnął swój pierwszy sukces, zdobywając brązowy medal w sprincie i złoty w Gundersenie na mistrzostwach świata juniorów w Zakopanem. Blisko medalu był także w zawodach drużynowych, w których Włosi uplasowali się na czwartym miejscu.
Pierwsze punkty w PŚ Alessandro wywalczył 30 listopada 2008 roku w fińskiej Ruce, gdzie zajął 23. miejsce w Gundersenie. Najlepszy wynik w startach pucharowych tego sezonu osiągnął w ostatnim konkursie – 7 marca 2009 roku w Lahti był ósmy w Gundersenie. W klasyfikacji generalnej zajął 35. miejsce z dorobkiem 111 punktów. Na początku lutego 2009 roku zdobył kolejne dwa złote medale na mistrzostwach świata juniorów w Štrbskim Plesie, gdzie zwyciężył w sprincie i Gundersenie. Dwa tygodnie później wystartował już na mistrzostwach świata w Libercu, gdzie był między innymi szósty w Gundersenie na dużej skoczni oraz siódmy w konkursie drużynowym. W lecie 2009 roku startował w dwunastej edycji Letniego Grand Prix w kombinacji norweskiej. W ostatnich zawodach cyklu, 15 sierpnia 2009 roku w Einsiedeln zajął trzecie miejsce Gundersenie, a w klasyfikacji końcowej był szósty.
Sezon 2009/2010 zaczął od zajęcia 19. miejsca 28 listopada 2009 roku w Ruce. W szóstych zawodach sezonu, 19 grudnia w Ramsau Pittin po raz pierwszy stanął na podium zawodów Pucharu Świata. Zajął tam trzecie miejsce w Gundersenie, wyprzedzili go tylko Francuz Jason Lamy Chappuis i Niemiec Tino Edelmann. W pozostałej części sezonu na podium stawał jeszcze dwukrotnie: 23 stycznia w Schonach i 31 stycznia 2010 roku w Seefeld również był trzeci w Gundersenie. Sezon ten zakończył na 13. pozycji w klasyfikacji generalnej. Podczas konkursu metodą Gundersena na normalnej skoczni na igrzyskach olimpijskich w Vancouver po skokach zajmował szóste miejsce. Na trasę biegową wyruszył ze stratą 48 sekund do prowadzącego Fina Janne Ryynänena. Pittin wraz z Lamy-Chappuis i dwoma Amerykanami: Johnnym Spillanem i Toddem Lodwickiem wyprzedzili Fina i to między nimi rozstrzygnęła się walka o medale. W sprincie na ostatnich metrach najlepszy okazał się Francuz, który o 0,4 sekundy wyprzedził Spillane'a i o 0,8 sekundy trzeciego na mecie Pittina. Medal zdobyty przez Alessandro jest pierwszym medalem olimpijskim dla Włoch w historii igrzysk olimpijskich. Na tych samych Igrzyskach zajął także siódme miejsce na dużej skoczni (po skokach był trzynasty) oraz dziesiąte w drużynie.
W sezonie 2010/2011 prezentował nieco słabszą formę. Punktował w większości startów pucharowych, jednak ani razu nie znalazł się w czołowej dziesiątce. Najlepszy wynik osiągnął 22 stycznia 2011 roku w Chaux-Neuve, gdzie zajął 11. miejsce w Gundersenie. Cały cykl zakończył na 21. pozycji w klasyfikacji generalnej. Na przełomie lutego i marca 2011 roku wziął udział w mistrzostwach świata w Oslo. Włoch nie zdobył tam medalu, indywidualnie zajmując 24. miejsce na dużej skoczni, a na normalnym obiekcie był siedemnasty. W konkursach drużynowych Włosi z Pittinem w składzie zajęli siódme miejsce na dużej skoczni i dziewiąte na normalnej. Na podium zawodów Pucharu Świata Alessandro powrócił na początku sezonu 2011/2012. W trzecich zawodach cyklu, 3 grudnia 2011 roku w norweskim Lillehammer zajął drugie miejsce w Gundersenie. Na początku stycznia 2012 roku wygrał trzy konkursy z rzędu, wszystkie odbywały się we francuskim Chaux-Neuve. Dzięki temu awansował na drugie miejsce w klasyfikacji generalnej. Podczas styczniowego treningu w Predazzo upadł na skoczni. Nie odniósł obrażeń, ale stracił formę. W lutym, podczas zawodów Pucharu Świata na skoczni w Klingenthal, Pittin znów upadł i został przewieziony do szpitala. Okazało się, że nabawił się ciężkiego urazu lewego barku i nie wystartował już do końca sezonu. Zgromadzone do tego czasu punkty pozwoliły mu zająć ostatecznie siódme miejsce w klasyfikacji generalnej. Uraz okazał się na tyle poważny, że latem 2012 nie wystąpił w żadnych oficjalnych zawodach.
Powrócił do rywalizacji w sezonie 2012/2013, jednak w Pucharze Świata wystąpił tylko trzy razy, dwukrotnie zdobywając punkty. Wystąpił na mistrzostwach świata w Val di Fiemme, gdzie w sprincie drużynowym i sztafecie zajął siódme miejsce, a indywidualnie plasował się w trzeciej dziesiątce na dużej skoczni oraz w drugiej na skoczni normalnej. Na podium zawodów Pucharu Świata ponownie stanął 15 marca 2014 roku w Falun, gdzie w Gundersenie na normalnej skoczni był trzeci. Na rozgrywanych rok wcześniej igrzyskach olimpijskich w Soczi najlepszy wynik osiągnął w tej samej konkurencji, zajmując czwarte miejsce. Walkę o medal przegrał tam z Norwegiem Magnusem Krogiem o 1,2 sekundy. Ostatecznie sezon zakończył na siedemnastym miejscu.
Podczas mistrzostw świata w Falun w 2015 roku zdobył srebrny medal w Gundersenie na normalnej skoczni, gdzie wyprzedził go tylko Niemiec Johannes Rydzek. Zajął tam też między innymi czwarte miejsce w sztafecie, w której Włosi przegrali walkę o medal z Francuzami o 30,5 sekundy. W zawodach pucharowych dwukrotnie stawał na podium: 12 marca w Trondheim i dwa dni później w Oslo był trzeci w Gundersenie na dużej skoczni. Sezon 2014/2015 zakończył na jedenastej pozycji w klasyfikacji generalnej. W kolejnych dwóch sezonach ani razu nie znalazł się w czołowej dziesiątce indywidualnych zawodów pucharowych. Przełożyło się to na pozycję w klasyfikacji generalnej, w której plasował się poza czołową trzydziestką. W 2017 roku wystąpił na mistrzostwach świata w Lahti, gdzie indywidualnie zajmował miejsca na pod koniec drugiej dziesiątki, a w sprincie drużynowym i sztafecie był szósty.
Kolejne podium wywalczył 17 grudnia 2017 roku w Ramsau, zajmując drugie miejsce na normalnej skoczni. W pozostałych zawodach pucharowych sezonu 2017/2018 jeszcze tylko raz znalazł się w pierwszej dziesiątce. W klasyfikacji generalnej zajął 24. miejsce, zdobył za to Małą Kryształową Kulę w nowo wprowadzonej klasyfikacji najlepszego biegacza. Podczas rozgrywanych w lutym 2018 roku igrzysk w Pjongczangu zajął ósme miejsce w sztafecie, 19. miejsce na normalnej skoczni oraz 27. miejsce na dużej.
Osiągnięcia.
Puchar Świata.
Miejsca na podium.
Pittin 13 razy stawał na podium, w tym 3 razy na najwyższym stopniu.

</doc>
<doc id="1855947" url="https://pl.wikipedia.org/wiki?curid=1855947" title="Falco Weißpflog">
Falco Weißpflog



</doc>
<doc id="1855949" url="https://pl.wikipedia.org/wiki?curid=1855949" title="Pomnik żołnierzy Wielkiej Wojny Ojczyźnianej w Kutaisi">
Pomnik żołnierzy Wielkiej Wojny Ojczyźnianej w Kutaisi

Pomnik żołnierzy Wielkiej Wojny Ojczyźnianej w Kutaisi "(język gruziński: სამხედრო დიდების მემორიალი ქუთაისში)" – pomnik żołnierzy walczących i zabitych w wielkiej wojnie ojczyźnianej, istniejący w mieście Kutaisi w Gruzji od roku 1981 do 19 grudnia 2009.
Pomnik miał kształt łuku stojącego na wzniesieniu, zbudowany z betonu wraz z brązowymi płaskorzeźbami na frontowej części, przedstawiającymi postacie ludzkie. Ponad nimi znajdowało się 7 arek, w pięciu centralnych zawieszono dzwony. Nad nimi z kolei znajdowała się rzeźba mnicha z rozłożonymi rękoma. Przed ogromnym łukiem znajdowała się z kolei rzeźba jeźdźca na koniu.
Demontaż.
Początkowo zdemontowano rzeźbę jeźdźca oraz płaskorzeźby z frontu pomnika. Według słów dyrektora departamentu prasy i informacji Ministerstwa Spraw Zagranicznych Gruzji Ij Macharoszwili, elementy te powinny zostać ponownie zamontowane w innym miejscu. Pozostała, betonowa część monumentu została wysadzona w powietrze 19 grudnia 2009. W czasie operacji wysadzania na skutek niedostatecznego zabezpieczenia terenu zginęło dwoje gapiów (matka i córka).

</doc>
<doc id="1855950" url="https://pl.wikipedia.org/wiki?curid=1855950" title="George Woods (lekkoatleta)">
George Woods (lekkoatleta)

George Roger Woods (ur. 11 lutego 1943 w Portageville w stanie Missouri, zm. 30 sierpnia 2022) – amerykański lekkoatleta, specjalista pchnięcia kulą, dwukrotny wicemistrz olimpijski.
Podczas XIX Letnich Igrzysk Olimpijskich w 1968 roku w Meksyku zdobył srebrny medal przegrywając ze swym rodakiem Randym Matsonem. Podczas XX Letnich Igrzysk olimpijskich w 1972 roku w Monachium również zajął 2. miejsce. Tym razem pokonał go Władysław Komar, który w 1. kolejce finału pchnął kulę na odległość 21,18 m. George Woods miał w tej samej kolejce pchnięcie o 1 cm krótsze. W ostatniej kolejce kula pchnięta przez George'a Woodsa uderzyła w znacznik pokazujący wynik uzyskany przez Władysława Komara; zmierzono odległość 21,05 m. Podczas XXI Letnich Igrzysk Olimpijskich w 1976 roku w Montrealu George Woods zajął w finale 7. miejsce.
Nigdy nie zdobył mistrzostwa Stanów Zjednoczonych (Amateur Athletic Union) na otwartym stadionie, ale w hali był mistrzem w 1967, 1968, 1969 i 1973 roku. W 1974 roku ustanowił nieoficjalny halowy rekord świata wynikiem 22,02 m.

</doc>
<doc id="1855951" url="https://pl.wikipedia.org/wiki?curid=1855951" title="Stryhanka">
Stryhanka

Stryhanka (ukr. Стриганка) – wieś na Ukrainie. Należy do rejonu kamioneckiego w obwodzie lwowskim i liczy 411 mieszkańców.
W pobliżu znajduje przystanek kolejowy Stryhanka, położony na linii Lwów – Sapieżanka – Kowel.
Historia.
Wieś starostwa kamionackiego położona była w XVIII wieku w województwie bełskim. Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Dobrotwór w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1855953" url="https://pl.wikipedia.org/wiki?curid=1855953" title="Kreml (Moskwa)">
Kreml (Moskwa)



</doc>
<doc id="1855954" url="https://pl.wikipedia.org/wiki?curid=1855954" title="Sielec (rejon kamionecki)">
Sielec (rejon kamionecki)

Sielec (ukr. Сілець, "Siłeć") – wieś na Ukrainie. Należy do rejonu kamioneckiego w obwodzie lwowskim i liczy 581 mieszkańców.
Historia.
W czasach przedrozbiorowych królewszczyzna (tenuta Sielce Bieńkowe), objęta kolonizacją wołoską, istniejąca co najmniej od początku XVI w., lub nawet wcześniej. 
W roku 1564–70 należała do starostwa kamioneckiego, a w 1764 przydzielona do starostwa buskiego. W XVI w. wieś liczyłą 18.25 łanu, osadnicy płacili dań dwudziestego barana. W 1578 jest wójtostwem. Jednym z wójtów był Bieńkowski, skąd nazwa wsi. W północnej części wsi zwanej Kuźnią przed rozbiorami była hamernia poruszana siłą wody Bugu i wykorzystująca stosunkowo ubogą rudę żelaza (limonit, ruda bagienna), którą kopano jeszcze na początku XIX w. za czasów Józefa Miera. Dlatego w okolicy do końca XVIII w. rozwinięty był przemysł kowalski.
W 1699 jej posesorką była Anna z Ożgów Wielhorska (zm. 1706). W roku następnym przekazała ją synowi Wacławowi Ksaweremu (zm. 1707/09). Przez wiele następnych lat Sielce dzierżyły wdowy po przedwcześnie zmarłych męskich przedstawicielach rodu Wielhorskich. Po śmierci Ludwiki vel Ludwiny z Zamoyskich w 1737 dzierżawę nadano Janowi Karolowi Mniszchowi (zm. 1759), zaś ten w 1746 odstąpił ją Michałowi Wielhorskiemu (zm. 1794). W 1760 Michał Wielhorski dokonał cesji Sielców i nowo założonej Rudy Sieleckiej na rzecz Józefa Miera, starosty trzcinnickiego i późniejszego wojewody pomorskiego.
Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
Za II Rzeczypospolitej do 1934 wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 włączona jako gromada, do nowo utworzonej wiejskiej gminy zbiorowej Dobrotwór (oraz częściowo do gminy Nieznanów) w tymże powiecie i województwie . Nowo utworzona gromada obejmowała miejscowości Bratasze, Doliny, Kuźnia Ruska, Osowiec, Perekałki, Sielec Bieńków, Terebinie i Tyczek. Jednocześnie z części dawnej gminy Sielec utworzono gromadę Gawliki obejmującą przysiółki: Brzezina, Gawliki, Kuźnia Polska, Ptaszniki, Zabuże i Zapotok
Po wojnie wieś weszła w struktury administracyjne Związku Radzieckiego.

</doc>
<doc id="1855957" url="https://pl.wikipedia.org/wiki?curid=1855957" title="Heini Klopfer">
Heini Klopfer

Heini Klopfer, właśc. Heinrich Klopfer (ur. 3 kwietnia 1918 w Immenstadt im Allgäu, zm. 18 listopada 1968 w Oberstdorfie) – niemiecki skoczek narciarski reprezentujący RFN oraz architekt.
Biografia.
Kariera skoczka narciarskiego.
W wieku 17 lat Klopfer wziął udział w niemieckich kwalifikacjach olimpijskich na Zimowe Igrzyska w Garmisch-Partenkirchen w 1936 r., jednak dostał się do reprezentacji kraju. W noworocznym konkursie w Ga-Pa w 1936 r. zajął 2. miejsce, w dwa lata później zajął tę samą pozycję w mistrzostwach Węgier. W 1939 r. wygrał natomiast specjalne zawody w skokach narciarskich w Kitzbühel.
W 1941 r. zajął ósme miejsce na mistrzostwach świata w narciarstwie klasycznym, które odbywały się we Włoszech. W późniejszym czasie, FIS zdecydował się o nieuznaniu wyników tych zawodów ze względu na niewielką liczbę zawodników biorących udział ze względu na toczącą się wówczas II wojnę światową. W latach 40. i 50. XX wieku Klopfer wraz z Tonim Brutscherem oraz Seppem Weilerem zaczęli być określani mianem „Oberstdorf Trio”, bowiem cała trójka zaliczana była do światowej czołówki skoków narciarskich. Nie mieli jednak okazji do występów na arenie międzynarodowej, ponieważ sportowcom z Niemiec zaraz po wojnie, odmawiano prawa do udziału w wielu międzynarodowych zawodach z Zimowymi Igrzyskami Olimpijskimi w 1948 r. na czele. W rezultacie, na przełomie lat 40. i 50. XX wieku, Klopfer wystartował tylko w kilku krajowych konkursach. W 1953 r. wziął udział w inauguracyjnym konkursie 1. Turnieju Czterech Skoczni – na skoczni w Partenkirchen zajął trzynaste miejsce. Start w drugiej edycji pokrzyżowała mu kontuzja, a do trzeciej natomiast się nie zakwalifikował. Wobec tego, w 1955 r. zakończył zawodniczą karierę.
Kariera jako architekt.
Maturę zdał w szkole w Oberstdorfie, następnie ukończył architekturę na uczelni w Darmstadt. Zaprojektował 250 skoczni narciarskich na całym świecie, w tym jedną mamucią w Oberstdorfie, którą później nazwano jego imieniem – Heini-Klopfer-Skiflugschanze. Pierwsze zawody rozegrano na niej w 1950 r. Sepp Weiler, kolega Klopfera ze skoczni, ustanowił wówczas rekord świata w długości lotu narciarskiego – 127 metrów. Już dzień później wynik ten poprawił Dan Netzell po skoku na odległość 135 metrów.
Klopfer zaprojektował m.in. kompleks skoczni Papoose Peak Jumps w Squaw Valley, gdzie odbyły się Zimowe Igrzyska Olimpijskie w 1960 roku oraz kompleks Le Claret w Autrans, gdzie odbył się konkurs skoków w ramach Zimowych Igrzysk Olimpijskich w 1968 roku.
Zmarł na zawał serca w rodzinnym Oberstdorfie 18 listopada 1968.

</doc>
<doc id="1855958" url="https://pl.wikipedia.org/wiki?curid=1855958" title="Układ Piaseckiego">
Układ Piaseckiego

Układ Piaseckiego (tandem, układ dwuwirnikowy podłużny) – układ wirników w śmigłowcu, charakteryzujący się umieszczeniem wirników w układzie tandemowym, poziomo i wzdłużnie, zamontowany jeden przy drugim, najczęściej blisko końców kadłuba. Każdy z wirników porusza się w przeciwnym kierunku. Autorem tego układu jest Frank Piasecki.
Zalety układu konstrukcji Piaseckiego:
Wady:
Najpopularniejszym obecnie śmigłowcem w układzie tandemowym jest Boeing CH-47 Chinook.

</doc>
<doc id="1855960" url="https://pl.wikipedia.org/wiki?curid=1855960" title="Połoniczna">
Połoniczna

Połoniczna (ukr. Полонична) – wieś na Ukrainie. Należy do rejonu kamioneckiego w obwodzie lwowskim i liczy 617 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Nieznanów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1855961" url="https://pl.wikipedia.org/wiki?curid=1855961" title="Andy Sinton">
Andy Sinton

Andrew Sinton (ur. 19 marca 1966 w Cramlington)- angielski piłkarz, reprezentant kraju grający na pozycji pomocnika. Uczestnik Euro 1992
Kariera klubowa.
Karierę piłkarską rozpoczął w 1983 w klubie Cambridge United. Od tego czasu grał w takich klubach jak Brentford, Queens Park Rangers, Sheffield Wednesday, Tottenham Hotspur, Wolverhampton Wanderers, Burton Albion, Bromsgrove Rovers i Fleet Town. W 2007 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1991. W 1992 pojechał na Euro 1992 do Szwecji. Po raz ostatni w reprezentacji zagrał w 1993. W sumie w reprezentacji wystąpił w 12 spotkaniach.
Kariera trenerska.
Od 2004 do 2010 był trenerem klubu Fleet Town. Od 2010 do 2013 pracował w zespole A.F.C. Telford United.

</doc>
<doc id="1855962" url="https://pl.wikipedia.org/wiki?curid=1855962" title="Sokole (rejon buski)">
Sokole (rejon buski)

Sokole (ukr. Соколя) – wieś na Ukrainie. Należy do rejonu buskiego w obwodzie lwowskim i liczy 693 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Grabowa (oraz częściowo do gmin Kamionka Strumiłowa i Nieznanów) w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1855964" url="https://pl.wikipedia.org/wiki?curid=1855964" title="Robert Eideman">
Robert Eideman



</doc>
<doc id="1855965" url="https://pl.wikipedia.org/wiki?curid=1855965" title="Roman Jarosewycz">
Roman Jarosewycz

Roman Jarosewycz (ukr. Роман Яросевич; ur. 19 maja 1862 w Moskalówce, zm. 18 maja 1934 w Stanisławowie) – ukraiński działacz społeczny, lekarz, publicysta, polityk radykalny i socjaldemokratyczny.
Był synem duchownego greckokatolickiego ks. Ignacego (Ihnatija), proboszcza w Moskalówce w pow. kosowskim. Ukończył c. k. gimnazjum w Kołomyi (1880). Studiował teologię i filologię słowiańską na wydziale filozoficznym Uniwersytetu Lwowskiego (1880-1883) i w Wiedniu (1883-1885). Na tym ostatnim w 1885 otrzymał tytuł doktora filozofii. Następnie pracował jako nauczyciel w c. k. gimnazjum w Kołomyi (1886-1887) i gimnazjum św. Anny w Krakowie (1888-1889). Równolegle studiował medycynę na Uniwersytecie Jagiellońskim (1887-1894), w 1894 otrzymał tytuł doktora nauk medycznych. Od tego momentu prowadził praktykę jako lekarz-stomatolog najpierw w Borszczowie (1895-1904), potem w Stanisławowie (1905-1934). Był członkiem Ukraińskiego Towarzystwa Lekarskiego.
Już w okresie studiów krakowskich włączył się aktywnie w życie polityczne społeczności ukraińskiej w Galicji. Był współzałożycielem, a następnie liderem w latach 1890-1899 Ukraińskiej Partii Radykalnej (UPR – Украї́нська радика́льна па́ртія). W 1899 opuścił partię radykalną i był współzałożycielem, a następnie w latach 1899-1918 działaczem Ukraińskiej Partii Socjaldemokratycznej (Українська соціал-демократична партія).
Poseł do austriackiej Rady Państwa IX kadencji (27 marca 1897 – 7 września 1900) wybranym z listy UPR w kurii V (powszechnej w okręgu wyborczym nr 15 (Borszczów – Zaleszczyki – Czortków – Husiatyn – Trembowla – Skałat). W parlamencie był prezesem ukraińskiej frakcji radykalnej (1897-1899), następnie przeszedł do socjaldemokratów. W 1907 bezskutecznie ubiegał się z listy socjaldemokratycznej o mandat poselski do Rady Państwa w okręgu wyborczym nr 32 (Buczacz – Śniatyn – Zaleszczyki – Borszczów – Cygany – Tłumacz – Tarnowica Polna – Bohorodyczyn).
Podczas I wojny światowej w latach 1914-1917 mieszkał w Wiedniu. Publikował wówczas artykuły o tematyce ukraińskiej w wiedeńskich gazetach „Arbeiter Zeitung” i „Die Zeit”. W 1918 uczestniczył w tworzeniu Zachodnioukraińskiej Republiki Ludowej, m.in. podpisał w Kijowie Akt Zjednoczenia obu państw ukraińskich (22 stycznia 1919), był także delegatem do tymczasowego przedstawicielstwa zjednoczonej Ukrainy – Kongresu Pracy Ukrainy (23–28 stycznia 1919). Był także przewodniczącym ukraińskiego Socjaldemokratycznego Związku Robotników Kolejowych.
Po 1920 roku wycofał się z szerszego życia publicznego. Pracował wówczas jako lekarz kolejowy w Stanisławowie. Zmarł śmiercią samobójczą.

</doc>
<doc id="1855966" url="https://pl.wikipedia.org/wiki?curid=1855966" title="Kokos morski">
Kokos morski



</doc>
<doc id="1855968" url="https://pl.wikipedia.org/wiki?curid=1855968" title="Bartłomiej Longo">
Bartłomiej Longo

Bartłomiej Longo, włos. "Bartolo Longo" (ur. 10 lutego 1841 w Latiano, zm. 5 października 1926 w Pompejach) – świecki tercjarz dominikański (OPs), były uczeń pijarski, Apostoł Różańca, Kawaler Maryi i błogosławiony Kościoła rzymskokatolickiego.
Bartłomiej Longo urodził się w średniozamożnej rodzinie, w małym miasteczku koło Brindisi w południowych Włoszech. Jego rodzice byli bardzo religijni. Po ukończeniu szkoły elementarnej i średniej podjął studia prawnicze na Uniwersytecie Lecce oraz – po likwidacji szkół prywatnych – w Neapolu. Był uczestnikiem wystąpień antyklerykalnych, uczestnikiem seansów spirytystycznych i kapłanem świątyni szatana. Pod wpływem swojego przyjaciela Vincenza Pepego przeszedł na chrześcijaństwo, a następnie podjął studia prawnicze ukończone doktoratem. Był zaangażowany w pomoc chorym w szpitalu, działał też na polu religijnym, został tercjarzem dominikańskim i przyjął imię "Brat Różaniec".
13 listopada 1875 sprowadził do Pompejów do podupadłej parafii wizerunek Maryi Różańcowej, który wiele lat później nazwał „narzędziem do realizacji jednego z największych zamierzeń Bożego Miłosierdzia”. Na polecenie biskupa diecezji Nola, ks. Giuseppe Formisano, zaczął zbierać fundusze na budowę kościółka dla ubogich mieszkańców Pompejów. Dzięki zaangażowaniu, w ciągu 20 lat powstała okazała świątynia, a przy niej domy wychowawcze dla dzieci więźniów, sierot, szkoły, warsztaty, drukarnia i liczne miejsca pracy dla okolicznych mieszkańców. W 1885 pojął za żonę Mariannę de Fusco, żyjąc w czystej miłości.
Po kilkudziesięciu latach pracy, wskutek oskarżeń o defraudacje i szkody społeczne, jakie wysuwali dawni przyjaciele-antyklerykałowie, a także dwaj nieprzychylni księża, Bartłomiej zrzekł się wszelkich praw do świątyni oraz innych inicjatyw. Następnie został pozbawiony dachu nad głową przez swoich zadłużonych pasierbów, którzy wyprzedawali rodzinny majątek. Wskutek tego bez grosza przy duszy, jako 84-letni starzec, wrócił do rodzinnego Latiano. Z okazji 50-lecia dzieł w Pompejach wrócił do sanktuarium i zrehabilitowany od wszystkich zarzutów, pozostał tam przez ostatnie pół roku życia.
Bartłomiej Longo zmarł w opinii świętości. Pogrzeb odbył się 7 października 1926 roku przy uczestnictwie rzeszy tłumów. Został beatyfikowany przez papieża Jana Pawła II 26 października 1980. Zbudowany przez niego kościół znajduje się pod osobistym zarządem papieża, jest też najważniejszym "kościołem różańcowym" na świecie.
Kościół rzymskokatolicki wspomina „Kawalera Maryi”, który wiele lat życia poświęcił szerzeniu modlitwy różańcowej, 5 października.

</doc>
<doc id="1855970" url="https://pl.wikipedia.org/wiki?curid=1855970" title="CIK">
CIK

Zobacz też:

</doc>
<doc id="1855972" url="https://pl.wikipedia.org/wiki?curid=1855972" title="WCIK">
WCIK



</doc>
<doc id="1855973" url="https://pl.wikipedia.org/wiki?curid=1855973" title="Hiram Berdan">
Hiram Berdan

Hiram Berdan (ur. 1824, zm. 1893) – amerykański generał oraz inżynier, światowej sławy strzelec wyborowy, dowódca oddziału strzelców wyborowych (tzw. "Sharpshooters") podczas wojny secesyjnej. Wynalazca słynnego karabinu Berdana oraz związanej z nim amunicji.
Życiorys.
Berdan urodził się w Phelps, hrabstwo Ontario. Pracował jako mechanik w Nowym Jorku; przez piętnaście lat przed wybuchem wojny secesyjnej był uznanym i wielokrotnie nagradzanym strzelcem wyborowym. W tym czasie wynalazł również karabin samopowtarzalny oraz maszynę do amalgamacji złota – wynalazki przyniosły mu uznanie oraz bogactwo.
Wojna secesyjna.
Latem 1861 roku zaangażował się w utworzenie dwóch regimentów strzelców wyborowych (tzw. "Sharpshooters" od karabinu Sharpsa), które miały wspierać oddziały generała Winfielda Scotta. Berdan został mianowany pułkownikiem i dowódcą 1. i 2. regimentu 30 listopada 1861. Jego żołnierze przechodzili rygorystyczne szkolenie, otrzymywali charakterystyczne zielone mundury i wyposażani byli w celowniki teleskopowe. Sharpshooters wykonywali zwykle zadanie specjalne.
Berdan brał udział w bitwie siedmiodniowej, II bitwie nad Bull Run, a w lutym i marcu 1863 dowodził 2. i 3. brygadą, 3. korpusu Armii Potomaku w bitwie pod Chancellorsville. Brał czynny udział w bitwie pod Gettysburgiem, gdzie opóźnił atak na "Devil’s Den" oraz "Peach Orchard" konfederackiej brygady z Alabamy pod generałem Cadmusem Wilcoxem.
Po wojnie.
Berdan zrezygnował ze stanowiska wojskowego 2 stycznia 1864 i poświęcił się karierze wynalazcy i inżyniera. Zmarł nagle w 1893 roku i został pochowany na Cmentarzu narodowym w Arlington.

</doc>
<doc id="1855974" url="https://pl.wikipedia.org/wiki?curid=1855974" title="Berbeki">
Berbeki

Berbeki – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała na wschód od Kamionki Strumiłowej.
Dawniej przysiółek Sokolego.
Za II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Nieznanów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1855975" url="https://pl.wikipedia.org/wiki?curid=1855975" title="Budki Nieznanowskie">
Budki Nieznanowskie

Budki Nieznanowskie – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała między Nieznanowem a Tartakiem.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Nieznanów w tymże powiecie i województwie. Po wojnie wieś weszła w struktury administracyjne Związku Radzieckiego.
Urodził się tu Bolesław Kłaczyński (ur. 13 sierpnia 1895 r., zm. wiosną 1940 w Katyniu) – podporucznik piechoty Wojska Polskiego, kawaler Orderu Virtuti Militari, ofiara zbrodni katyńskiej.

</doc>
<doc id="1855979" url="https://pl.wikipedia.org/wiki?curid=1855979" title="Maximilien de Béthune de Sully">
Maximilien de Béthune de Sully

Maximilien de Béthune de Sully (ur. 13 grudnia 1560 w Rosny k. Mantes-la-Jolie (Yvelines), zm. 22 grudnia 1641 w Villebon (Eure-et-Loir), k. Chartres) – francuski polityk, hugenot, zwolennik i przyjaciel króla Henryka IV, marszałek Francji.
Walczył w armii Henryka, a gdy ten objął tron, w 1596 został zarządcą finansów królestwa, a potem ministrem skarbu i zwierzchnikiem administracji. Będąc zwolennikiem merkantylizmu, zreorganizował finanse, rozwinął gospodarkę, popierał rozwój rolnictwa, przebudował sieć dróg i fortyfikacji. W polityce zagranicznej był przeciwnikiem Habsburgów (por. "Grand dessein"). Od 1601 do 1610 r. pełnił funkcję wielkiego mistrza artylerii (potem stanowisko to objął jego syn). W 1604 r. został gubernatorem Poitou. Po zamordowaniu Henryka IV wycofał się z życia publicznego, jednak wspierał radami Ludwika XIII, od którego otrzymał tytuł marszałka Francji.
Rodzina.
W 1583 r. Maximilien ożenił się z Anną de Courtenay (1564–1589), z którą doczekał się syna:
W 1592 r. Maximilien ożenił się z Rachel Cochefilet (1562–1659), z którą miał następnie dziewięcioro dzieci, z których tylko troje dożyło wieku dorosłego:

</doc>
<doc id="1855980" url="https://pl.wikipedia.org/wiki?curid=1855980" title="Geografia Azerbejdżanu">
Geografia Azerbejdżanu

Azerbejdżan jest niewielkim państwem położonym na Zakaukaziu w zachodniej części Azji nad Morzem Kaspijskim.
Powierzchnia i granice.
Powierzchnia – 86 600 km²
Skrajne punkty – północny 41°55′N, południowy 38°20′N, zachodni 44°50′E, wschodni 50°30′E. Azerbejdżan ze wschodu na zachód mierzy około 340 km, a z północny na południe około 230 km.
Azerbejdżan graniczy z następującymi państwami:
Linia brzegowa – 680 km (Morze Kaspijskie)
Budowa geologiczna i rzeźba.
Azerbejdżan cechuje się urozmaiconym środowiskiem geograficznym. Od wschodu na długości 680 km, graniczy z Morzem Kaspijskim, z dość urozmaiconą linią brzegową. W jej środkowej części leży długi na ponad 70 km Półwysep Apszeroński, gdzie u nasady leży stolica kraju- Baku. W strefie przybrzeżnej leżą liczne, niewielkie wyspy.
Przez mniej więcej środek kraju z północnego zachodu na południowy wschód ciągnie się rozległa Nizina Kurańska. Obszar ten jest tektonicznym zapadliskiem, który został zalany wodami zatoki morskiej w okresie miocenu. Pod koniec trzeciorzędu i w czwartorzędzie na jej powierzchni osadziła się gruba warstwa piasków i glin nanoszonych przez rzeki.
Po obu stronach doliny kraj jest wyżynno-górzysty z przewagą gór. Na północy wznoszą się pasma górskie wchodzące w skład południowo-wschodniej części Wielkiego Kaukazu Jest to obszar młodych fałdowań alpejskich, gdzie góry te zostały sfałdowane i ostatecznie wypiętrzone w okresie orogenezy alpejskiej. Miało to miejsce pod koniec trzeciorzędu. Masyw Wielkiego Kaukazu na terenie Azerbejdżanu jest najwyższym masywem górskim, gdzie najwyższym szczytem kraju jest Bazardüzü o wysokości 4466 m n.p.m. Góry zbudowane są głównie z jurajskich, gliniastych łupków i wapieni. Po drugiej stronie Niziny Kurańskiej w południowo-zachodniej części kraju wznoszą się pasma górskie Małego Kaukazu. Góry te są zbudowane z wapieni kredowych i starych skał wulkanicznych. Masyw ten został wypiętrzony w środkowym trzeciorzędzie. Jego najwyższym szczytem jest Gamış dağı o wysokości 3724 m n.p.m.
Klimat.
Klimat jest zróżnicowany ze względu na ukształtowanie powierzchni. Azerbejdżan leży w strefie klimatu podzwrotnikowego, na przeważające części kraju – suchego. Na Nizinie Lenkorańskiej klimat jest wilgotny.
Deszcze w górach są dość obfite, na Wielkim Kaukazie rocznie spada od 1200 do 1300 mm deszczu. Natomiast na Małym Kaukazie jest bardziej sucho, gdzie średnia opadowa waha się od 600 do 800 mm deszczu rocznie. Inne obszary poza Niziną Lenkorańską (około 1700 mm. rocznie) są suche, gdzie średnio spada około 400 mm. deszczu. Sucho jest w dolinie Niziny Kurańskiej, średnia roczna to 250 mm. Jeszcze suchszym regionem jest Półwysep Apszeroński, tam roczny opad wynosi około 150 mm.
Temperatury są zależne od wysokości. Spora część kraju to tereny górzyste, wysoko położone, są to więc miejsca chłodne. Powyżej 2000 m n.p.m. zimą dni są mroźne, gdzie średnia dobowa wynosi około –6 °C, a obszary powyżej 3000 m n.p.m. są bardzo zimne i przez cały rok otrzymuje się tam śnieg. Latem w górach także jest chłodno, gdzie średnie dobowe temperatury wynoszą około 14 °C. Na terenach nisko położonych jak na Nizinie Kurańskiej jest stosunkowo ciepło. Zimą średnia dobowa waha się od 1 do 3 °C, a latem jest gorąco: 26–27 °C, przy czym w dzień występują upały do 35 °C. Na Nizinie Lenkorańskiej jest nieco chłodniej, ale zimy mają dość łagodny przebieg temperatur.
Wody.
Ze względu na obfite opady jakie mają miejsce górach, sieć rzeczna kraju jest dobrze rozwinięta. Azerbejdżan należy do zlewiska Morza Kaspijskiego. Główną rzeką kraju jest Kura, która uchodzi właśnie do tego morza w południowej części kraju. Głównym dopływem Kury jest Araks, którego ujście znajduje się w jej dolnym biegu. Poza tymi dwiema rzekami, których źródła znajdują się poza granicami Azerbejdżanu, występują 23 rzeki o długości 100 km lub większej.
Jeziora Azerbejdżanu występują w górach i są pochodzenia polodowcowego. Łącznie w kraju jest około 250 jezior. Największym jeziorem w kraju jest sztuczny Zbiornik Mingeczaurski o powierzchni 620 km². Jednak największym naturalnym zbiornikiem wodnym jest jezioro Sarısu o powierzchni 65,7 km².
Sztuczne zbiorniki wodne zostały wybudowane głównie w celach irygacyjnych oraz energetycznych. Od zakończenia II wojny światowej stworzono ich w Azerbejdżanie ponad 100. Ich łączna powierzchnia wynosi ponad 1070 km². Poza Zbiornikiem Minczegaurskim do największych sztucznych zbiorników należą: Şəmkir, Araks, Yenikənd, Sarsang oraz Ceyranbatan.
Gleby.
Azerbejdżan jest w większości pokryty kambisolami i żółtymi oraz czerwonymi luwisolami. Kambisole występują na przedgórzach gdzie opady są większe, natomiast luwisole pokrywają obszar Niziny Kurańskiej. Przechodzą one w jałowe kserosole, które występują na Półwyspie Apszerońskim.
Flora.
Roślinność jest zróżnicowana z powodu wysokości nad poziomem morza i warunków pogodowych jakie się z nią wiążą. Obszary nizinne jak Nizina Kurańska są zdominowane przez suchą roślinność półpustynną, która występuje także na Półwyspie Apszerońskim. Obszary przedgórskie są pokryte roślinnością stepową. W górach rosną lasy, lecz zajmują jedynie 10% powierzchni kraju. Porastają one głównie góry Wielkiego Kaukazu i Gór Tałyskich. W skład drzewostanu wchodzą dęby, buki i graby. Na terenach powyżej 2500 m n.p.m. lasy zanikają, a na ich miejsce pojawiają się wysokogórskie łąki. Nad Morzem Kaspijskim rosną rzadkie lasy kserofilne i zarośla typu sziblak i frygana.
Fauna.
Świat zwierząt jest reprezentowany przez gatunki pochodzące z Regionu Śródziemnomorskiego i Europejskiego. W górach żyją drapieżniki takie jak niedźwiedź brunatny, ryś, a na terenach niżej położonych – lampart i szakal. Do parzystokopytnych należą sarna i jeleń, a wysoko w górach żyje koziorożec kaukaski. W przypadku ptaków głównym gatunkiem jest orzeł i sęp, oraz należący do kuraków – ułar. Z gadów najczęściej spotykane są jaszczurki. Obszary wodne jak region Kury zamieszkują liczne gatunki ptaków wodnych i płazy.
Obszary chronione zajmują jedyne 2,2% powierzchni kraju, czyli niecałe 2000 km².

</doc>
<doc id="1855981" url="https://pl.wikipedia.org/wiki?curid=1855981" title="Torbjørn Yggeseth">
Torbjørn Yggeseth

Torbjørn Yggeseth (ur. 18 czerwca 1934 w Asker, zm. 10 stycznia 2010 tamże) – norweski skoczek narciarski i działacz sportowy, twórca Pucharu Świata w skokach narciarskich. W 1964 zakończył karierę skoczka.
Zwyciężył w Turnieju Norweskim w 1959. Brał udział w igrzyskach olimpijskich w Squaw Valley, gdzie zajął 5. miejsce na dużej skoczni, jednak jego największym sukcesem jest dwukrotne zajęcie drugiego miejsce w klasyfikacji generalnej Turnieju Czterech Skoczni w edycjach 1962/1963 (wygrany konkurs w Bischofshofen) oraz 1963/1964 (wygrana w Oberstdorfie i 3. miejsce w Bischofshofen). W 1963 został wicemistrzem Norwegii w skokach na normalnej skoczni.
Na kongresie FIS w 1979 wystąpił z pomysłem organizacji Pucharu Świata w skokach narciarskich na wzór analogicznego Pucharu Świata w narciarstwie alpejskim, kongres zdecydował się wcielić tę koncepcję w życie. Był członkiem Komitetu Skoków Narciarskich FIS od 1975, a przewodniczącym od 1983. W 2004 sprzeciwił się udziałowi Anette Sagen i innych norweskich zawodniczek jako przedskoczkiń na skoczni Vikersundbakken wchodząc z nimi w konflikt. Zrezygnował ze stanowiska w tym samym roku, uzasadniając decyzję twierdził, że podjął ją już 4 lata wcześniej i nie ma ona nic wspólnego ze sporem dotyczącym kobiecych skoków.

</doc>
<doc id="1855983" url="https://pl.wikipedia.org/wiki?curid=1855983" title="Arne Hoel">
Arne Hoel

Arne Hoel (ur. 5 kwietnia 1927 w Skoger, zm. 10 września 2006 w Oslo) – norweski skoczek narciarski.
Kariera.
Na arenie międzynarodowej pojawił się w 1947, kiedy wygrał szwedzkie igrzyska narciarskie w Sundsvall. Rok później triumfował w Festiwalu Skoków w Oslo. Sukces na owym festiwalu powtórzył w 1951. W 1950 zaliczył też zwycięstwa w międzynarodowych zawodach w szwajcarskim Flims oraz Leizerheide oraz drugie miejsce w igrzyskach narciarskich w Lahti, natomiast w 1951 był drugi na szwedzkich igrzyskach narciarskich.
W 1952 wziął udział w igrzyskach olimpijskich w Oslo. Zajął tam szóste miejsce na skoczni K-72 po skokach na odległość 66,5 oraz 63,5 metra. Do medalu zabrakło mu czterech punktów. W 1954 wygrał konkurs skoków w Revelstoke oraz w Oslo. Startował w międzynarodowych zawodach w Moskwie i zajął tam 11. miejsce. W 1952 w tradycyjnym konkursie na Holmenkollen zajął miejsce trzecie, trzy lata później była to już lokata piętnasta. Wobec słabszych wyników, na Zimowe Igrzyska Olimpijskie 1956 w Cortinie d’Ampezzo nie jechał w roli faworyta. Zajął tam 11. miejsce po skokach na odległość 77,5 oraz 76,5 metra. Po igrzyskach kolejny raz wystartował w Festiwalu Skoków Holmenkollen i zajął drugie miejsce, rok później był dziewiąty, natomiast w 1958 roku piąty. Poza tym Hoel wygrał konkurs skoków w Drammen w 1958. Zwyciężył w Turnieju Norweskim.
Jego największym sukcesem w karierze jest zajęcie trzeciego miejsca w klasyfikacji generalnej 7. Turnieju Czterech Skoczni (1958/1959), chociaż nie stał na podium żadnego z konkursów – zajmował kolejno 9., 8., 6. i ponownie 9. miejsce na poszczególnych skoczniach.
W 1956 otrzymał medal Holmenkollen wraz z Borghild Niskin i Arnfinnem Bergmannem. Po sukcesie w TCS, wystartował jeszcze w konkursie w Le Brassus w Szwajcarii w 1959. W tym samym roku wygrał po raz ostatni Festiwal Skoków Holmenkollen. Startował w nim jeszcze trzykrotnie – 29. miejsce w 1960 r., 43. i 28. w 1961.

</doc>
<doc id="1855984" url="https://pl.wikipedia.org/wiki?curid=1855984" title="Arne Høl">
Arne Høl



</doc>
<doc id="1855986" url="https://pl.wikipedia.org/wiki?curid=1855986" title="Halvor Naes">
Halvor Naes



</doc>
<doc id="1855990" url="https://pl.wikipedia.org/wiki?curid=1855990" title="Multipole elektryczne">
Multipole elektryczne



</doc>
<doc id="1855992" url="https://pl.wikipedia.org/wiki?curid=1855992" title="Wielka Remonstracja">
Wielka Remonstracja

Wielka Remonstracja (ang. "Grand Remonstrance") – ustawa angielska, uchwalona 22 listopada 1641 przez Izbę Gmin Długiego Parlamentu i przedłożona Karolowi I. Opracowana przez opozycję antykrólewską, zawierała listę nadużyć władzy z okresu rządów osobistych króla (1629-1640), żądania reformy Kościoła anglikańskiego, wolności dla purytanów i likwidacji wpływów katolickich oraz propozycje zmian w systemie rządzenia. Nie zaakceptowana przez króla, pogłębiła rozłam między opozycją a rojalistami, przyspieszając bieg wydarzeń prowadzących do wybuchu w 1642 wojny domowej. 

</doc>
<doc id="1855993" url="https://pl.wikipedia.org/wiki?curid=1855993" title="Cadmus Wilcox">
Cadmus Wilcox

Cadmus Marcellus Wilcox – amerykański wojskowy; wziął udział w wojnie amerykańsko-meksykańskiej, jako kapitan i wojnie secesyjnej, jako generał Konfederacji.
Życiorys.
Wilcox urodził się w Wayne County, w Północnej Karolinie w 1824 roku. Jego bratem był John Allen Wilcox, reprezentant stanu Teksas w Pierwszym Kongresie Konfederacji. Rodzina Wilcoxów przeniosła się do Hrabstwa Tipton (Tennessee), kiedy Cadmus miał dwa lata; tamże pobierał nauki w Cumberland College, skąd trafił do West Point.
Ukończywszy nauki, dołączył do 4. Regimentu Piechoty w 1847. Służył jako adiutant generała Johna A. Quitmana w bitwie pod Vera Cruz oraz bitwie pod Cerro Gordo. Za zasługi w bitwie pod Chapultepec został mianowany tymczasowym porucznikiem 13 września 1847.
Po zakończeniu wojny Wilcox uzyskał stopień pełnego porucznika, po czym powrócił do West Point, gdzie został instruktorem-asystentem taktyki wojennej. Funkcję tę pełnił do lata 1857 roku, kiedy, z powodu podupadającego zdrowia został wysłany do Europy. Po powrocie napisał podręcznik na temat obsługi karabinów, który stał się regulaminową książką w tej dziedzinie.
W 1860 roku został wysłany do Nowego Meksyku, gdzie awansował do stopnia kapitana 20 grudnia tego samego roku.
Wojna secesyjna.
Po ogłoszeniu secesji przez stan Tennessee wrócił do Richmond i włączony został do armii generała Josepha Egglestona Johnstona. Brał udział w I bitwie nad Bull Run, kampanii półwyspowej, a podczas bitwy o Williamsburg odegrał znaczącą rolę.
W bitwach pod Seven Pines i pod Gaines' Mill dowodził odpowiednio dwoma i trzema brygadami. W bitwie pod Glendale stracił wszystkich oficerów, a na jego mundurze znaleziono aż sześć dziur po kulach – mimo tego wyszedł ze starcia bez szwanku.
W bitwie pod Gettysburgiem bezskutecznie wspierał prawą flankę podczas sławnej szarży Picketta. Śmierć generała Williama Dorseya Pendera przyniosła mu 3 sierpnia 1863 roku awans na generała-majora.
Kariera powojenna.
Po zakończeniu działań wojennych oferowana została mu pozycja generała brygady w armii Egipskiej, którą to propozycję odrzucił. W 1886 roku prezydent Grover Cleveland mianował go szefem departamentu ds. kolei. Wilcox pełnił ową funkcję aż do emerytury.
Zagorzały kawaler, Wilcox, opiekował się wdową i dziećmi po swoim bracie, który zmarł nagle w 1865 roku.
Cadmus Wilcox zmarł w wieku 66 lat w Waszyngtonie i został pochowany na Oak Hill Cemetery. W kondukcie żałobnym znaleźli się zarówno byli generałowie Konfederacji jak i Unii.

</doc>
<doc id="1855994" url="https://pl.wikipedia.org/wiki?curid=1855994" title="Erazm Czeczotka">
Erazm Czeczotka

Erazm (Rozmus) Czeczotka (zwany "małym Cezarem, Borgią Krakowa, krwawym burmistrzem", zm. w 1587) – burmistrz krakowski, kupiec sukienny, jawny cudzołożnik.
Pochodził z Wielkopolski. Mieszkał przy ulicy św. Anny, pod nr 2. Przez 40 lat był rajcą miejskim (od 1547), kilkakrotnie zajmował urząd burmistrza. Wżenił się w rodzinę Montelupich i został nobilitowany w 1552. Przyjął go do swego herbu kanclerz koronny Jan Ocieski, w związku z tym Czeczotka zmienił nazwisko na „Tłokiński” i pieczętował się herbem Jastrzębiec. Słynął z lichwiarstwa, licznych oszustw finansowych, rozpustnego trybu życia, skrytobójstwa i wydawania wyroków śmierci na niewinne osoby. Był właścicielem wsi Grębałów.

</doc>
<doc id="1855995" url="https://pl.wikipedia.org/wiki?curid=1855995" title="Devil May Cry 2">
Devil May Cry 2

Devil May Cry 2 – gra akcji, stworzona i wydana w 2003 przez Capcom na platformę PlayStation 2. Jest to druga część serii.

</doc>
<doc id="1855996" url="https://pl.wikipedia.org/wiki?curid=1855996" title="Karpaty (ujednoznacznienie)">
Karpaty (ujednoznacznienie)



</doc>
<doc id="1855998" url="https://pl.wikipedia.org/wiki?curid=1855998" title="Forever Is the World (album)">
Forever Is the World (album)

Forever Is the World – siódmy album studyjny norweskiej grupy Theatre of Tragedy. Muzycznie płyta jest nawiązaniem do początkowej twórczości zespołu. Album został wydany w trzech edycjach: zwykłej, digipack (z dodatkowym utworem) oraz jako podwójny winyl (z dwoma dodatkowymi utworami, z których jeden ukaże się tylko w tej edycji).

</doc>
<doc id="1855999" url="https://pl.wikipedia.org/wiki?curid=1855999" title="Kaplica Wszystkich Świętych w Tarnobrzegu">
Kaplica Wszystkich Świętych w Tarnobrzegu

Kaplica Wszystkich Świętych w Tarnobrzegu. Budynek kaplicy znajduje się w tarnobrzeskiej dzielnicy Sobów, na Cmentarzu Komunalnym, przy ulicy Litewskiej. Budowa kaplicy została zainicjowana przez księdza serbinowskiej parafii Matki Bożej Nieustającej Pomocy Michała Józefczyka. Prace rozpoczęły się na początku 2009 roku, a zakończyły się pod koniec października. Kaplica posiada 400-metrową powierzchnię podziemną, której część planowano udostępnić pod krematorium/spopielarnię zwłok. Jej powstaniu sprzeciwił się jednak biskup pomocniczy diecezji sandomierskiej Edward Frankowski.
Architektura.
Kaplica posiada skromny wystrój. Głównym elementem ołtarza jest krucyfiks otoczony dwoma aniołami. Pod krzyżem znajduje się tabernakulum. Z boku umieszczono figurę Chrystusa Zmartwychwstałego oraz obraz Chrystusa Umęczonego. Po bokach kaplicy znajdują się stacje drogi krzyżowej. Na środku kaplicy znajduje się miejsce na ustawienie trumny. W przyszłości planuje się uruchomienie windy łączącej kaplicę z podziemiami. W podziemiach ciągle trwają prace wykończeniowe.

</doc>
<doc id="1856003" url="https://pl.wikipedia.org/wiki?curid=1856003" title="Edmund Faustyn Biernacki">
Edmund Faustyn Biernacki



</doc>
<doc id="1856004" url="https://pl.wikipedia.org/wiki?curid=1856004" title="Paweł Ciećwierz">
Paweł Ciećwierz

Paweł Ciećwierz (ur. 29 października 1978 na Śląsku) – polski pisarz fantasy i science fiction.
Życiorys.
Z wykształcenia literaturoznawca. Jest absolwentem filmoznawstwa i doktorem literaturoznawstwa Uniwersytetu Śląskiego.
Jego teksty kulturoznawcze ukazały się m.in. w czasopismach Dialog, Opcje i Kultura Popularna. Opowiadania fantastyczne publikował natomiast w magazynach: Science Fiction, Fantasy i Horror, Fenix Antologia oraz Arkadii, a także w antologii "Bez bohatera" (Fantasmagoricon, 2005). Ponadto jest stałym współpracownikiem czasopisma internetowego Creatio Fantastica.
Organizuje i prowadzi przeglądy kinematografii światowej. Pracuje także jako nauczyciel w IV LO im. Stanisława Staszica w Sosnowcu.
W marcu 2020 zaczął prowadzić własny kanał na YouTube.

</doc>
<doc id="1856006" url="https://pl.wikipedia.org/wiki?curid=1856006" title="Władysław Jagiełło (muzyk)">
Władysław Jagiełło (muzyk)



</doc>
<doc id="1856009" url="https://pl.wikipedia.org/wiki?curid=1856009" title="Mistrzostwa Świata w Piłce Nożnej 2002 (eliminacje strefy UEFA)">
Mistrzostwa Świata w Piłce Nożnej 2002 (eliminacje strefy UEFA)

W eliminacjach do MŚ 2002 ze strefy UEFA wzięło udział 50 narodowych reprezentacji Europy, które zmagały się o 15 miejsc. 
Format.
W 5 grupach po 6 zespołów i 4 grupach składających się z 5 zespołów zmierzyło się 50 reprezentacji narodowych.
Zwycięzcy 9 grup oraz najlepsza drużyna z drugiego miejsca zakwalifikowały się bezpośrednio do finałów Mistrzostw Świata. Pozostałe 8 drużyn z drugich miejsc wzięło udział w barażach o kolejne 4 miejsca. W przypadku grup 6-zespołowych do rankingu drugich miejsc nie były brane wyniki uzyskane z ostatnią drużyną w grupie. Kwalifikacje trwały od 2 września 2000 do 14 listopada 2001.
Runda grupowa.
Grupa 1.
 Bezpośrednia kwalifikacja do MŚ 2002 Kwalifikacja do play-offów
Grupa 2.
 Bezpośredni awans do MŚ 2002 Kwalifikacje do play-offów
Grupa 3.
 Bezpośredni awans do MŚ 2002 Kwalifikacje z play-offów
Grupa 4.
 Bezpośredni awans do MŚ 2002 Kwalifikacje do play-offów
Grupa 5.
 Bezpośrednia kwalifikacja do MŚ 2002 Kwalifikacja do play-offów
Grupa 6.
 Bezpośredni awans do MŚ 2002 Kwalifikacje do play-offów
Grupa 7.
 Bezpośredni awans do MŚ 2002 Kwalifikacje do play-offów
Grupa 8.
 Bezpośredni awans do MŚ 2002 Kwalifikacje do play-offów
Grupa 9.
 Bezpośredni awans do MŚ 2002 Kwalifikacja do play-offów

</doc>
<doc id="1856011" url="https://pl.wikipedia.org/wiki?curid=1856011" title="Parafia św. Mikołaja w Lublińcu">
Parafia św. Mikołaja w Lublińcu

Parafia Świętego Mikołaja – rzymskokatolicka parafia znajdująca się w Lublińcu. Parafia należy do diecezji gliwickiej i dekanatu Lubliniec.
Zasięg parafii.
Do parafii należą wierni z Lublińca, będący mieszkańcami ulic: 3 Maja, Św. Anny, Baczyńskiego, Cegielnianej, Cichociemnych, Częstochowskiej, Damrota, Dworcowej, Głogowa, Jaronia, Jaśminowej, Kasztanowej, Kilińskiego, Kopernika, Liberki, Lipowej, Lompy, Malinowej, Mańki, Miarki, Mickiewicza, św. Mikołaja, Młyńskiej, Niedurnego, Niegolewskich, Niepodległości, Ogrodowej, Opolskiej, Oświęcimskiej, Paderewskiego, Partyzantów, Pasiecznej, Piłsudskiego, Plebiscytowej, Podmiejskiej, Pogodnej, Polnej, Powstańców, Północnej, Przemysłowej, Pustej, Robotniczej, Rzeźniczka, Sobieskiego, Św. Edyty Stein, Strzeleckiej, Szymały, Torowej, Tylnej, Tysiąclecia, Uchodźców, Wąskiej, Wilimowskiego, Wiśniowej, Wojska Polskiego, Wrzosowej, ZHP, Zjednoczenia, Zwycięstwa i Żyznej.

</doc>
<doc id="1856015" url="https://pl.wikipedia.org/wiki?curid=1856015" title="Władysław Jagiełło (ujednoznacznienie)">
Władysław Jagiełło (ujednoznacznienie)



</doc>
<doc id="1856017" url="https://pl.wikipedia.org/wiki?curid=1856017" title="Sujinho">
Sujinho

Sujinho – pierwszy album duetu Jackson Conti, na który składają się amerykański producent Otis Jackson Jr. i brazylijski perkusista zespołu Azymuth Ivan Conti. Ukazał się 17 czerwca 2008 nakładem wytwórni Mochilla.

</doc>
<doc id="1856018" url="https://pl.wikipedia.org/wiki?curid=1856018" title="Mistrzostwa Świata w Piłce Nożnej 2002 (eliminacje strefy UEFA)/Grupa 1">
Mistrzostwa Świata w Piłce Nożnej 2002 (eliminacje strefy UEFA)/Grupa 1

W Grupie 1 eliminacji do MŚ 2002 biorą udział następujące zespoły:
Zobacz też.
Mistrzostwa Świata w Piłce Nożnej 2002 (eliminacje strefy UEFA)/Grupa 2
Mistrzostwa Świata w Piłce Nożnej 2002 (eliminacje strefy UEFA)/Grupa 3
Mistrzostwa Świata w Piłce Nożnej 2002 (eliminacje strefy UEFA)/Grupa 4
Mistrzostwa Świata w Piłce Nożnej 2002 (eliminacje strefy UEFA)/Grupa 5
Mistrzostwa Świata w Piłce Nożnej 2002 (eliminacje strefy UEFA)/Grupa 6
Mistrzostwa Świata w Piłce Nożnej 2002 (eliminacje strefy UEFA)/Grupa 7
Mistrzostwa Świata w Piłce Nożnej 2002 (eliminacje strefy UEFA)/Grupa 8
Mistrzostwa Świata w Piłce Nożnej 2002 (eliminacje strefy UEFA)/Grupa 9

</doc>
<doc id="1856020" url="https://pl.wikipedia.org/wiki?curid=1856020" title="Henry Koplik">
Henry Koplik

Henry Koplik (ur. 28 października 1858 w Nowym Jorku, zm. 30 kwietnia 1927 tamże) – amerykański lekarz pediatra. Jako pierwszy opisał objaw charakterystyczny dla odry, znany do dziś jako plamki Koplika. Jeden z założycieli American Paediatric Society. Był autorem podręcznika chorób dzieci, "Diseases of Infancy and Childhood" (New York, 1902).

</doc>
<doc id="1856021" url="https://pl.wikipedia.org/wiki?curid=1856021" title="Vladimir Kren">
Vladimir Kren

Vladimir (Vlado) Kren (ur. 8 grudnia 1903, zm. 2 grudnia 1948 w Zagrzebiu) – jugosłowiański pilot wojskowy (kapitan), pierwszy i ostatni dowódca Lotnictwa NDH podczas II wojny światowej.
Życiorys.
W okresie międzywojennym służył w Królewskich Jugosłowiańskich Siłach Lotniczych, dochodząc do stopnia kapitana. Przed wybuchem wojny z Niemcami, 6 stycznia 1941 przeleciał na samolocie Potez 25 do Grazu, gdzie określił się jako zwolennik ustaszy. Przekazał Niemcom tajne plany jugosłowiańskich lotnisk. Po powrocie do nowo utworzonego Niepodległego Państwa Chorwackiego (NDH) został 19 kwietnia 1941 mianowany dowódcą tworzącego się Lotnictwa NDH. Jednocześnie awansowano go do stopnia pułkownika. 13 września 1943 odszedł z zajmowanego stanowiska. Jednakże z powodu pogarszającej się sytuacji militarnej powrócił na nie 4 czerwca 1944 stojąc na czele Lotnictwa NDH w stopniu generała majora do końca wojny. Na początku maja 1945 przedostał się samolotem do Austrii, dostając się do niewoli brytyjskiej. W 1947 został przez Brytyjczyków aresztowany we Włoszech. W 1948 odesłano go do SFR Jugosławii i po procesie stracono w Zagrzebiu w dniu 2 grudnia 1948.
Linki zewnętrzne.
Krótka biografia gen. Vladimira Krena (jęz. angielski)

</doc>
<doc id="1856022" url="https://pl.wikipedia.org/wiki?curid=1856022" title="Parafia św. Stanisława Kostki w Lublińcu">
Parafia św. Stanisława Kostki w Lublińcu

Parafia Świętego Stanisława Kostki – rzymskokatolicka parafia znajdująca się w Lublińcu. Parafia należy do diecezji gliwickiej i dekanatu Lubliniec. Prowadzą ją Misjonarze Oblaci Maryi Niepokalanej.
Kościoły na terenie parafii.
Do parafii należy Lubliniec (część), Zagłówek, Solarnia oraz Wymyślacz.

</doc>
<doc id="1856025" url="https://pl.wikipedia.org/wiki?curid=1856025" title="Ruskie Towarzystwo Pedagogiczne">
Ruskie Towarzystwo Pedagogiczne



</doc>
<doc id="1856028" url="https://pl.wikipedia.org/wiki?curid=1856028" title="American Standard Code for Information Interchange">
American Standard Code for Information Interchange



</doc>
<doc id="1856031" url="https://pl.wikipedia.org/wiki?curid=1856031" title="Personal Computer">
Personal Computer



</doc>
<doc id="1856032" url="https://pl.wikipedia.org/wiki?curid=1856032" title="Parafia Podwyższenia Krzyża Świętego w Lublińcu">
Parafia Podwyższenia Krzyża Świętego w Lublińcu

Parafia Podwyższenia Krzyża Świętego – rzymskokatolicka parafia znajdująca się w Lublińcu. Parafia należy do diecezji gliwickiej i dekanatu Lubliniec.

</doc>
<doc id="1856035" url="https://pl.wikipedia.org/wiki?curid=1856035" title="Ana Wisi">
Ana Wisi

Ana Wisi ( ;ur. 20 grudnia 1957 we wsi Pila k. Larnaki) – grecka piosenkarka i kompozytorka cypryjskiego pochodzenia.
Ma na koncie 30 platynowych płyt (zdobytych w latach 1995-2009), co czyni ją rekordzistką wśród greckich wokalistek pod względem liczby sprzedanych albumów. 
Życiorys.
Jest siostrą Lii Wisi. Śpiewała od wczesnego dzieciństwa, w wieku 6 lat rozpoczęła naukę w szkole muzycznej. Pierwszą nagrodę w konkursie wokalnym zdobyła w 1969, kiedy miała 12 lat. W 1971 po raz pierwszy wystąpiła w telewizji cypryjskiej.
W 1973 przeniosła się z rodziną do Aten, gdzie podjęła naukę w Konserwatorium Narodowym i studia prawnicze na Uniwersytecie Narodowym im. Kapodistriasa. W połowie lat 70., kiedy upadła dyktatura czarnych pułkowników i przywrócono swobody demokratyczne w Grecji, dołączyła do grona najpopularniejszych piosenkarek występujących w nocnych klubach w dzielnicy Plaka. Śpiewała tam razem z Wasilisem Papakonstandinu oraz Jorgosem Dalarasem i Charis Aleksiu, z którymi w 1977 zagrała koncert w Londynie. Współpracowała także z czołówką greckich kompozytorów, w tym m.in. z Mikisem Teodorakisem i Nikosem Karwelasem, z którym nagrała swe pierwsze bestsellerowe albumy: "Kati simweni" (Κάτι Συμβαίνει) i "I epomeni kinisi" (Η Επόμενη Кίνηση).
Na początku lat 90. zadebiutowała na scenie operowej, grając w pierwszej greckiej rock-operze "Demony". Następnie odegrała rolę Afrodyty w operze Stawrosa Siderasa "Oda do Bogów". W 2002 zagrała główną rolę w musicalu "Mala – I musiki tu anemu", opowiadającym o miłości Mali Zimetbaum i Edwarda Galińskiego, dwojga więźniów KL Auschwitz.
W 1980 wraz z zespołem The Epikuri reprezentowała Grecję w finale 25. Konkursu Piosenki Eurowizji. Z piosenką „Autostop” zajęli 13. miejsce. W 1982 solowo reprezentowała Cypr z piosenką „Mono i ajapi” podczas finału 27. konkursu. Zajęła piąte miejsce. W 2004 wyraziła chęć występu dla Grecji podczas jubileuszowego, 50. Konkursu Piosenki Eurowizji. Do konkursu przystąpiła w 2006, reprezentując gospodarzy 51. Konkursu Piosenki Eurowizji. Z piosenką „Everything” zajęła 9. miejsce, zdobywszy 128 punktów.
Życie prywatne.
W 1983 poślubiła kompozytora Nikosa Karwelasa, z którym jest rozwiedziona. Mają córkę Sofię.

</doc>
<doc id="1856036" url="https://pl.wikipedia.org/wiki?curid=1856036" title="Amwrosij Janowski">
Amwrosij Janowski

 
Amwrosij Janowski (ukr. Амвро́сій Яно́вський, ur. 1810, zm. 1884) – ukraiński działacz polityczny i oświatowy, pedagog, c.k. radca szkół, doktor filozofii.
Był dyrektorem gimnazjum we Lwowie i inspektorem oświatowym gimnazjów Galicji. W latach 1861-1883 był posłem do Sejmu Krajowego Galicji, i austriackiego parlamentu, oraz od 1862 przewodniczącym komisji nadzorującej tworzeniu podręczników dla ukraińskich gimnazjów. Pierwszy przewodniczący Ruskiego Towarzystwa Pedagogicznego "Ridna Szkoła".
W I kadencji Sejmu Krajowego wybrany w IV kurii obwodu Żółkiew, w okręgu wyborczym nr 47 Lubaczów-Cieszanów.

</doc>
<doc id="1856037" url="https://pl.wikipedia.org/wiki?curid=1856037" title="Richard Ladislaus Heschl">
Richard Ladislaus Heschl

Richard Ladislaus Heschl (ur. 5 lipca 1824 w Welsdorf, zm. 26 maja 1881 w Wiedniu) – austriacki lekarz, anatom. Na jego cześć nazwano zakręty Heschla. 

</doc>
<doc id="1856039" url="https://pl.wikipedia.org/wiki?curid=1856039" title="Richard Heschl">
Richard Heschl



</doc>
<doc id="1856043" url="https://pl.wikipedia.org/wiki?curid=1856043" title="Antyprzemienność">
Antyprzemienność

Działanie antyprzemienne to takie działanie dwuargumentowe formula_1 którego wynik zmienia się na przeciwny po zmianie kolejności argumentów:
Działania takie można zdefiniować tylko w algebrach, które znają pojęcie elementu przeciwnego. Zwykle pojęcie to jest więc używane w kontekście pewnego pierścienia, gdzie symbol formula_3 jest interpretowany jako element odwrotny do formula_4 ze względu na dodawanie.
Z definicji antyprzemienności wynika:
gdzie 0 jest elementem neutralnym ze względu na dodawanie.

</doc>
<doc id="1856044" url="https://pl.wikipedia.org/wiki?curid=1856044" title="Parafia św. Stanisława w Jawornicy">
Parafia św. Stanisława w Jawornicy

Parafia św. Stanisława Biskupa i Męczennika – rzymskokatolicka parafia znajdująca się w Jawornicy. Parafia należy do diecezji gliwickiej i dekanatu Lubliniec.

</doc>
<doc id="1856046" url="https://pl.wikipedia.org/wiki?curid=1856046" title="Genzou Kurita">
Genzou Kurita



</doc>
<doc id="1856047" url="https://pl.wikipedia.org/wiki?curid=1856047" title="This Charming Man">
This Charming Man

This Charming Man – drugi singiel brytyjskiego alternatywnego zespołu rockowego The Smiths, wydany w październiku 1983 roku przez niezależną wytwórnię Rough Trade. Utwór charakteryzuje się, nawiązującym do stylistyki jangle pop gitarowym riffem Marra oraz typowym dla Morisseya melancholijnym tekstem skupiającym się na często poruszanych przez The Smiths kwestiach seksualności i pożądania.
Morrissey czuł się odizolowany od popularnej kultury gejowskiej lat osiemdziesiątych i nie był w stanie znaleźć z nią wspólnego języka. Dlatego też, pisząc „This Charming Man”, starał się wrócić do dawnego, mniej jawnego i bardziej świadomego stylu sceny undergroundowej. „Wolę taki męski głos, który wydaje się bezbronny i który jest delikatnie przetworzony, od tej wszechobecnej samczej męskości, która zwyczajnie wszystkich już nudzi”, tak Morrissey skomentował tekst swojej piosenki.
Chociaż w momencie wydania utwór odniósł umiarkowany sukces, znalazł się na 25 miejscu brytyjskiej listy najpopularniejszych singli, „This Charming Man” spotkał się z przychylną krytyką, zarówno w prasie muzycznej, jak i w mediach. Singiel został ponownie wydany w roku 1992 i osiągnął ósme miejsce na liście UK Singles Chart (najwyższe, na jakim znalazł się jakikolwiek przebój The Smiths). W roku 2004, dzięki głosom słuchaczy, piosenka uplasowała się na 97 miejscu listy „Sold On Song Top 100” stacji BBC Radio 2. W roku 2008 dziennikarze muzycznego magazynu "Mojo" umieścili utwór na pierwszym miejscu swojej listy 50 najlepszych brytyjskich piosenek Indie („50 Greatest UK Indie Records of All Time”).
Historia.
Na początku 1983 roku The Smiths cieszyli się już sporą popularnością na scenie koncertowej Wielkiej Brytanii. Mieli także podpisany kontrakt płytowy z niezależną wytwórnią Rough Trade. Kontrakt, pozytywne recenzje z koncertów w tygodnikach muzycznych i zbliżająca się audycja na żywo u znanego prezentera Johna Peela w stacji BBC Radio 1 sprawiły, że zespół mocno zaistniał w mediach.
Kampowy image The Smiths wyróżniał się na muzycznej scenie zdominowanej przez zespoły o wykreowanym, korporacyjnym wizerunku. Wiele osób oczekiwało więc, że grupa spowoduje przełom na brytyjskiej scenie post-punkowej. Jednak, wbrew oczekiwaniom, wydany w maju 1983 roku debiutancki singiel The Smiths „Hand in Glove” nie znalazł uznania krytyków ani nie osiągnął sukcesu komercyjnego. Kiedy, nagrywający również dla Rough Trade, zespół Aztec Camera osiągnął popularność dzięki piosence „Walk out to Winter”, Marr, jak sam stwierdził, „poczuł się nieco zazdrosny i dała o sobie znać jego ambicja”. Gitarzysta uważał, że The Smiths potrzebują optymistycznej piosenki „w tonacji durowej”, aby osiągnąć oczekiwane miejsce na liście przebojów.
Marr napisał muzykę do „This Charming Man” specjalnie do programu Peela – tej samej nocy skomponował jeszcze „Still Ill” i „Pretty Girls Make Graves”. Dyrektor wytwórni Rough Trade, Geoff Travis, po wysłuchaniu nagranego w programie Peela utworu, zdecydował, że to „This Charming Man” zostanie singlem. Wcześniej miała nim być piosenka „Reel Around the Fountain”, która zyskała złą sławę w prasie – w tekście dopatrzono się nawiązań do pedofilii.
Drugą wersję studyjną piosenki – tak zwaną londyńską – The Smiths nagrali w Matrix Studios w Londynie we wrześniu 1983 roku, okazała się jednak niesatysfakcjonująca. Niedługo później zespół udał się do Strawberry Studios w Stockport, gdzie nagrano powszechnie znaną wersję singla.
Muzyka i słowa.
W tekście piosenki występuje narracja pierwszoosobowa. Główny bohater stoi samotnie na oddalonym zboczu z przebitą oponą w rowerze. Przejeżdżający w luksusowym samochodzie „charming man” (czarujący mężczyzna) proponuje, że go podwiezie. Początkowo rowerzysta zwleka z odpowiedzią, jednak ostatecznie zgadza się na sugestię nieznajomego. W drodze mężczyźni zaczynają ze sobą flirtować. Bohater z trudem próbuje przełamać w sobie niechęć do „czarującego mężczyzny”: „I would go out tonight, but I haven’t got a stitch to wear” (Chętnie wyszedłbym dzisiejszej nocy, ale nie mam co na siebie włożyć). W rezultacie jednak ulega nieustępliwemu mężczyźnie, który mówi: „it's gruesome that someone so handsome should care”(to okropne, że ktoś tak przystojny się tym przejmuje).
Morrissey, pisząc tekst, celowo użył archaicznego języka. Zastosowanie takich zwrotów czy słów, jak „hillside desolate” (opustoszałe zbocze), „stitch to wear” (coś do włożenia na siebie), „handsome” (przystojny) czy „charming” (czarujący) miało na celu ukazanie świata bardziej wytwornego od tego, w którym żyli Anglicy w połowie lat osiemdziesiątych XX wieku. Celem było też stworzenie stylu, który, jak to ujął jeden z krytyków muzycznych – Mat Snow, „nie miałby nic wspólnego z panującą modą”. Słowo „handsome” pojawia się jednak u Morrisseya już wcześniej – w tytule piosenki „Handsome Devil”, wydanej w tym samym czasie, co popularny singiel „Hand in Glove”. W rozmowie z Barneyem Hoskynsem w 1983 roku Morrissey stwierdził, że użył tego słowa, żeby „wskrzesić pewną część języka, którym ludzie się już nie posługują. W życiu codziennym język jest przerażająco ograniczony, a jeżeli ktoś używa słowa składającego się z więcej niż dziesięciu liter, od razu posądza się go o snobizm”.. Snow zasugerował, że Morrissey poprzez użycie przestarzałego i niemodnego słowa „charming” pragnął zbuntować się przeciwko panującej kulturze gejowskiej, z której czuł się wyobcowany. Morrissey powiedział Hoskynsowi, że „nienawidzi tej całej świątecznej parady wokół gejów... Ludzie słuchają piosenki „This Charming Man” i zastanawiają się jedynie, co inni mogliby o niej pomyśleć. Nienawidzę takiego punktu widzenia i zadziwia mnie fakt, że prasa gejowska drąży ten temat bardziej niż pozostali. Nienawidzę, gdy ludzie mówią o płci drugiego człowieka w banalny sposób”.
W „This Charming Man”, podobnie jak w wielu innych tekstach Morrisseya, również znajduje się cytat z dialogu kultowego filmu. Wers „a jumped-up pantry boy who never knew his place” odnajduje swoje korzenie w filmowej adaptacji homoerotycznej sztuki Anthoniego Shaffera "Sleuth" z 1970 roku, w której Laurence Olivier wciela się w rolę pisarza zdradzającego swojego partnera (w tej roli Michael Caine).
Obie wersje studyjne otwiera charakterystyczny riff gitarowy, któremu towarzyszy sekcja rytmiczna. Wokal Morrisseya pojawia się po ośmiu sekundach. Jego melodie są diatoniczne i brak w nich niskich bluesowych dźwięków. Refren grany jest dwukrotnie: po krótkiej pauzie w trakcie utworu i następnie – na koniec piosenki. Uzyskany beat jest bardziej taneczny niż w innych utworach The Smiths. Perkusja została oryginalnie nagrana za pomocą programu Linn Drum Computer przez perkusistę sesyjnego Petera Boita w jego domu w Londynie, pod kierownictwem producenta Johna Portera. Zamierzano uzyskać taki sam efekt, jaki towarzyszył grze Boita na żywo. Charakterystyczna jest linia basu typowa dla wytwórni Motown Records. Gitara Marra składa się z pojedynczych tercji i kontrastujących z nimi barowych akordów, tworząc drugi głos w całym utworze.
Odbiór.
W momencie wydania utwór spotkał się z niemal jednomyślnym uznaniem krytyków. Paul Morley z magazynu "The New Musical Express" stwierdził, że „This Charming Man” to utwór dający słuchaczowi rozkosz, naprawdę poruszający. „Ten zespół doskonale rozumie, że zwyczajność to za mało… Jeden z najlepszych singli tego roku? To mało powiedziane. Jest jedyny i niepowtarzalny, niczym „Blue Monday” czy „Karma Chameleon”! W jedenej z recenzji magazynu "The Face" napisano: „Gdzie podziała się ta cała dzikość i odwaga? Część z niej odnaleźć można w nagraniu grupy The Smiths „This Charming Man”. Utwór brzęczy i trzeszczy, a w centrum znajduje się Morrissey, ze swoim głosem jak u chłopca z chóru w czasie mutacji, który brzmi jednocześnie radośnie i niepokojąco. Takie utwory powinno się rozdawać na ulicach niespodziewającym się tego przechodniom, bez względu na ich wiek”. Chociaż w Stanach Zjednoczonych zespół był wówczas jeszcze mało znany, Robert Palmer z "The New York Times" opisał piosenkę, jako „błyskotliwy, wznoszący się na wyżyny muzyczne pop-rock, który dowodzi, że zapoczątkowana przez The Beatles forma gitarowego zespołu nadal służy grupom, które mają coś do powiedzenia”. Rok później Palmer uznał utwór za drugi najlepszy singiel roku 1984.
Ned Raggett z AllMusic zauważył, że „Wczesnemu Elvisowi spodobałaby się taka muzyka a Wilde’owi – słowa” i opisał utwór, jako „efekt końcowy zuchwały pod każdym względem”. W roku 2007 Noel Gallagher, wokalista i autor tekstów grupy Oasis, tak opisał swoje wrażenia po pierwszym przesłuchaniu piosenki: „Od pierwszej sekundy, gdy usłyszałem „This Charming Man”, wszystko nabrało sensu. Brzmienie gitarowego wstępu było niesamowite. Tekst też jest cholernie dobry. Ludzie uważają Morisseya za jakiegoś pieprzonego nieszczęśnika, ale ja już w pierwszej chwili zrozumiałem o co mu chodzi”.
Na gali "Top of the Pops" Morissey wystąpił z bukietem mieczyków w dłoni. Podczas audycji w BBC Radio 2, która poświęcona była piosence „This Charming Man”, zwrócono uwagę, że koncert ten był dla większości ludzi pierwszym zetknięciem z zespołem The Smiths, i „co za tym idzie, z dziwacznym światem słów Morisseya i muzyki Johnna Marra”. Magazyn "Uncut" tak skomentował telewizyjny debiut The Smiths: „Czwartkowy wieczór, kiedy ten afektowany zespół z Manchesteru pojawił się po raz pierwszy na gali "Top of the Pops", stał się nieoczekiwanie kulturowym punktem zwrotnym w życiu miliona poważnych angielskich chłopców. Jego typowa angielskość, kampowa melancholia była rewolucyjną ucieczką od krzykliwej muzyki New Wave’u lat osiemdziesiątych, reprezentowanego przez zespoły takie jak Culture Club, w szary realizm lat sześćdziesiątych”.
Wersje i wydania.
Pierwsza wersja „This Charming Man” została nagrana 21 września 1983 specjalnie do programu radiowego Johna Peela w BBC Radio 1. Producentem był Roger Pusey, któremu asystował Ted De Bono. Ta wersja znalazła się na płycie „Hatful of Hollow” (1984). 28 października 1983 wydana została wersja tak zwana „manchesterska” (w formatach 7” i 12”), która osiągnęła 25 miejsce na listach przebojów w Wielkiej Brytanii. Na okładce płyty znalazł się kadr z filmu Jeana Cocteau „Orfeusz” (1949) przedstawiający aktora Jeana Marais. Piosenka znalazła się również w amerykańskiej wersji debiutanckiego albumu zatytułowanego „The Smiths”, choć nie została włączona do pierwotnej wersji wydanej przez wytwórnię Rough Trade w Europie.
Po tym jak Rough Trade zbankrutowała, prawa do piosenek The Smiths wykupiła wytwórnia WEA Records, która w 1992 ponownie wydała dyskografię zespołu. Odtąd „This Charming Man” znajduje się na wszystkich edycjach albumu The Smiths. W tym samym czasie „This Charming Man” została ponownie wydana jako singiel promujący składankę "Best I" i osiągnęła ósmą – najwyższą w historii The Smiths – pozycję na liście przebojów.
W grudniu 1983 roku DJ François Kevorkian wydał remiks (zwany „nowojorskim”) dla wytwórni Megadisc records. Wersja miała dotrzeć do DJów z nowojorskich klubów. Remiks spodobał się jednak szefowi wytwórni Rough Trade, Geoffowi Travisowi, który zezwolił na jego dystrybucję w całej Wielkiej Brytanii. Morrissey publicznie odciął się od remiksu i przekonywał fanów, żeby nie kupowali płyt. Travis twierdził później, że chociaż wydanie remiksu było jego pomysłem, zespół wyraził na to zgodę. Powiedział także: „Nic, co dotyczyło The Smiths, nie wydarzyło się bez zgody Morrisseya. Każda ich płyta została wydana, ponieważ Morrisey chciał. Nie mam nic na sumieniu”.
Do piosenki nakręcone zostały dwa teledyski. Pierwszy, na którym zespół gra piosenkę „This Charming Man” w pustym pokoju, został sfilmowany w czasie brytyjskiego programu telewizyjnego "The Tube". Na drugim teledysku, który został nagrany w czasie programu "Riverside", zespół gra piosenkę w pokoju, którego podłogę pokrywają kwiaty.
Powstało wiele coverów piosenki „This Charming Man” w różnych gatunkach muzycznych. W listopadzie 1996 roku swoją wersję piosenki nagrał zespół Death Cab for Cutie. W 2001 roku kanadyjski zespół indie-popowy Stars wydał cover piosenki na minialbumie „A Lot of Little Lies for the Sake of One Big Truth”.

</doc>
<doc id="1856048" url="https://pl.wikipedia.org/wiki?curid=1856048" title="Cmentarz Komunalny w Sobowie">
Cmentarz Komunalny w Sobowie

Cmentarz Komunalny w Tarnobrzegu - Sobowie. To obecnie główny cmentarz miasta, na którym dokonuje się większości nowych pochówków (ze względu na brak miejsc na pozostałych cmentarzach - szczególnie przy dworcu PKS).
Historia.
Cmentarz powstał na początku lat 90., gdyż na dotychczasowym cmentarzu znajdującym się przy dworcu PKS zabrakło miejsc pochówkowych. Pierwsze nagrobki pochodzą z 1989r.
Położenie.
Cmentarz znajduje się w tarnobrzeskiej dzielnicy Sobów, otoczony Lasem Zwierzynieckim.
Kaplica Wszystkich Świętych.
W 2009 r. wybudowano Kaplicę Wszystkich Świętych, w której opiekę duszpasterską sprawują księża serbinowskiej parafii Matki Bożej Nieustającej Pomocy. Co dwa tygodnie w niedzielę odprawiana jest tam Msza Święta. Uroczyste otwarcie i poświęcenie kaplicy nastąpiło 2 listopada 2009 r. przez biskupa Edwarda Frankowskiego.
Administracja.
Cmentarz ma charakter komunalny. Zarządcą cmentarza jest ·A·S·A· Tarnobrzeg Sp. z o.o., w której miasto Tarnobrzeg posiada 40% udziałów.

</doc>
<doc id="1856051" url="https://pl.wikipedia.org/wiki?curid=1856051" title="Liczby grassmanowskie">
Liczby grassmanowskie

Liczby Grassmanna, Liczby grassmanowskie to obiekty należące do algebry ze zdefiniowanym dodawaniem, odejmowaniem i mnożeniem, bardzo podobnej do algebry liczb rzeczywistych, jednak mnożenie w niej jest antyprzemienne.
Dodawanie liczb grassmanowskich jest łączne i przemienne. Odejmowanie jest działaniem odwrotnym do dodawania. Istnieje element neutralny dodawania (grassmanowskie zero).
Mnożenie liczb grassmanowskich jest łączne, ale antyprzemienne. W szczególności kwadrat każdej liczby wynosi zero. Nie obowiązuje prawo rozdzielności dodawania względem mnożenia. Nie istnieje element neutralny mnożenia.
Można połączyć algebrę liczb grassmanowskich z algebrą zwykłych liczb rzeczywistych. Zero grassmanowskie utożsamia się z zerem rzeczywistym. Iloczyn liczby rzeczywistej i grassmanowskiej definiuje się podobnie, jak mnożenie wektorów przez skalar. Mnożenie przez skalar jest rozdzielne względem dodawania liczb grassmanowskich. Sumę liczby grassmanowskiej i rzeczywistej traktuje się jak wielomian.
Liczby grassmanowskie mają zastosowanie w fizyce, m.in. są wartościami własnymi operatorów fermionowych.

</doc>
<doc id="1856052" url="https://pl.wikipedia.org/wiki?curid=1856052" title="Parafia Najświętszej Maryi Panny Królowej w Lublińcu">
Parafia Najświętszej Maryi Panny Królowej w Lublińcu

Parafia Najświętszej Maryi Panny Królowej – rzymskokatolicka parafia znajdująca się w Lublińcu. Parafia należy do diecezji gliwickiej i dekanatu Lubliniec.

</doc>
<doc id="1856053" url="https://pl.wikipedia.org/wiki?curid=1856053" title="Stag">
Stag

Stag – ósmy album studyjny zespołu Melvins wydany w 1996 roku przez firmę Atlantic Records. 

</doc>
<doc id="1856054" url="https://pl.wikipedia.org/wiki?curid=1856054" title="Grupa Bieszczadzka GOPR">
Grupa Bieszczadzka GOPR

Grupa Bieszczadzka Górskiego Ochotniczego Pogotowia Ratunkowego – jedna z siedmiu grup regionalnych GOPR, która została powołana do działania w 1961 roku. Grupa prowadzi działalność ratowniczą na terenie Bieszczadów i Beskidu Niskiego. Stacja Centralna grupy znajduje się w Sanoku przy ul. Adama Mickiewicza 49, a Rejonowe Stacje Ratunkowe znajdują się w Ustrzykach Górnych i Cisnej, gdzie całodobowo przez cały rok dyżurują ratownicy.
Na Połoninie Wetlińskiej i w Dukli znajdują się dyżurki sezonowe.
Historia.
W sierpniu 1961 turysta Karol Dziuban otrzymał od Zarządu Głównego GOPR zadanie zorganizowania Grupy Bieszczadzkiej w związku z rosnącą liczbą turystów odwiedzających ten zakątek Polski. 21 września 1961 w Sanoku odbyło się pierwsze zebranie organizacyjne grupy (powstałej jako szósta jednostka GOPR w Polsce), podczas którego wybrano zarząd, w skład którego weszli: dr Józef Jankowski – prezes, Bronisław Witwicki – sekretarz, Kazimierz Harna – skarbnik, Jerzy Batruch – członek; ponadto lekarzem grupy został dr Jan Wołczański, a kierownikiem GB GOPR Karol Dziuban. Wcześnie ww. Batruch, Witwicki i Harna (sanoczanie) oraz Miron Berezik z Leska byli założycielem zalążka Bieszczadzkiej Grupy GOPR. W październiku 1961 odbyło się w Komańczy szkolenie pierwszych ratowników pod okiem instruktorów z TOPR. Patrolowanie gór przez ochotnicze grupy szkoleniowe zaplanowano od listopada 1961. Z dniem 1 grudnia 1961 Grupa Bieszczadzka GOPR rozpoczęła służbę na terenie Beskidu Niskiego, Bieszczadów i Gór Słonnych. W 1962 w placówce pracowało 22-23 ratowników społecznych i planowano wówczas zwiększenie liczby pracowników o kolejnych 10. Latem 1963 jednostka liczyła już 36 ratowników, w tym trzy kobiety, pod koniec 1964 – 50 członków, w 1972 już ponad 100 ratowników. W późniejszych latach powstały dyżurki w Wetlinie, Ustrzykach Górnych, Cisnej, Dukli. W latach 60. Biuro GOPR w Sanoku mieściło się pod adresem ulicy Ignacego Daszyńskiego 28. 
Z okazji 15-lecia istnienia w 1976 Grupa Bieszczadzka GOPR otrzymała sztandar (wręczony przez honorowego prezesa GOPR Jerzego Ustupskiego), udekorowany wówczas srebrną Honorową Odznaką PTTK. Po śmierci pierwszego naczelnika Karola Dziubana (1974), następcą na tym stanowisku został jego syn Jacek Dziuban (naczelnik w latach 1974-1991). W październiku 1984 roku GOPR otrzymał nową siedzibę przy ulicy Adama Mickiewicza 49 w Sanoku.
Historycznie pierwszą interwencję Grupy wykonał w dniu 16 grudnia 1961 Jerzy Batruch. Do 1986 grupa podjęła 12 tys. interwencji i przeprowadziła 342 wyprawy o charakterze ratowniczym lub poszukiwawczym, zaś w tym roku obchodziła jubileusz 25-lecia istnienia, analogicznie jak sanockie lotnictwo sanitarne. W 1992 jednostka liczyła 171 osób, a na początku 1996 skupiała 169 ratowników.
Od 1991 do 1992 naczelnikiem GB GOPR był Robert Kołodziejczyk. Od 1970 z jednostką był związany Adam Górka, w latach 1990–1992 będący prezesem Zarządu Bieszczadzkiej Grupy GOPR, zaś w latach 1992–2002 jej naczelnikiem. Od 2002 do 2003 naczelnikiem był Jerzy Żak. 1 maja 2003 naczelnikiem Grupy Bieszczadzkiej GOPR został Grzegorz Chudzik. 1 kwietnia 2015 jego następcą został Krzysztof Szczurek. Ratownikami Grupy Bieszczadzkiej GOPR byli m.in. Roman Bańkowski, Jerzy Mendyka (pilot i kierownik Zespołu Lotnictwa Sanitarnego w Sanoku), Aleksander Ostrowski.
17 września 2011 w Sanoku odbyły się uroczystości z okazji 50-lecia istnienia Grupy Bieszczadzkiej GOPR, a pięć lat później w dniu 19 listopada 2016 obchody 55-lecia.
Upamiętnienia.
W siedzibie Grupy Bieszczadzkiej GOPR przy ulicy Adama Mickiewicza 49 zostały ustanowione dwie tablice pamiątkowe:

</doc>
<doc id="1856055" url="https://pl.wikipedia.org/wiki?curid=1856055" title="Bitwa w górach Amanu (39 p.n.e.)">
Bitwa w górach Amanu (39 p.n.e.)

II bitwa w górach Amanu (zwana też bitwą pod górą Amanus) – starcie zbrojne między Rzymianami a Partami, które miało miejsce w roku 39 p.n.e. i zakończone zwycięstwem Rzymian.
W roku 39 p.n.e. (po zajęciu Palestyny przez królewicza partyjskiego Pakorusa), Marek Antoniusz wysłał w ten rejon armię rzymską pod dowództwem prokonsula Publiusza Wentydiusza Bassusa. Siły rzymskie liczyły 11 legionów. Celem Wentydiusza było wyparcie z całej Syrii sił Partów oraz zwolenników Kwintusa Labienusa – (rzymskiego renegata i posła z armii "wyzwolicieli") poza Eufrat, gdzie zamierzano utworzyć granicę. Po wkroczeniu wojsk Wentydiusza do Syrii, Labienus ze swoim siłami wycofał się w rejon gór Taurus, wzywając na pomoc Partów. Obie sojusznicze armie ruszyły wnet ku siłom Wentydiusza, który okazał się doskonałym taktykiem. Zręcznie manewrując wódz rzymski wybrał najbardziej korzystny dla swoich wojsk teren bitwy. Dodatkowo dokładnie ocenił liczebność oraz uzbrojenie armii przeciwnika, decydując się na wyprzedzenie ataku i zaskakujące uderzenie.
Na szczycie wysokiego wzniesienia Rzymianie rozbili obóz, otaczając go mocnymi palisadami. Wentydiusz słusznie odczekał, aż Partowie dotrą z wysiłkiem do szczytu góry, po czym sam nakazał szturm na zmęczonego przeciwnika. Na skutek ukształtowania terenu Partowie nie byli w stanie wykorzystać swoich doskonałych łuczników, co przyczyniło się do ich kompletnej klęski. Po tej porażce Partowie wycofali się. Większość żołnierzy Labienusa przeszła na stronę Wentydiusza, on sam jednak zbiegł z Partami do Cylicji, gdzie zmarł rok później (38 p.n.e.). 
Wkrótce cała odzyskana Cylicja znalazła się w rękach Wentydiusza. Kolejnym jego celem stała się Syria, do której wiodła droga przez wąwóz w górach Amanu (Nur). Przechodząc tym szlakiem Wentydiusz oczekiwał na resztę swojej armii pod wodzą legata Pompsediusza Silo, ten jednak nadciągał z opóźnieniem. Gdy w końcu dotarł w to miejsce, wąwóz obsadzili Partowie dowodzeni przez Farnapatesa. Wojska Stilo zostały rozbite. Przed całkowitą klęską uratowało je jednak niespodziewane pojawienie się sił głównych Wentydiusza Bassusa, który pobił Partów na górze Trapezon. W bitwie poległ Farnapates, a jego wojska wycofały się poza Eufrat. Po tym zwycięstwie Wentydiusz zajął całą Syrię i Palestynę, wymuszając na sojusznikach Partów wysokie daniny.

</doc>
<doc id="1856057" url="https://pl.wikipedia.org/wiki?curid=1856057" title="Nothobranchiidae">
Nothobranchiidae

Nothobranchiidae – rodzina ryb karpieńcokształtnych (Cyprinodontiformes) wyłoniona ze szczupieńczykowatych (Aplocheilidae). Rodzajem typowym rodziny jest "Nothobranchius".
Występowanie.
Wody słodkie, rzadko słonawe, kontynentu afrykańskiego – na południe od Sahary po Afrykę Południową.
Klasyfikacja.
Rodzaje zaliczane do tej rodziny:
"Aphyosemion" — "Archiaphyosemion" — "Callopanchax" — "Epiplatys" — "Episemion" — "Fenerbahce" — "Foerschichthys" — "Fundulopanchax" — "Kathetys" — "Mesoaphyosemion" — "Nimbapanchax" — "Nothobranchius" — "Raddaella" — "Scriptaphyosemion"

</doc>
<doc id="1856059" url="https://pl.wikipedia.org/wiki?curid=1856059" title="Franciszkański Ośrodek Pomocy Dzieciom">
Franciszkański Ośrodek Pomocy Dzieciom

Franciszkański Ośrodek Pomocy Dzieciom w Głubczycach został powołany do istnienia w 1997. Ośrodek jest przez wszystkie organy administracji publicznej traktowany jako organizacja pozarządowa powołana do istnienia przez kościelną jednostkę prawną – Prowincję św. Jadwigi Zakonu Braci Mniejszych. Ośrodek działa w myśl ustawy z dnia 24 kwietnia 2003 o działalności pożytku publicznego i wolontariacie.
Działalność.
Głównymi odbiorcami zajęć są dzieci i młodzież z rodzin dysfunkcyjnych i patologicznych miasta Głubczyc. Zajęcia mają następujący charakter:
Oprócz prowadzonych zajęć typowo edukacyjnych i wychowawczych ośrodek angażuje się w pomoc żywnościową. Dzieci i młodzież otrzymują każdego dnia jeden posiłek. Od kilku lat ośrodek należy do Stowarzyszenia Opolskiego Banku Żywności. Pozwala to na udzielanie pomocy żywnościowej rodzinom najuboższym. Ośrodek od samego początku istnienia współpracuje z Gminą Komisją związywania Problemów Alkoholowych. W zajęciach ośrodka uczestniczy tygodniowo ok. 20 dzieci i ok. 15 wolontariuszy. Zajęcia odbywają się codziennie od poniedziałku do piątku. W okresach wakacyjnych, w organizowanym wypoczynku letnim oraz w wyjazdach wycieczkowych za każdym razem uczestniczy ok. 35 osób. Większość dzieci ma kuratora sądowego, niektóre z nich są po oświadczeniach pobytu w domach dziecka i placówkach wychowawczych. Wszystkie zajęcia prowadzone przez Franciszkański Ośrodek Pomocy Dzieciom są nieodpłatne. Także wyjazdy wycieczkowe i wakacyjne pokrywane są ze środków zorganizowanych przez ośrodek. Obecnie ośrodkiem kieruje o. Urban Adam Bąk.

</doc>
<doc id="1856060" url="https://pl.wikipedia.org/wiki?curid=1856060" title="Łew Treszczakiwśkyj">
Łew Treszczakiwśkyj

Łew Treszczakiwśkyj (ur. 1810 w Stanisławowie, zm. 1874) – ukraiński działacz społeczny, ksiądz greckokatolicki (pleban w Gródku), publicysta.
Był działaczem Głównej Rady Ruskiej i członkiem Matycy Hałycko-Ruskiej. W latach 1861-1866 był posłem do Sejmu Krajowego Galicji IV kurii obwodu Lwów, z okręgu wyborczego Gródek-Janów.
Pisał artykuły do gazet, m.in. do gazety Zoria Hałyćka, był również w 1855 autorem pierwszego ukraińskiego podręcznika pszczelarstwa – „Наука о пчоловодстві".

</doc>
<doc id="1856061" url="https://pl.wikipedia.org/wiki?curid=1856061" title="Sergei Terehhov">
Sergei Terehhov

Sergei Terehhov (ur. 18 kwietnia 1975 w Parnawie) – estoński piłkarz grający na pozycji bocznego pomocnika. Obecnie jest grającym dyrektorem sportowym w klubie Nõmme Kalju.
Kariera klubowa.
Karierę piłkarską Terehhov rozpoczął w klubie Tervis Pärnu. W 1993 roku zadebiutował w jego barwach w pierwszej lidze estońskiej. W 1995 roku odszedł do Tallinna Sadam, gdzie grał przez dwa lata i dwukrotnie zdobył z nim Puchar Estonii. Latem 1997 roku został piłkarzem Flory Tallinn. W 1998 roku wraz z Florą wywalczył mistrzostwo kraju oraz puchar kraju.
W 2000 roku Terehhov przeszedł do norweskiego SK Brann. W norweskiej lidze zadebiutował 9 kwietnia 2000 roku w wygranym 4:1 domowym spotkaniu z Vikingiem. W 2000 roku wywalczył wicemistrzostwo Norwegii. W Brann grał przez 2,5 sezonu i pełnił w nim na ogół rolę rezerwowego.
Latem 2002 roku Terehhov został zawodnikiem fińskiej Haki. W niej swój debiut zanotował 15 maja 2003 w spotkaniu z Tampere United. W 2002 roku zdobył z Haką Puchar Finlandii, a w 2004 roku wywalczył mistrzostwo Finlandii.
W 2005 roku Estończyk odszedł do Szynnika Jarosław. 12 marca 2005 zadebiutował w Priemjer Lidze w meczu z Amkarem Perm (1:1). W 2006 roku grał w fińskiej Honce, a w 2007 roku wrócił do Estonii. Do końca 2008 roku grał w TVMK Tallinn, a w 2009 roku występował w Nõmme Kalju. Od listopada 2009 pełni też rolę dyrektora sportowego w tym klubie.
Kariera reprezentacyjna.
W reprezentacji Estonii Terehhov zadebiutował 9 lipca 1997 roku w przegranym 1:2 spotkaniu Pucharu Bałtyckiego z Litwą. W swojej karierze grał w eliminacjach do Mistrzostw Świata 1998, Euro 2000, Mistrzostw Świata 2002, Euro 2004, Mistrzostw Świata 2006 i Euro 2008. Od 1997 do 2008 roku rozegrał w kadrze narodowej 94 spotkania i strzelił 5 goli. Jego bramka z 1998 roku, zdobyta w spotkaniu przeciwko Wyspom Owczym, dała mu nagrodę Srebrnej Piłki Estonii.

</doc>
<doc id="1856062" url="https://pl.wikipedia.org/wiki?curid=1856062" title="Masters Snooker 2010">
Masters Snooker 2010

Masters Snooker 2010, Pokerstars.com Masters – nierankingowy turniej snookerowy, rozgrywany w dniach 10 – 17 stycznia 2010 roku w hali widowiskowej Wembley Arena w Londynie. W sezonie 2009/2010 po raz pierwszy sponsorem turniej był serwis internetowy Pokerstars.com.
Wzięło w nim udział osiemnastu zawodników. Najlepszych czternastu z oficjalnej listy rankingowej automatycznie zakwalifikowano do pierwszej rundy. Zawodnicy z miejsc 15. i 16. zagrali w rundzie wstępnej ze zwycięzcą kwalifikacji i beneficjentem dzikiej karty.
Tytułu mistrzowskiego bronił Ronnie O’Sullivan, który przegrał w finale z Markiem Selbym 9:10. Ta sama para zawodników grała w finale w roku 2009.
Nagrody.
Zwycięzca: £150 000
II Miejsce: £75 000
Półfinalista: £34 000
Ćwierćfinalista: £16 000
Last 16: £14 000
Last 18 (dzikie karty): £3 500
Najwyższy break turnieju: £10 000
Maksymalny break: £25 000
Łączna pula nagród: £486 000
Runda dzikich kart.
Zwycięzcy poniższych meczów zagrają w fazie głównej. Dziką kartę otrzymał Jimmy White.
Przebieg turnieju.
10 stycznia.
W dniu inauguracji turnieju The Masters rozegrano trzy mecze. W pierwszym z nich zmierzyli się Mark Selby i Ding Junhui. Selby, triumfator turnieju sprzed dwóch lat, pokonał wysoko w pierwszej rundzie zwycięzcę niedawnego turnieju UK Championship – Ding Junhuia 6-1. Na przerwę zawodnicy zeszli przy stanie meczu 4-0. Chińczyk pokonał Selby’ego tylko w piątym framie zwyciężając zaledwie dwoma punktami. Najwyższy brejk tego spotkania, autorstwa Marka Selby’ego w 5 framie spotkania, to 64 punkty.
Drugi mecz to pojedynek Marco Fu z Peterem Ebdonem. Mecz zaczął się dwoma zwycięskimi frame’ami dla Marco Fu, jednak w kolejnych framach dominował Ebdon najpierw wygrywając 2 framy i schodząc na przerwę przy stanie 2-2. Później wygrał kolejne 4 framy, ostatecznie wygrywając całe spotkanie 6-2. Najwyższy brejk tego spotkania to ostatnie podejście do stołu Ebdona i wbicie 93 punktów.
Ostatni pojedynek tego dnia to wieczorne spotkanie fazy dzikich kart, w którym naprzeciwko siebie stanęli Mark King i Jimmy White. Na przerwę schodzili przy stanie 3-1 dla Kinga. Sesja po przerwie zakończyła się takim samym wynikiem (3-1 dla Kinga) a mecz ostatecznie skończył się wynikiem 6-2 dla Marka Kinga. Najwyższy break spotkania spotkania będący również dziełem Kinga, padł w 7. partii i wyniósł 85 punktów.
11 stycznia.
W drugim dniu turnieju Masters odbyły się trzy spotkania – jedno eliminacyjne (runda dzikich kart) i dwa z rundy 1/8 finału. W pierwszym pojedynku, walcząc o występ w pierwszej rundzie turnieju zasadniczego, naprzeciwko siebie stanęli Mark J. Williams i Rory McLeod. Mark Williams, po trwającym blisko trzy i pół godziny meczu, wysoko pokonał debiutującego w Masters Rory’ego McLeoda 6-2. Dzięki temu zapewnił sobie występ w pierwszej rundzie turnieju. Najwyższy brake meczu to 64 punkty Williamsa.
Drugie spotkanie to pojedynek Shauna Murphy’ego z wielokrotnym triumfatorem tego turnieju – Stephenem Hendrym. W tym dość wyrównanym meczu, w którym padły pierwsze stupunktowe brake'i, wynikiem 6-4 zwyciężył Shaun Murphy pokonując sześciokrotnego triumfatora tego turnieju. Anglik decydującą niebieską bilę w 10. partii wbił przy próbie zagrania odstawnej. Wcześniej Szkot odrobił brakujące punkty po wymuszeniu faulu rywala. Autorem najwyższego brake'a spotkania został Hendry wbijając 114 punktów.
Trzeci mecz rozgrywany tego dnia to 8. w historii spotkanie przy stole Stephena Maguire’a ze zwycięzcą meczu eliminacyjnego rozgrywanego w dniu poprzednim – Markiem Kingiem. Maguire pokonał Kinga w meczu o ćwierćfinał Masters wynikiem 6-3. Swoje zwycięstwo okrasił najwyższym podówczas brake'iem zawodów w wysokości 121 punktów.
12 stycznia.
Trzeci dzień turnieju to dwa spotkania fazy 1/8 finału. Podczas pierwszego meczu przy stole spotkali się Australijczyk Neil Robertson z obrońcą tytułu, Anglikiem Ronnie O’Sullivanem. Na przerwę po 4 framie zawodnicy schodzili przy prowadzeniu Robertsona 3-1. Po przerwie Ronnie O’Sullivan odrobił straty – Robertson w drugiej części meczu wygrał tylko jednego frame’a pieczętując go 140-punktowym brejkiem. Wynik meczu: 6-4 dla O’Sullivana.
W drugim meczu tego dnia, w sesji wieczornej, stanęli naprzeciwko siebie Allister Carter i Mark J. Williams. Do regulaminowej przerwy mecz był bardzo wyrównany; zawodnicy wyszli na kwadrans przerwy przy stanie meczu 2-2. Po przerwie mecz był już bardziej jednostronny i zakończył się wynikiem 6-3 dla Walijczyka. Najwyższy, a zarazem jedyny stupunktowy brake tego spotkania to 102 punkty Williamsa.
13 stycznia.
W czwartym dniu turnieju Masters rozegrano dwa ostatnie spotkania fazy 1/8 finału. Pierwszy pojedynek zgromadził przy snookerowym stole Marka Allena i aktualnego Mistrza świata – Johna Higginsa. Było to czwarte w historii spotkanie tych zawodników. Podczas tego spotkania doszło do rozbieżności zdań sędziego i Johna Higginsa. W czwartej partii, przy stanie 2-1 i 42-10 dla Allena, John Higgins składając się do czarnej bili dotknął – zdaniem sędziego Jana Verhaasa – czerwona bilę. Holender mimo zdziwienia szkockiego snookerzysty, ogłosił faul. Siedem punktów powędrowało na licznik Allena, który kilka chwil później zapewnił sobie zwycięstwo w partii i prowadzenie do przerwy w meczu 3-1. Całe spotkanie zakończyło się wynikiem 6-3 dla Marka Allena. Najwyższy brake spotkania – 73 punkty Allena w 6 framie.
W sesji wieczornej zagrali Anglik Joe Perry i Walijczyk Ryan Day. Pierwsza część spotkania to zdecydowana dominacja Ryana Daya; schodząc na przerwę prowadził 4-0. Po przerwie – dominacji Walijczyka ciąg dalszy. Wprawdzie nie wbił żadnego brake'a stupunktowego (najwyższy brake Daya a zarazem całego meczu – 66 punktów), ale po zaledwie dwóch i pół godziny meczu wyklarował się końcowy wynik: 6-0 dla Daya.
14 stycznia.
Piąty dzień tegorocznej edycji turnieju The Masters to dwa spotkania ćwierćfinałowe. Pierwszy pojedynek rozegrali między sobą dwaj Anglicy – Peter Ebdon i obrońca tytułu Ronnie O’Sullivan. O’Sullivan prowadził do przerwy już 4-0, kiedy rywal zaczął batalię o powrót do meczu. Obrońca tytułu jednak nadal kontrolował to spotkanie. Mecz zakończył się w 9 framie, gdzie padł najwyższy brake spotkania, a zarazem 588 brake stupunktowy w karierze – 106 punktów O’Sullivana. Było to 19. zwycięstwo O’Sullivana w 40. w historii spotkań tych zawodników.
Drugi pojedynek to spotkanie Shaun Murphy – Mark J. Williams. Zawodnicy schodzili na regulaminową przerwę przy stanie meczu 3-1 dla Walijczyka. W całym meczu padł tylko jeden brake stupunktowy, autorstwa Shauna Murphy’ego – 100 punktów. Po blisko trzy i pół godzinnej walce o półfinał The Masters wyklarował się ostateczny wynik: 6-4 dla Marka Williamsa.
15 stycznia.
Pojedynki szóstego dnia turnieju, czyli dwa ćwierćfinały wyłoniły drugą parę półfinalistów. W pierwszym meczu, w którym naprzeciwko siebie stanęli Szkot Stephen Maguire i Walijczyk Ryan Day, od samego początku dominował Szkot. W pojedynku tych zawodników nie padł wprawdzie ani jeden brake stupunktowy, jednak spotkanie to zakończyło się wysoką wygraną Stephena Maguire’a: 6-1.
Drugi ćwierćfinał tego dnia, a zarazem ostatni w turnieju, zgromadził przy stole Anglika Marka Selby’ego i reprezentanta Irlandii Północnej Marka Allena. Pierwsza część spotkania przebiegała pod znakiem dominacji Selby’ego, który wygrał trzy pierwsze frame’y. Do przerwy Mark Allen podniósł się jednak w 4. framie wbijając wysokiego, 114-punktowego brejka. Zawodnicy schodzili na przerwę przy prowadzeniu Anglika 3-1. Po przerwie mecz stał się bardziej wyrównany. Allen doprowadził do stanu 3-3 i obaj zawodnicy nie dali przeciwnikowi oddalić się na więcej niż jeden frame przewagi. O wyniku meczu zadecydowała ostatnia partia, wygrana przez Anglika. Był to najdłuższy dotychczas pojedynek w turnieju, który trwał blisko 5 godzin.
16 stycznia.
W pierwszym meczu półfinałowym spotkali się Ronnie O’Sullivan oraz Mark J. Williams. Pojedynek w znakomitym stylu rozpoczął Walijczyk, uzyskując breaka 107 punktów, po tym, gdy O’Sullivan spudłował czerwoną po długości stołu. W drugim framie żaden z graczy nie przekroczył 40 punktów w breaku, ale znowu lepszy okazał się Williams. Trzecia partia ponownie przebiegała pod kontrolą Walijczyka, ale utrata pozycji przy budowaniu breaka, a później błąd na odstawnej spowodował, że swoją szansę otrzymał O’Sullivan, który breakiem 86 punktów wygrał pierwszego frame’a w meczu. Ostatnia partia przed regulaminową przerwą miała jednostronny przebieg, trzykrotny mistrz świata doprowadził do remisu breakiem 99 punktów.
W piątej partii Mark Williams popełnił kolejne błędy, co umożliwiło O’Sullivanowi wyjście na prowadzenie w meczu. Jednak w kolejnym framie Walijczyk przerwał złą passę i najwyższym breakiem w całym spotkaniu – 132 punkty – doprowadził do remisu. W siódmym framie dwukrotny mistrz świata stracił pozycję przy breaku 26 punktów i forsował wbicie trudnej czerwonej, którą spudłował. O’Sullivan wykorzystał szansę i breakiem 60 punktów ponownie objął prowadzenie.
W ósmej partii O’Sullivan próbował wbicia z ogromną siłą brązowej bili, która wypadła poza stół. Williams przejął kontrolę nad sytuacją i breakiem 78 punktów doprowadził do stanu 4-4. W dziewiątej partii prosty błąd Anglika na wbiciu czerwonej kosztował go utratą frame’a, gdyż Williams ponownie jednym podejściem do stołu zapewnił sobie sukces (break 96 punktów). Będąc pod ścianą, O’Sullivan uzyskał 67 punktów w dziesiątym framie, doprowadzając do decydującej, jedenastej partii.
W ostatnim framie pierwszy swoją szansę otrzymał Anglik, lecz rozbijając z niebieskiej bili układ czerwonych przypadkowo – i bardzo pechowo – skierował aż dwie czerwone do kieszeni. Jednak Williams nie wykorzystał – wzorem partii ósmej i dziewiątej – tej okazji, pudłując czerwoną do środkowej kieszeni przy 32 punktach w breaku. Do gry powrócił O’Sullivan, który zbudował przewagę wymagającą uzyskania dwóch snookerów przez Walijczyka przy trzech kolorowych bilach na stole. Ten nie był w stanie tego uczynić, a O’Sullivan wbił bilę niebieską i różową, zapewniając sobie zwycięstwo w tym wyrównanym meczu.
W drugim meczu półfinałowym spotkali się Stephen Maguire oraz Mark Selby. Pierwszy frame padł łupem Anglika, który wykorzystał dwa błędy na wbiciu czerwonej przez cały stół Szkota. Maguire doprowadził do remisu w drugim framie, otrzymując szansę po nieskutecznym wyjściu Anglika z pozycji snooker. Trzecia partia ponownie miała niespójny przebieg, najwyższy break Selby’ego – 38 punktów – wystarczył do zwycięstwa wobec nie najlepszej jakości odstawnych Szkota. W ostatnim framie przed regulaminową przerwą Maguire wyrównał najwyższego breaka w całym turnieju – 140 punktów – ponownie doprowadzając do remisu.
Po przerwie Maguire miał szansę na pierwsze prowadzenie w meczu lecz prosty błąd na wbiciu czerwonej spowodował, że Selby jednym podejściem zapewnił sobie sukces (break 84 punktów). Poziom meczu zdecydowane wzrósł; w kolejnym framie Maguire uzyskał breaka 99 punktów, na co Selby odpowiedział 91 punktami i ponownie wysunął się na prowadzenie 4-3. W ósmej partii Szkot popełnił błąd na odstawnej, a break 51 punktów Selby’ego okazał się wystarczający do wygranej. W dziewiątym framie Maguire popełnił kolejne błędy, najpierw na wbiciu czerwonej, a później odstawnej, dzięki czemu Selby w dwóch podejściach zapewnił sobie zwycięstwo w całym meczu. Tym samym Anglik po raz trzeci awansował do finału Masters w swoim trzecim występie w Wembley Arena.
17 stycznia.
Ostatni, ósmy dzień turnieju – dzień finału tegorocznej edycji turnieju The Masters. W finale tym grali dwaj Anglicy – Mark Selby i obrońca tytułu Ronnie O’Sullivan. Ronnie i Mark zagrali ze sobą po raz dziesiąty. Przed tym spotkaniem odnotowaniu dziewięć oficjalnych meczów pomiędzy tymi zawodnikami: sześć razy wygrywał O’Sullivan, dwa razy Selby, a raz padł remis w Premier League. Ostatni mecz rozegrali miesiąc wcześniej w ćwierćfinale UK Championship, kiedy górą był O’Sullivan, zwyciężając 9-3.
Dla O’Sullivana to 9. finał turnieju Masters w karierze, co stanowi wyrównanie rekordu Stephena Hendry’ego. Do tej pory ostateczny triumf odnosił czterokrotnie (Hendry zaś sześciokrotnie). Również Selby może pochwalić się 50-procentową skutecznością konwersji udziałów w finale na wygrane. Tyle, że wystąpił do tej pory w dwóch takich meczach jeden z nich wygrywając.
Pierwszy frame zakończył się zwycięstwem młodszego Anglika. O’Sullivan stracił pozycję przy breaku 35 punktów i forsował wbicie czerwonej bili, której nie trafił. Selby najpierw odpowiedział 32 punktami, po czym dokończył dzieła po złej odstawnej rywala. W drugim framie Selby przypadkowo trafił białą bilą do kieszeni przy 30 punktach w breaku, na co O’Sullivan odpowiedział 56 punktami. Selby potrzebował w tym momencie snookera; postawił go i zdobył punkty z faulu rywala, ale później wystawił łatwą czerwoną i trzykrotny mistrz świata doprowadził do remisu. W kolejnych dwóch partiach przed regulaminową przerwą przy stole dominował O’Sullivan. Breaki w wysokości 86 i 122 punktów (jego najwyższy w turnieju) wysunęły starszego Anglika na prowadzenie 3-1.
W piątym framie Selby popełnił błąd na wbiciu czerwonej przez cały stół, dzięki czemu wystawił grę O’Sullivanowi, który uzyskał drugiego breaka stupunktowego z rzędu (101 punktów). Szósta partia przyniosła przełamanie młodszemu Anglikowi, który uzyskał 83 punkty w breaku. W następnej zdobył 112 punktów i zmniejszył stan meczu na 3-4. Ósmy frame ponownie lepiej rozpoczął Selby, ale stracił pozycję przy 33 punktach w breaku. O’Sullivan odpowiedział 56 punktami, lecz spudłował różową do środkowej kieszeni, po trafieniu której zmusiłby Selby’ego do szukania snookerów. Młodszy Anglik nie wykorzystał jednak tej szansy, myląc się na wbiciu żółtej bili, którą ponadto wystawił rywalowi. O’Sullivan wbił bile kolorowe do różowej włącznie i po pierwszej sesji prowadził 5-3.
Wieczorną sesję zwycięsko rozpoczął Selby, który wskutek błędów O’Sullivana na odstawnej oraz wyjściu ze snookera, uzyskał dwa breaki powyżej pięćdziesięciu punktów (54, 58). W dziesiątej partii Selby spudłował czerwoną zagrywaną z przyrządu, natomiast O’Sullivan uzyskał breaka 92 punktów i powrócił na przewagę dwóch frame’ów 6-4. W jedenastej partii popisał się jednak słabym rozbiciem, co wykorzystał młodszy Anglik i breakiem 129 punktów zmniejszył straty. W ostatnim framie przed regulaminową przerwą Selby był na najlepszej drodze do wyrównania, lecz stracił pozycję przy 37 punktach wskutek zbyt mocnego odbicia białej bili od bandy. O’Sullivan najpierw uzyskał breaka 49 punktów, a później wykorzystał nieudane wyjście rywala ze snookera i ponownie objął dwuframe’owe prowadzenie 7-5.
Trzynasta partia była kopią jedenastej; słabe rozbicie O’Sullivana wykorzystał Selby, uzyskując breaka 78 punktów. W czternastej O’Sullivan atakował breaka maksymalnego, ale stracił pozycję przy 41 punktach po nieudanym rozbiciu skupiska czerwonych bil. Selby popełnił jednak faul, próbując wbić czerwoną po długości stołu i trzykrotny mistrz świata dokończył dzieła breakiem 89 punktów. W piętnastym framie kolejne błędy młodszego Anglika, najpierw na wbiciu czerwonej, a później na odstawnej spowodowały, że break 91 punktów O’Sullivana powiększył jego przewagę do trzech partii. Szesnasta partia mogła być ostatnią, ale starszy Anglik spudłował trudny wózek, zostawiając grę Selby’emu, który zdobył 62 punkty i wygrał frame’a. W kolejnej partii Selby wbił trzeciego breaka stupunktowego (109 punktów), zmniejszając stan pojedynku do 8-9. Frame dziewiętnasty przyniósł ogromne emocje i rozstrzygnął się na bilach kolorowych. O’Sullivan spudłował trudne cięcie zielonej, zostawiając grę Selby’emu, który wygrał tę partię na ostatniej, czarnej bili. W decydującym framie Selby podtrzymał zwycięską passę i mimo utraty pozycji przy 27 punktach, zdołał powrócić do gry i doprowadził do sytuacji, w której O’Sullivan potrzebował snookera. Trzykrotny mistrz świata nie wbił jednak ani jednej bili i Mark Selby po raz drugi w karierze mógł świętować sukces w turnieju Masters.
Kwalifikacje.
Pomiędzy 26 a 29 października 2009 roku zostały rozegrane kwalifikacje. Spośród 48 zawodników najlepszym okazał się Rory McLeod, który pokonał w finale kwalifikacji Andrew Higginsona 6:1. McLeod tym samym awansował do rundy dzikich kart, w której przegrał z Markiem Williamsem.
Nagrody kwalifikacji.
Zwycięzca: £2 000
II Miejsce: £680
Półfinalista: £250
Ćwierćfinalista: £105

</doc>
<doc id="1856064" url="https://pl.wikipedia.org/wiki?curid=1856064" title="Parafia św. Teresy Benedykty od Krzyża (Edyty Stein) w Lublińcu">
Parafia św. Teresy Benedykty od Krzyża (Edyty Stein) w Lublińcu

Parafia Świętej Teresy Benedykty od Krzyża (Edyty Stein) – rzymskokatolicka parafia znajdująca się w Lublińcu. Parafia należy do diecezji gliwickiej i dekanatu Lubliniec.
W 30 rocznicę konsekracji, 8 grudnia 2021 roku, kościół parafialny został podniesiony do rangi diecezjalnego Sanktuarium św. Teresy Benedykty od Krzyża.
Zasięg parafii.
Do parafii należą wierni z Lublińca mieszkający przy ulicach: Cieszkowskiego, Hajdy, Jagusia, Jedności, Kochanowskiego, Konopnickiej, Lipska Góra, Oleskiej, Parcelacyjnej, PCK, Ptaka, Reja, Reymonta, Rolnej, Szramka, Wiejskiej, Witosa, Żeromskiego i innych w dzielnicy Steblów.

</doc>
<doc id="1856081" url="https://pl.wikipedia.org/wiki?curid=1856081" title="Platon (Gorodiecki)">
Platon (Gorodiecki)

Platon, imię świeckie Nikołaj Iwanowicz Gorodiecki (ur. 2 maja 1803 w Pogoriewym Gorodiszczu, zm. 1 października 1891 w Kijowie) – metropolita Rosyjskiego Kościoła Prawosławnego.
Życiorys.
Urodził się w rodzinie kapłana prawosławnego. W 1823 ukończył seminarium duchowne w Twerze i został skierowany na dalsze studia teologiczne w Petersburskiej Akademii Duchownej. Po uzyskaniu jej dyplomu w cztery lata później podjął pracę wykładowcy w seminarium duchownym w Orle. Pracował również jako nauczyciel języka francuskiego. 25 września 1829 został wykładowcą w Akademii Duchownej, której był absolwentem. Rok później złożył śluby zakonne, od 26 maja 1830 był hieromnichem. Już w roku następnym podniesiony do godności archimandryty z równoczesnym powierzeniem mu funkcji rektora Akademii Duchownej. 
20 grudnia 1837 został przeniesiony do Kostromy, gdzie pełnił obowiązki przełożonego monasteru Przemienienia Pańskiego, zasiadał w komitecie opieki nad więzieniami i był rektorem seminarium duchownego. 28 września 1839 przeniesiony ponownie do monasteru Świętego Ducha w Wilnie, gdzie był przełożonym. W historii tego monasteru zapisał się jako jeden z aktywniejszych przełożonych w XIX wieku: sprowadził do podupadłego klasztoru mnichów z Kostromy oraz przeprowadził gruntowną przebudowę budynków wspólnoty. Z uwagi na te zasługi został 8 września 1843 biskupem pomocniczym eparchii wileńskiej i litewskiej z tytułem biskupa kowieńskiego. Po pięciu latach został przeniesiony do eparchii pskowskiej, ponownie jako wikariusz, z tytułem biskupa ryskiego. Po śmierci biskupa pskowskiego przez siedem lat, w latach 1849–1856 pełnił obowiązki "locum tenens" biskupa pskowskiego. Od 1850 łączył tę funkcję z godnością biskupa ryskiego w nowo powołanej eparchii. Od 21 kwietnia 1850 arcybiskup ryski. Prowadził działalność misyjną w krajach bałtyckich, doprowadzając do przejścia na prawosławie kilku tysięcy wyznawców luteranizmu i współtworząc w ten sposób późniejszy autonomiczny Łotewski Kościół Prawosławny. 
9 marca 1867 poprosił o przeniesienie na inną katedrę i został arcybiskupem dońskim i nowoczerkaskim. Po dziesięciu latach został ponownie przeniesiony do eparchii chersońskiej i odeskiej, wreszcie w 1882 został metropolitą kijowskim i halickim. Godność tę łączył z funkcją przełożonego ławry Pieczerskiej i członkostwem w Świętym Synodzie. Z jego inicjatywy w 1888 r. w Kijowie i w całej Rosji odbyły się szeroko zakrojone uroczystości upamiętniające 900. rocznicę chrztu Rusi. 
Dla uczczenia jego pamięci w Kijowie wzniesiono cerkiew Opieki Matki Bożej na Sołomiance.

</doc>
<doc id="1856082" url="https://pl.wikipedia.org/wiki?curid=1856082" title="Łączy nas Polska">
Łączy nas Polska

Łączy nas Polska – cotygodniowy magazyn telewizyjny TVP3 Białystok o Polakach ze Wschodu żyjących na Białorusi, Estonii, Litwie, Łotwie, Rosji i Ukrainie, w programie informacje o wszystkich sprawach i problemach Polaków ze wschodniej Europy.
O programie.
Ukazuje się od 1997 r. najpierw w programie wszystkich mniejszości narodowych i etnicznych na Podlasiu oraz Polakach ze Wschodu pt. Sami o sobie w wymiarze od 8 do 12 minut tygodniowo. Prezenterką, która zapowiadała tematy ze studia była wtedy Magdalena Piech. W kwietniu 1999 r. nadal ukazywał się co tydzień, tylko, że już jako samodzielna audycja z wydłużoną do 20 min emisją, którą potem ograniczono do 15 bez studia z obecnym tytułem. Program powstał głównie z myślą o Polakach ze Wschodu, których na Białorusi mieszka 400 000, Litwie 250 000, Ukrainie 150 000, Rosji 73 000, Łotwie 57 227 i Estonii 2200, w sumie około 932 427.

</doc>
<doc id="1856091" url="https://pl.wikipedia.org/wiki?curid=1856091" title="Antologion">
Antologion

Antologion – księga ze zbiorem ważniejszych tekstów wybranych z różnych ksiąg liturgicznych. W kościołach obrządku bizantyjskiego złączonych unią z kościołem rzymskokatolickim służy ona jako brewiarz.

</doc>
<doc id="1856093" url="https://pl.wikipedia.org/wiki?curid=1856093" title="Honky">
Honky

Honky – dziewiąty album studyjny zespołu Melvins wydany w 1997 roku przez firmę Atlantic Records. 

</doc>
<doc id="1856098" url="https://pl.wikipedia.org/wiki?curid=1856098" title="Parafia św. Teresy od Dzieciątka Jezus w Otwocku">
Parafia św. Teresy od Dzieciątka Jezus w Otwocku

Parafia Świętej Teresy od Dzieciątka Jezus w Świdrze-Otwocku – parafia należąca do dekanatu Otwock-Kresy diecezji warszawsko-praskiej, metropolii warszawskiej. Od 2017 z tytułem sanktuarium. 
Historia.
Powstała w 1950 z podziału parafii św. Wincentego a Paulo w Otwocku. Kościół parafialny wybudowany w latach 80. XX wieku. Mieści się przy ulicy Kołłątaja. Jest obsługiwana przez Misjonarzy Świętej Rodziny. Na terenie parafii mieści się dom zakonny, Prowincjalny Referat Misji Zagranicznych, Zespół Szkół Katolickich im. Świętej Rodziny a w pobliżu parafii znajduje się Siedziba Ekipy Rekolekcyjno-Misyjnej. 
W 2017 kościół parafialny został podniesiony do rangi Sanktuarium Świętej Teresy od Dzieciątka Jezus.
5 sierpnia każdego roku wyrusza z parafii Świderska Pielgrzymka Piesza na Jasną Górę. 
Prowincjalny Referat Misji Zagranicznych MSF.
Referat Misji Zagranicznych MSF – ul. Kołłątaja 80/82, 05-402 Otwock-Świder
Świderska Pielgrzymka Piesza MSF (10 żółta i 10 biało-żółta WPP).
Grupa Misjonarzy Św. Rodziny istnieje od 1981 roku, wyłoniła się z grupy 10 biało-czerwonej. Przyjęła nazwę: Rodzina Rodzin Misjonarzy Świętej Rodziny. Grupa od 1993 roku wychodzi ze Świdra już 5 sierpnia zmierza ku Jasnej Górze.
Siedziba Ekipy Rekolekcyjno-Misyjnej.
Siedziba – ul. Mickiewicza 9, 05-402 Otwock-Świder 
Zespół Szkół Katolickich im. Świętej Rodziny w Świdrze-Otwocku.
Początki powstania Społecznej Szkoły Podstawowej nr 96, a potem także Gimnazjum nr 1 w Otwocku-Świdrze przy parafii p.w. Świętej Teresy od Dzieciątka Jezus sięgają 1990 roku, w którym to, za zgodą ówczesnych władz zakonnych w budynkach parafialnych i zakonnych Misjonarzy Świętej Rodziny, otwarto szkołę podstawową. Społeczna Szkoła Podstawowa nr 96 w Otwocku-Świdrze pod taką właśnie nazwą została zarejestrowana w 1995 roku. 
Od 1999 do 2019 działało także Gimnazjum nr 1, które za swoją patronkę obrało również Świętą Rodzinę. 
Dyrekcja szkoły.
"Źródło": oficjalna strona szkoły

</doc>
<doc id="1856105" url="https://pl.wikipedia.org/wiki?curid=1856105" title="Parafia Matki Bożej Częstochowskiej w Otwocku">
Parafia Matki Bożej Częstochowskiej w Otwocku

Parafia Matki Boskiej Częstochowskiej w Otwocku – należy do dekanatu otwockiego diecezji warszawsko-praskiej, metropolii warszawskiej. Powstała w 1983 z podziału parafii św. Teresy od Dzieciątka Jezus w Otwocku. Kościół parafialny wybudowany w latach 1984-1993. Mieści się przy ulicy Sowińskiego. Parafia jest obsługiwana przez księży diecezjalnych.

</doc>
<doc id="1856106" url="https://pl.wikipedia.org/wiki?curid=1856106" title="Singles 1–12">
Singles 1–12

Singles 1-12 – pierwsza składanka zespołu Melvins wydana w 1998 roku przez firmę Amphetamine Reptile. 
Lista utworów.
Twórcy.
The Melvins
Brutal Truth:

</doc>
<doc id="1856112" url="https://pl.wikipedia.org/wiki?curid=1856112" title="Promna (zatoka)">
Promna (zatoka)

Promna – zatoka, część Zalewu Kamieńskiego na Dziwnie, w jego wschodniej części. Rozdziela Wybrzeże Trzebiatowskie od Wyspy Chrząszczewskiej, łącząc się od południa z Zatoką Cichą.
Przez Promnę prowadzi most łączący miasto Kamień Pomorski z Wyspą Chrząszczewską.
Wody Promny należą do gminy Kamień Pomorski.
Do 1945 roku zatoka miała niemiecką nazwę "Die Fähre".

</doc>
<doc id="1856113" url="https://pl.wikipedia.org/wiki?curid=1856113" title="Parafia Matki Bożej Nieustającej Pomocy w Otwocku">
Parafia Matki Bożej Nieustającej Pomocy w Otwocku

Parafia Matki Bożej Nieustającej Pomocy w Otwocku – parafia należąca do dekanatu otwockiego diecezji warszawsko-praskiej, metropolii warszawskiej. Powstała 21 września 1992 z części parafii św. Wojciecha Biskupa i Męczennika w Wiązownie. Kościół parafialny wybudowany w latach 90. XX wieku. 
Parafia mieści się przy ulicy Laskowej. Jest obsługiwana przez księży diecezjalnych.

</doc>
<doc id="1856117" url="https://pl.wikipedia.org/wiki?curid=1856117" title="Stanislav Bernard">
Stanislav Bernard

Stanislav Bernard (ur. 14 października 1955 w Opawie) – czeski przedsiębiorca, współwłaściciel browaru Bernard w Humpolcu. Stanislav Bernard posiada 25% udziałów w spółce Rodinný pivovar Bernard a.s.
Życiorys.
Działalność zawodowa.
Z wykształcenia elektrotechnik. W latach 1975–1980 studiował na Wydziale Mechaniczno-Elektrycznym Wyższej Szkoły Transportu i Łączności w Żylinie. W latach 1980–1990 pracował w wyuczonym zawodzie.
W 1990 roku zaczął prowadzić własną działalność gospodarczą. W 1991 roku wraz z dwoma wspólnikami zakupił zrujnowany państwowy browar w Humpolcu. W ciągu kilku lat, promując go przede wszystkim swoim wizerunkiem i nazwiskiem, uczynił z niego jedną z najlepiej rozpoznawalnych czeskich marek piwa.
W 1993 roku założył prywatną rozgłośnię radiową Radio Vysočina w Igławie. W latach 1993–1999 był jej współwłaścicielem.
Działalność samorządowa i polityczna.
W 1993 roku rozpoczął działalność samorządową i integrowanie środowiska regionalnych czeskich producentów piwa. W tym celu założył Stowarzyszenie Małych Niezależnych Browarów, którego zadaniem stała się obrona interesów i promocja lokalnych, małych browarów w Czechach. W latach 1993–1999 był przewodniczącym tej organizacji. W 2000 roku za swoją działalność został uhonorowany przez stowarzyszenie Sdružení přátel piva tytułem „Piwowarskiej osobowości stulecia”.
Od 2008 roku związany nieformalnie z partią ODS, z listy której kandydował do czeskiego senatu.

</doc>
<doc id="1856119" url="https://pl.wikipedia.org/wiki?curid=1856119" title="Parafia św. Józefa Oblubieńca Najświętszej Maryi Panny w Otwocku">
Parafia św. Józefa Oblubieńca Najświętszej Maryi Panny w Otwocku

Parafia Świętego Józefa Oblubieńca Najświętszej Maryi Panny w Otwocku należy do dekanatu otwockiego diecezji warszawsko-praskiej, metropolii warszawskiej. Powstała w 1987 z podziału parafii św. Wincentego a Paulo w Otwocku. Kościół parafialny wybudowany w latach 80. XX wieku. Parafia jest obsługiwana przez księży Pallotynów.

</doc>
<doc id="1856120" url="https://pl.wikipedia.org/wiki?curid=1856120" title="Polityka pieniężna Szwecji">
Polityka pieniężna Szwecji

Polityka pieniężna Szwecji – jednym z głównych celów szwedzkiej polityki pieniężnej jest utrzymanie stabilności cen. Riksbank – szwedzki bank centralny, który jest równocześnie najstarszym bankiem centralnym na świecie, ma określony wyraźnie cel inflacyjny taki, że roczna zmiana wskaźnika cen konsumpcyjnych CPI ma wynosić 2 procent z tolerancją w przedziale plus/minus 1 punkt procentowy. Polityka pieniężna Szwecji zakłada również, że nie ma jednej miary inflacji konsekwentnie wskazującej na odpowiednie stanowisko polityki monetarnej. Riksbank podejmując decyzje dotyczące polityki monetarnej, bierze pod uwagę zmiany cen aktywów i innych zmiennych finansowych (kursy walut, ceny nieruchomości, ceny akcji, zadłużenie gospodarstw domowych i przedsiębiorstw itp.). Równocześnie prognozy Riskbanku są konstruowane przy założeniu, że stopa repo rozwija się zgodnie z oczekiwaniami rynku. Otwartość i przejrzystość w polityce pieniężnej stanowią warunek pomyślnego połączenia wiarygodności celu inflacyjnego i elastycznego dążenia do celów tej polityki w perspektywie krótkoterminowej.
Działania Riksbanku na tle ogólnej kondycji gospodarczej Szwecji.
W dyskusji na temat polityki pieniężnej w Szwecji w ostatnich latach często pojawia się pytanie, czy częstsze branie pod uwagę innych czynników, poza wzrostem inflacji nie byłoby korzystne dla Riksbanku. Kwestia ta powstała przede wszystkim w związku z ostatnim okresem rozwoju makroekonomicznego w Szwecji, gdzie wysoki wzrost gospodarczy, wzrost cen nieruchomości i ekspansji kredytowej obserwowano wraz z niską inflacją i słabą pracą rynku.
Mimo że prowadzona polityka pieniężna ma kluczowe znaczenie dla rozwoju inflacji nie da się całkowicie zapobiec wszystkim zaburzeniom, które wpływają na inflację, realną gospodarkę i rynki finansowe. Ponadto, polityka pieniężna nie ma za zadania i nie jest w stanie być używaną permanentnie do zapewnienia trwałego wzrostu zatrudnienia i wzrostu gospodarczego. Tym co szwedzka polityka pieniężna niewątpliwe może osiągnąć jest zapewnienie stabilnej stopy inflacji, która w ciągu ostatnich latach jest w pełni zgodna z celem inflacyjnym oraz przyczynianie się do tłumienia wahań w gospodarce realnej. W ten sposób polityka pieniężna może tworzyć dobre warunki dla sprawnego funkcjonowania gospodarki oraz korzystne, stabilne warunki dla rozwoju makroekonomicznego.
Riksbank: zadania i niezależność.
Riksbank jest odpowiedzialny za politykę pieniężną. Celem statutowym szwedzkiej polityki pieniężnej jest utrzymanie stabilności cen. Zgodnie z nową ustawą, Riksbank ma również na celu promowanie bezpiecznego i wydajnego systemu płatniczego. W pracach przygotowawczych do ustawy stwierdzono, że Riksbank, bez uszczerbku dla celu stabilności cen, powinien ponadto wspierać cele ogólnej polityki gospodarczej w celu utrzymania stałego poziomu wzrostu gospodarczego i wysokiego poziomu zatrudnienia.
Te zmiany legislacyjne także zwiększyły niezależność Riksbanku. Doświadczenia w Szwecji i innych krajach pokazują, że niezależność stwarza lepsze warunki do utrzymania stabilności cen. Decyzje dotyczące stopy repo są obecnie podejmowane przez Zarząd Riksbanku. Zgodnie z decyzją rządu, żaden inny organ nie może zadecydować, w jaki sposób Riksbank ma działać w sprawach związanych z polityką pieniężną. Jednym z powodów zmian w prawie, które dziś kładzie większy nacisk na stabilność cen i niezależność Riksbanku była dla Szwecji zgodność z wymogami traktatów UE. Jednak u podstaw tych wymagań – jak również zmian w polityce pieniężnej, które miały miejsce w wielu krajach poza UE – leżą także doświadczenia z zakresu polityki stabilizacji w latach 70. i 80., które wyraźnie wskazują, że niska, stabilna inflacja jest warunkiem koniecznym dla sprawnego funkcjonowania gospodarki i sprzyjającym stabilnemu rozwoju makroekonomicznemu.
Banki centralne próbowały różnych sposobów by zapewnić gospodarce „kotwicę nominalną”, na przykład, utrzymując stałą wartość waluty w stosunku do złota lub innych walut lub mające zwłaszcza na celu tempo wzrostu podaży pieniądza. Jednakże ani stałym kursem walutowym ani określoną wartością podaży pieniądza nie udało się zapobiec zbyt wysokiej inflacji, od początku 1990 roku ustalono, że polityka pieniężna powinna być sformułowana w postaci wyraźnego celu inflacyjnego. Kraje, które wprowadziły cel inflacyjny również często wprowadzały zmiany, które wymagałyby zwiększenia niezależności banku centralnego.
Sformułowanie celu inflacyjnego.
Riksbank sformułował wyraźny cel inflacyjny, zgodnie z którym roczna zmiana indeksu cen konsumpcyjnych (CPI) wynosi 2 proc. Aby podkreślić, że nie ma możliwości, by polityka pieniężna w sposób ciągły osiągała dokładnie założony cel, Riksbank określił przedział tolerancji plus / minus 1 punktu procentowego w okolicach celu inflacyjnego. Przedział tolerancji służy także temu by pokazać, kiedy wahnięcia – odejścia od celu inflacyjnego są za duże, nie do zaakceptowania. W celu dalszego zwiększenia przejrzystości polityki pieniężnej Riksbank kieruje się zasadą, według której ważne jest by po wystąpieniu takiego wahnięcia dążyć do obniżenia inflacji tak by powrócić do celu inflacyjnego w ciągu dwóch lat.
Rola różnych miar inflacji.
Ważne jest, aby rozróżnić, które miary inflacji odnoszą się do środków, które są przydatne do analizy i prognozowanie tendencji inflacyjnych. Riksbank wyraził cel inflacyjny w kategoriach wskaźnika CPI. W celu opisania rozwoju inflacji i wyjaśnienia struktury polityki pieniężnej w lepszy sposób, by podkreślić różne środki brane pod uwagę, Riksbank wybiera tzw. inflację bazową. Środki te zostały dostosowane do części składowych ceny, które wpływają na rozwój wskaźnika CPI przejściowo, ale które nie są oceniane wpływ na tendencje stopę inflacji.
Kreowanie realnej stabilności.
Grupa robocza, która stworzyła nową Ustawę Sveriges Riksbank zastanawiała się, czy cel stabilności cen nie powinien być towarzyszyć innym celom polityki monetarnej, na przykład dotyczącymi wzrostu PKB i zatrudnienia. Grupa ta uznała, że Riksbank powinien wspierać cele ogólnej polityki gospodarczej w celu osiągnięcia trwałego wzrostu gospodarczego i wysokiego poziomu zatrudnienia, bez uszczerbku dla stabilności cen. Cele tego rodzaju byłyby ponadto trudne do pogodzenia z ramami regulacyjnymi UE i niewłaściwe, mając na uwadze fakt, że pieniężna polityka nie może wpływać na wzrost i zatrudnienie w sposób trwały.
Wydawanie pozwoleń czasowych odchyleń od celu inflacyjnego może być uzasadnione przez uwzględnienie zmian w realną gospodarkę. By nie dążono do powrotu bieżącej inflacji do celu inflacyjnego tak szybko jak to możliwe, zakres tych pozwoleń czasowych jest stworzony w taki sposób, aby tłumić wahania gospodarki realnej. Jednocześnie ważne jest by ta elastyczność nie zmniejszała wiarygodności celu inflacyjnego w długim okresie, gdyż Riksbank założył, że priorytetowe jest utrzymanie stabilności cen. W pewnych okolicznościach, odchylenie od celu inflacyjnego może być tak duże, że uzasadnione jest umożliwienie powrotu inflacji do celu w normalnym czasie dwóch lat, pod warunkiem że nie zagrozi to nadszarpnięciem zaufania do polityki monetarnej. Tempo, w jakim jest pożądane by po odchyleniu powrócić do celu inflacyjnego zależy od stopnia w jakim to odchylenie wpłynęło na zaburzenia gospodarki.
Kształtowanie polityki pieniężnej a rynki finansowe.
Rynki finansowe odczuwają zmiany inflacji, zmiany w sferze realnej gospodarki. Zmiany cen aktywów i innych zmiennych finansowych (kursy walut, ceny nieruchomości, ceny akcji, zadłużenie gospodarstw domowych i przedsiębiorstw itd.)są więc regularnie brane pod uwagę podczas podejmowania decyzji dotyczących polityki pieniężnej. Riksbank ma, oczywiście, także za zadanie promowanie bezpiecznego i wydajnego systemu płatniczego. Aby system płatności był postrzegany jako bezpieczny i skuteczny, wymagane jest, między innymi, żeby z kolei system bankowy był bezpieczny i skuteczny. Działalności banków są ściśle powiązane z resztą sektora finansowego. Odpowiedzialność banku centralnego w systemie płatności jest zatem często wyrażana w kontekście utrzymania stabilności finansowej. Jednakże stopa repo nie jest skutecznym narzędziem do uniknięcia lub rozwiązania poważnych problemów w systemie płatności. Zupełnie inne środki muszą być podjęte, jeżeli istnieje zagrożenie tego rodzaju problemami wynikających lub w najgorszym przypadku, już powstałych. Mogą pojawić się sytuacje, w których wpływ na realną gospodarkę i inflację w rozwoju różnych zmiennych finansowych może okazać się bardzo niekorzystny, jak i poważny, bez możliwości określenia powodu lub wychwytywania tego typu zagrożeń w normalnych pracach analitycznych i prognostycznych. Na przykład ścieżki cen aktywów i zadłużenia mogą niekiedy być trudne do zracjonalizowania lub niemożliwe do utrzymania w dłuższej perspektywie. Oznacza to ryzyko ostrych korekt w przyszłości, co z kolei wpływa na realną gospodarkę i inflację. Może być konieczne by podjąć takie ryzyko biorąc pod uwagę decyzje dotyczące polityki pieniężnej w inny sposób niż w normalnym podejściu, gdzie prognozy dotyczące inflacji i realnej gospodarki na następne dwa lata mają stanowić podstawę. W praktyce podejmowanie ryzyka tego rodzaju, może oznaczać, że stopa procentowa zmieni się nieco wcześniej lub później, w stosunku do tego, co byłoby najbardziej odpowiednie, zgodnie z prognozami inflacji i realnej gospodarki. Jednak celem jest jak zawsze utrzymanie stabilności cen i tłumienie wahania w gospodarce realnej.
Prognozy dotyczące inflacji i decyzje w sprawie stóp procentowych.
W 2005 r. Riksbank zbliżył się do idei dokonania prognozy przy założeniu, że stopa repo będzie rozwijać się zgodnie z oczekiwaniami rynku (co znajduje odzwierciedlenie w domyślnych terminowych stopach). Wcześniej, prognozy oparte były na założeniu, że stopa repo będzie bez zmian w okresie objętym prognozą.
Jaka powinna być pożądana polityka pieniężna? Zazwyczaj dobrze wyważona polityka pieniężna oznacza to, że inflacja znajduje się w pobliżu celu inflacyjnego w perspektywie czasowej dwóch lat, podczas gdy w tym samym czasie ścieżki inflacji i realna gospodarka nie wykazują zbyt dużych wahań. Ścieżki stóp procentowych, które prowadzą do szybkiego wzrostu inflacji, gdy w tym samym czasie, wzrost realnej gospodarki jest wysoki, a możliwości jej wykorzystania są trudne, nie są raczej wskazane dla polityki pieniężnej, nawet jeśli inflacja jest blisko 2 procent w ciągu dwóch lat. W tym przypadku ścieżki stóp procentowych mogą spowodować zbyt ekspansywną politykę pieniężną, która prowadzi do zbyt dużych wahań inflacji i realnej gospodarki. Wyważona polityka pieniężna może tutaj oznaczać, że zamiast tego należy pozwolić na osiągnięcie celu inflacyjnego w okresie nieco dłuższym niż dwa lata, wtedy realna gospodarka może rozwijać się bez przeszkód.
Pożądana polityka pieniężna powinna być również przewidywalna, to ułatwiłoby gospodarstwom domowym i przedsiębiorstwom dostosowywanie się do nowych warunków gospodarczych. Zmiany stopy repo powinno być przeprowadzane stopniowo, a nie w dużych skokach. Ponadto stopniowe zmiany stóp procentowych dają możliwość spokojnej analizy nowych danych ekonomicznych. Jak wszystkie inne oceny, prognozy stóp procentowych będą musiały ulec zmianie po przeanalizowaniu nowych informacji dotyczących sytuacji gospodarczej w Szwecji i za granicą, a to może mieć wpływ na perspektywy inflacji i działalności gospodarczej w Szwecji. Nie ma zatem pewności co do przyszłości kształtowania się stóp procentowych w sytuacji, gdy nie ma też pewności co ogólnego rozwoju gospodarki w przyszłości.
Otwartość i przejrzystość w polityce pieniężnej.
Otwartość i przejrzystość w polityce pieniężnej umożliwiają łączenie wiarygodności celu inflacyjnego z elastycznym stosowaniem celu inflacyjnego w perspektywie krótkoterminowej, która nie jest postrzegana arbitralnie. Fakt, że Riksbank ma za zadanie samodzielnie określać cel stabilności cen i te rozważania podać w odniesieniu do innych celów polityki gospodarczej w krótkim okresie sprawia, że są też nakładane duże wymagania co do tego w jaki sposób te decyzje powinny być wyjaśniane opinii publicznych i Riksdagowi. W celu realizacji tych wymagań Riksbank przyjął strategię, że wszystko powinno być tak przejrzyste i otwarte jak to jest tylko możliwe w odniesieniu do informacji i okoliczności, na których decyzje dotyczące polityki pieniężnej się opierają. To, że Riksbank zdecydował się określić dokładnie cel inflacyjny (w pewnym przedziale tolerancji) oraz przyjął zasadę sprowadzenia inflacji do celu w okresie dwóch lat może być także uzasadnione celem stworzenia przejrzystości i wiarygodności celu inflacyjnego.
Analizy czynników decydujących o inflacji i prognoz dotyczących stopy repo, inflacji i realnej gospodarki w najbliższych latach są publikowane przez Riksbank w raportach dotyczących inflacji. W związku z tym zawierają najważniejsze dane, na których opierają się decyzje podejmowane w zakresie polityki pieniężnej. Każda decyzja polityki pieniężnej jest ogłaszana w komunikacie prasowym. Od 2008 roku decyzja w sprawie stopy repo jest zazwyczaj podawana sześć razy w roku. Trzy z tych sześciu razy zbiegają się z publikacją Raportu Polityki Pieniężnej.

</doc>
<doc id="1856123" url="https://pl.wikipedia.org/wiki?curid=1856123" title="Rosyjska misja prawosławna w Korei">
Rosyjska misja prawosławna w Korei

Rosyjska misja prawosławna w Korei ("Русская духовная миссия в Корее") – misja prowadzona przez Rosyjski Kościół Prawosławny w Korei na początku XX wieku. Podobnie jak analogiczne przedsięwzięcia w Chinach i Japonii, miała na celu nawracanie miejscowej ludności na prawosławie oraz zapewnianie opieki duszpasterskiej nielicznej ludności rosyjskiej w tym kraju. Z trzech misji prowadzonych przez Rosyjską Cerkiew na Dalekim Wschodzie była zorganizowana na najmniejszą skalę i odniosła najmniejsze efekty. 
Świątobliwy Synod Rządzący Rosyjskiego Kościoła Prawosławnego postanowił erygować misję w Korei w 1897. Jej zwierzchnikiem został wyznaczony archimandryta Ambroży (Gudko). Kapłani prawosławni nie zostali jednak wpuszczeni na terytorium kraju. Ostatecznie misja rozpoczęła swoją działalność w 1900 z archimandrytą Chryzantem (Szetkowskim) jako zwierzchnikiem. Miała swoją siedzibę w Seulu, gdzie urządzona została pierwsza w tym kraju cerkiew prawosławna. Była to świątynia domowa pod wezwaniem św. Mikołaja, usytuowana w ambasadzie rosyjskiej, mogąca pomieścić 80 wiernych. Cerkiew ta była jednak dostępna jedynie dla Rosjan i w związku z tym realna działalność misyjna nie była w rzeczywistości prowadzona. Większe nakłady pieniężne zostały przeznaczone na misję w Korei dopiero po wojnie rosyjsko-japońskiej, gdy car Mikołaj II Romanow postrzegał krzewienie prawosławia jako jeden ze sposobów odbudowy wpływów rosyjskich na Dalekim Wschodzie. W tym okresie misjonarze zorganizowali trzy kaplice oraz pięć punktów misyjnych bez własnych cerkwi; dopiero w 1910 powstała wolno stojąca cerkiew w Seulu. Jurysdykcyjnie misja podlegała eparchii władywostockiej.
Działalność misji uległa zahamowaniu po 1910, kiedy Korea została anektowana do Cesarstwa Japonii, a w całym kraju miała miejsce fala ataków na chrześcijan. Mimo wyświęcenia w 1912 pierwszego konwertyty koreańskiego na diakona, misja nie zdołała już zdobyć silnej pozycji w społeczeństwie – o wiele większe sukcesy odnosiły misje katolicka i protestancka. W 1921 Rosyjski Kościół Prawosławny ogłosił wycofanie się z działalności misyjnej w Korei.

</doc>
<doc id="1856124" url="https://pl.wikipedia.org/wiki?curid=1856124" title="Parafia Zesłania Ducha Świętego w Otwocku">
Parafia Zesłania Ducha Świętego w Otwocku

Parafia Zesłania Ducha Świętego w Otwocku – parafia rzymskokatolicka należąca do dekanatu otwockiego diecezji warszawsko-praskiej, metropolii warszawskiej.
Powstała w 1989 z podziału parafii św. Wincentego à Paulo w Otwocku.
Kościół parafialny wybudowany w latach 80. XX wieku. Mieści się przy ulicy Żeromskiego. W parafii posługę pełnią księża Pallotyni.
Historia.
Początki pallotyńskiej historii w Otwocku rozpoczęły się w 1950 roku. Wtedy to, 5 lutego 1950 roku Stowarzyszenie Apostolstwa Katolickiego, czyli Pallotyni, nabyli dwa drewniane domki razem z zalesioną posesją przy ulicy Żeromskiego 6. Od samego początku rozpoczęto tu pracę duszpasterską, a następnie także katechetyczną przy małej kapliczce, mieszczącej się w części domu. Organizowano również rekolekcje i dni skupienia dla osób świeckich. W 1981 roku władze państwowe wyraziły zgodę na budowę domu leczniczo-wychowawczego dla członków stowarzyszenia oraz kaplicy dla okolicznej ludności.
Projektantem całego kompleksu budynków jest mgr inż. arch. Zbigniew Pawelski. Budowę dwupoziomowego kościoła rozpoczęto w 1983 roku. Kamień węgielny pochodzący z grobu św. Piotra i poświęcony przez papieża Jana Pawła II został wmurowany we fronton kościoła 20 października 1985 roku przez ks. biskupa Jerzego Modzelewskiego. Budowę ukończono w 1987 roku. Konsekracji kościoła dokonał ks. biskup Marian Duś 7 maja 1988 roku.
Dekretem J.E. Józefa kardynała Glempa, Prymasa Polski z dnia 20 lipca 1989 roku została ustanowiona przy kościele parafia pod wezwaniem Zesłania Ducha Świętego. Dekret wszedł w życie 1 sierpnia 1989 roku. Pierwszym proboszczem parafii został ks. Stanisław Świerczek SAC (do 1994 r.). Jego następcą został ks. Józef Gwozdowski SAC (w latach 1994–1999). Kolejnym proboszczem został mianowany ks. Tomasz Pławny SAC (w latach 1999–2005). Obecnie, od 2012 roku, parafię prowadzi ks. Krzysztof Wojda SAC.

</doc>
<doc id="1856125" url="https://pl.wikipedia.org/wiki?curid=1856125" title="Jekatierina Mariennikowa">
Jekatierina Mariennikowa

Jekatierina Aleksandrowna Mariennikowa (ros. "Екатерина Александровна Маренникова") (ur. 29 kwietnia 1982 roku w Leningradzie) - rosyjska piłkarka ręczna, reprezentantka Rosji, grająca na pozycji lewoskrzydłowej. Obecnie występuje w drużynie Łady Togliatti. W 2005 r. w Rosji oraz w 2009 r. w Chinach zdobyła mistrzostwo Świata. 
Podczas Igrzysk Olimpijskich 2008 w Pekinie zdobyła wicemistrzostwo olimpijskie.

</doc>
<doc id="1856128" url="https://pl.wikipedia.org/wiki?curid=1856128" title="A1GP">
A1GP



</doc>
<doc id="1856132" url="https://pl.wikipedia.org/wiki?curid=1856132" title="Parafia Niepokalanego Serca Maryi w Otwocku">
Parafia Niepokalanego Serca Maryi w Otwocku

Parafia Niepokalanego Serca Maryi w Otwocku – parafia należąca do dekanatu otwockiego diecezji warszawsko-praskiej, metropolii warszawskiej. Powstała w 1983 z podziału parafii św. Wincentego a Paulo w Otwocku. Kościół parafialny został wybudowany w latach 80. XX wieku. 
Parafia jest obsługiwana przez księży diecezjalnych.

</doc>
<doc id="1856133" url="https://pl.wikipedia.org/wiki?curid=1856133" title="Alpinestars">
Alpinestars

Alpinestars – włoska firma produkująca ubiór ochronny przeznaczony dla sportów motocyklowych i wyścigów samochodowych (Moto GP, Motocross, Formuła 1 oraz NASCAR), jak również sportów ekstremalnych. Produkuje też odzież sportową.
Historia.
Nazwa przedsiębiorstwa pochodzi od włoskiego słowa "stelle alpine", co w tłumaczeniu na język angielski oznacza "alpine stars".
Firma została założona w roku 1963 przez Santego Mazzarolo we włoskim mieście Asolo. Początkowo produkowała obuwie narciarskie i wspinaczkowe, jednak szybko skupiła się na butach do motocrossu. W latach 90. rozpoczęła produkcję wszelkiego rodzaju odzieży ochronnej, od rękawiczek i kurtek, po pełne skórzane kombinezony motocyklowe. W latach 1991–1996 sprzedawano też rowery górskie sygnowane marką Alpinestars. Dziś firma posiada biura w Los Angeles i Tokio, lecz siedziba oraz główne ośrodki badawcze i laboratoria pozostają w Północnych Włoszech.
Obecnie kompanią zarządza syn założyciela, Gabriele Mazzarolo. Firma jest powszechnie znanym producentem rękawiczek, kombinezonów, butów i ochraniaczy.

</doc>
<doc id="1856135" url="https://pl.wikipedia.org/wiki?curid=1856135" title="Pseudepiplatys annulatus">
Pseudepiplatys annulatus



</doc>
<doc id="1856137" url="https://pl.wikipedia.org/wiki?curid=1856137" title="Haplochilus annulatus">
Haplochilus annulatus



</doc>
<doc id="1856138" url="https://pl.wikipedia.org/wiki?curid=1856138" title="John Kay (muzyk)">
John Kay (muzyk)

John Kay, Joachim Fritz Krauledat (ur. 12 kwietnia 1944 w Tylży) – kanadyjski wokalista i autor piosenek. Znany głównie jako lider zespołu Steppenwolf.
W 2004 roku muzyk wraz z Michaelem Monarhem został sklasyfikowany na 99. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Podczas wysiedleń z Prus Wschodnich na początku 1945 jego matka musiała uciekać przed oddziałami rosyjskimi. W 1948 zostali zmuszeni do emigracji z Arnstadt do Hanoweru, o czym artysta wspomina w piosence "Renegade" z albumu "Steppenwolf 7".
Po przyjeździe do Kanady dołączył do kapeli znanej jako The Sparrows, która odniosła małe sukcesy w Kanadzie. Po przeniesieniu do Kalifornii w 1967 zmienili nazwę na Steppenwolf. Jako pionierzy heavy metalu zdobyli międzynarodową popularność takimi utworami jak "Born to Be Wild", "Magic Carpet", "Rock Me", "Monster)", "The Pusher". Piosenka "Born To Be Wild", wykorzystana w filmie "Easy Rider", jest uważana za nieoficjalny hymn harleyowców.
Cierpi na genetyczną achromatopsję i nadwrażliwość na światło, stąd najczęściej występuje w ciemnych okularach.

</doc>
<doc id="1856142" url="https://pl.wikipedia.org/wiki?curid=1856142" title="Archidiecezja Cardiff">
Archidiecezja Cardiff

Archidiecezja Cardiff (łac.: "Archidioecesis Archidioecesis Cardiffensis", ang.: "Archdiocese of Cardiff", wal.: "Archesgobaeth Caerdydd") – katolicka archidiecezja brytyjska położona w zachodniej części kraju, obejmująca swoim zasięgiem południową Walię. Siedziba arcybiskupa znajduje się w katedrze św. Dawida w Cardiff.
Historia.
Chrześcijaństwo dotarło na teren Walii w III w. W ciągu kolejnych wieków podejmowano misję dalszej chrystianizacji tych terenów, który został ostatecznie zakończony w XI w. Pracowało tutaj wiele zakonów, w tym cystersi, dominikanie i franciszkanie.
W 1536 r. król Anglii Henryk VIII Tudor, nie mogąc uzyskać zgody papieskiej na rozwód z Katarzyną Aragońską ogłosił "Akt Supremacji", na mocy którego ogłosił się głową Kościoła w Anglii. Oznaczało to rozpoczęcie prześladowań wszystkich tych którzy nie chcieli się podporządkować monarsze oraz zejście Kościoła katolickiego do podziemia. Większość katolików pod wpływem zaistniałej sytuacji ostatecznie przeszła na anglikanizm. Dyskryminację katolików w Wielkiej Brytanii zniosła dopiero ustawa z 1829 r., która zezwoliła im na swobodny kult oraz dostęp do urzędów publicznych.
Mimo prześladowań już w 1688 r. utworzono dla tej części kraju tzw. Dystrykt Zachodni ("Western District"), na czele którego stali mianowani przez Stolicę Apostolską wikariusze apostolscy, posiadający rangę biskupa. W 1840 r. została z niego wydzielona Walia, która weszła w skład Dystryktu Walii. Dziesięć lat później został on przekształcony w diecezję Newportu i Menevii (od 1895 r. pod nazwą diecezja Newport).
7 lutego 1916 r. dotychczasowa diecezja Newportu została podniesiona do rangi archidiecezji i metropolii z siedzibą w Cardiff.
Podział administracyjny.
Archidiecezja Cardiff dzieli się na 8 dekanatów w skład których wchodzi 70 parafii:

</doc>
<doc id="1856145" url="https://pl.wikipedia.org/wiki?curid=1856145" title="DeSoto Airstream">
DeSoto Airstream

DeSoto Airstream – samochód osobowy klasy wyższej produkowany pod amerykańską marką DeSoto w latach 1935–1936.
Historia i opis modelu.
Przyczyną produkcji samochodu Airstream o bardziej typowej dla dekady sylwetce było złe przyjęcie zaawansowanego stylistycznie Airflow i spadek pozycji marki na rynku w roku 1934. Nowy model miał służyć uzupełnieniu oferty do czasu zaprojektowania nowej linii w roku 1937. Zrezygnowano z nadwozia samonośnego oraz reflektorów zintegrowanych z błotnikami. Konstrukcja samochodu była pozbawiona drewnianych elementów nośnych, co wciąż jeszcze zdarzało się u innych producentów.
Do napędu służył ten sam sześciocylindrowy silnik o mocy 93 KM przymocowany do ramy za pośrednictwem gumowych poduszek izolujących pasażerów od wibracji przenoszonych z silnika. Ten konserwatyzm w konstrukcji Airstreama oraz cena niższa o ok. 200 dolarów od Airflowa sprawiły, że nowe DeSoto odniosło sukces. Sprzedano 20003 szt. modelu Airstream (w porównaniu z 6797 szt. Airflow).
1936.
W roku modelowym 1936 wprowadzono dwa poziomy wykończenia – Deluxe i Custom. Deluxe posiadały jednoczęściowe szyby przednie, natomiast Custom wyposażano w dwuczęściowe, łączone szyby (poza kabrioletem). Dodatkowo pojawia się wersja Custom Traveller, o wydłużonym rozstawie osi. Stały się one popularne w firmach oferujących przeróbki na limuzyny i dały zaczątek związkom marki DeSoto z przemysłem taksówkowym. Powstało 33938 Airstreamów i 5000 Airflowów.

</doc>
<doc id="1856146" url="https://pl.wikipedia.org/wiki?curid=1856146" title="Parafia Miłosierdzia Bożego w Otwocku">
Parafia Miłosierdzia Bożego w Otwocku

Parafia Miłosierdzia Bożego w Otwocku należy do dekanatu Otwock-Kresy diecezji warszawsko-praskiej, metropolii warszawskiej. Powstała w 1989 z podziału parafii Matki Boskiej Królowej Polski w Otwocku. Kościół parafialny wybudowany w latach 90. XX wieku. Mieści się przy ulicy Ługi. Parafia jest obsługiwana przez księży diecezjalnych.
Osada Ługi powstała na początku XX wieku, na rozległych i podmokłych terenach między Karczewem a Otwockiem. W 1932 roku została włączona do miasta Otwock. Prymas Polski, kardynał Józef Glemp, dnia 16 sierpnia, roku Pańskiego 1989, erygował parafię Miłosierdzia Bożego, wydzielając jej terytorium z części parafii M.B. Królowej Polski w Otwocku-Kresach. Starania o utworzenie nowego ośrodka duszpasterskiego podjął w 1986 roku, ks. Włodzimierz Jabłonowski, proboszcz parafii M.B. Królowej Polski i dziekan dekanatu Otwock-Kresy. Dwa lata później ks. bp Kazimierz Romaniuk delegował ks. Jana Andrzejewskiego do organizowania ośrodka duszpasterskiego na osiedlu Ługi.
Kaplica.
Pierwszy punkt katechetyczny na terenie osiedla Ługi powstał w jednym z bloków mieszkalnych na ulicy Berlinga 2. 20 września 1988 roku, rozpoczęło w nim katechizację 381 dzieci i młodzieży. W październiku tego samego roku, ks. Prymas wyraził zgodę na odprawianie tam mszy św. w niedziele, a od listopada również w dni powszednie. I tak punkt katechetyczny zamienił się w pierwszą kaplicę pw. bł. Honorata Koźmińskiego. Ołtarz do tymczasowej kaplicy podarowały ss. Elżbietanki z Otwocka, a tabernakulum parafia z warszawskich Pyr. W listopadzie rozpoczęła się również budowa tymczasowej kaplicy na terenie gdzie dzisiaj stoi kościół. Znaczną część materiałów budowlanych ofiarowała parafia macierzysta M.B. Królowej Polski w Otwocku-Kresy, której proboszczem był ks. Włodzimierz Jabłonowski. Kaplicę tę poświęcił, 21 grudnia 1988 roku, ks. bp Stanisław Kędziora. Jak podaje kronika parafialna na szczególną wdzięczność przy jej budowie zasługują p. Strzeżek, p. St. Karczemny, p. Wł. Gajownik, p. Zb. Celiński, p. A. Czerwińska, p. Grzegrzółka, p. Wiącek. W sumie kronika wymienia 47 nazwisk parafian zaangażowanych w budowę I kaplicy. Jednak nie cieszono się długo nowym miejscem sprawowania Eucharystii. Kaplica została spalona, przez nieznanych sprawców w nocy z 26. na 27 grudnia tego samego roku. Wcześniej skradli oni dwa piękne żyrandole. Z pożaru ocalał tylko mosiężny krzyż. To tragiczne doświadczenie zamieniło się jednak w dobro. Można było doświadczyć prawdy słów św. Pawła z Listu do Rzymian: „Gdzie wzmógł się grzech, tam jeszcze obficiej rozlała się łaska Boga.” Parafianie z wielkim zapałem przystąpili do odbudowy, wiele osób w tym celu brało urlopy. Dzięki tej hojności już w niedzielę 1 stycznia 1989 w częściowo zbudowanej kaplicy zostały odprawione trzy msze św. i nabożeństwa przebłagalne za akt bezmyślnego wandalizmu. Budowę zakończono 12 stycznia, a trzy dni później została poświęcona przez ks. bpa Mariana Dusia. Parafianie sami postanowili pilnować w nocy nowo zbudowanej kaplicy. Wiele materiałów i tym razem ofiarował ks. Dziekan. Wyposażenie nowej kaplicy natomiast w znacznej części zostało podarowane przez ss. Benedyktynki z Otwocka. Kaplica ta okazała się wkrótce za mała i trzeba było przenieść dużą kaplicę z parafii Wniebowstąpienia Pańskiego w Warszawie. W lutym 1989 rozpoczęły się prace przygotowawcze do wybudowania części mieszkalnej dla księdza (do tej pory mieszkał w wynajmowanym mieszkaniu na osiedlu) i III kaplicy, która miała służyć, aż do ukończenia budowy kościoła. Prace przy budowie kaplicy i części mieszkalnej zakończyły się pod koniec lipca, a dn. 29 lipca 1989 zostały poświęcone przez ks. bpa Kazimierza Romaniuka. Jednak życie parafii nie ograniczało się do samych tylko spraw budowlanych. W październiku tego roku powstała mała biblioteka parafialna. Prowadzono normalną katechizację dzieci i młodzieży, przygotowanie do sakramentów świętych (komunii św. i bierzmowania), organizowano pielgrzymki (Rzym – 1990 i 1992, Lourdes – 1991) i wyjazdy wakacyjne dla dzieci i młodzieży (Bawaria – 1991), zawiązują się pierwsze Kółka Różańcowe.
Powstanie parafii i budowa kościoła.
Dekretem z 16 sierpnia 1989 roku, prymas Polski kard. Józef Glemp erygował w dotychczasowym ośrodku duszpasterskim parafię pod wezwaniem Miłosierdzia Bożego. W kwietniu 1990 roku rozpoczęto prace przy budowie domu parafialnego, a w maju przy fundamentach kościoła. 13 listopada 1990 roku ks. bp Kazimierz Romaniuk poświęcił plac pod budowę kościoła i fundamenty pod plebanię i kościół W roku 1991 ukończono stan zerowy kościoła (fundamenty, piwnice i mury do wysokości posadzki) oraz stan surowy plebanii bez dachu, który położono w styczniu i lutym następnego roku. Wielkim dniem w historii parafii był 7 czerwca 1992, kiedy to ordynariusz nowo powstałej diecezji warszawsko-praskiej, ks. bp Kazimierz Romaniuk wmurował kamień węgielny, poświęcony przez papieża Jana Pawła II. Zimą tego roku oddano do użytku plebanię, choć jeszcze bez centralnego ogrzewania. W listopadzie 1993 roku zaczęto odprawiać msze św. w nowo oddanej kaplicy św. s. Faustyny. W latach 1994 – 1995 kontynuowano prace budowlane (wylano boczne nawy, przygotowano szalunki pod strop w nawie głównej). I-szą mszę św., w kościele jeszcze bez dachu, odprawiono w maju 1994 roku. Była to uroczystość I komunii św. W 1995 roku Wielkanoc świętowano już w zadaszonej świątyni, choć bez okien, a w listopadzie tego roku została ona poświęcona. Rok później wzbogaciła dzwonnicę o trzy dzwony: św. Jana – 500 kg, św. Kazimierza – 350 kg i św. s. Faustyny – 250 kg. Wśród fundatorów dzwonów kronika parafialna wymienia 218 nazwisk. Dnia 6 września 1997 roku dotychczasowy proboszcz i pierwszy budowniczy kościoła, ks. Jan Andrzejewski zostaje proboszczem parafii św. Trójcy w Kobyłce. Obowiązki po nim przejmuje ks. Wojciech Lemański, który w latach 1997 – 2006 kontynuuje prace wykończeniowe przy kościele i domu parafialnym. W tym czasie wykonano prezbiterium z marmurowym ołtarzem i chrzcielnicą, dwa boczne ołtarze z mozaikami: Najśw. Sakramentu i Matki Bożej oraz witraże. Konsekracja kościoła odbyła się w roku Wielkiego Jubileuszu chrześcijaństwa – 15 października 2000 roku. Uroczystości tej przewodniczył ks. bp. ordynariusz Kazimierz Romaniuk.
W czerwcu 2006 roku proboszczem parafii został ks. Leszek Bieńkowski, a w kwietniu 2007 roku został nim ks. Kazimierz Seta, który kontynuował prace swoich poprzedników (zabezpieczenie dachu kościoła i plebanii farbą antykorozyjną oraz wykonanie odpływów wody deszczowej przy kościele i plebanii – 2007, osuszenie i zabezpieczenie fundamentów kościoła – 2008; 2011 - modernizacja ogrzewania kościoła (nowe), oraz wykonanie elewacji świątyni - 2014). 28 września 2014 roku parafia obchodziła uroczysty jubileusz 25-lecia swojego powstania.
Obecnie proboszczem parafii pw. Miłosierdzia Bożego w Otwocku-Ługach jest ks. Dariusz Bala, który otrzymał nominację z rąk abpa Henryka Hosera SAC w czerwcu 2015 roku.

</doc>
<doc id="1856147" url="https://pl.wikipedia.org/wiki?curid=1856147" title="Narodzenie (obraz Federica Barocciego)">
Narodzenie (obraz Federica Barocciego)

Narodzenie (wł. "La Natività") – obraz olejny włoskiego manierysty Federica Barocciego.
Obraz zakupił od malarza książę Francesco Maria Della Rovere. W 1604 żona króla Hiszpanii Filipa III, Małgorzata Austriacka, poprosiła księcia o pomoc w zdobyciu dzieła o podobnej tematyce. Ostatecznie Francesco Della Rovere podarował obraz królowej, sam zadowalając się kopią wykonaną przez ucznia Baroccia, Alessandro Vitali. Obecnie dzieło znajduje się w Muzeum Prado w Madrycie.
Opis i interpretacja.
Artysta przedstawił proste wnętrze stajenki betlejemskiej, krótko po narodzinach Chrystusa. W centrum kompozycji znajduje się Matka Boża zwrócona w prawo, ku leżącemu pod żłobem Dzieciątku. Postać Marii jest wyidealizowana, malarz przedstawił ją jako piękną, młodą kobietę z troską zwróconą w stronę swojego dziecka. Dzieciątko ukazane jest naturalistycznie, jego twarz wpatrzona w matkę wyraża radość. Obie postacie oświetlone są ostrym, nadnaturalnym światłem podkreślającym ich świętość.
Kompozycję uzupełnia znajdująca się w cieniu postać świętego Józefa, który uchyla drzwi stajenki zaglądającym do niej pasterzom. Wnętrze jest proste i ubogie, widoczny jest jedynie żłób i dwie głowy zwierząt, wołu i osła. Ukazane w lewym dolnym rogu koszyk i worek, należą zapewne do Świętej Rodziny. Zasypana słomą stajnia ma swoje ukryte znaczenie, symbolizuje bowiem świat pogrążony w duchowym kryzysie.
Artysta namalował obraz używając żywych, kontrastowych kolorów. Dzieciątko umieszczone jest nietypowo, bowiem nie znajduje się w centrum płótna, ale zostało przesunięte do jego prawej krawędzi, pod głowy znajdujących się w stajni zwierząt. Również bogate szaty Józefa i Marii kontrastują z prostotą wnętrza, akcentując tym samym paradoks narodzin Boga w stajni.

</doc>
<doc id="1856149" url="https://pl.wikipedia.org/wiki?curid=1856149" title="Języki melanezyjskie">
Języki melanezyjskie



</doc>
<doc id="1856150" url="https://pl.wikipedia.org/wiki?curid=1856150" title="Parafia Matki Bożej Królowej Polski w Otwocku">
Parafia Matki Bożej Królowej Polski w Otwocku

Parafia Matki Bożej Królowej Polski w Otwocku – należy do dekanatu Otwock-Kresy diecezji warszawsko-praskiej, metropolii warszawskiej. Powstała w 1978 z podziału parafii św. Wincentego a Paulo w Otwocku. Kościół parafialny wybudowany w latach 90. XX wieku. Mieści się przy ulicy Czerskiej. Parafia jest obsługiwana przez księży diecezjalnych.

</doc>
<doc id="1856152" url="https://pl.wikipedia.org/wiki?curid=1856152" title="Rudolf I Askańczyk">
Rudolf I Askańczyk

Rudolf I (ur. ok. 1284, zm. 12 marca 1356) – od 1298 książę Saksonii, arcymarszałek i elektor Rzeszy z dynastii askańskiej.
Panowanie.
Był najstarszym synem księcia saskiego Albrechta II oraz Agnieszki, córki króla Niemiec Rudolfa I Habsburga. Po śmierci ojca w 1298 objął księstwo Saksonii-Wittenbergii, początkowo jednak wobec jego niepełnoletności rządy sprawowała matka. Osobiste rządy objął dopiero po 1302. Zapewnił sobie godność elektora Rzeszy kończąc spór z księciem Saksonii-Lauenburga Erykiem I z innej linii dynastii askańskiej (ostatecznie w 1356). Uczestnicząc w kolejnych elekcjach królewskich od początku XIV w. Rudolf stał po stronie Habsburgów, co wplątało go w długotrwały konflikt pomiędzy nimi a Ludwikiem IV Bawarskim. Od 1320 próbował objąć Marchię Brandenburską w związku z wygaśnięciem tamtejszej linii dynastii askańskiej, musiał jednak mimo początkowych sukcesów uznać wyższość Ludwika Bawarskiego w 1324. Od 1346 popierał Karola Luksemburskiego licząc ponownie na uzyskanie Brandenburgii, jednak bez powodzenia. Nie odniósł też sukcesu w próbach pozyskania palatynatu saskiego oraz księstwa Brunszwik-Lüneburg. 
W okresie swego panowania przeniósł centrum władzy do Wittenbergi, gdzie zbudował zamek i umieścił wiele instytucji państwowych. Został pochowany w kościele franciszkanów w Wittenberdze (w XVI w. przeniesiono jego szczątki do kościoła zamkowego).
Rodzina.
Ok. 1298–1300 poślubił Juttę, córkę margrabiego brandenburskiego Ottona V Długiego, zmarłą w 1328. W tym samym roku ożenił się z Kunegundą, córką króla polskiego Władysława I Łokietka i wdową po księciu świdnickim Bernardzie, zmarłą w 1333. Wówczas ożenił się po raz trzeci, z Agnieszką, córką Ulryka, hrabiego Lindow-Ruppin (dwukrotnie wcześniej owdowiałą). Z wszystkimi trzema żonami miał liczne dzieci, m.in.:

</doc>
<doc id="1856153" url="https://pl.wikipedia.org/wiki?curid=1856153" title="Albrecht III Askańczyk">
Albrecht III Askańczyk

Albrecht III (ur. ok. 1375–1380, zm. 12 listopada 1422 w Wittenberdze) – ostatni książę Saksonii i elektor Rzeszy (od 1419) z dynastii askańskiej.
Był młodszym synem księcia–elektora saskiego Wacława. Objął tron saski w 1419 po śmierci swego starszego brata Rudolfa III. Księstwo było wówczas wyniszczone wskutek długich wojen, pusty skarbiec spowodował dość oszczędny tryb życia księcia, co dało mu przydomek "Ubogi". Pragnąc zwiększyć dochody skarbu książęcego wywołał konflikt z mieszczanami Wittenbergi, który rozstrzygnął dopiero arbitraż szwagra Albrechta, margrabiego brandenburskiego Fryderyka I. Zmarł wskutek pożaru, jaki wybuchł w gospodarstwie, w którym nocował podczas polowania.
Był żonaty od 1420 z Eufemią (zm. 1444), córką księcia oleśnickiego Konrada III. Małżeństwo było bezpotomne. Księstwo saskie objął po śmierci Albrechta Fryderyk I Kłótnik z dynastii Wettinów.

</doc>
<doc id="1856154" url="https://pl.wikipedia.org/wiki?curid=1856154" title="Albrecht Askańczyk">
Albrecht Askańczyk

Albrecht (zm. 28 czerwca 1385) – książę Brunszwiku-Lüneburga z dynastii askańskiej.
Był synem Ottona, syna elektora Rudolfa II, i Elżbiety, córki Wilhelma II, księcia Brunszwiku-Lüneburga. Od 1369 po śmierci dziadka chciał objąć (z poparciem cesarza Karola IV Luksemburskiego) jako swoje dziedzictwo Brunszwik-Lüneburg. Rozpoczęła się wówczas długoletnia wojna o sukcesję w Lüneburgu przeciwko innej linii Welfów z Brunszwiku, którym jego dziadek próbował zapewnić po sobie następstwo. Początkowo Albrecht odnosił sukcesy i po śmierci swego konkurenta Magnusie II w 1373 doprowadził do ugody z wdową po nim, Katarzyną z Anhaltu, która uznała jego prawa do tronu w zamian za zapewnienie dziedziczenia po sobie jej synom. Została także jego żoną; małżeństwo było bezpotomne. Walki jednak po pewnym czasie zostały wznowione. W ich trakcie w 1385 zginął Albrecht.

</doc>
<doc id="1856155" url="https://pl.wikipedia.org/wiki?curid=1856155" title="Otto Askańczyk">
Otto Askańczyk

Otto (zm. 18 maja 1350) – książę z dynastii askańskiej.
Był synem Rudolfa I, księcia–elektora saskiego i Jutty, córki margrabiego brandenburskiego Ottona V Długiego. W 1339 poślubił Elżbietę z Welfów, córkę Wilhelma, księcia Lüneburga. Miał z nią syna, Albrechta, który dzięki swemu pochodzeniu po kądzieli zgłosił później roszczenia do dziedzictwa po Wilhelmie. Otto zmarł w 1350, jeszcze za życia swego ojca.

</doc>
<doc id="1856156" url="https://pl.wikipedia.org/wiki?curid=1856156" title="Albrecht II Askańczyk">
Albrecht II Askańczyk

Albrecht II (ur. ok. 1250, zm. 25 sierpnia 1298 w Aken lub Wittenberdze) – książę Saksonii-Wittenbergi od 1261, arcymarszałek i elektor Rzeszy z dynastii askańskiej.
Był młodszym synem księcia saskiego Albrechta I oraz jego trzeciej żony, Heleny z Brunszwiku-Lüneburga.
Po śmierci ojca w 1261 po podziale dziedzictwa ze starszym bratem Janem otrzymał część Saksonii z Wittenbergą. W 1273 poparł w czasie elekcji na króla Niemiec Rudolfa I Habsburga i stał się jego ważnym współpracownikiem. Został także jego zięciem (poślubił w dniu koronacji Rudolfa jego córkę Agnieszkę). Dzięki poparciu królewskiemu stopniowo rozszerzał zasięg swoich posiadłości. Kontrolował Lubekę, objął palatynat saski, hrabstwa Brehna i Gommern. Zrzekł się jednak uprawnień burgrabiowskich w Magdeburgu na rzecz tamtejszych arcybiskupów, co było znaczącym uszczupleniem jego potęgi. W 1292 podczas kolejnej elekcji królewskiej opowiedział się przeciwko Habsburgom i poparł Adolfa z Nassau. Jednak w 1297 przyłączył się do koalicji przeciwko Adolfowi, a rok później poparł podczas elekcji Albrechta I Habsburga. Właściwie przez cały okres swego panowania toczył spory z krewnymi (bratem oraz kuzynami z Brandenburgii) spory terytorialne oraz o prawa elektorskie. Jednak po śmierci brata, Albrecht został opiekunem jego trzech synów, umocnił też wówczas przynależności uprawnień elektorskich do księstwa sasko-wittenberskiego.
Po śmierci Albrechta na tronie saskim zasiadł najstarszy jego syn, Rudolf I.

</doc>
<doc id="1856157" url="https://pl.wikipedia.org/wiki?curid=1856157" title="Mokhtar Dhouib">
Mokhtar Dhouib



</doc>
<doc id="1856159" url="https://pl.wikipedia.org/wiki?curid=1856159" title="Renesans">
Renesans

Renesans, odrodzenie ( „odrodzenie”) – epoka w historii kultury europejskiej, obejmująca przede wszystkim XVI wiek, określany często jako „odrodzenie sztuk i nauk” oraz koncepcja historiozoficzna odnosząca się do historii kultury włoskiej od Dantego do roku 1520.
Termin ten nie jest jednoznaczny. Jako epoka w historii kultury renesans obejmuje wiek XV i XVI, lecz jego granice czasowe nie są jasno ustalone. Renesans jako koncepcja historiozoficzna Jacoba Burckhardta, pewien wzorzec do naśladowania, jaki ten historyk chciał przekazać swoim współczesnym, a z którym wiąże się do dziś popularne i „szkolne” rozumienie tej epoki, jest już przestarzały.
Jako spójny okres w historii cywilizacji renesans postrzegany jest tylko przez niektórych historyków, szczególnie historyków amerykańskich – chcą oni ujmować historię tej epoki jako samodzielną jedność, tj. badać razem np. wielkie odkrycia geograficzne, przemiany w literaturze, wzrost inflacji w XVI wieku czy rozwój medycyny w ich wzajemnych powiązaniach. Wielu innych współczesnych uczonych woli widzieć renesans na tle szeroko pojętej kultury europejskiej, odrzucając przy tym tezę o jego przełomowości dla Europy i widząc w nim raczej kontynuację średniowiecza, a nie odrębną epokę historyczną. Szczególnie wyraźne jest to na gruncie historii filozofii, w której niezależnie od tego, jak ten przełom się ocenia, widzi się przełom polegający na „przejściu od przedmiotu do podmiotu” nie w filozofii odrodzenia, ale w racjonalizmie wieku XVII.
Mniej wyraźne jest to na gruncie sztuki, gdzie renesans ciągle widziany jest jako epoka klasyczna i szczególna, mimo trwających od dawna tendencji do rewaloryzacji sztuki „nieklasycznej”, jak sztuka średniowieczna, bizantyńska czy orientalna. Jako kontynuację średniowiecza widzą renesans przede wszystkim mediewiści, jak Étienne Gilson wykazujący, że jest on „zepsutym średniowieczem”, czy Charles Homer Haskins, główny twórca teorii fal renesansowych w średniowieczu (renesans karoliński, ottoński itp.), do której przynależeć ma renesans XV i XVI w. Historyk sztuki Erwin Panofsky twierdzi jednak, że należy odróżniać renesans i renesansy średniowieczne ze względu na to, że w renesansie włoskim wieku XV dokonało się zjednoczenie obecnych w dawniejszych renesansach starożytnych form z odkrytymi na nowo treściami starożytności.
Nazwa.
Polski termin „renesans” pochodzi od francuskiego słowa "renaissance", użytego przez Jules’a Micheleta i Jakoba Burckhardta w połowie XIX w. Określenie "renaissance" przyjęło się w wielu językach europejskich, w tym francuskim, angielskim i niemieckim – w języku włoskim funkcjonuje natomiast nazwa "rinascimento". Prawdopodobnie pierwszy użył jej Giorgio Vasari w swoich "Le vite de’ piú eccellenti pittori, scultori ed architettori" w połowie w. XVI (mianowicie we wstępie do trecenta i wstępie do quattrocenta). Druga z polskich nazw epoki, „odrodzenie”, jest wiernym tłumaczeniem francuskiego słowa "renaissance".
Ramy czasowe i periodyzacja.
Początek epoki odrodzenia zasadniczo pokrywa się z końcem średniowiecza – można więc przywoływać tu symboliczne daty upadku Konstantynopola, końca wojny stuletniej czy odkrycia Ameryki przez Krzysztofa Kolumba. Daty te jednak są tylko symboliczne ze względu na płynne przejście od średniowiecza do renesansu, szczególnie we Włoszech, jego kolebce, i we Francji, w której szczególnie w sztukach pięknych długo panowała forma mieszana między sztuką gotycką i renesansową (styl gotycko-renesansowy). Ustalenie początku epoki renesansu utrudnia także fakt, że do różnych krajów dotarł on w różnym czasie, a w żadnej dziedzinie kultury w żadnym rejonie Europy nie wyparł do końca form średniowiecznych. Stosunkowo ostre granice między kulturą renesansową i średniowieczną pojawiają się w krajach, w których pojawia się on później, szczególnie w Niemczech.
Początek renesansu we Włoszech od dawna jest przedmiotem ostrych sporów w historii kultury – niektórzy badacze widzą go już w wieku XIII, inni dopiero w drugiej połowie wieku XV. Dawniej, szczególnie w zafascynowanej renesansem drugiej połowie XIX w., Dante uważany był za twórcę z pogranicza średniowiecza i renesansu, obecnie dość powszechnie uznawany jest za twórcę ściśle średniowiecznego – tylko niektóre ustępy "De monarchia" i "De vulgari eloquentia" zdają się temu przeczyć. Szczególnie sporna jest przynależność kulturowa wybitnych twórców wczesnego humanizmu włoskiego z XIV w. – Petrarki i Boccaccia.
W sztukach pięknych styl renesansowy narodził się we Florencji: symboliczną datą i rzeczywistym przełomem artystycznym był konkurs na najlepszy projekt brązowych drzwi Baptysterium we Florencji. Konkurs wygrał Lorenzo Ghiberti, który swoim nietypowym projektem wzbudził zachwyt. Później Filippo Brunelleschi zaprojektował kopułę katedry florenckiej, co zapoczątkowało renesans w architekturze, dlatego też często historycy za kolebkę odrodzenia uznają Florencję.
Także data końca epoki jest sporna i zależy od poszczególnych koncepcji historycznych. Często wymienia się „okrągłą” datę 1600, wymienia się też daty od 1517 (wystąpienie Lutra, uchodzące czasem także za datę początkową dla Niemiec) przez 1548 (sobór trydencki) do 1648 (koniec wojny trzydziestoletniej), a nawet późniejsze. Dawniej, do rozpoczęcia pogłębionych badań nad tą epoką, za podtyp renesansu uznawano barok jako całość. Dla Włoch za koniec epoki uznaje się bardzo często rok 1527, datę Sacco di Roma.
Kontekst historyczno-kulturowy.
Humanizm to ruch filozoficzny, kulturalny i moralny powstały w XV wieku we Włoszech, a zarysowujący się już w XIV wieku i wielu aspektach kultury średniowiecznej, zmierzający do odrodzenia znajomości literatury i języków klasycznych. Był głównym prądem intelektualnym epoki renesansu.
Choć z humanizmu renesansowego wywodzi się wiele współczesnych postaw światopoglądowych, nie należy go utożsamiać z humanitaryzmem ani współczesnymi postaciami humanizmu, takimi jak obecne w egzystencjalizmie i personalizmie.
Reformacja i kontrreformacja.
Obok utożsamianego czasem z Renesansem jako prądem kulturowym humanizmu renesansowego w kulturze XVI wieku pojawiły się także dwa inne wielkie prądy kulturowe: reformacja i kontrreformacja. Ich wzajemne stosunki są bardzo złożone i trudne do wyjaśnienia – mylne i uproszczone są jednak z pewnością obiegowe poglądy, jakoby reformacja katolicka stała w ścisłej sprzeczności z humanizmem, czy też że reformacja w swojej istocie pokrywa się z humanizmem i stoi w opozycji do kultury średniowiecznej.
Renesans a starożytność.
Twórcy renesansowi wzorowali się na starożytnych Grekach i Rzymianach (zob. np. horacjanizm). Korzystali z ich osiągnięć, kultury i historii. Wiele dzieł nawiązuje do mitologii, np. obraz Leonarda da Vinci „Leda z łabędziem”. Architekturę wzorowano na rzymskiej. Budynki charakteryzowały się prostotą i symetrią. Kształty były zbliżone do sześcianu, okna prostokątne, a fasady bogato zdobione. W sztuce przeważały motywy mityczne i religijne. Nastąpił rozwój fresków, malarstwo olejne. Wprowadzono perspektywę, wykorzystywano czyste barwy oraz malowano na płótnie. Wszystkie cechy renesansowego malarstwa, rzeźby, architektury, literatury i innych dziedzin mają swoje źródło w antyku.
Renesans a średniowiecze.
XIX-wieczna wizja średniowiecza występująca w romantyzmie jako estetyzacja i idealizacja kultury feudalnej i podkreślanie elementów religijnych i mistycznych kultury średniowiecznej, a w pozytywizmie jako ujmowanie średniowiecza jako epoki zabobonu i tyranii ciągle odciska piętno na współczesnych wyobrażeniach o tej epoce, jest jednak w świetle współczesnych badań całkowicie błędna. Tej wizji średniowiecza przeciwstawiła druga połowa XIX wieku wyidealizowany obraz epoki Odrodzenia, szczególnie w dziele Jakoba Burckhardta i Friedricha Nietzschego. Wiek XIX postrzegał renesans jako epokę postępu naukowo-technicznego, wyrafinowanej kultury materialnej, indywidualizmu, hedonizmu, a nawet ateizmu, przeciwstawiając go ostro średniowieczu, któremu przypisywał cechy przeciwne – taka wizja Renesansu jest jednak tylko częściowo słuszna i po części stanowi projekcję własnych ideałów pozytywizmu.
Współcześnie dostrzega się wiele idei uznawanych dawniej za typowo renesansowe w średniowieczu, a także szeroką zależność myśli renesansowej od myśli średniowiecznej. Katoliccy historycy idei idą nawet dalej, w filozofii renesansowej nie tylko nie dostrzegając przełomu, ale wręcz widząc w niej nieudaną kontynuację filozofii nominalistycznej – Étienne Gilson nazywa renesans „zepsutym średniowieczem”, na wzór dawniejszego terminu „zepsuty Renesans” którym określano barok.
Idee renesansowe przypisuje się zwłaszcza pewnym okresom kultury średniowiecznej, w których intensywnie rozwijano znajomość kultury starożytnej, a zainteresowania filologiczne i „historyczne” często dominowały nad filozoficznymi. Okresy te nazywa się „renesansami średniowiecznymi” – wyróżnia się w szczególności „renesans karoliński”, „renesans ottoński” i „renesans XII wieku”. Renesans karoliński przyniósł kontynentalnej Europie powrót znajomości wielu dzieł literatury i filozofii starożytnej, odrodzenie zbliżonej do klasycznej łaciny oraz szybki rozwój szkolnictwa, podobnie – na mniejszą skalę – renesans ottoński, w którym pojawiły się też idee uniwersalistyczne, żywiony w różnych formach tak przez kulturę średniowieczną, jak i kulturę renesansową „mit Rzymu”. Wiek XII przypomina renesans nie tylko w rozwoju nauk nazywanych później humanistycznymi i skupieniu zainteresowań na starożytności pogańskiej, ale też w podobnym typie kultury intelektualnej, widocznym zwłaszcza w platonizmie tej epoki (szczególnie w szkole z Chartres) i podobnym stosunku do natury, widocznym także w stylu romańskim, bezpośrednim (jako że we Włoszech zasadniczo nie było sztuki gotyckiej) poprzedniku stylu renesansowego. Nawet uważany za klasyczny okres kultury średniowiecznej wiek XIII, w którym brak jest typowych idei pochodzenia platońskiego, bywa określany jako protorenesans – przede wszystkim z racji rozwijanych w średniowiecznych uniwersytetach włoskich zainteresowań medycznych (zwłaszcza w Bolonii i Salerno) w nieprzerwany sposób kontynuowano w Italii renesansowej, szybkiego rozwoju nauk przyrodniczych, w których nie zawsze odwoływano się bezpośrednio do autorytetu (zwłaszcza u Alberta Wielkiego i Rogera Bacona), pewnych widocznych zwłaszcza na początku XIII w. nawiązań do filozofii Awerroesa i Awicenny podjętych także w platonizmie i arystotelizmie renesansowym czy pojawienia się humanizmu chrześcijańskiego w filozofii Tomasza z Akwinu.
Sztuka renesansu.
Popularne stały się postacie biblijne i mitologiczne. W wielu dziełach występowały one razem. Powstało tam malarstwo portretowe. Malarze opierali się na 3 zasadach:
Zobacz więcej w osobnych artykułach:
Filozofia renesansu.
Mimo że wielu filozofów renesansowych postrzegało swoją działalność jako radykalny przełom intelektualny, współcześni badacze nie podzielają tej oceny. Wskazują oni, że przełom w filozofii rozpoczął się już wcześniej, w wieku XIII i XIV, wraz z odrodzeniem logiki i przyswojeniem wielu starożytnych tekstów. Zakończył go natomiast wiek XVII, który przyniósł charakterystyczny dla filozofii nowożytnej „przełom epistemologiczny”, zmianę nacisku w badaniach z zagadnień metafizycznych na zagadnienia epistemologiczne. Filozofia wieku XV i XVI jest więc stadium przejściowym między filozofią średniowieczną a nowożytną.
Głównymi nurtami filozoficznymi renesansu były humanizm renesansowy, arystotelizm i platonizm. Cechą charakterystyczną humanizmu było zafascynowanie kulturą starożytnej Grecji i Rzymu oraz antropocentryzm. Humanizm renesansowy ożywił studia klasycznej łaciny i greki, co spowodowało odnowę naukowej i filozoficznej myśli starożytnej, a także klasycznej poezji i sztuki.
Równie popularny był arystotelizm. Był on podstawową ramą teoretyczną dyskusji filozoficznych i źródłem wpływów. Arystotelizm miał mocną pozycję na uniwersytetach, a także w Kościele katolickim.
Odrodzenie zainteresowania Platonem i jego kontynuatorami było częścią powrotu humanistów do zainteresowania kulturą starożytną. Głównym ośrodkiem renesansowego platonizmu była Florencja. Tam powstała w 1462 r. Akademia Florencka, mająca odradzać tradycję Akademii Platońskiej.
Również różne nurty filozofii hellenistycznej, takie jak stoicyzm, sceptycyzm i do pewnego stopnia epikureizm spotkały się z rosnącym zainteresowaniem. Wielkie znaczenie miały też okultyzm, alchemia i kabała, zgłębiane przez wielu filozofów.
Istotną cechą filozofii renesansowej był również rozwój filozofii przyrody. Szukano nowych dróg wyjaśniania zjawisk przyrodniczych, opartych na obserwacji, eksperymencie, oraz szerszym wykorzystaniu matematyki. W początkowym okresie filozofowie przyrody nastawieni byli panteistycznie, łącząc często filozofie przyrody z magią i alchemią, w okresie późniejszym metodologicznie. Renesansowa filozofia przyrody w znaczący sposób przyczyniła się do rozwoju metody naukowej i stała się podstawą do wyodrębnienia się nauki z filozofii w epoce nowożytnej.
Najbardziej znanymi filozofami renesansu byli: Giovanni Pico della Mirandola, Michel de Montaigne, Erazm z Rotterdamu, Marsilio Ficino, Francis Bacon, Giordano Bruno czy Niccolò Machiavelli.
Literatura renesansu.
W okresie renesansu dominującą literaturą była literatura włoska. W niej nowy kierunek rozwinął się o wiele wcześniej niż w innych krajach. Za prekursora literackiego renesansu uważa się Dantego, który podniósł język włoski do rangi języka kulturalnego, mimo że jest on największym poetą dojrzałego średniowiecza. Najwybitniejszym lirykiem był Francesco Petrarca, tworzący w XIV wieku, gdy na innych terenach trwało jeszcze literackie średniowiecze. Poezje liryczne pisał rzeźbiarz i malarz Michał Anioł Buonarroti. Największymi twórcami epiki byli Ludovico Ariosto, autor "Orlanda szalonego" i Torquato Tasso, autor "Jerozolimy wyzwolonej". Do głosu zaczęły dochodzić piszące kobiety, z których najsłynniejsza była przyjaciółka Michała Anioła Vittoria Colonna. Prozę rozwijali Baldassare Castiglione, Giorgio Vasari i Benvenuto Cellini, słynny rzeźbiarz i złotnik. Aktywny na polu poezji i prozy był Pietro Aretino. Inspiracje włoskie były podejmowane w innych krajach. W Portugalii działali Francisco de Sá de Miranda, Gil Vicente i Luís Vaz de Camões, we Francji Pierre de Ronsard, Clément Marot i François Rabelais, zaś w Anglii Thomas More, Thomas Wyatt, Henry Howard, Edmund Spenser i Philip Sidney. W Hiszpanii największą indywidualnością był Miguel de Cervantes, autor Don Kichota i cyklu Nowele przykładne. Wybitnym epikiem okazał się Alonso de Ercilla y Zúñiga, autor eposu "Araukana". We wszystkich niemal krajach rozkwitła sonetystyka, jak również wielka epika oktawą. Renesans był również właściwym początkiem literatury w języku polskim. Bujnie się też rozwijała literatura chorwacka tworzona w Dubrowniku. W tym niepodległym mieście działał Marin Držić, autor dramatu Dundo Maroje. Natomiast na Węgrzech pisał wybitny liryk Bálint Balassi. W okresie renesansu ewoluowała teoria literatury. Jednym z jej przedstawicieli był francuski filolog Joseph Justus Scaliger.
Renesans w poszczególnych krajach.
Renesans w Niderlandach.
W XV wieku południowe Niderlandy były ośrodkiem szczególnie żywego rozwoju późnośredniowiecznej kultury („jesieni średniowiecza”). To tu w sporach z książętami Burgundii i lokalnymi biskupami w miastach Flandrii rodziła się nowa filozofia społeczna, oparta na nominalizmie, postulująca niezależność miast i ich obywateli od władzy państwowej, np. u Jana z Gandawy. Bujny rozkwit gospodarczy Niderlandów, od XVI w. także północnych, przyczynił się do powstania na tych terenach osobnego typu kultury renesansowej, tzw. renesansu północnego. Szczególnie widoczne są odrębności renesansu południowego i północnego w dziedzinie malarstwa, w którym ośrodek niderlandzki ma znaczenie zbliżone do ośrodka włoskiego.
W dziedzinie religii w XV w. Niderlandy stały się ośrodkiem "devotio moderna", przez niektórych historyków idei postrzeganej jako zarodek nowożytnej religijności – "devotio moderna" kładła bowiem szczególny nacisk na religijność indywidualną, osobisty kontakt z Bogiem. W XV-wiecznych wspólnotach „braci życia wspólnego” rozwijały się studia nad autorami starożytnymi. Tomasz z Kempis, centralna postać ruchu "devotio moderna" uznawany jest za inspiratora XVI-wiecznego odrodzenia myśli stoickiej. W wieku XVI Południowe Niderlandy (szczególnie Uniwersytet w Lowanium) były drugim obok Hiszpanii ośrodkiem teologicznej myśli katolickiej, a w Niderlandach Północnych żywo rozwijała się teologia kalwinistyczna.
W Niderlandach dojrzałego Renesansu rozwija się przede wszystkim filozofia społeczna, przeważnie oparta na odrodzonym stoicyzmie. Kluczową postacią jest tu Erazm z Rotterdamu, irenistyczny teolog i wybitny filolog. Humanizm Erazma odnosi się także do jego teologii – podkreślał, że Pismo Święte należy komentować, posługując się wiedzą historyczno-filologiczną, w szczególności znajomością Ojców Kościoła, a nawet filozofii pogańskiej. To szczególne podkreślenie roli Pisma Świętego zbliżało go do protestantyzmu, zarazem jednak podkreślenie konieczności znajomości Ojców oddalało go od protestanckiej zasady "sola scriptura". Erazm propagował nie tylko Biblię, ale też dorobek literacko-filozoficzny starożytności – przełożył z greki "Nowy Testament" i zebrał według własnego klucza myśli mędrców starożytności w "Adagiach". Jego stoicyzm przejawia się w niechęci do mistyki i utożsamieniu chrześcijaństwa z praktykowaniem cnót indywidualnych rozumianych właśnie w duchu stoickim. Był typowym kosmopolitycznym humanistą renesansowym północnej Europy, posiadał bogatą bibliotekę, szeroką wiedzę erudycyjną, przyjaźnił się z wieloma uczonymi z różnych krajów, np. ze św. Tomaszem Morusem czy Janem Łaskim.
Renesans w Niemczech.
Humanizm i sztuka renesansowa dotarły do Niemiec bezpośrednio z Włoch, nieco później niż do innych krajów. Było to rezultatem podróży niemieckich uczonych i artystów do Włoch. Niemcy są natomiast kolebką luteranizmu, najstarszego i największego nurtu reformacji, w niektórych aspektach zależnego od humanizmu (zob. Luter jako humanista), ale głównie przeciwstawiającego się włoskiej kulturze humanistycznej.
Humanizm w Niemczech rozwijał się przede wszystkim przed wystąpieniem Marcina Lutra. Do jego głównych reprezentantów należą np. Konrad Celtis (1459-1508) i Johannes Reuchlin. Kilku spośród uczniów i zwolenników Reuchlina napisało sławne "Listy ciemnych mężów", w których ostro przeciwstawiło się wpływom duchowieństwa i wielu aspektom kultury późnego średniowiecza, zwłaszcza późnej scholastyce nominalistycznej. Wielu z nich, jak Ulrich von Hutten, stało się później zagorzałymi zwolennikami reformacji.
Konrad Celtis studiował w Kolonii i Heidelbergua następnie podróżował po Włoszech, zbierając greckie i łacińskie manuskrypty. Był pod znacznym wpływem Tacyta, na podstawie jego "Germanii" napisał wprowadzenie do historii i geografii Niemiec. Pisał też poezje, często poświęcone chwale Niemiec. Był jedną z najważniejszych postaci renesansu północnego i głównym propagatorem ruchu humanistycznego w Niemczech.
Johannes Reuchlin (1455–1522), który studiował w różnych włoskich miastach, był przede wszystkim filologiem, znawcą łaciny i greki, a przede wszystkim jednym z pierwszych hebraistów. Poprzez swoje studia nad językiem hebrajskim, przy których okazji próbował odnaleźć żydowskie źródła chrześcijaństwa, przysporzył sobie wielu wrogów na uniwersytetach Niemiec i Francji. Ze względu na panujący pogląd, że zniszczenie ksiąg żydowskich może przyczynić się do nawrócenia żydów, przechrzta Johannes Pfefferkorn rozpoczął „wojnę na pamflety” ze zwolennikami Reuchlina, co spowodowało potępienie poglądów Reuchlina przez papieża Leona X.
Renesans w Hiszpanii.
Mimo że wiele mówi się o „opóźnieniu kulturalnym Hiszpanii” i odrębności form kultury tego kraju, nie można nie zauważyć, że zaszły w nim XV i XVI wieku głębokie przemiany kulturowe i polityczne, które sprawiły, że Hiszpania renesansowa głęboko różniła się od Hiszpanii średniowiecznej. Humanizm nie miał w Hiszpanii znaczniejszych przedstawicieli – poza Vivesem, jednak drugi kluczowy prąd kulturalny XVI wieku, kontrreformacja, to tu wydał najświetniejsze owoce. Pod koniec XV wieku władcy Hiszpanii zdobyli Grenadę, ostatnie państwo muzułmańskie na Półwyspie Iberyjskim, i połączyli Aragonię i Kastylię unią, dając początek jednemu z najpotężniejszych imperiów świata. Stopniowo złamali przywileje stanowe i odrębności poszczególnych regionów, także wygnanie Maurów i wprowadzenie (1484) dość ściśle związanej z instytucjami państwowymi inkwizycji przyczyniło się do centralizacji państwa i stopniowego rozwoju absolutyzmu władców, przekształcając Hiszpanię z państwa średniowiecznego w nowożytną monarchię absolutną.
Renesans w Polsce.
Renesans był okresem rozkwitu kultury polskiej. Państwo polsko-litewskie było duże i silne, a wpływy włoskie, które nasiliły się wraz ze ślubem Zygmunta I Starego z Boną Sforzą, przyczyniły się do rozkwitu malarstwa, architektury, sztuki kulinarnej. Do Polski przybyli sławni poeci i myśliciele: Włoch Filip Kallimach (Filippo Buonaccorsi), Niemiec Konrad Celtis. W roku 1488 (niektóre źródła podają 1489) powstało pierwsze w Europie towarzystwo literackie – Nadwiślańskie Bractwo Literackie. Jego członkami zostali Celtis, profesorowie Akademii Krakowskiej, dworzanie, studenci. Polska stała się azylem tolerancji religijnej, powstały dzieła Reja i Kochanowskiego, Akademia Krakowska stała się jednym z ważniejszych ośrodków naukowych Europy. W późniejszych latach powstały również kolejne uniwersytety: 1544 w Królewcu, 1579 w Wilnie i 1594 w Zamościu.

</doc>
<doc id="1856160" url="https://pl.wikipedia.org/wiki?curid=1856160" title="Odrodzenie (ujednoznacznienie)">
Odrodzenie (ujednoznacznienie)



</doc>
<doc id="1856161" url="https://pl.wikipedia.org/wiki?curid=1856161" title="Parafia św. Wincentego á Paulo w Otwocku">
Parafia św. Wincentego á Paulo w Otwocku

Parafia Świętego Wincentego á Paulo w Otwocku – rzymskokatolicka parafia należąca do dekanatu otwockiego diecezji warszawsko-praskiej, metropolii warszawskiej. Powstała w 1911 z podziału parafii św. Wita w Karczewie. Parafia obsługiwana jest przez księży diecezjalnych.
Kościół parafialny został wybudowany w latach 1930–1935. Kościół zbudowany w stylu nowoczesnym, z białej cegły, trzynawowy, z chórem i balkonami nad bocznymi nawami. Miejscem największej czci w świątyni jest obraz Matki Boskiej Swojczowskiej umieszczony w prawej, bocznej kaplicy. Przy parafii znajduje się cmentarz.

</doc>
<doc id="1856162" url="https://pl.wikipedia.org/wiki?curid=1856162" title="Biskupi Cardiff">
Biskupi Cardiff

Biskupi Cardiff – lista biskupów Cardiff

</doc>
<doc id="1856165" url="https://pl.wikipedia.org/wiki?curid=1856165" title="Śląska Wstęga Waleczności i Zasługi">
Śląska Wstęga Waleczności i Zasługi



</doc>
<doc id="1856167" url="https://pl.wikipedia.org/wiki?curid=1856167" title="Parafia bł. Ignacego Kłopotowskiego w Otwocku">
Parafia bł. Ignacego Kłopotowskiego w Otwocku

Parafia błogosławionego Ignacego Kopotowskiego w Otwocku – parafia należąca do dekanatu otwockiego diecezji warszawsko-praskiej, metropolii warszawskiej. Powstała w 2005 z podziału parafii św. Wincentego a Paulo w Otwocku. Kościół parafialny w budowie od 2008.
Parafia ma siedzibę przy ulicy Andriollego 73. Jest obsługiwana przez księży diecezjalnych.

</doc>
<doc id="1856171" url="https://pl.wikipedia.org/wiki?curid=1856171" title="Moussa Koïta">
Moussa Koïta

Moussa Koïta (ur. 19 listopada 1982 roku w Saint-Denis, Francja) - francuski piłkarz senegalskiego pochodzenia występujący na pozycji napastnika w KRC Genk.

</doc>
<doc id="1856174" url="https://pl.wikipedia.org/wiki?curid=1856174" title="Kult Rozumu">
Kult Rozumu

Kult Rozumu () – ateistyczny kierunek myśli politycznej w czasie rewolucji francuskiej. Odrzucał on istnienie Boga, głosił niszczenie wszelkich wpływów chrześcijaństwa we Francji oraz pochwałę ludzkiego umysłu, jak i obyczajowy hedonizm. Jego rozwój został zahamowany przez Komitet Ocalenia Publicznego w czerwcu 1794. 
Kult Rozumu rozwijał się w latach 1792-1794, od masakr wrześniowych. Głosił odrzucenie wszelkiej religii, atakował Kościół katolicki jako instytucję związaną z obaloną monarchią absolutną, propagował rezygnację ze stosowania zasad moralnych o korzeniach chrześcijańskich. Od początku związany był z najbardziej radykalnym ugrupowaniem rewolucji francuskiej, hebertystami. Organizowali oni święta Rozumu, które miały charakter publicznych parad połączonych z niszczeniem przedmiotów sakralnych (zwłaszcza obrazów), śpiewem pieśni antykrólewskich i antykatolickich oraz utworów na cześć męczenników Rewolucji, niekiedy również z demolowaniem kościołów. Za każdym razem święto kończył publiczny obiad, któremu patronowała „bogini Rozumu” – wybrana wcześniej piękna młoda kobieta. Zwolennicy kultu Rozumu siłowo przejęli szereg kościołów w całej Francji, w tym katedrę Notre Dame w Paryżu. Szczególnie silni byli w Burgundii, Langwedocji, okolicach Lyonu, zaś w departamentach Nièvre i Côte-d’Or kult Rozumu propagował Joseph Fouché. 
Kult Rozumu upadł po tym, gdy zdecydowanie wystąpił przeciw niemu Maksymilian Robespierre, deista i przeciwnik wojującego ateizmu. Jako alternatywę wobec i katolicyzmu, i koncepcji ateistycznych przedstawił on kult Istoty Najwyższej, który zyskał ostatecznie status religii państwowej. Zwolennicy kultu Rozumu zginęli na gilotynie w marcu 1794.

</doc>
<doc id="1856175" url="https://pl.wikipedia.org/wiki?curid=1856175" title="Lentinula">
Lentinula

Lentinula Earle (twardnik) – rodzaj grzybów z rodziny "Omphalotaceae". W Polsce występuje tylko jeden przedstawiciel tego rodzaju.
Systematyka i nazewnictwo.
Pozycja w klasyfikacji według Index Fungorum: "Omphalotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 1998 r. W polskim piśmiennictwie mykologicznym rodzaj ten opisywany był też jako twardziak. Synonim naukowy "Shitaker" Lloyd:

</doc>
<doc id="1856177" url="https://pl.wikipedia.org/wiki?curid=1856177" title="Twardziak japoński">
Twardziak japoński



</doc>
<doc id="1856179" url="https://pl.wikipedia.org/wiki?curid=1856179" title="Księstwo Brunszwiku-Bevern">
Księstwo Brunszwiku-Bevern

Księstwo Brunszwiku-Bevern – państwo istniejące w latach 1666-1815.
Historia.
Po śmierci Augusta Młodszego księstwo Brunszwiku zostało podzielone. Synowie z pierwszego małżeństwa : Rudolf August i Antoni Ulryk otrzymali Brunszwik-Wolfenbüttel, a pochodzący z drugiego związku Ferdynand Albert Brunszwik-Bevern. W 1667 r. książę poślubił Krystynę Hessen-Eschwege. Mieli dziewięcioro dzieci. W 1687 r. Ferdynand Albert I zmarł. Władzę objął jego syn Ferdynand Albert II. Poślubił on córkę księcia Brusnziwku-Wolfenbüttel Ludwika Rudolfa, swoją kuzynkę Antoninę. Po śmierci Ludwika Rudolfa w marcu 1735 r. pod berłem Ferdynanda znalazł się cały Brunszwik. Księstwa jednak nie zostały połączone. Ferdynand Albert zmarł we wrześniu 1735 r. Aż do kongresu wiedeńskiego książęta Brunszwiku tytułowali się zarówno książętami Brunszwiku-Bevern, jak i Brunszwiku-Wolfenbüttel.

</doc>
<doc id="1856182" url="https://pl.wikipedia.org/wiki?curid=1856182" title="Asgeir Dølplads">
Asgeir Dølplads

Asgeir Dølplads (ur. 26 sierpnia 1932) – norweski skoczek narciarski. Jego największym sukcesem jest zajęcie trzeciego miejsca w klasyfikacji generalnej 1. Turnieju Czterech Skoczni (wygrał konkurs w Garmisch-Partenkirchen, był trzeci w Oberstdorfie, drugi w Innsbrucku i siódmy w Bischofshofen).
Ponadto, skakał również w kilku edycjach Festiwalu Narciarskiego w Holmenkollen – najwyższym miejscem, jakie udało mu się wywalczyć było miejsce 18. w roku 1955. W 1952 roku natomiast zdobył 8. miejsce w konkursie skoków w ramach Igrzysk Narciarskich w Lahti.

</doc>
<doc id="1856184" url="https://pl.wikipedia.org/wiki?curid=1856184" title="MBxd1">
MBxd1

MBxd1 – oznaczenie serii, które było nadawane na Polskich Kolejach Państwowych wąskotorowym czteroosiowym (x) wagonom motorowym (M) drugiej klasy (B) napędzanym silnikiem wysokoprężnym (d) i wyposażonym w przekładnię mechaniczną (1):

</doc>
<doc id="1856186" url="https://pl.wikipedia.org/wiki?curid=1856186" title="Boot Camp">
Boot Camp

Boot Camp – składnik systemów OS X opartych na procesorach Intela, pozwalający na uruchamianie na komputerach Macintosh systemów Windows.
Podczas włączania komputera po przytrzymaniu klawisza "opcja" uruchomi się program rozruchowy z możliwością wybrania systemu do uruchomienia. W przypadku braku klawiatury Apple tę samą opcję można uzyskać wciskając przycisk alt. Ten sam efekt daje także przytrzymanie przycisku „menu” na pilocie Apple Remote.
Obsługiwane systemy operacyjne.
Boot Camp w wersji 6.0 obsługuje systemy Windows 7, Windows 8.1 oraz Windows 10.
Systemy 64-bitowe.
Boot Camp obsługuje 64-bitową wersję systemu Windows Vista tylko na komputerach MacBook Pro z początku 2008 roku lub nowszych, na Macach Pro z początku 2008 roku lub nowszych i iMacach z 2009 roku lub nowszych jeśli Boot Camp jest w wersji od 2.1 do 3.1. 64-bitowe wersje Windows XP nie są obsługiwane.
Windows 7.
Boot Camp oficjalnie nie obsługiwał systemu Windows 7 do wydania wersji 3.1, jednak wielu osobom udało się zainstalować z powodzeniem ten system na swoim komputerze ze starszą wersją Boot Camp. Apple zapowiadało jednak, że do końca 2009 roku da możliwość oficjalnego zainstalowania Windows 7 na komputerach Macintosh, jednak aktualizacja ukazała się dopiero w styczniu 2010. 32-bitowy Windows 7 jest obsługiwany przez iMaki i MacBooki Pro z 2007 i nowszych, Maki Mini z 2006 roku i nowszych, oraz wszystkie Maki Pro, MacBooki i MacBooki Air. Natomiast wersję 64-bitową można używać na tych komputerach, co w przypadku Visty 64-bitowej.
Windows 8.
W systemie OS X od wersji 10.8 oprogramowanie Boot Camp obsługuje instalację systemu Windows 8. Systemy 64-bitowe są wspierane na maszynach z procesorami Intel Core 2 Duo i nowszych.

</doc>
<doc id="1856188" url="https://pl.wikipedia.org/wiki?curid=1856188" title="BootCamp">
BootCamp



</doc>
<doc id="1856189" url="https://pl.wikipedia.org/wiki?curid=1856189" title="3 Kompania ON &quot;Jasienica&quot;">
3 Kompania ON &quot;Jasienica&quot;



</doc>
<doc id="1856197" url="https://pl.wikipedia.org/wiki?curid=1856197" title="Matthias Ring">
Matthias Ring

Johann Matthias Franz Ring (ur. 22 lutego 1963 w Wallenfels) – biskup Kościoła Starokatolickiego w Niemczech, publicysta i naukowiec, redaktor naczelny miesięcznika niemieckich starokatolików „Christen heute” („Chrześcijanie dzisiaj”).
Matthias Ring w latach 1982–1988 studiował na Wydziale Teologii Katolickiej na Uniwersytecie Juliusza i Maksymiliana w Würzburgu (w ramach wymiany także na Uniwersytecie Ottona i Fryderyka w Bambergu). Następnie studiował rok na teologii starokatolickiej na Uniwersytecie w Bonn. W 1991 roku ukończył studia uzupełniające z zakresu teologii starokatolickiej. W latach 2000–2005 był wykładowcą Seminarium Duchownego Kościoła Starokatolickiego w Bonn oraz Uniwersytetu w Bonn. W 2006 na Uniwersytecie w Bernie obronił pracę doktorską „Katolicki i niemiecki. Kościół starokatolicki i narodowy socjalizm”, która została wydana drukiem w 2008.
13 maja 1989 roku otrzymał święcenia diakonatu z rąk biskupa Sigisberta Krafta w Würzburgu, po czym rozpoczął posługę w Norymberdze oraz Würzburgu. 18 listopada 1989 roku otrzymał święcenia kapłańskie, a do października 1993 roku proboszcz parafii w Ratyzbonie i Pasawie.
4 czerwca 2009 roku biskup niemieckich starokatolików, Joachim Vobbe, ogłosił niespodziewanie, że w związku ze stanem zdrowia jest zmuszony zrezygnować ze stanowiska od 2010. Nadzwyczajny synod, którego zadaniem miało być wybranie następcy biskupa Vobbe, obradował w Mannheim w dniach 6 i 7 listopada. W głosowaniu wymaganą większość głosów uzyskał ks. dr Matthias Ring.
20 marca 2010 roku w ewangelickim kościele miejskim w Karlsruhe odbyły się święcenia biskupie ks. dr. Matthiasa Ringa. Apostolskim zwyczajem ręce na nowego biskupa włożyli wszyscy obecni biskupi z Unii Utrechckiej oraz biskupi anglikańscy. Z Polski na uroczystość przybył biskup elekt Piotr Maria Bernard Kubicki z Kościoła Starokatolickiego Mariawitów, który nie jest członkiem Unii Utrechckiej.

</doc>
<doc id="1856198" url="https://pl.wikipedia.org/wiki?curid=1856198" title="Nizina Mezopotamii">
Nizina Mezopotamii



</doc>
<doc id="1856199" url="https://pl.wikipedia.org/wiki?curid=1856199" title="Wybory parlamentarne w Albanii w 1992 roku">
Wybory parlamentarne w Albanii w 1992 roku

Wybory parlamentarne w Albanii w 1992 roku – wybory do albańskiego Zgromadzenia Ludowego, przeprowadzone 22 marca i 29 marca 1992 roku.
W wyniku kryzysu ekonomicznego i destabilizacji kraju 11 lutego parlament albański podjął decyzję o samorozwiązaniu i przedterminowych wyborach. Kampania wyborcza przebiegała w atmosferze rywalizacji pomiędzy Demokratyczną Partią Albanii, a dawną partią komunistyczną, która została przemianowana na Socjalistyczną Partię Albanii. W toku kampanii wysuwano hasła zahamowania kryzysu gospodarczego i przywrócenia porządku i bezpieczeństwa w kraju.
Do walki o 140 mandatów wystartowało 500 kandydatów, reprezentujących 11 partii politycznych. Nowa ordynacja wyborcza uniemożliwiła start w wyborach partiom etnicznym, w tym Demokratycznemu Związkowi Mniejszości Greckiej (OMONIA). Przedstawiciele OMONII wystartowali w wyborach z listy Unii na rzecz Praw Człowieka. Po wysokim zwycięstwie dawnej partii komunistycznej w wyborach 1991, zwycięstwo opozycji demokratycznej rok później stanowiło zaskoczenie dla obserwatorów. Kluczem do sukcesu okazała się zmiana preferencji politycznych ludności wiejskiej, uważanej za zaplecze komunistów, która nie zaakceptowała przemianowania dawnej partii komunistycznej i najbardziej odczuwała skutki kryzysu gospodarczego. Opozycja demokratyczna uzyskała najwięcej mandatów w północnej i północno-wschodniej części kraju.
Uprawnionych do udziału w wyborach było 2 021 169 obywateli Albanii. Frekwencja wyborcza była wysoka i wyniosła 90,35% uprawnionych do głosowania. 29 marca doszło do drugiej rundy wyborów, w której głosowano w 11 okręgach wyborczych, w których I runda nie przyniosła jednoznacznego rozstrzygnięcia.
Demokratyczna Partia Albanii zdobyła 92 mandaty w Zgromadzeniu, co pozwoliło jej na samodzielne sprawowanie rządów. Pozostałe 48 mandatów podzielono między cztery partie. W gronie 140 deputowanych znalazło się 8 kobiet (5,7%).

</doc>
<doc id="1856202" url="https://pl.wikipedia.org/wiki?curid=1856202" title="Mushroom Jazz">
Mushroom Jazz

Mushroom Jazz – seria siedmiu kompilacji muzycznych wydanych w latach 1996 - 2010 przez amerykańskiego DJ-a i producenta o nazwisku Mark Farina. Połączył on ze sobą elementy muzyki downtempo, jazz, hip-hop i R&amp;B.
Na wszystkich siedmiu albumach zaprezentowano szeroki wachlarz artystów takich jak: Chali 2na, Miguel Migs, People Under The Stairs, Colossus, Pete Rock, oraz własne, oryginalne kompozycje Marka Fariny.
Najnowszy album z serii został wydany 9 listopada 2010.

</doc>
<doc id="1856203" url="https://pl.wikipedia.org/wiki?curid=1856203" title="Czarna Wyspa">
Czarna Wyspa

Czarna Wyspa – siódmy album przygód młodego reportera Tintina i jego psa, Milusia.
Treść.
Podczas spaceru, Tintin dostrzega nieoznakowany samolot, który ląduje awaryjnie. Chcąc pomóc załodze podchodzi do samolotu, ale jeden z pilotów strzela do niego i reporter trafia do szpitala, gdzie odwiedzają go Tajniak i Jawniak, którzy opowiadają mu o rozbiciu się podobnego samolotu w Susseksie. Tintin postanawia rozpocząć samodzielne śledztwo.
Tintin jedzie pociągiem z Brukseli do miasteczka Eastdown, koło którego rozbił się samolot. W trakcie podróży ktoś zatrzymuje pociąg. W jednym z przedziałów reporter oraz dwaj detektywi znajdują mężczyznę, który został ogłuszony i skradziono mu portfel. O napad oskarża on Tintina, więc Tajniak i Jawniak aresztują go. Chłopak uwalnia się z kajdanek i zakuwa detektywów, gdy śpią.
Po przyjeździe do Anglii, Tintin zostaje porwany przez tego samego mężczyznę, który go wrobił. Zabiera go na klifowe wybrzeże, skąd każe mu skakać do morza. Na szczęście Miluś ratuje swego pana.
Śledztwo doprowadza Tintina do doktora Müllera, który jest członkiem gangu fałszerzy. Pościg za nim i Iwanem kończy się rozbiciem się samolotu, którym leci Tintin, w Szkocji. Gospodarz domu daje mu kilt, a reporter wyrusza do Kiltoch. Tam Tintin dowiaduje się o Czarnej Wyspie, która jest uważana za nawiedzoną, bo znajduje się tam „Bestia”. Mimo ostrzeżeń, reporter wyrusza tam i odkrywa, iż wyspa jest kryjówką fałszerzy. Odnajduje też Bestię, którą jest goryl o imieniu Ranko.
Tintin porozumiewa się przez radio z policją. Przyjeżdżają oni i aresztują gang fałszerzy, a Ranko, który ma złamaną łapę, zostaje oddany do zoo w Glasgow.

</doc>
<doc id="1856205" url="https://pl.wikipedia.org/wiki?curid=1856205" title="Russkije Gorki">
Russkije Gorki

Russkije Gorki – kompleks skoczni narciarskich zbudowany na Zimowe Igrzyska Olimpijskie 2014, które odbyły się w oddalonej o około 50 km od Soczi miejscowości Krasnaja Polana położonej nad Morzem Czarnym. Na grupę nowoczesnych skoczni wydano łącznie sumę około 50 mln euro. W kompleksie znajdują się skocznie: K125, K95, K65, K35, oraz K15. Wokół skoczni zlokalizowano miejsca siedzące i stojące dla około 15 tysięcy widzów. Pierwsze zawody Pucharu Świata na tej skoczni odbyły się 8 i 9 grudnia 2012. Dnia 7 grudnia podczas kwalifikacji Czech Lukáš Hlava ustanowił oficjalny rekord normalnej skoczni skacząc na odległość 108,0 m. Rekordzistą dużego obiektu jest niemiecki skoczek narciarski Marinus Kraus, który podczas konkursu skoków na dużej skoczni na Zimowych Igrzyskach Olimpijskich w Soczi uzyskał odległość 140 m.

</doc>
<doc id="1856206" url="https://pl.wikipedia.org/wiki?curid=1856206" title="W chmurach (film)">
W chmurach (film)

W chmurach (ang. "Up in the Air") − amerykański komediodramat z 2009 roku w reżyserii Jasona Reitmana, będący adaptacją powieści pod tym samym tytułem autorstwa Waltera Kirna. Film opowiada o pracowniku korporacji i jego podróżach samolotami. Film ukazuje jego życie oraz filozofię, jaką wyznaje, jak również relacje z osobami, które spotyka na swej drodze.
Obsada.
i inni

</doc>
<doc id="1856207" url="https://pl.wikipedia.org/wiki?curid=1856207" title="Garbate">
Garbate

Garbate (słow. "Hrbáč") – krótka grań lub grzęda odchodząca w północnym kierunku od Małej Bystrej w słowackich Tatrach Zachodnich. Opada ona do Doliny Bystrej, rozdzielając jej najwyższą część na dwa odgałęzienia: część zachodnią – kocioł lodowcowy Suchy Zadek ze stawem Anusine Oczko i część wschodnią – kocioł lodowcowy z trzema Bystrymi Stawami. Garbate jest skaliste i podsypane piargami.

</doc>
<doc id="1856213" url="https://pl.wikipedia.org/wiki?curid=1856213" title="Grodzisko Piotrówka">
Grodzisko Piotrówka



</doc>
<doc id="1856215" url="https://pl.wikipedia.org/wiki?curid=1856215" title="Synteza addytywna (dźwięku)">
Synteza addytywna (dźwięku)

Synteza addytywna - rodzaj syntezy dźwięku. W syntezie addytywnej dźwięk jest tworzony z wielu harmonicznych o różnych częstotliwościach i amplitudach.
Synteza addytywna może być opisana jako przeciwieństwo syntezy subtraktywnej. Podczas gdy subtraktywna tworzy dźwięk poprzez przycinanie i modulację sygnału, addytywna robi to poprzez nakładanie na siebie setek lub nawet tysięcy fal, o różnych częstotliwościach (harmonicznych) każda z własną obwiednią wzmocnienia (głośnością).
Synteza addytywna jest bardziej praktyczna w użyciu w formie programowej niż sprzętowej – złożoność matematyczna jest nieprawdopodobna i wymaga użycia mocy obliczeniowej osiągalnej jedynie za pomocą komputera. Istnieją jednak (nieliczne) sprzętowe syntezatory wykorzystujące syntezę addytywną (między innymi syntezatory firmy Kawai).

</doc>
<doc id="1856218" url="https://pl.wikipedia.org/wiki?curid=1856218" title="Bounty Killer">
Bounty Killer

Bounty Killer, właściwie Rodney Basil Price (ur. 12 czerwca 1972 w Kingston) – jamajski muzyk reggae, dancehall i didżej. Założyciel grupy The Alliance.
Życiorys.
Dzieciństwo i początek kariery.
Price urodził się w Kingston na Jamajce, ale szybko przeprowadził się do Riverton City wraz z matką i ośmiorgiem rodzeństwa. Jego ojciec prowadził wytwórnię Black Scorpio i tak Price jako nastolatek rozpoczął swoją karierę jako didżej sound system. W wieku 14 lat został postrzelony podczas walki dwóch rywalizujących ze sobą partii politycznych, a podczas rekonwalescencji w szpitalu przyjął pseudonim "Bounty Killer".
1990 – 2000.
Na początku lat 90. Bounty Killer został zaproszony przez swojego przyjaciela Boom Dandymite do współpracy z producentem King'iem Jammy'm. Price ostatecznie nagrał album na wiosnę 1992. Jednym z pierwszych utworów był "Coppershot", którego Jammy nie zezwolił wydać ze względu na jego tekstu gloryfikujące "Gun Culture". Brat Jammy'ego, Uncle T wydał singiel jako swój, który stał się hitem w Jamajce i szybko został zauważony przez nowojorskiego rapera Johnny'ego Wonder'a.
W 1993 roku Bounty Killer wziął udział w corocznym festiwalu Sting, który odbył się dzień przed Bożym Narodzeniem. On i piosenkarz Merciless wdali się w bójkę podczas Festiwalu Sting w 1997 roku. Trafił również na pierwsze strony gazet w całej Jamajce po tym jak oskarżył Beenie Mana o kradzież jego tekstów
W połowie lat 90. Price nagrał takie utwory jak "Defend the Poor", "Mama", "Book, Book, Book", "Babylon System" i "Down in the Ghetto", dzięki którym stał się popularny nie tylko na Jamajce, ale też w USA i całej Europie, co pozwoliło mu nagrywać z takimi artystami jak Busta Rhymes, Masta Killa, The Fugees, Wyclef Jean, Capone-N-Noreaga, Swizz Beatz czy AZ. Nagrywał również z takimi grupami jak Wu-Tang Clan czy Mobb Deep.
2000 – teraz.
W 2001 roku współpracował z No Doubt, z którym wydał singiel "Hey Baby". W 2002 roku wydał albumy "Ghetto Dictionary Volume I: Art of War" i "Ghetto Dictionary Volume II: Mystery", które zostały nominowane do nagrody Grammy.
W 2006 podpisał kontrakt z VP Records i jeszcze w tym samym roku wydał kompilacyjny album "Nah No Mercy – The Warlord Scrolls", który miał na celu wypromować młodych artystów takich jak Vybz Kartel, Mavado i Elephant Man, którzy zostali nowymi członkami The Alliance.
Życie osobiste.
Bounty Killer został dwa razy aresztowany na dorocznym Reggae Sumfest, lecz wyszedł na wolność za kaucją. W 2001 roku za sprzeczkę z innym artystą został aresztowany i oskarżony w 2008 roku.
3 lutego 2009 został zatrzymany za nieprzepisową jazdę i odmowę podjęcia się badaniu alkomatem.

</doc>
<doc id="1856219" url="https://pl.wikipedia.org/wiki?curid=1856219" title="Jan Łopuski">
Jan Łopuski

Jan Zygmunt Łopuski (pseud. "Mariusz", ur. 3 stycznia 1917 w Strzegocicach, zm. 10 września 2019 w Gdyni) – polski prawnik, profesor nauk prawnych, specjalista w zakresie prawa morskiego.
Życie.
Syn Czesława i Marii. Uczęszczał do Gimnazjum im. Sobieskiego w Krakowie, gdzie w 1935 zdał maturę. W latach 1935–1939 studiował na Wydziale Prawa Uniwersytetu Jagiellońskiego oraz na Akademii Handlowej w Krakowie.
Ukończył studia w 1939, wziął udział w kampanii wrześniowej jako ułan ochotnik w 24 Dywizji Piechoty. W czasie II wojny światowej działał w Podokręgu Rzeszów Armii Krajowej (zaprzysiężono go w ZWZ pod pseudonimem "Mariusz" w 1940). Był oficerem broni w Obwodzie AK Dębica. W maju 1944 został oficerem broni i przerzutów powietrznych Inspektoratu Rzeszowskiego AK (przyjmował i ukrywał zrzuty). Za udział w akcji Burza odznaczony został Krzyżem Walecznych i Krzyżem Srebrnym Orderu Virtuti Militari. W nocy z 7 na 8 października 1944 odpowiadała za ubezpieczenie nieudanej akcji odbicia około dwustu więźniów przetrzymywanych w rzeszowskim zamku.
17 grudnia 1944 został aresztowany przez sowiecki kontrwywiad wojskowy (miał wtedy fałszywe dokumenty na nazwisko Zygmunt Stachowicz), osadzony w areszcie przy ul. 3 Maja w Rzeszowie, a potem skierowany do obozu w Bakończycach i następnie do 283. obozu NKWD w Stalinogorsku. Podczas pobytu w rzeszowskim areszcie był torturowany, tracił przytomność oraz trzykrotnie wyprowadzano go na sfingowane rozstrzelanie. W Stalinogorsku pracował w nieludzkich warunkach przy budowie łagru dla Niemców. Zachorował wówczas na puchlinę głodową. Po zwolnieniu (sierpień 1945) przejechał przez Czechosłowację do Włoch, gdzie zaciągnął się do 2. baonu 3. Dywizji Strzelców Karpackich. Po przeniesieniu formacji do Wielkiej Brytanii był tłumaczem i nauczycielem języka angielskiego dla żołnierzy. Do Polski powrócił w 1947, po komunistycznej amnestii. 20 sierpnia 1947 przybył do Gdańska.
Pracował jako ekonomista i prawnik w oddziałach morskich przedsiębiorstw handlu zagranicznego w Gdyni. W 1951 uzyskał stopień doktora prawa morskiego, a w 1970 stopień doktora habilitowanego nauk prawnych na Uniwersytecie Adama Mickiewicza. W 1971 podjął pracę na Uniwersytecie Mikołaja Kopernika. W 1977 otrzymał tytuł profesora nadzwyczajnego, a w 1984 profesora zwyczajnego. Do lat 60. XX wieku był systematycznie przesłuchiwany przez funkcjonariuszy Służby Bezpieczeństwa w związku z poszukiwaniami magazynów broni Armii Krajowej.
Od 1972 kierował Zakładem Prawa Handlu Zagranicznego, a od 1984 Zakładem Prawa Międzynarodowego Obrotu Cywilnego. W latach 1981–1982 był kierownikiem Zakładu Prawa Postępowania Cywilnego. W 1986 przeszedł na emeryturę.
Pochowany na Cmentarzu Oliwskim.

</doc>
<doc id="1856220" url="https://pl.wikipedia.org/wiki?curid=1856220" title="Jugus">
Jugus

Jugus – kompleks skoczni narciarskich w rosyjskiej miejscowości Mieżdurieczensk. Kompleks otwarto w połowie 1950, jako podstawowy obiekty treningowy w Rosji. W 2001 obiekty zostały wyremontowane, aby umożliwiały bezpieczne oddawanie skoków. W 2005 skocznie K90, K60, K40, K15 wyposażono w igelit. Dmitrij Wasiljew uzyskał odległość 145 metrów, jednak tegoż skoku nie ustał. W chwili obecnej obiekty są w niezłym stanie technicznym, umożliwiając bezpieczne skoki.

</doc>
<doc id="1856223" url="https://pl.wikipedia.org/wiki?curid=1856223" title="Xungen wenxue">
Xungen wenxue

Xungen wenxue (chiń. 寻根文学; "literatura poszukiwania korzeni") - nurt współczesnej literatury chińskiej zapoczątkowany przez prozatorską grupę literacką xungen pai (grupa poszukiwania korzeni), powstałą na konferencji pisarzy i krytyków XII 1984 w Hangzhou, działającą do 1988.

</doc>
<doc id="1856228" url="https://pl.wikipedia.org/wiki?curid=1856228" title="Sztuka Urartu">
Sztuka Urartu

Sztuka Urartu – sztuka starożytnego Bliskiego Wschodu, tworzona na terenie starożytnego państwa Urartu, które istniało w pierwszym tysiącleciu p.n.e. na obszarze Wyżyny Armeńskiej. Rozwój jej przypadł na VIII wiek p.n.e. – na okres największej potęgi państwa. Zachowało się niewiele zabytków kultury materialnej Urartu: rzeźby z brązu, wyroby jubilerskie i inne wytwory rzemieślnicze, fragmenty zabudowy architektonicznej. Mimo że cywilizacja urartyjska znajdowała się pod silnym wpływem sąsiedniej Asyrii, wytworzyła własne charakterystyczne wzorce.
Stan badań.
W XIX wieku wzrosło zainteresowanie Europejczyków zabytkami starożytnego Wschodu. Do muzeów zaczęły napływać zabytki zapomnianych cywilizacji. Ówczesny stan badań archeologicznych nie pozwalał jednak na bliższe poznanie kultury Urartu. Ruiny Tuszpy i Rusahinili niedaleko tureckiego miasta Wan uznawano za mało interesującą prowincję asyryjską. Dopiero odkrycia archeologiczne w Niniwie Austena Henry'ego Layarda przyćmiły znaleziska znad jeziora Wan. W XIX wieku kulturą urartyjską prócz archeologów interesowali się poszukiwacze skarbów, których klientami byli prywatni kolekcjonerzy. Zabytki sztuki Urartu trafiały do muzeów głównie dzięki ich fundacjom. Z uwagi na niedostateczną wiedzę w zakresie historii i sztuki Urartu zaliczano ją mylnie do zabytków sztuki asyryjskiej lub sasanidzkiej. Dopiero po odczytaniu pisma urartyjskiego na przełomie XIX i XX wieku znaleziska te zostały prawidłowo sklasyfikowane i opisane. Znaczny wkład nad poznaniem sztuki urartyjskiej wniosły systematyczne badania archeologiczne z połowy XX wieku prowadzone w Tejszebaini i Erebuni na terenie obecnej Armenii.
Zachowało się niewiele zabytków kultury materialnej Urartu. Przez dłuższy okres sztuka ta była uznawana za jeden z odłamów sztuki asyryjskiej. Badacze jednak wyróżniają kilka jej charakterystycznych cech:
Styl pracy rzemieślników urartyjskich pozostawał niezmienny w ciągu kilku stuleci. Z czasem uległ uproszczeniu i stał się bardziej prymitywny.
Zabytki sztuki Urartu.
Wyroby z brązu.
Artyści Urartu byli w stanie odlewać duże statuy z brązu. Nie zachowały się jednak żadne wyroby o podobnych rozmiarach, ani nawet ich fragmenty. O ich istnieniu informują jedynie asyryjskie źródła pisane. Na przykład, podczas plądrowania Musasiru w 714 roku p.n.e. jednym z łupów wojska asyryjskiego była rzeźba króla Argisztiego I o wadze 60 talentów (ok. 1,8 ton). Liczną grupę wyrobów z brązu stanowią niewielkie rzeźby, które można podzielić na trzy grupy: ozdoby tronów i miedzianych kotłów oraz – najrzadziej spotykane – figurki bogów urartyjskich. Wszystkie znalezione przedmioty należą do sztuki pałacowej lub religijnej.
Pod koniec XIX wieku poszukiwacze skarbów sprzedali do muzeów europejskich kilka niewielkich przedmiotów z brązu. Okazało się, że były to części królewskiego tronu. Zachowane fragmenty wykonano metodą odlewniczą. Detale zostały najpierw zrobione z wosku, następnie powleczone żaroodpornym materiałem. Po utwardzeniu skorupy wylewano do środka podgrzany wosk. Puste miejsce wypełniono ciekłym brązem. Po zastygnięciu stopu rozbijano skorupę. Gotową rzeźbę pozłacano przy pomocy cienkich płatków złota.
Figurki z brązu, służące do ozdoby miedzianych kotłów, to najbardziej rozpowszechnione przedmioty z okresu Urartu. Na początku XX wieku rzeźby te przyczyniły się do zidentyfikowania i opisania stylu urartyjskiej sztuki. Kotły z miedzi prawdopodobnie były wykorzystywane do rytualnego składania ofiar. Roczniki króla Asyrii Sargona II zawierają wzmiankę o naczyniu z brązu wypełnionym winem, które wylewano na ołtarz podczas składania ofiary Chaldiemu.
Odlewane z brązu rzeźby mocowano do kotła. Wśród figurek znane są głowy byków, uskrzydlonych bóstw żeńskich, rzadziej męskich. Prawdopodobnie bóstwa te są wizerunkami Sziwiniego i jego małżonki Tuszpuei. Technika odlewania ozdób na kotłach została przejęta przez państwa sąsiednie. Z Frygii przeniknęła do Europy. Urartyjskie figurki z ozdób kotłów znaleziono również w Grecji i Italii: w Rodosie, w Atenach, Beocji, Delfach, Olimpii oraz w etruskich grobowcach. Początkowo rzeźby te były uważane za zabytki starożytnej kultury śródziemnomorskiej. Dopiero w połowie XX wieku zostały zidentyfikowane jako zabytki sztuki urartyjskiej.
Do końca XX wieku zostały odkryte jedynie trzy figurki z brązu, przedstawiające bóstwa urartyjskie. Prawdopodobnie rzeźby te wykonano do celów rytualnych. Jedna z figurek, przypuszczalnie Chaldiego, przechowywana jest obecnie w Muzeum Brytyjskim, dwie pozostałe – w Muzeum Historii Armenii, a ich kopie – w Muzeum „Erebuni”.
Inną kategorię sztuki Urartu stanowi królewska broń. Na uzbrojenie żołnierza urartyjskiego składały się: zbroja, hełm, miecz, kołczan i tarcza. Na wszystkich elementach zostały wykonane ozdoby w postaci typowych dla Bliskiego Wschodu motywów lwa, byka, uskrzydlonego bóstwa, drzewa życia.
Odkryto dużą ilość hełmów urartyjskich. Podczas wykopalisk w Tejszebaini znaleziono ich ponad dwadzieścia. Hełmy królewskie nie różniły się kształtem od hełmów żołnierzy, jednak miały bogatsze zdobienie w technice repusowania.
Nauka dysponuje kilkoma tarczami urartyjskimi znalezionymi w rejonie jeziora Wan, skąd przewieziono je do Muzeum Brytyjskiego oraz muzeów berlińskich. Czternaście tarcz odkryto podczas wykopalisk na wzniesieniu Karmir Blur w Tejszebaini. Wszystkie zostały ozdobione wizerunkami lwów i byków. Układ obrazów na tarczach został przemyślany w ten sposób, że żadna z sylwetek nie była obrócona do góry nogami. Ozdoby wybito i wymodelowano przy pomocy przeznaczonych do tego narzędzi. Średnica odkrytych tarcz waha się od 70 cm do 1 m. Tarcze te nie były przeznaczone do użycia na polu walki. Ich grubość oraz elementy mocowania na tylnej stronie świadczą o tym, że zostały przeznaczone na dary wotywne dla świątyń, gdzie były wieszane na ścianach.
Podczas wykopalisk archeologicznych odkryto tylko trzy kołczany. Wszystkie pochodziły z Tejszebaini, ostatniej stolicy państwa, położonego na terytorium współczesnej Armenii. Jeden kołczan przechowywany jest w Ermitażu, dwa pozostałe – w Muzeum Historii Armenii. Kołczany wykonano z brązu. Na stronie zewnętrznej znajdują się repusowane wizerunki żołnierzy urartyjskich. W Tejszebaini odkryto także zachowane pozostałości zbroi Argisztiego II eksponowane obecnie w armeńskim muzeum „Erebuni”. W Turcji podczas wykopalisk w Altyn-tepe, w Iranie w pobliżu jeziora Urmii oraz w Armenii na wzgórzu Karmir Blur odkryto żołnierskie pasy z brązu zachowane w lepszym stanie niż zbroja Argisztiego II. Pasy te stanowiły element zbroi. Miały około 12 cm szerokości i około 1 m długości. Służyły zarówno do ochrony fizycznej i magicznej, chroniąc właściciela przed złymi siłami.
Jubilerstwo.
Urartyjskie wyroby jubilerskie dzielą się na dwie kategorie: ozdoby z metali i kamieni szlachetnych, należące do sztuki pałacowej, oraz uproszczone wyroby z brązu noszone przez niższe warstwy społeczeństwa. Przypuszcza się, że ozdoby te używano jako biżuterię i amulety. Zachowało się niewiele wyrobów jubilerskich. Kroniki Sargona II wymieniają złote i srebrne berła, naczynia, naszyjniki, które zostały wywiezione z Musasiru w 714 roku p.n.e. Te przedmioty nie zachowały się. Zdarzały się również przypadki, kiedy poszukiwacze skarbów zlecali przetapianie znalezionych wyrobów ze złota i srebra w inne formy.
Największymi z odkrytych ozdób urartyjskich są: pektorał znaleziony przez ekspedycję berlińską w Rusahinili oraz pokrywka kotła odkryta w Tejszebaini. Do zachowanych drobnych wyrobów jubilerskich należą przede wszystkim złote i srebrne szpilki, kolczyki, pozostałości bransoletek i kilka medalionów. Ozdoby kobiece przedstawiają często boginię małżonkę Chaldiego Arubaini. Znajdują się na nich także motywy zaczerpnięte z Mezopotamii, na przykład, drzewo życia i uskrzydlona tarcza. Wśród ludności z niższych warstw społecznych rozpowszechnione były bransoletki i kolczyki z brązu oraz karneolowe korale. W Urartu biżuteria była noszona przez kobiety i mężczyzn.
Wyroby z kamienia.
Najmniej wśród zabytków sztuki urartyjskiej zachowało się wyrobów z kamienia. Wbrew oczekiwaniom, na Skale Wan naukowcy nie odkryli żadnych płaskorzeźb ani monumentów. Nie znaleziono ich także podczas wykopalisk w Toprakkale. Urartyjskie rzeźby monumentalne znane są jedynie z płaskorzeźb asyryjskich czasów Sargona II, które przedstawiały miasto Musasir i świątynie Chaldiego, gdzie były umieszczone wielkie statuy. Na skutek najazdów Medów prawdopodobnie żadna płaskorzeźba ani statua nie przetrwała w pierwszej rezydencji królewskie Tuszpie ani w następnej – Rusahinili. Kilka fragmentów zabytków z kamienia zostało znalezionych na terenie współczesnej Turcji.
Ceramika.
Urartyjscy garncarze produkowali wyroby z gliny do celów gospodarczych i rytualnych (na potrzeby świątyń). Naczynia sakralne były dodatkowo zdobione wizerunkami bóstw i zwierząt. Niektóre z naczyń malowano.
Wyroby z drewna i kości.
Wyroby z kości i drewna okresu starożytnego Bliskiego Wschodu są rzadko spotykane podczas wykopalisk. Tym niemniej odkryto fragmenty takich przedmiotów. W Tejszebaini znaleziono części ozdobionych ornamentami grzebieni. Jedynym zachowanym dziełem sztuki urartyjskiej wykonanym w drewnie jest głowa konia z Tejszebaini. Głowa była ozdobą umieszczoną na nieokreślonym większym przedmiocie z drewna.
Malowidła ścienne.
Kolorowe malowidła ścienne zachowały się w Erebuni. Mimo że podobne malowidła były rozpowszechnione na terenie Mezopotamii i zapożyczone z niej przez Urartyjczyków, tylko w Erebuni zachowały się w lepszym stanie niż w ruinach jakiegokolwiek miasta na terenie Bliskiego Wschodu. Dlatego są unikalnym zabytkiem sztuki starożytnego Bliskiego Wschodu. Erebuni, w odróżnieniu od innych miast-twierdz urartyjskich, nie została spalona na skutek najazdów, tylko opuszczona bez boju i w rezultacie zapomniana. Przyczyniło się to do zachowania na jej ścianach malowideł. Niektóre z nich po konserwacji zostały wyeksponowane w Muzeum „Erebuni” w Erywaniu.
Pieczęcie cylindryczne.
W Urartu, podobnie jak w innych państwach starożytnego Bliskiego Wschodu, używano pieczęci cylindrycznych. Technologia i motywy wykorzystane na nich zostały zapożyczone z sąsiedniej Asyrii. Rysunki przedstawiały zazwyczaj motywy kosmiczne i religijne, rzadziej sceny z polowania.
Architektura Urartu.
Architektura Urartu spełniała funkcje obronne i użytkowe. Niewiele wiadomo na temat jej funkcji estetycznej.
Nieodłącznym elementem miast urartyjskich były monumentalne twierdze obronne budowane przeważnie na wzniesieniach oraz świątynie. Sposób budowy niektórych obiektów sakralnych Urartu przypominał świątynie frygijskie i paflagońskie. Do nich nawiązuje między innymi świątynia w Musasirze zburzona w 714 roku p.n.e. przez Asyryjczyków. Jej wygląd znany jest z płaskorzeźby z czasów Sargona II. Głównym elementem konstrukcji świątyni były kolumny (badania archeologiczne z końca XX wieku potwierdzają ten fakt – pod gruzami zburzonego miasta odkryto fragmenty kolumn o opływowych kształtach). Podobny styl budowania obiektów sakralnych występował w ówczesnych państewkach Azji Mniejszej.
Dziedzictwo sztuki Urartu.
Po upadku Urartu w VI wieku p.n.e. niektóre cechy sztuki urartyjskiej przetrwały u jego spadkobierców. Podczas wykopalisk w Erebuni w 1968 roku przy wzgórzu Arin Berd znaleziono skarb, składający się z wyrobów ze srebra, który datowano na epokę Achemenidów. Zawierał między innymi srebrne rytony, których styl i sposób wykonania miał cechy charakterystyczne dla sztuki starożytnogreckiej, bliskowschodniej i urartyjskiej. Część naukowców uważa, że skarb jest dowodem na wpływy sztuki Urartu na sztukę starożytnej Persji. Na odkrytych przedmiotach stwierdzono podobieństwo do urartyjskiej techniki przedstawiania człowieka. Boris Piotrowski po szeregu badań stwierdził, że sposób wykonania scytyjskich pasów i pochew został zapożyczony z Urartu.
Niektórzy historycy przyjmują, że urartyjski styl zdobienia kotłów wywarł wpływ na sztukę antyczną za pośrednictwem sąsiednich ludów. Ogólnie przyjmuje się, że sztuka urartyjska oddziaływała na sztukę armeńską i gruzińską. Dopatruje się wiele wspólnych cech w architekturze, irygacji i rzemiośle. Zdaniem historyk sztuki Nonny Stiepanian:

</doc>
<doc id="1856231" url="https://pl.wikipedia.org/wiki?curid=1856231" title="Język kokborok">
Język kokborok

Język kokborok (dawna nazwa: tripuri) – język ludu Borok używany w indyjskim stanie Tripura i przyległych rejonach Bangladeszu. Należy do grupy języków tybeto-birmańskich, jest blisko spokrewniony z językiem bodo. W przeszłości zapisywany był odrębnym pismem koloma, obecnie alfabetem łacińskim lub bengalskim.

</doc>
<doc id="1856234" url="https://pl.wikipedia.org/wiki?curid=1856234" title="Język tripuri">
Język tripuri



</doc>
<doc id="1856237" url="https://pl.wikipedia.org/wiki?curid=1856237" title="Bronisław Heyduk">
Bronisław Heyduk

Bronisław Heyduk (ur. 11 lutego 1909, zm. 15 listopada 1984) – pisarz, malarz obrazów o tematyce przyrodniczej. Autor cyklu powieści historycznych, przedstawiających dzieje Polski w XVII i XVIII w.
Heyduk ukończył Akademię Sztuk Pięknych w Krakowie, historię oraz historię sztuki na Uniwersytecie Jagiellońskim.
Zadebiutował w 1928 r. na łamach "Ilustrowanego Kuriera Codziennego" artykułem publicystycznym.
W latach 50. wszedł w skład grupy Nurt.

</doc>
<doc id="1856242" url="https://pl.wikipedia.org/wiki?curid=1856242" title="Była sobie dziewczyna (film)">
Była sobie dziewczyna (film)

Była sobie dziewczyna (ang. "An Education") – brytyjski dramat filmowy w reżyserii Lone Scherfig. Obraz został oparty na autobiograficznych wspomnieniach brytyjskiej dziennikarki Lynn Barber.
Film miał premierę podczas Sundance Film Festival 18 stycznia 2009 roku.

</doc>
<doc id="1856243" url="https://pl.wikipedia.org/wiki?curid=1856243" title="Cieszyńska Brygada Obrony Narodowej">
Cieszyńska Brygada Obrony Narodowej



</doc>
<doc id="1856247" url="https://pl.wikipedia.org/wiki?curid=1856247" title="Opera Helikon">
Opera Helikon

Opera Helikon (ros. "Геликон-Опера", w Moskwie założona w 1990 przez Dymitra Bertmana. W odróżnieniu od monumentalnych spektakli innych teatrów, Helikon od samego początku kładł nacisk na nowe, innowacyjne podejście do powszechnie znanej klasyki oraz na odbudowę zapomnianych, a także nigdy niewystawianych w Rosji, nieznanych, ignorowanych przez reżim sowiecki arcydzieł operowych. 

</doc>
<doc id="1856248" url="https://pl.wikipedia.org/wiki?curid=1856248" title="Żywność z dodatkiem marihuany">
Żywność z dodatkiem marihuany

Żywność z dodatkiem marihuany to pojęcie odnoszące się do produktów spożywczych, których składnikiem jest marihuana w postaci zioła bądź żywicy z konopi indyjskich. Żywność ta pozwala w sposób alternatywny doświadczyć działania oraz korzyści płynących z kannabinoidów bez konieczności palenia marihuany czy haszyszu. Kannabinoidy umieszczane są w ciastach, ciasteczkach i innych produktach spożywczych, a następnie jedzone w celach leczniczych bądź dla przyjemności.
W tytułach przepisów znaleźć można wiele różnych nazw i określeń slangowych. Wyrazy takie jak: hasz, marihuana, trawka, kosmiczny, magiczny i specjalny używane są do tworzenia nazw przepisów, np. „ciastka z haszyszem” (hash cakes), „kosmiczne ciasteczka” (space cookies) itp.
Składniki i działanie.
Tetrahydrokannabinol (THC), czyli substancja aktywna w marihuanie, oraz inne kannabinoidy są olejami hydrofobowymi, które rozpuszczają się nie w wodzie, ale w lipidach (olej / tłuszcz) i w alkoholu. Aby ugotowany produkt wykazywał właściwości psychoaktywne należy użyć lipidów bądź alkoholu do otrzymania THC z marihuany. Podczas procesu przygotowywania konopie indyjskie lub ich ekstrakt muszą zostać dostatecznie podgrzane bądź odsączone, by doprowadzić do dekarboksylacji ich głównego kannabinoidu – kwasu tetrahydrokannabinolowego w psychoaktywnym THC.
Rozpuszczalność ekstraktu konopi indyjskich w oleju znana jest od czasów starożytnych, kiedy to przepisy kulinarne w języku sanskryt pochodzące z Indii wymagały, aby marihuana (gandzia) była smażona w niewielkiej ilości masła ghee przed wymieszaniem jej z pozostałymi składnikami. Przyrządzanie herbaty przez gotowanie marihuany w wodzie jest zwykle nieskuteczną metodą otrzymywania kannabinoidów. Jeśli jednak marihuana jest dobrej jakości i posiada dużo widocznej żywicy, można wtedy podgrzać porcję żywicy by zmiękła, a następnie zanurzyć ją w wodzie.
Niektórzy autorzy przepisów uważają, że spożycie marihuany wtedy, gdy jest ona odpowiednio ugotowana jest skuteczniejszym sposobem na przyswojenie kannabinoidów niż jej palenie. Spożycie kannabinoidów może doprowadzić do podobnego psychoaktywnego działania, potocznie nazywanego „hajem”, jak palenie marihuany, jednak może być ono opóźnione lub złagodzone z powodu wolniejszego wchłaniania się THC z przewodu pokarmowego. Podczas gdy działanie płynące z palenia marihuany zazwyczaj odczuwalne jest już w ciągu kilku minut, nawet dwóch godzin potrzeba, aby osiągnąć taki sam efekt po jej spożyciu.
Pacjenci stosujący marihuanę w celach leczniczych twierdzą, że leki na jej bazie przynoszą im znaczną ulgę. Wiele firm w Kalifornii produkuje takie lekarstwa dla kolektywów wydających marihuanę na obszarze całego stanu. Firma Compassion Medicinal Edibles, wcześniej znana jako Tainted Inc. była jednym z największych stanowych producentów jadalnych produktów z marihuany do września 2007 r., kiedy to agenci Administracji Legalnego Obrotu Lekarstw (Drug Enforcement Agents) zamknęli jej działalność.
Masło.
„Kannamasło” lub „masło z marihuaną” to substancja oparta na maśle i aromatyzowana kannabinoidami. Otrzymuje się ją przez podgrzanie surowej konopi indyjskiej z masłem, dzięki czemu tłuszcz wydobywa z niej kannabinoidy. Do sporządzenia takiego masła w wersji podstawowej wystarczy jedynie rondel i łopatka, natomiast w wersji dla zaawansowanych potrzebny jest podwójny garnek albo naczynie do gotowania na wolnym ogniu, etamina czy sitko do herbaty i lejek.
Alkohol.
Jako że żywica z konopi indyjskiej rozpuszcza się w alkoholu, skutecznym sposobem na dodanie jej do potraw jest gotowanie brandy bądź rumu z dodatkiem kannabinoidów. Zazwyczaj używa się łodyg i liści konopi z powodu mniejszej zawartości THC podczas palenia. Po dodaniu ich do wysokoprocentowego alkoholu zbożowego (np. wódki) powstaje coś, co nazywane jest Zielonym Smokiem (Green Dragon). Creme de Gras to alkohol smakowy wytwarzany z konopi indyjskich. Dodaje się go do kawy i innych napojów.
Haszyszowe ciasteczka.
Haszyszowe ciasteczka (hash cookies), zwane także kosmicznymi ciasteczkami (space cookies) są stosunkowo popularne w krajach o liberalnej polityce narkotykowej, również w niektórych regionach Europy (szczególnie w Holandii). Są to wypieki, do których produkcji używa się jednej z odmian konopi indyjskiej, w tym haszyszu. Haszyszowe ciasteczka to zasadniczo to samo, co ciasteczka z marihuaną, jednak mają one mocniejsze działanie. Można je spotkać w formie ciast, kulek czy ciastek czekoladowych (tzw. brownies). Aby je sporządzić, potrzebna jest duża ilość haszyszu (zazwyczaj pół do jednego grama na ciasteczko). Wprowadzanie haszyszu do wypieku to wielostopniowy proces. Aby osoba spożywająca ciasteczko była w stanie osiągnąć stan upojenia narkotycznego bez palenia, proces musi być przeprowadzony bardzo ostrożnie. Niektórzy ludzie, którzy zażywają marihuanę twierdzą, że stan upojenia narkotykowego po zjedzeniu ciasteczek różni się od tego po paleniu marihuany. Jest on zazwyczaj silniejszy i trwa znacznie dłużej, jednak jest jednocześnie bardziej subtelny. Stan odurzenia wywołany produktami zawierającymi haszysz zazwyczaj wiąże się z uczuciem lekkości, powszechnie nazywanym „hajem fizycznym”.
Główną zaletą związaną z używaniem tych produktów jest fakt, że w przeciwieństwie do palenia, nie czynią one szkód w układzie oddechowym. Mogą być również używane w miejscach, w których palenie jest niedozwolone – można je z łatwością zabrać na przyjęcie, do kawiarni itp. Różnica pomiędzy zwykłymi wypiekami a tymi z dodatkiem marihuany jest zazwyczaj niedostrzegalna przed spożyciem. Jednak ciasteczka z marihuaną mają często lekko zielonkawy odcień i wydzielają charakterystyczny zapach. Łagodny smak wyczuwalny jest w przypadku użycia dostatecznie dużej ilości marihuany. Wiele przepisów, sposobów przygotowania oraz informacji dotyczących dawkowania znaleźć można w internecie, jednak różnią się one od siebie dość znacznie, jeśli wziąć pod uwagę skuteczność i jakość. Wiele kontrowersji wzbudził fakt, że w 1954 r. Alicja B. Toklas zawarła w swoim pamiętniku literackim, pt. "Książka kucharska Alicji B. Toklas" przepis swojego przyjaciela Briona Gysina na haszyszową krówkę (haschich fudge). Przez wiele kolejnych lat nazwisko Alicji kojarzone było z żywnością z dodatkiem marihuany. Powstało nawet specjalne określenie „brownies Alicji B. Toklas”.
Czynnik kulturowy.
Ciastko czekoladowe (brownie) wystąpiło w 1968 r. w filmie "Kocham cię, Alicjo B. Toklas", w którym bohater grany przez Petera Sellersa doznaje rozczarowania swoim ustabilizowanym życiem, po tym jak zakochuje się w beztroskiej hippisce. Okazuje się jednak, że subkultura hippisowska zawodzi go równie mocno. Brownies z marihuaną są istotnym elementem fabuły.
Brownie odgrywa także ważną rolę w serialu telewizyjnym "Różowe lata siedemdziesiąte", w którym grupa nastolatków traktuje je jako zwyczajną przekąskę, po której są na „haju”. Widać to szczególnie w odcinku pt. „Garage Sale”, w którym Red (Kurtwood Smith) zjada wszystkie „specjalne brownies” Hyde’a (Danny Masterson). Będąc pod wpływem narkotyku sprzedaje samochód swojego syna Erica (Topher Grace).
Działanie pod wpływem marihuany zostało ukazane w wielu serialach telewizyjnych, takich jak: "Gotowe na wszystko" (odcinek: „The Game”), "Sześć stóp pod ziemią", "Uziemieni" (odcinek: „Henry’s Working for the Drug Squad”), "Bogaci bankruci" (odcinek: „Afternoon Delight”), "Taxi", "Laverne and Shirley", "Barney Miller", "Family Guy", "American Dad", "Super zioło", "Gotowe na wszystko", "Pogoda na miłość", "Kochane kłopoty", "Żar młodości", "Trawka", "Słowo na L", "Na imię mi Earl", "Imprezowo", "Teoria wielkiego podrywu" oraz "Frasier" (odcinek: „High Holidays”), jak również w wielu filmach fabularnych, np. "Miłość i inne nieszczęścia", "Eurotrip", "Następny piątek", "", "Ten pierwszy raz", "Adventureland" oraz "Babcisynek". Film pod tytułem "Ciastko z niespodzianką" w całości oparty jest na historii kobiety, która zjada ogromną ilość babeczek z marihuaną.
Komik Bill Bailey, w swoim show na żywo pt. "Part Troll" gra na gitarze i pyta poszczególnych ludzi zgromadzonych na widowni o to, jakie jedzenie można jeszcze urozmaicić marihuaną. Sugerowane potrawy to między innymi potrawa z mielonego mięsa i ziemniaków (shepherd’s pie), Boeuf Stroganow oraz najzwyklejszy tost.

</doc>
<doc id="1856250" url="https://pl.wikipedia.org/wiki?curid=1856250" title="Alive at the Fucker Club">
Alive at the Fucker Club

Alive at the Fucker Club – trzeci album koncertowy zespołu Melvins wydany w 1998 roku przez firmę Amphetamine Reptile. 

</doc>
<doc id="1856251" url="https://pl.wikipedia.org/wiki?curid=1856251" title="Apoula Edel">
Apoula Edel

Apoula Edima Edel (ur. 17 czerwca 1986 w Jaunde) – kameruński piłkarz grający na pozycji bramkarza posiadający także obywatelstwo armeńskie, reprezentant Armenii.
Kariera klubowa.
Edel urodził się w stolicy Kamerunu, Jaunde. Karierę piłkarską rozpoczął w klubie PWD Kumba. Następnie jako nastolatek wyjechał do Armenii i został zawodnikiem klubu Piunik Erywań. W 2002 roku awansował do kadry pierwszego zespołu i wówczas zadebiutował w jego barwach w pierwszej lidze ormiańskiej. W latach 2002–2006 pięciokrotnie z rzędu został z Piunikiem mistrzem Armenii.
W 2006 roku Edel odszedł z Piunika Erywań do rumuńskiego Rapidu Bukareszt. 12 października 2006 zadebiutował w pierwszej lidze rumuńskiej w zwycięskim 4:0 domowym meczu z Glorią Bystrzyca. W zespole Rapidu był dublerem Dănuța Comana. Na początku 2007 roku został wypożyczony do KAA Gent, ale nie rozegrał żadnego spotkania. W klubie z Gandawy przegrał rywalizację o miejsce w składzie z Frédérikiem Herpoelem.
Latem 2007 Edel trafił do Paris Saint-Germain. Początkowo grał w rezerwach tego klubu, a w sezonie 2009/2010 został rezerwowym dla Grégory’ego Coupeta. W Ligue 1 zadebiutował 28 listopada 2009 w meczu z AJ Auxerre (1:0). W 85. minucie meczu Coupet złamał nogę, wobec czego Edel został podstawowym bramkarzem PSG.
W 2011 roku Edel przeszedł do Hapoelu Tel Awiw. W sezonie 2011/2012 zdobył z nim Puchar Izraela. W 2014 przeszedł do indyjskiego Atlético de Kolkata.
Kariera reprezentacyjna.
Apoula posiada zarówno kameruńskie, jak i ormiańskie obywatelstwo. Wybrał grę w reprezentacji Armenii. W niej zadebiutował 9 lutego 2004 roku w zremisowanym 3:3 towarzyskim spotkaniu z Kazachstanem.

</doc>
<doc id="1856254" url="https://pl.wikipedia.org/wiki?curid=1856254" title="Protospatharios">
Protospatharios

Protospatharios (gr. πρωτοσπαθάριος) – w Cesarstwie Bizantyńskim tytuł honorowy, drugi co do znaczenia po patrikosie, jaki mógł być przyznany osobom nienależącym do bliskiego otoczenia rodziny cesarskiej.

</doc>
<doc id="1856255" url="https://pl.wikipedia.org/wiki?curid=1856255" title="Teodor Hoffmann">
Teodor Hoffmann

Teodor Hoffmann (ur. 10 września 1874 w Podwołoczyskach, zm. 24 sierpnia 1959 w Krakowie) – krakowski inżynier, architekt.
Życiorys.
Był absolwentem z 1892 Wyższej Szkoły Przemysłowej we Lwowie. Naukę kontynuował w latach 1894–1898 u Otto Wagnera w Akademii Sztuk Pięknych w Wiedniu. Od 1903 prowadził w Krakowie własne biuro architektoniczne. Tworzył domy mieszkalne i budynki użyteczności publicznej w stylu zmodernizowanego historyzmu. Członek Związku Architektów.
Pochowany na Cmentarzu Rakowickim (kwatera PAS44-płn-zach).
Projekty.
Kraków
inne:
inne

</doc>
<doc id="1856256" url="https://pl.wikipedia.org/wiki?curid=1856256" title="Chartularios">
Chartularios

Chartularios – w Cesarstwie Bizantyńskim tytuł określający urzędnika, który zarządzał vestiarionem, czyli pierwotnie skarbcem państwowym zawierającym przedmioty niepieniężne, w tym również drogocenne szaty. Urząd ten zmienił się w IX wieku w jednostkę odpowiedzialną za wyposażenie floty w broń, mundury oraz wyżywienie.

</doc>
<doc id="1856258" url="https://pl.wikipedia.org/wiki?curid=1856258" title="Vestiarion">
Vestiarion

Vestiarion – w Cesarstwie Bizantyńskim pierwotnie skarbiec państwowy zawierający przedmioty niepieniężne, w tym również drogocenne szaty. Urząd ten zmienił się w IX wieku w jednostkę odpowiedzialną za wyposażenie floty w broń, mundury oraz wyżywienie. Vestiarionem zarządzał urzędnik nazywany Chartulariosem.

</doc>
<doc id="1856259" url="https://pl.wikipedia.org/wiki?curid=1856259" title="The Maggot">
The Maggot

The Maggot – dziesiąty album studyjny zespołu Melvins wydany w 1999 roku przez firmę Atlantic Records. 

</doc>
<doc id="1856260" url="https://pl.wikipedia.org/wiki?curid=1856260" title="Larbi Bouraada">
Larbi Bouraada

Larbi Bouraada (ur. 10 maja 1988 w Ar Ruwajbie) – algierski lekkoatleta, wieloboista, skoczek o tyczce.
W 2012 został ukarany dwuletnią dyskwalifikacją za stosowanie dopingu.

</doc>
<doc id="1856263" url="https://pl.wikipedia.org/wiki?curid=1856263" title="Boulloterion">
Boulloterion

Boulloterion - przyrząd używany w Cesarstwie Bizantyńskim do zaciskania ołowianych pieczęci służących do zamykania poufnej korespondencji oraz w celu potwierdzenia autentyczności dokumentów.
Boulloterion kształtem przypominał żelazne szczypce ze szczękami w kształcie płytek. Awers płytek był wygrawerowany inskrypcją, motywem graficznym lub ich połączeniem. Boulloterion miał nad szczękami wypust, w który uderzano młotkiem, powodując zaciśnięcie ołowianego krążka pieczęci i jednocześnie wybicie na nim wzorów wyrytych na płytkach stempla. Używane przy wykonywaniu pieczęci ołowiane krążki były odlewane w ten sposób by pozostawić w nich pusty kanalik od góry do dołu przez całą jego średnicę. Przez ten kanalik przewlekano końce sznurka umieszczonego uprzednio w otworach wykonanych w dokumencie, a następnie go zawiązywano. Po zaciśnięciu w boulloterionie pieczęć była trwale połączona z dokumentem. 

</doc>
<doc id="1856264" url="https://pl.wikipedia.org/wiki?curid=1856264" title="Rob Hall">
Rob Hall

Rob Hall (ur. 14 stycznia 1961 w Christchurch, zm. 11 maja 1996 na Mount Everest) – nowozelandzki himalaista, znany głównie jako przewodnik ekspedycji na Mount Everest w 1996 roku, podczas której zginął wraz z zaprzyjaźnionym przewodnikiem i dwoma klientami. Relacja z wyprawy została umieszczona w książce "Wszystko za Everest" Jona Krakauera oraz w książce "Wspinaczka: Mount Everest i zgubne ambicje" Anatolija Bukriejewa. W chwili śmierci Hall był himalaistą, który wspiął się na Mount Everest piąty raz – więcej niż jakikolwiek inny wspinacz niebędący Szerpą.
Hall spotkał swą przyszłą żonę, Jan Arnold, podczas próby zdobycia Everestu w 1990 roku. Zaprosił ją na randkę w drodze na Denali (McKinley); jakiś czas później para pobrała się. W 1993 roku razem zdobywali szczyty. Arnold towarzyszyłaby mężowi podczas ekspedycji w tragicznym sezonie 1996 roku, jednak spodziewała się dziecka. Dwa miesiące po śmierci Halla na Evereście Jan urodziła ich córkę, Sarę.
Rob Hall wziął udział w akcji ratowania polskiego himalaisty i zdobywcy Mount Everestu Andrzeja Marciniaka. 24 maja 1989 r. Eugeniusz Chrobak i Andrzej Marciniak stanęli na Evereście a następnie zeszli do obozu na Lho La. Tam spotkali się z Mirosławem Dąsalem, Mirosławem Gardzielewskim, Andrzejem Heinrichem i Wacławem Otrębą, którzy ubezpieczali ich wejście. Droga odwrotu wiodła najpierw do góry kuluarem na grań Khumbutse, z którego 27 maja zeszła lawina. Przeżył tylko Marciniak, który z połamanymi żebrami oraz ślepotą śnieżną nie był w stanie sam opuścić śnieżnego pustkowia. W Katmandu przebywał akurat Artur Hajzer. Zorganizował akcję ratowniczą. Swoją pomoc zaoferował Rob Hall i jego partner wspinaczkowy Gary Ball. 31 maja Hajzer, Hall i Ball dotarli do Marciniaka i bezpiecznie sprowadzili z gór.
W roku 1990 Hall i Ball zainicjowali akcję "wielkiego sprzątania Everestu" i doprowadzili do usunięcia pięciu ton śmieci z bazy pod Everestem.
Wspinaczka wysokogórska.
W 1988 roku Rob Hall spotkał Gary’ego Balla, który w krótkim czasie stał się zarówno jego partnerem we wspinaczce, jak i bliskim przyjacielem. Tak jak i inni himalaiści, Hall i Ball szukali sponsorów dla swoich ekspedycji. Partnerzy postanowili zdobyć siedem szczytów Korony Ziemi, ale żeby podnieść sobie poprzeczkę, postanowili zrobić to w siedem miesięcy. Zaczęli od Mount Everestu w maju, a na ostatni szczyt, Masyw Vinsona na Antarktydzie, wspięli się 12 grudnia 1990 roku, na kilka godzin przed wyznaczonym sobie terminem. Po tym sukcesie zrozumieli, że aby zatrzymać przy sobie sponsorów, ich każda następna ekspedycja powinna być coraz bardziej ryzykowna i spektakularna. Najpewniej zakończyłoby się to tragedią, więc Hall i Ball zdecydowali się zrezygnować z zawodowej wspinaczki na rzecz pilotowania wypraw wysokogórskich.
Ich firma, Adventure Consultants, została zarejestrowana w 1992 roku i szybko wysunęła się na czołową pozycję wśród spółek oferujących pilotaż ekspedycji górskich. W tym samym roku himalaiści doprowadzili na szczyt Everestu 6 klientów. W październiku 1993 roku Gary Ball zmarł w wyniku obrzęku mózgu, zostawiając firmę w rękach samego Halla. Do roku 1996 Rob Hall przewodził jeszcze 39 amatorom wspinaczki na szczyt Mount Everestu mimo tego, że cena próby zdobycia szczytu z przewodnikiem (65 tys. dolarów), ustanowiona przez Adventure Consultants, była znacznie wyższa od tej oferowanej przez podobne ekspedycje. Opinia o Hallu jako niezawodnym i bezpiecznym przewodniku przyciągała klientów z całego świata. Hall w środowisku wspinaczy znany był jako „kozica górska” lub „show”.
Tragedia na Evereście, 1996 rok.
Wyprawa w 1996 roku składała się z 8 klientów i trzech przewodników (Roba Halla, Mike’a Grooma i Andy’ego Harrisa). Jednym z klientów był między innymi Jon Krakauer, dziennikarz, któremu zlecono reportaż dla czasopisma „Outside”. Hall dobił targu z tym czasopismem – uzyskał miejsce na reklamę w zamian za możliwość zrobienia reportażu o rosnącej popularności komercyjnych ekspedycji na Mount Everest.
Krótko po północy 10 maja 1996 roku, grupa z Adventure Consultants rozpoczęła wyprawę z obozu IV na Przełęczy Południowej. Dołączyli do nich himalaiści z firmy Scotta Fishera „Mountain Madness” oraz ekspedycja sponsorowana przez rządy Tajwanu i Indii.
Szybko natknęli się na utrudnienia powodujące opóźnienia. Doszedłszy do Uskoku Hillary'ego, uczestnicy tej wspinaczki odkryli, że nie zamontowano żadnej poręczówki i w związku z tym musieli czekać godzinę, aż przewodnicy zamontują liny (niemniej jednak Rob Hall „oporęczował dużą część góry w 1996”). Ponieważ około 33 amatorów wspinaczki próbowało zdobyć szczyt tego samego dnia, a Hall i Fisher poprosili ich aby trzymali między sobą odległość 150 metrów, na jednej z poręczówek na Uskoku Hilary'ego zrobił się korek. Wiele z tych osób nie zdążyło dotrzeć na szczyt przed godziną 14.00, czyli ostatnią bezpieczną porą na zejście do obozu IV przed zapadnięciem nocy.
Przewodnik Halla, Ang Dorje, wraz z innymi Szerpami czekał na szczycie na swoich klientów. Około godziny 15.00 rozpoczęli zejście. Ang Dorje natknął się na Douga Hansena nad Uskokiem Hillary’ego i rozkazał mu natychmiastowe zejście. Hansen odmówił. Gdy Hall dotarł na miejsce, wysłał Szerpów na dół, by zajęli się innymi klientami, a sam postanowił zostać przy Hansenie, który potrzebował pomocy, jako że jego zapasowa butla z tlenem była już pusta.
O godzinie 17.00 nad południowo-zachodnią ścianę Everestu nadciągnęła nawałnica, ograniczając widoczność i zacierając szlak do obozu IV. Niedługo potem Hall wezwał przez radio pomoc, informując, że Hansen stracił przytomność, ale ciągle żyje.
11 maja, o godzinie 4:43 nad ranem, Hall nawiązał łączność radiową z bazą i poinformował, że znajduje się na Południowym Szczycie. Hall nie korzystał z zapasowego tlenu, ponieważ jego regulator był zapchany przez lód. Przed 9.00 rano naprawił maskę tlenową, ale zaznaczył, że jego odmrożone dłonie oraz stopy ogromnie utrudniają trawers przy poręczówkach. Późnym popołudniem skontaktował się z bazą z prośbą o połączenie go z żoną, Jan Arnold, przez telefon satelitarny. Podczas ich ostatniej rozmowy zapewnił ją, że czuje się całkiem dobrze i dodał: „Śpij dobrze, kochanie. Nie martw się za bardzo”. Krótko potem Rob Hall zmarł, a jego ciało zostało znalezione 23 maja przez uczestników ekspedycji IMAX. Decyzją żony ciało wspinacza pozostało na wierzchołku południowym Mount Everestu na zawsze.
Doniesienia mediów.
Wkrótce po tragedii Jon Krakauer opublikował artykuł w magazynie „Outside” oraz napisał książkę pod tytułem "Wszystko za Everest". W obu spekulował, że za tragiczne wydarzenia odpowiedzialne były oblodzone poręczówki oraz niepodjęcie przez przewodników decyzji o odwrocie o godzinie 14.00.
W 1997 roku powstał film traktujący o tragedii z 1996 roku, zatytułowany "Śmierć na Evereście", w którym w postać Roba Halla wcielił się Nathaniel Parker. Nowozelandzki muzyk, Neil Finn, zainspirowany śmiercią Roba Halla, napisał piosenkę pod tytułem „The Climber”. W 2008 roku wyemitowano film dokumentalny "Storm Over Everest", nakręcony przez Davida Breashearsa, który zdobył Mount Everest w 1996 roku.
W 2012 roku jeden z odcinków serialu Tuż przed tragedią ("W strefie śmierci") poświęcono tragicznej wyprawie.
W 2015 roku ukazał się film "Everest" w reżyserii Baltasara Kormákura, w którym ponownie ukazano tragiczną wyprawę z 1996 roku. Rolę Roba Halla zagrał Jason Clarke.

</doc>
<doc id="1856265" url="https://pl.wikipedia.org/wiki?curid=1856265" title="Promavia">
Promavia

Promavia – belgijska wytwórnia lotnicza, założona w 1984 roku w celu produkcji samolotu szkolno-treningowego Promavia F.1300 Jet Squalus. Główną siedzibą firmy było lotnisko w miejscowości Gosselies. W 1998 firma ogłosiła upadłość.
Historia.
W połowie lat 80. XX wieku US Air Force ogłosiło konkurs "Next Generation Trainer" (NGT) na nowy samolot szkolno-treningowy z napędem odrzutowym. Włoski konstruktor, dr Stello Frati (autor między innymi bardzo udanego samolotu SIAI-Marchetti SF-260) zaprojektował samolot Promavia F.1300 Jet Squalus, który miał wziąć udział w konkursie NGT. W celu produkcji maszyny, grupa belgijskich przemysłowców, firm inwestycyjnych oraz bank, powołała firmę Promavia SA. Przeprowadzone w owym okresie badania rynkowe zakładały wzrost zapotrzebowania na samoloty szkolne wśród użytkowników wojskowych i zachęciły inwestorów do zainwestowania pieniędzy w nowy projekt. Nowy samolot po raz pierwszy zaprezentowano publicznie na Międzynarodowych Pokazach Lotniczych w Farnborough w 1986 roku a rok później Jet Squalus odbył swój dziewiczy lot. Niestety program NTG został anulowany a dalsza intensywna promocja maszyny w Stanach Zjednoczonych i Kanadzie nie przyniosła rezultatów. W celu zwiększenia potencjalnego kręgu odbiorców rozpoczęto opracowywanie wersji samolotu przeznaczonej dla użytkowników cywilnych, do wypełniania zadań poszukiwawczo patrolowych, patrolowania granic oraz wersję rozpoznawczą. W międzyczasie w USA rozpoczęły się przygotowania do kolejnego konkursu określanego akronimem "Joint Primary Aircraft Training System" (JPATS), który miał wyłonić nowy samolot szkolno-treningowy dla US Air Force i lotnictwa US Navy. W odróżnieniu od poprzedniego programu NTG w JPATS preferowano samolot, w którym załoga, uczeń i pilot siedzą jeden za drugim (układ tandem, w konkursie NTG pilot i uczeń siedzieli obok siebie). Promavia we współpracy z Boeingiem oraz rosyjskim MiGiem opracowała wersje szkolno-bojową będącą daleko posuniętą modyfikacją maszyny Jet Squalus, określaną mianem ATTA 3000, w której fotele załogi ustawione były jeden za drugim. Niestety wraz z coraz większym prawdopodobieństwem tego, że konkurs JPATS wygra samolot z napędem turbośmigłowym, Boeing wycofał się z projektu i szanse na dalszy rozwój ATTA 3000 coraz bardziej malały (istotnie zwycięzcą JPATS został samolot Beechcraft T-6 Texan II). Projekt ATTA 3000 wyczerpał możliwości finansowe Promavia i w 1998 roku firma ogłosiła upadłość. Prawa do projektu Promavia F.1300 Jet Squalus przejął jeden z wierzycieli Promavii, kanadyjska firma Alberta Aerospace Corporation.

</doc>
<doc id="1856267" url="https://pl.wikipedia.org/wiki?curid=1856267" title="Søren Kragh-Jacobsen">
Søren Kragh-Jacobsen

Søren Kragh-Jacobsen (ur. 2 marca 1947 w Kopenhadze) – duński reżyser filmowy, scenarzysta i muzyk, współtwórca manifestu Dogma 95.
Karierę artystyczną zaczynał jako muzyk. W latach 70. XX wieku wyjechał do Pragi, gdzie studiował w szkole filmowej. Po powrocie do Danii skupił się na pracy filmowej, reżyserując filmy fabularne i reklamowe, a także pracując dla telewizji. Poza granicami Danii jego najszerzej znanym obrazem jest "Mifune" (1999), za który otrzymał szereg nagród, m.in. Srebrnego Niedźwiedzia na 49. MFF w Berlinie. Jest również laureatem Roberta, najważniejszej duńskiej nagrody filmowej, za swój obraz "Skyggen af Emma" (1988) oraz amerykańskiej nagrody Daytime Emmy za film telewizyjny "Wyspa przy ulicy Ptasiej" (1997). W 2008, wraz z trzema pozostałymi sygnatariuszami manifestu Dogma 95, otrzymał Europejską Nagrodę Filmową za "wyjątkowe europejskie osiągnięcie w światowym kinie".
Jest żonaty z Cæcilie Nordgreen i ma dwóch synów. Mieszka w Kopenhadze.

</doc>
<doc id="1856269" url="https://pl.wikipedia.org/wiki?curid=1856269" title="Raymond Langendries">
Raymond Langendries

Raymond A. Langendries (ur. 1 października 1943 w Tubize) – belgijski i waloński polityk, w latach 1995–1999 przewodniczący Izby Reprezentantów, minister, długoletni parlamentarzysta krajowy i europejski.
Życiorys.
W 1964 uzyskał dyplom nauczyciela, przez osiem lat pracował w tym zawodzie w szkole podstawowej. Zaangażował się jednocześnie w działalność Partii Społeczno-Chrześcijańskiej (PSC), od 2002 działającej pod nazwą Centrum Demokratyczno-Humanistyczne (cdH). W latach 1972–1974 był sekretarzem klubu poselskiego, następnie do 1979 sekretarzem krajowym partii. W 1971 po raz pierwszy wybrano go do rady miejskiej rodzinnego Tubize, w latach 1976–1982 był zastępcą burmistrza, a od 1995 do 2012 zajmował stanowisko burmistrza tej miejscowości. Objął też funkcję prezesa klubu AFC Tubize.
Od 1979 do 2004 sprawował mandat parlamentarzysty, zasiadał z reguły w federalnej Izbie Reprezentantów, z wyłączeniem okresu 1985–1991, gdy był członkiem belgijskiego Senatu. Wielokrotnie kierował frakcjami deputowanych i senatorów PSC/cdH. W latach 1989–1992 wykonywał obowiązki ministra służb publicznych w rządzie Wilfrieda Martensa. Od 1995 do 1999 pełnił funkcję przewodniczącego niższej izby parlamentu.
W 2004 z ramienia walońskich chadeków został wybrany na deputowanego do Parlamentu Europejskiego. Zasiadał we frakcji chadeckiej oraz Komisji Zatrudnienia i Spraw Socjalnych. W latach 2007–2008 brał aktywny udział w rokowaniach koalicyjnych w trakcie kryzysu politycznego. M.in. z polecenia króla Alberta II był jednym z trzech negocjatorów mających doprowadzić do kontynuacji rozmów na temat reformy konstytucyjnej.
W 2009 Raymond Langendries zrezygnował z ubiegania się o reelekcję w wyborach europejskich, nie kandydował też w wyborach regionalnych.
Odznaczony Krzyżem Komandorskim Orderu Leopolda oraz Krzyżem Komandorskim Orderu Korony. W 2002 przyznano mu honorowy tytuł ministra stanu.

</doc>
<doc id="1856272" url="https://pl.wikipedia.org/wiki?curid=1856272" title="FlatOut 2">
FlatOut 2

FlatOut 2 – komputerowa gra wyścigowa wyprodukowana przez Bugbear Entertainment i wydana przez Empire Interactive na platformy Microsoft Windows, PlayStation 2, Xbox i OS X. Jest to kontynuacja gry "FlatOut". Jej premiera światowa odbyła się 30 czerwca 2006 roku, a w Polsce – 27 października 2006 roku. Gracz uczestniczy w niekonwencjonalnych wyścigach i minigrach w podatnym na zniszczenia otoczeniu.

</doc>
<doc id="1856273" url="https://pl.wikipedia.org/wiki?curid=1856273" title="Albert Ernest I Oettingen">
Albert Ernest I Oettingen

Albert Ernest I Oettingen (ur. 10 października 1642, zm. 6 lutego 1683) – książę Oettingen. Syn Joachima Ernesta Oettingen i jego żony Anny Doroty.
Życiorys.
Poślubił Fryderykę Wirtemberską. Mieli dwoje dzieci :

</doc>
<doc id="1856275" url="https://pl.wikipedia.org/wiki?curid=1856275" title="Bronisław Schönborn">
Bronisław Schönborn

Bronisław Waldemar Schönborn (ur. 23 lipca 1909 w Poznaniu, zm. 28 maja 1971 w Krakowie) – polski rysownik i grafik. 
Życiorys.
Absolwent romanistyki Uniwersytetu w Poznaniu. W swoich pracach utrwalił ponad 3 tysiące widoków starego Krakowa (domy, kościoły, sienie, wnętrza, podwórza), publikując grafiki w licznych cyklach. Popularyzator historii i sztuki Krakowa. Laureat Złotej Odznaki Miasta Krakowa (1959) i Nagrody Miasta Krakowa (1962).

</doc>
<doc id="1856276" url="https://pl.wikipedia.org/wiki?curid=1856276" title="Hrabia Manteufel">
Hrabia Manteufel

Hrabia Manteufel – fikcyjna postać demoniczna, rodzaj diabła, grasujący w okolicach Miechowa (Małopolska), za czasów Augusta II Mocnego (koniec XVII i pierwsza połowa XVIII w.). 
Według podań Hrabia Manteufel poruszał się czarną karetą, zaprzęgniętą w sześć czarnych koni. Towarzyszyła mu liczna służba, również ubrana na czarno. Sam Hrabia ubierał się w czarny kontusz, opasany jedwabnym pasem (tureckim, w kolorach austriackich, tj. w pręgi czarno-żółte) i w narzucony żupan płomienistej barwy. Budził strach, gdyż jego wizyta wiązała się z porwaniem ludzi do piekła.

</doc>
<doc id="1856277" url="https://pl.wikipedia.org/wiki?curid=1856277" title="Live at Slim’s (album Melvins)">
Live at Slim’s (album Melvins)

Live at Slim's 8-Track Tape – czwarty album koncertowy zespołu Melvins wydany w 1999 roku przez firmę Life is Abuse Records. 

</doc>
<doc id="1856280" url="https://pl.wikipedia.org/wiki?curid=1856280" title="Hotel Maltański w Krakowie">
Hotel Maltański w Krakowie



</doc>
<doc id="1856281" url="https://pl.wikipedia.org/wiki?curid=1856281" title="Hrabstwo Prescott i Russel">
Hrabstwo Prescott i Russel



</doc>
<doc id="1856283" url="https://pl.wikipedia.org/wiki?curid=1856283" title="Kamienica Pod Obrazem w Krakowie">
Kamienica Pod Obrazem w Krakowie

Kamienica Pod Obrazem – jedna z zabytkowych kamienic przy rynku w Krakowie. Nosi ona numer 19. Poprzednia jej nazwa to "Kamienica Pod Modrym Lwem", nazywana też "Kamienicą Królewiczowską".
. Od połowy XVII wieku znajdowała się w rękach Warszyckich, sena­torskiego rodu osiadłego na Dankowie i Pilicy.
W XVIII wieku budynek należał do Wojciecha Męcińskiego, starosty ostrzeszowskiego; w 1735 roku został sprzedany Marii Józefy z Wesslów Sobieskiej, wdowę po królewiczu Konstantym Sobieskim (stąd jedna z nazw). Przypuszczalnie w tym okresie kamienica została przebudowana. Około 1753 lub 1756 r. Sobieska przekazała kamienicę bratankowi Teodorowi Wesslowi. Najpóźniej w 1764 roku budynek był własnością krakowskiego kupca Balcera Hallera.
Podczas pożaru Krakowa w 1850 roku kamienica spłonęła. Odnowiono ją w 1851 roku całkowicie zmieniając fasadę. W XIX wieku została zakupiona przez Jana Wentzla, który otworzył w niej restaurację. Po II wojnie światowej lokal został upaństwowiony i działał pod nazwą "Restauracja pod obrazem". Zamknięty w latach 70., obecnie wznowił działalność.
Nazwa "Pod Obrazem" została nadana od zdobiącego fasadę obrazu Matki Boskiej, który został namalowany podczas restauracji kamienicy w 1718 roku.
Dawne krakowskie powiedzenie:
"...w mieście najlepiej trąbi się w dwóch miejscach, na Wieży Mariackiej nad obrazem i u Wentzla pod obrazem."
Hotel Wentzl.
W kamienicy mieści się czterogwiazdkowy Hotel Wentzl, posiadający 18 pokoi o wysokim standardzie, z których rozpościera się widok na Rynek Główny. Hotel nazwę swą nosi od założyciela restauracji, Jana Wentzla.

</doc>
<doc id="1856284" url="https://pl.wikipedia.org/wiki?curid=1856284" title="Hotel Wentzl w Krakowie">
Hotel Wentzl w Krakowie



</doc>
<doc id="1856286" url="https://pl.wikipedia.org/wiki?curid=1856286" title="Mały Batyżowiecki Szczyt">
Mały Batyżowiecki Szczyt

Mały Batyżowiecki Szczyt (słow. "Malý Batizovský štít") – niższy, zachodni wierzchołek Batyżowieckiego Szczytu o wysokości ok. 2445 m n.p.m. znajdujący się w Batyżowieckiej Grani (fragment grani głównej Tatr Wysokich) w słowackiej części Tatr Wysokich. Od wschodu Mały Batyżowiecki Szczyt sąsiaduje z Batyżowiecką Igłą, natomiast od zachodu z głównym wierzchołkiem Batyżowieckiego Szczytu (oddzielonym Wyżnią Batyżowiecką Szczerbiną) zwanym niekiedy dla odróżnienia Wielkim Batyżowieckim Szczytem.
Pomiędzy Kaczą Przełęczą a Małym Batyżowieckim Szczytem w grani znajduje się kilka mało wybitnych wzniesień i przełęczy:
Na wierzchołek Małego Batyżowieckiego Szczytu nie prowadzą żadne znakowane szlaki turystyczne, jest on dostępny jedynie dla taterników.
Pierwsze wejścia na wierzchołek Małego Batyżowieckiego Szczytu miały miejsce zapewne podczas pierwszych wejść na pobliski główny wierzchołek.

</doc>
<doc id="1856287" url="https://pl.wikipedia.org/wiki?curid=1856287" title="Berło Ottokara">
Berło Ottokara

Berło Ottokara – ósmy tom przygód Tintina i jego psa, Milusia.
Treść.
Tintin znajduje na ławce w parku teczkę. Postanawia odnieść ją właścicielowi, którym jest profesor Nestor Alembik – sygilograf. Profesor proponuje reporterowi zostanie jego sekretarzem podczas wyprawy do Syldawii, gdzie profesor ma zrobić zdjęcia pieczęciom królów syldawskich. Tintin zgadza się na bycie sekretarzem profesora i wyrusza z nim do Syldawii.
Po wejściu do samolotu, Tintin zauważa, że profesor przestał palić. W trakcie lotu okazuje się, że nie potrzebuje też okularów. W trakcie międzylądowania reporter przypadkiem wpada na profesora i łapie jego brodę (podejrzewa, że jest ona fałszywa, co okazuje się nieprawdą). W trakcie lotu do Klowa, pilot opuszcza klapę pod siedzeniem Tintina i ten spada na wóz z sianem. Wieśniacy doprowadzają go do żandarmerii, a następnie reporter wyrusza do Klowa samochodem, w którym podróżuje mediolański słowik – Bianka Castafiore.
Po dotarciu do Klowa, Tintin próbuje dotrzeć na dwór króla Syldawii, Muskara XII, ale jego adiutant, pułkownik Borys, uniemożliwia mu to i nazywa go anarchistą, który chce zagrozić władcy. Następnego dnia, Tintin wpada pod samochód królewski, ale udaje mu się porozmawiać z królem i podzielić się z nim podejrzeniami co do profesora Alembika. Tintin wkracza do sali, w której znajduje się berło Ottokara, ale nie znajduje go. Przechodząc koło sklepu z zabawkami odkrywa jak berło zostało ukradzione.
Tintin i Miluś płyną do lasu po przeciwnej stronie fosy i znajdują berło, choć muszą o nie walczyć z bandytami. Tintin goni jednego z nich aż do granicy skraińskiej, gdzie udaje mu się je w końcu odzyskać. Następnie wsiada do skraińskiego samolotu i wyrusza do Klowa. Niestety zostaje zestrzelony i idzie do Klowa na piechotę. W trakcie marszu gubi berło, ale odnajduje je Miluś, który oddaje je Muskarowi XII.
W dzień świętego Wladimira (narodowe święto syldawskie) król zostaje kawalerem Zakonu Rycerskiego Złotego Pelikana – pierwszym cudzoziemcem, który dostąpił tego zaszczytu. Wyjaśnia się także sprawa berła – politycy, którzy działali w partii Stalowa Gwardia, byli rewolucjonistami, którzy tworzyli stowarzyszenie ZZRK (Zyldav Zentral Revolutzionar Komitzat) i chcieli, aby Syldawia została przyłączona do Skrainy. Profesor Alembik został przez nich pobity i związany, a w jego miejsce podstawiono jego brata bliźniaka, Alfreda.
Tintin wraca do swojego kraju hydroplanem. Towarzyszą mu Tajniak i Jawniak, którzy pod koniec podróży wysiadają z hydroplanu i wpadają do wody.

</doc>
<doc id="1856289" url="https://pl.wikipedia.org/wiki?curid=1856289" title="Convallaria Copernicana">
Convallaria Copernicana

 
Convallaria Copernicana – wyróżnienie przyznawane przez Uniwersytet Mikołaja Kopernika w Toruniu za wybitny wkład naukowy lub szczególne zasługi dla rozwoju uczelni.
Charakterystyka.
Nagroda przyznawana jest przez Senat UMK na wniosek Rady jednego z wydziałów lub kapituły, w skład której wchodzą m.in. byli i obecny rektor Uniwersytetu. Nazwa "Convallaria Copernicana" (Konwalia Kopernikańska) nawiązuje do konwalii, którą trzyma Mikołaj Kopernik na portretach przedstawiających go jako lekarza. 

</doc>
<doc id="1856292" url="https://pl.wikipedia.org/wiki?curid=1856292" title="The Bootlicker">
The Bootlicker

The Bootlicker – jedenasty album studyjny zespołu Melvins wydany w 1999 roku przez firmę Ipecac Recordings. 

</doc>
<doc id="1856294" url="https://pl.wikipedia.org/wiki?curid=1856294" title="Febe (postać biblijna)">
Febe (postać biblijna)

Feba, Febe z Koryntu, łac. "Phoebe", gr. "Φοίβη, Phoíbē" (I wiek) – postać z Nowego Testamentu, diakonisa zboru w Kenchrach, święta katolicka.
Biografia.
Wymieniona przez apostoła Pawła w Liście do Rzymian (16,1 BT), napisanym między 57 a 58 rokiem w Koryncie. Mieszkanka Kenchr (gr. "Κεχριές, Kechries"), jednego z dwóch korynckich miast portowych. Feba posługiwała w tamtejszym Kościele lub spełniała posługę, później wykonywaną przez diakonisy. Jej zasługi dla apostoła Pawła i miejscowych chrześcijan sprawiły, iż jest przez apostoła polecana adresatom. Przypuszczalnie miała udać się do Rzymu i była doręczycielką tego listu. Według tradycji była wdową.
Jej wspomnienie w Kościele katolickim, za "Martyrologium rzymskim", obchodzone jest 3 września.

</doc>
<doc id="1856295" url="https://pl.wikipedia.org/wiki?curid=1856295" title="Parlament Federalny Belgii">
Parlament Federalny Belgii

Parlament Federalny Belgii (nid. "Federaal Parlement van België", fr. "Parlement fédéral belge") – główny organ władzy ustawodawczej na szczeblu federalnym w Belgii. Ma charakter bikameralny i składa się z Izby Reprezentantów oraz Senatu. 
Izbą niższą jest Izba Reprezentantów, w skład której wchodzi 150 członków wyłanianych w wyborach bezpośrednich, z zastosowaniem ordynacji proporcjonalnej. Senatorowie są wyłaniani na trzy sposoby: poprzez wybory bezpośrednie (40 miejsc w Senacie), wybory pośrednie (21 miejsc) oraz kooptację (10 miejsc). Daje to łączną liczbę 71 senatorów. Dodatkowo prawo do zasiadania w Senacie mają z urzędu dorosłe dzieci monarchy. Siedzibą obu izb jest Pałac Narodu w Brukseli. 
W Belgii udział w wyborach jest obowiązkowy. Nieusprawiedliwiona absencja podlega karze grzywny lub skreślenia z rejestru wyborców.

</doc>
<doc id="1856297" url="https://pl.wikipedia.org/wiki?curid=1856297" title="Leśne skrzaty i kaczorek Feluś">
Leśne skrzaty i kaczorek Feluś

Leśne skrzaty i kaczorek Feluś – serial animowany produkcji polskiej wyprodukowany w latach 1982–1985. Zawiera siedem odcinków. Serial opowiada o przygodach leśnych skrzatów i kaczorka Felusia.

</doc>
<doc id="1856303" url="https://pl.wikipedia.org/wiki?curid=1856303" title="Philippe Busquin">
Philippe Busquin

Philippe Busquin (ur. 6 stycznia 1941 w Feluy) – belgijski i waloński polityk, fizyk, minister w kilku rządach, w latach 1992–1999 przewodniczący Partii Socjalistycznej, od 1999 do 2004 członek Komisji Europejskiej.
Życiorys.
W 1962 ukończył studia z zakresu fizyki na Université Libre de Bruxelles (ULB). Na tej samej uczelni w 1971 uzyskał dyplom z filozofii, a w 1976 z ochrony środowiska. Od 1962 do 1977 był wykładowcą na Wydziale Medycyny ULB, w tym samym okresie prowadził zajęcia w szkole kształcenia nauczycieli w Nivelles.
W 1978 po raz pierwszy uzyskał mandat posła do Izby Reprezentantów, wykonywał go do 1995. W latach 1995–1999 był członkiem belgijskiego Senatu, w tym samym okresie piastował stanowisko burmistrza Seneffe.
Na początku lat 80. po raz pierwszy pełnił funkcje rządowe na szczeblu federalnym jako minister edukacji narodowej (1980– 1981) i minister spraw wewnętrznych (1981). Potem do 1985 był ministrem budżetu i energii w gabinecie Regionu Walońskiego. W 1988 krótko sprawował urząd regionalnego ministra spraw gospodarczych, następnie do 1992 zajmował stanowisko ministra spraw społecznych w centralnym rządzie Wilfrieda Martensa. W 1992 powołano go na przewodniczącego walońskiej Partii Socjalistycznej, był nim przez siedem lat. Jednocześnie od 1995 do 1997 pełnił funkcję wiceprezydenta Partii Europejskich Socjalistów.
W 1999 przez dwa miesiące był europosłem. W tym samym roku został nominowany na członka Komisji Europejskiej. W KE Romano Prodiego do 2004 odpowiadał za sprawy badań naukowych.
W 2004 ponownie uzyskał mandat deputowanego do Parlamentu Europejskiego. Zasiadał w grupie socjalistycznej, a także w Komisji Przemysłu, Badań Naukowych i Energii. W 2007 objął ponownie obowiązki burmistrza Seneffe. W 2009 bez powodzenia kandydował w wyborach europejskich.
W 2003 uhonorowany tytułem doktora honoris causa Politechniki Wrocławskiej.

</doc>
<doc id="1856305" url="https://pl.wikipedia.org/wiki?curid=1856305" title="Nigel Dawes">
Nigel Dawes

Nigel Dawes (ur. 9 lutego 1985 w Winnipeg) – kanadyjski hokeista. Reprezentant Kazachstanu.
Jego brat Jeremy (ur. 1987) także został hokeistą.
Kariera.
Wychowanek Winnipeg Warriors. Od końca maja 2011 zawodnik kazachskiego klubu Barys Astana (wraz z nim do klubu przyszedł jego rodak, pochodzący także z Winnipeg, Dustin Boyd. W kwietniu 2013 obaj przedłużyli kontrakt z klubem o dwa lata. Po kilku latach występów w Barysie Astana, w marcu 2016 roku wraz z innymi zawodnikami tego klubu – rodakiem Dustinem Boydem i Amerykaninem Brandonem Bochenskim, został reprezentantem Kazachstanu. W barwach Kazachstanu uczestniczył w turniejach mistrzostw świata w 2016 (Elita), 2017 (Dywizja I). W sezonach KHL (2016/2017) i KHL (2017/2018) był kapitanem drużyny Barysu. W maju 2018 został zawodnikiem rosyjskiego klubu Awtomobilist Jekaterynburg. W sezonach KHL (2018/2019) i KHL (2019/2020) pełnił funkcję kapitana tego zespołu. W lipcu 2020 przeszedł do Ak Barsu Kazań. Z końcem kwietnia 2021 odszedł z klubu. W czerwcu 2021 został zaangażowany przez niemiecki klub Adler Mannheim.

</doc>
<doc id="1856307" url="https://pl.wikipedia.org/wiki?curid=1856307" title="Maria Stanisława Konopnicka">
Maria Stanisława Konopnicka



</doc>
<doc id="1856308" url="https://pl.wikipedia.org/wiki?curid=1856308" title="Maria S. Konopnicka">
Maria S. Konopnicka



</doc>
<doc id="1856309" url="https://pl.wikipedia.org/wiki?curid=1856309" title="Linia ewolucyjna">
Linia ewolucyjna



</doc>
<doc id="1856320" url="https://pl.wikipedia.org/wiki?curid=1856320" title="Wyżnia Batyżowiecka Szczerbina">
Wyżnia Batyżowiecka Szczerbina

Wyżnia Batyżowiecka Szczerbina (słow. "Vyšná Batizovská štrbina") – przełęcz znajdująca się w Batyżowieckiej Grani (fragment grani głównej Tatr Wysokich) w słowackiej części Tatr Wysokich. Wyżnia Batyżowiecka Szczerbina oddziela Mały Batyżowiecki Szczyt na zachodzie od głównego wierzchołka Batyżowieckiego Szczytu (Wielkiego Batyżowieckiego Szczytu) na wschodzie. Na siodło tej przełęczy nie prowadzą żadne znakowane szlaki turystyczne, jest dostępna jedynie dla taterników.
Pierwsze wejścia turystyczne na Wyżnią Batyżowiecką Szczerbinę miały miejsce najprawdopodobniej podczas pierwszych wejść na główny wierzchołek Batyżowieckiego Szczytu.

</doc>
<doc id="1856322" url="https://pl.wikipedia.org/wiki?curid=1856322" title="FOPD">
FOPD



</doc>
<doc id="1856329" url="https://pl.wikipedia.org/wiki?curid=1856329" title="Johan Van Hecke">
Johan Van Hecke

Johan Jozef Marie Clara Van Hecke (ur. 2 grudnia 1954 w Gandawie) – belgijski i flamandzki polityk, w latach 1993–1996 przewodniczący partii Chrześcijańskiej Partii Ludowej (CVP), poseł do Parlamentu Europejskiego dwóch kadencji.
Życiorys.
Ukończył w 1978 studia z zakresu socjologii medycyny, następnie przez dwa lata był asystentem na Katholieke Universiteit Leuven. W latach 1980–1983 pracował w jako naukowiec w wyższym instytucie medycznym w Gandawie.
Od 1983 do 1986 przewodniczył organizacji młodzieżowej CVP. W latach 1985–1997 sprawował mandat posła do federalnej Izby Reprezentantów. W 1991 stanął na czele klubu poselskiego Chrześcijańskiej Partii Ludowej, zaś w latach 1993–1996 był przewodniczącym tego ugrupowania. Pełnił też funkcję radnego Oosterzele (1983–1988) i burmistrza tej miejscowości (1989–1997). Po odejściu z parlamentu przez dwa lata zajmował stanowisko dyrektora Instytutu na rzecz Demokracji i Rozwoju w Republice Południowej Afryki.
W 1999 został posłem do Parlamentu Europejskiego V kadencji. W 2001 opuścił flamandzkich chadeków, organizował wówczas partię Nieuwe Christen-Democraten. Później przeszedł do ugrupowania Flamandzcy Liberałowie i Demokraci. W 2004 z jej ramienia odnowił mandat europarlamentarzysty na okres VI kadencji. W PE był m.in. wiceprzewodniczącym Podkomisji Praw Człowieka. W 2009 zrezygnował z ubiegania się o reelekcję, deklarując odejście z polityki.

</doc>
<doc id="1856332" url="https://pl.wikipedia.org/wiki?curid=1856332" title="Volleyball Kaposvár">
Volleyball Kaposvár

Volleyball Kaposvár – węgierski męski klub siatkarski z siedzibą w mieście Kaposvár założony w 1953 roku. W sezonie 2011/2012 klub uczestniczy w rozgrywkach NB I.
Od sezonu 2010/2011 drużyna występuje w rozgrywkach pod nazwą Fino Kaposvár.
Historia.
Lata 90. XX wieku.
Siatkarze z Kaposváru w 1991 roku zdobyli srebrny medal węgierskiej ekstraklasy. Rok później zdobyli pierwsze w historii mistrzostwo kraju. Wynik ten został powtórzony w latach 1993 i 1994.
W kolejnych latach zespół utrzymywał się w ligowej czołówce, jednak nie był w stanie wywalczyć tytułu mistrzowskiego.
W lecie 1997 grając pod nazwą Balatel SC, zdobywając Puchar oraz później mistrzostwo, zespół sięgnął po podwójną koronę siatkarską na Węgrzech. Świetny sezon w kraju spowodował zwiększenie zainteresowania wśród zagranicznych sponsorów, czego efektem było pozyskanie w sierpniu tego samego roku włoskiej firmy Pini, która jako strategiczny sponsor weszła także w nazwę zespołu.
Rok później klub zakończył sezon wygrywając kolejny raz Puchar Węgier, zaś w lidze zajął drugie miejsce. Duże sukcesy w 1998 roku odniosły praktycznie wszystkie grupy młodzieżowe klubu, które w swoich kategoriach wiekowych dotarły do ścisłych finałów.
W 1999 roku siatkarze z Kaposváru kolejny raz zdobyli dublet w postaci krajowego pucharu i mistrzostwa. Były to piąte triumfy w obu rozgrywkach zespołu.
W kolejnym sezonie zespół obronił tytuł mistrzowski.
Pierwsza dekada XXI wieku.
Przed sezonem 2000/2001 zespół zmienił nazwę na Kométa. Po raz siódmy klub został Mistrzem, broniąc tytuł w najbardziej pamiętnym finale ostatnich lat. W finale play-off, rozgrywanym do trzech wygranych meczów, Kométa trafił na zespół Dunaferr. W pierwszych dwóch spotkaniach wygrał zespół z Dunaújváros, jednak w kolejnych trzech triumfował Kométa.
W kolejnym sezonie zespół z powodzeniem rywalizował w węgierskich rozgrywkach oraz w europejskim pucharze. Na Węgrzech klub zdobył krajowy puchar, ale rozgrywki ligowe zakończył poza finałową dwójką. W europejskim pucharze Top Teams klub dostał się do ćwierćfinału, pokonując w fazie grupowej zespoły z Hiszpanii, Ukrainy i Szwajcarii, by w ćwierćfinale przegrać z późniejszym zwycięzcą rozgrywek, belgijskim Roeselare.
2003 rok przyniósł ponowne Puchar Węgier oraz ligowe wicemistrzostwo. W tym samym sezonie György Demeter zakończył ponad dziesięcioletni okres pracy na stanowisku pierwszego trenera zespołu. Jego miejsce zajął Chorwat Marko Jazvić.
Sezon 2003/2004 był jednym z najgorszych w najnowszej historii zespołu. Po ośmiu latach zdobywania medalu bądź Pucharu zespół nie zdołał triumfować w żadnych rozgrywkach. Nie zmieniło to nastawienia głównego sponsora zespołu – firmy Kométa '99 Kft. Postanowiła ona pozostać na kolejny sezon strategicznym partnerem klubu. Drugim głównym sponsorem klubu stało się w tym samym czasie miasto Kaposvár.
W 2005 roku po czterech sezonach dominacji ligowej zespołu z Kazincbarcika po ligowy triumf Kaposvár sięgnął po raz ósmy. Do wyłonienia nowego mistrza potrzeba było czterech spotkań.
W 2007 roku klub Kométa Kaposvár SE sięgnął po brązowy medal ligi MEVZA i ponownie mistrzostwo Węgier.
Rok później zespół ugruntował swoją ligową dominację, triumfując w rozgrywkach ligowych i pucharowych na Węgrzech, ale mniej udany występ zaliczył w międzynarodowych pucharach.
W sezonie 2008/2009 zespół obronił oba krajowe tytuły. W lidze trafił jednak na godnego rywala, zespół z Kecskemét, który pokonał w bardzo ciężkich finałowych meczach. W kadrze zespołu po raz kolejny pojawili się zawodnicy spoza Węgier – Słowak, Argentyńczyk i Brazylijczyk. Kolejny raz z dobrej strony pokazali się młodzi węgierscy siatkarze.
W 2010 roku po raz kolejny największym ligowym rywalem zespołu, który grał już pod nazwą Diamant Kaposvár, stała się ekipa z Kecskemét. Po swoje dwunaste mistrzostwo Węgier Diamant sięgnął na parkiecie w Kecskemét. W tym samym mieście zespół zdobył Puchar Węgier.
Także kolejny rok okazał się być „złotym rokiem”. Po przyjściu do klubu nowego sponsora tytularnego, jako Fino Kaposvár, czwarty raz z rzędu w ligowym finale przeciwnikiem był zespół Kalo-Méh KSE. Jednak tym razem zdecydowanie lepsi byli podopieczni trenera Sándora Kantora.
Kadra.
Sezon 2013/2014

</doc>
<doc id="1856336" url="https://pl.wikipedia.org/wiki?curid=1856336" title="Diamant Kaposvár">
Diamant Kaposvár



</doc>
<doc id="1856337" url="https://pl.wikipedia.org/wiki?curid=1856337" title="Kométa Kaposvár">
Kométa Kaposvár



</doc>
<doc id="1856338" url="https://pl.wikipedia.org/wiki?curid=1856338" title="Instytut Polski w Pradze">
Instytut Polski w Pradze

Instytut Polski w Pradze ("Polský Institut v Praze") – polska placówka kulturalna w czeskiej Pradze, podlegająca Ministerstwu Spraw Zagranicznych RP.
Działalność.
Zadaniem instytutu jest upowszechnianie polskiej kultury, nauki i sztuki, wiedzy o historii Polski oraz propagowanie polskiego dziedzictwa narodowego na terenie Czech, a także promocja współpracy w dziedzinie kultury, edukacji, nauki oraz sztuki między Rzecząpospolitą Polską a Republiką Czeską.
Instytut organizuje liczne przedsięwzięcia – wystawy, odczyty, kursy języka polskiego. Placówka prowadzi również bibliotekę publiczną z czytelnią, gromadzącą książki w języku polskim oraz czeskie przekłady polskich książek, a także polskie filmy i płyty z polską muzyką.
Historia.
Instytut kontynuuje tradycje ataszatu kulturalnego Ambasady RP w Pradze w okresie międzywojennym. Po II wojnie światowej ataszat przekształcony został w Polski Ośrodek Kultury ("Polské informační a kulturní středisko"), a od 1994 placówka funkcjonuje pod obecną nazwą. Do 2002 mieściła się przy pl. Wacława ("Vaclavske Namesti") 19..
Obecna siedziba instytutu znajduje się w historycznym centrum Pragi, w romańskiej kamienicy „U Angela” ("Dům U Anděla") lub „W raju” ("V ráji") z XIV wieku (z 1360 lub 1374 ?) na Małym Rynku ("Malé náměsti") 144/1.

</doc>
<doc id="1856339" url="https://pl.wikipedia.org/wiki?curid=1856339" title="Bertalan Hajtós">
Bertalan Hajtós

Bertalan Hajtós (ur. 28 września 1965 w Miszkolcu) – węgierski judoka.
Na Igrzyskach Olimpijskich w Barcelonie w 1992 zdobył srebrny medal w wadze lekkiej przegrywając w walce z Japończykiem Toshihiko Kogą. Brał udział także w dwóch innych turniejach olimpijskich (Seul 1988 i Atlanta 1996). W 1993 w Hamilton został wicemistrzem świata. Piąty w 1989 i 1991; uczestnik zawodów w 1985, 1987, 1995, 1997, 1999. Ma w swoim dorobku również sześć medali mistrzostw Europy: dwa złote (1986, 1998), dwa srebrne (1985, 1989) i dwa brązowe (1990, 1994). Do jego osiągnięć należy również brązowy medal Igrzysk Dobrej Woli (Seattle 1990). Startował w Pucharze Świata w latach 1991–1993 i 1995–2000. Trzykrotnie był mistrzem Węgier (1984, 1989, 1990).

</doc>
<doc id="1856342" url="https://pl.wikipedia.org/wiki?curid=1856342" title="Kacper (ujednoznacznienie)">
Kacper (ujednoznacznienie)



</doc>
<doc id="1856343" url="https://pl.wikipedia.org/wiki?curid=1856343" title="Klon Warda">
Klon Warda

Klon Warda ("Acer wardii" W.W.Smith) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Wardiana". Rośnie naturalnie w górnej Mjanmie, w stanie Asam (Indie), a także w prowincji Junnan oraz Tybecie w Chinach. Bazując tylko na właściwościach morfologicznych, wydają się być pomiędzy klonem palmowym a klonem pensylwańskim. Ten rzadko spotykany gatunek nazwany został przez W. W. Smith w 1917 na cześć Franka Kingdona Warda, angielskiego łowcy roślin, który pierwszy odkrył ten gatunek w górnej Mjanmie (dawniej Birma).
Biologia.
Występuje naturalnie w wysokogórskich lasach na wysokości 2400–3600 m n.p.m.

</doc>
<doc id="1856344" url="https://pl.wikipedia.org/wiki?curid=1856344" title="The Crybaby">
The Crybaby

The Crybaby – dwunasty album studyjny zespołu Melvins wydany w 2000 roku przez firmę Ipecac Recordings. 

</doc>
<doc id="1856349" url="https://pl.wikipedia.org/wiki?curid=1856349" title="Kometa Kaposvar">
Kometa Kaposvar



</doc>
<doc id="1856350" url="https://pl.wikipedia.org/wiki?curid=1856350" title="Wouter Beke">
Wouter Beke

Wouter Beke (ur. 9 sierpnia 1974 w Lommel) – belgijski i flamandzki polityk, parlamentarzysta, nauczyciel akademicki, przewodniczący flamandzkich chadeków, w 2019 minister w rządzie federalnym.
Życiorys.
Studiował prawo społeczne na Vrije Universiteit Brussel oraz nauki polityczne na Katholieke Universiteit w Leuven. Na tej samej uczelni uzyskał stopień doktora nauk społecznych. W latach 1996–2003 był pracownikiem naukowym, od 2001 związany z samorządem Leopoldsburga, w 2013 objął urząd burmistrza tej miejscowości (pełnił tę funkcję do 2019).
W 2003 został wiceprzewodniczącym partii Chrześcijańscy Demokraci i Flamandowie. Od 2004 do 2014 reprezentował to ugrupowanie w Senacie (w 2007 rozpoczął drugą kadencję, w 2010 utrzymał mandat). W 2014 wybrany do Izby Reprezentantów, z powodzeniem ubiegał się o reelekcję w 2019.
Postrzegany jako główny ideolog swojej partii. W 2007 opublikował książkę "De mythe van het vrije ik. Pleidooi voor een menselijke vrijheid", która stała się programową odpowiedzią na manifest polityczny liberałów autorstwa Guya Verhofstadta.
W marcu 2008 Wouter Beke został pełniącym obowiązki przewodniczącego flamandzkich chadeków w związku z rezygnacją Etienne Schouppe, która objęła stanowisko rządowe. Funkcję tę pełnił do maja tego samego roku, gdy nową przewodniczącą została Marianne Thyssen. W czerwcu 2010 ponownie został p.o. przewodniczącego CD&amp;V, w grudniu tego samego roku wybrany na lidera partii.
W czerwcu 2019 Kris Peeters ustąpił z funkcji rządowych ze skutkiem na 1 lipca w związku z wyborem do Europarlamentu. Wouter Beke otrzymał wówczas nominację na stanowisko ministra pracy, gospodarki i ochrony konsumentów, przeciwdziałania ubóstwu, osób niepełnosprawnych, równych szans. Zakończył urzędowanie w październiku 2019. Przeszedł w tymże miesiącu do nowo powołanego rządu Flandrii, w którym został ministrem zabezpieczenia społecznego. Odszedł wówczas również z funkcji przewodniczącego partii.

</doc>
<doc id="1856352" url="https://pl.wikipedia.org/wiki?curid=1856352" title="Acer wardii">
Acer wardii



</doc>
<doc id="1856354" url="https://pl.wikipedia.org/wiki?curid=1856354" title="Cowichan Valley">
Cowichan Valley

Cowichan Valley – dystrykt regionalny w kanadyjskiej prowincji Kolumbia Brytyjska. Siedziba władz znajduje się w Duncan.
Cowichan Valley ma 80 332 mieszkańców. Język angielski jest językiem ojczystym dla 92,2%, niemiecki dla 1,4%, francuski dla 1,3% mieszkańców (2011).

</doc>
<doc id="1856359" url="https://pl.wikipedia.org/wiki?curid=1856359" title="Babben Enger Damon">
Babben Enger Damon

Barbra Mette „Babben” Enger Damon (ur. 19 września 1939 w Oslo) – norweska biegaczka narciarska, złota medalistka olimpijska.
Kariera.
Igrzyska olimpijskie w Innsbrucku w 1964 r. były jej olimpijskim debiutem. W swoim najlepszym starcie, w biegu na 5 km zajęła 18. miejsce. Cztery lata później, podczas igrzysk olimpijskich w Grenoble wspólnie z Inger Aufles i Berit Mørdre Lammedal triumfowała w sztafecie 3x5 km. Jej najlepszym indywidualnym wynikiem na tych igrzyskach było ósme miejsce w biegu na 10 km stylem klasycznym. Na kolejnych igrzyskach już nie startowała.
Ponadto Enger Damon była mistrzynią Norwegii w biegu na 10 km w 1962 i 1963 roku. Startowała także w biegu na orientację. Jej mąż Larry Damon reprezentował Stany Zjednoczone w biegach narciarskich.

</doc>
<doc id="1856360" url="https://pl.wikipedia.org/wiki?curid=1856360" title="Babben Enger">
Babben Enger



</doc>
<doc id="1856361" url="https://pl.wikipedia.org/wiki?curid=1856361" title="Davide Simoncelli">
Davide Simoncelli

Davide Simoncelli (ur. 30 stycznia 1979 w Rovereto) – włoski narciarz alpejski.
Kariera.
Po raz pierwszy na arenie międzynarodowej Davide Simoncelli pojawił się 9 stycznia 2005 roku w Mariborze, gdzie w zawodach FIS Race w supergigancie nie ukończył rywalizacji. W 1999 roku wystartował na mistrzostwach świata juniorów w Pra Loup, zajmując dwunaste miejsce w slalomie. Był to jego jedyny start na imprezach tego cyklu.
W zawodach Pucharu Świata zadebiutował 13 grudnia 1999 roku w Madonna di Campiglio, gdzie nie ukończył pierwszego przejazdu slalomu. Pierwsze pucharowe punkty wywalczył 17 grudnia 2000 roku w Val d’Isère, zajmując 17. miejsce w gigancie. Na podium zawodów tego cyklu po raz pierwszy stanął 22 grudnia 2002 roku w Alta Badia, kończąc giganta na drugiej pozycji. W zawodach tych rozdzielił na podium Bode Millera z USA oraz Austriaka Christiana Mayera. W kolejnych latach kilkukrotnie stawał na podium, w tym 21 grudnia 2003 roku w Alta Badia odniósł swoje pierwsze zwycięstwo, wygrywając giganta. Najlepsze wyniki osiągnął w sezonie 2009/2010, który ukończył na 22. pozycji w klasyfikacji generalnej oraz czwartej w klasyfikacji giganta. Czwarte miejsce w gigancie zajął również w sezonie 2005/2006.
W 2006 roku wystartował w gigancie na igrzyskach olimpijskich w Turynie, jednak nie ukończył rywalizacji. Cztery lata później, podczas igrzysk w Vancouver zajął 19. miejsce w tej samej konkurencji, a na igrzyskach olimpijskich w Soczi w 2014 roku był siedemnasty. Był też między innymi szósty w swej koronnej konkurencji na rozgrywanych w 2013 roku mistrzostwach świata w Schladming.

</doc>
<doc id="1856364" url="https://pl.wikipedia.org/wiki?curid=1856364" title="Squamish-Lillooet">
Squamish-Lillooet

Squamish-Lillooet – dystrykt regionalny w kanadyjskiej prowincji Kolumbia Brytyjska. Siedziba władz znajduje się w Pemberton.
Squamish-Lillooet ma 38 171 mieszkańców. Język angielski jest językiem ojczystym dla 84,3%, francuski dla 3,5%, pendżabski dla 3,0%, niemiecki dla 1,6%, tagalog dla 1,0% mieszkańców (2011).

</doc>
<doc id="1856376" url="https://pl.wikipedia.org/wiki?curid=1856376" title="The Trilogy Vinyl">
The Trilogy Vinyl

The Trilogy Vinyl – druga składanka zespołu Melvins wydana w 1998 roku przez firmę Ipecac Recordings. Zawiera ona piosenki z albumów The Maggot, The Bootlicker i The Crybaby.
Lista Utworów.
"Płyta 1" – The Maggot
"Płyta 2" – The Bootlicker
"Płyta 3" – The Crybaby

</doc>
<doc id="1856382" url="https://pl.wikipedia.org/wiki?curid=1856382" title="Władcy Oettingen">
Władcy Oettingen

Władcy Oettingen – władcy księstwa Oettingen ze stolicą w Oettingen in Bayern. Ród Oettingen panował od 1439 do 1731.
Ostatnim następcą tronu miał być Albert Ernest Oettingen (ur. 29 lipca 1689, zm. 30 lipca 1689), syn księcia Alberta Ernesta II i jego żony Zofii Heskiej. Żył jednak tylko jeden dzień, a jego ojciec nie doczekał się już później męskiego potomka, dlatego w testamencie ofiarował swoje księstwo Bawarii.

</doc>
<doc id="1856387" url="https://pl.wikipedia.org/wiki?curid=1856387" title="Banon (ser)">
Banon (ser)

Banon (fr. "Le Banon" lub "Banon à la Feuille") – gatunek charakterystycznego, niewielkiego francuskiego sera górskiego, wytwarzanego w Prowansji, w okolicach miasta Banon, zwłaszcza we wsi Puimichel w departamencie Alpy Górnej Prowansji.
Charakterystyka wyrobu.
Zasadniczo jest to ser kozi, choć spotyka się też wersję z mleka krowiego. Banon wytwarzany jest z surowego mleka: krowiego (przez cały rok) lub koziego (od wiosny do jesieni, kozy rasy prowansalskiej). Kozy te pasą się na wzgórzach w regionie przez okres co najmniej 210 dni w roku.
Średnica tego okrągłego sera powinna mieć 6 – 7 cm, waga – 90 – 120 g, a zawartość tłuszczu – 45%. Posiada delikatną skórkę.
Po dwutygodniowym dojrzewaniu ser zanurza się w alkoholu i zawija w suszony liść kasztana (wcześniej zmiękczony i wysterylizowany poprzez gotowanie w wodzie z dodatkiem octu). Alkohol chroni wyrób przez zagnieżdżeniem się niepożądanej pleśni. Młode banon'y mają zapach mleczny, a bardziej dojrzałe przejmują zapach liścia. Tajemnica smaku tego sera tkwi w umiejętności zapewnienia właściwej migracji związków chemicznych (przede wszystkim garbników), pomiędzy twarogiem a liściem kasztanowca. Liście zbierane są jesienią, ręcznie, z ziemi, gdy spadną (muszą mieć brązową barwę). Zbieranie liści odbywa się przede wszystkim w regionie Sewenny, na Korsyce i w departamencie Ardèche. W sprzedaży ser oferowany jest przewiązany tasiemką z rafii.
Wytwarzany jest zarówno metodami tradycyjnymi, na farmach, jak i w mleczarniach regionu. Produkuje go około sześćdziesięciu producentów, którzy są w stanie wytworzyć i wprowadzić na rynek maksymalnie 50 ton sera rocznie. Jest to obecnie stanowczo zbyt mało, jak na potrzeby smakoszy z Francji i wielu krajów świata (Wielka Brytania, Niemcy, Włochy, Japonia).
Ręczne wykonanie i certyfikat.
Większość procesów przy produkcji banona wykonywanych jest ręcznie – od zbierania liści kasztanowca, poprzez prace przy samym wytwarzaniu, po owijanie i przewiązywanie rafią. Ser posiada certyfikat AOC i może być wytwarzany tylko na terenie regionu. Jest to pierwszy ser z regionu Prowansja-Alpy-Lazurowe Wybrzeże, który otrzymał taki certyfikat (2003). Łącznie certyfikat umożliwiający produkcję posiada 179 gmin regionu.
Wino.
Do sera banon polecane jest wino "Château Puyfromage", "Vin" "Santo del Trentino", "Vin de Cassis" lub marc – francuski winiak, produkowany z wytłoków winogronowych.

</doc>
<doc id="1856388" url="https://pl.wikipedia.org/wiki?curid=1856388" title="Bartolo Longo">
Bartolo Longo



</doc>
<doc id="1856389" url="https://pl.wikipedia.org/wiki?curid=1856389" title="Ludwik Oettingen">
Ludwik Oettingen



</doc>
<doc id="1856394" url="https://pl.wikipedia.org/wiki?curid=1856394" title="Archidiecezja Reims">
Archidiecezja Reims

Archidiecezja Reims (łac. "Archidioecesis Remensis", fr. "Arcidiocesi di Reims") – rzymskokatolicka archidiecezja ze stolicą w Reims, we Francji.
Średnia wieku kapłanów w archidiecezja Reims wynosi 67 lat, w tym:
W archidiecezji służy również 33 diakonów.
Metropolia Reims.
Sufraganami archidiecezji Reims są biskupi diecezji:
Historia.
Diecezja Reims po raz pierwszy jest wspomniana w tekście dotyczącym Synodu w Arles w 314. Założona została najprawdopodobniej ok. 250 lub 260, jak wspomina tradycja przez św. Sykstusa, pierwszego biskupa Reims i św. Sinice.
W IV wieku biskupstwo zostało podniesione do godności archidiecezji. Jednym z najbardziej znanych biskupów był św. Remigiusz – apostoł Franków, który ochrzcił ich króla Chlodwiga I w 496.
Arcybiskupi Reims mieli przywilej koronacji królów Francji i namaszczania ich świętym olejem. W Reims koronowano 25 francuskich królów. Przywilej ten został potwierdzony bullą Sylwestra II w 999 (wcześniej Sylwester II, jako Gerbert d'Aurillac był arcybiskupem Reims).
W 1089 arcybiskupi Reims uzyskali tytuł prymasów Gallia Belgica.
W wyniku rewolucji francuskiej, w dniu 29 listopada 1801 archidiecezja została zniesiona. Jej terytorium zostało podzielone pomiędzy diecezje Meaux i Metz.
Arcybiskupstwo Reims zostało przywrócone w obecnych granicach w 1817 (de facto 6 października 1822). Sufraganami reaktywowanej metropolii zostały tylko biskupstwa Amiens, Soissons, Beauvais i Châlons (przed 1801 w skład metropolii wchodziło więcej diecezji).
Dnia 16 maja 2002 sufraganami arcybiskupa Reims zostali ordynariusze diecezji Langres i Troyes.
Biskupi i arcybiskupi Reims.
Obecnie arcybiskupem Reims jest Thierry Jordan sprawujący posługę biskupią w Reims od 20 lipca 1999. Jest on 110. arcybiskupem Reims.
Papieże związani z arcybiskupstwem.
Arcybiskup Reims w latach 991 - 999 Gerbert d'Aurillac został wybrany w 999 papieżem i przyjął imię Sylwester II
Papież w latach 1088 - 1099 Urban II pełnił urząd kanonika i archidiakona katedry w Reims.

</doc>
<doc id="1856395" url="https://pl.wikipedia.org/wiki?curid=1856395" title="Wesele w Atomicach (opowiadanie)">
Wesele w Atomicach (opowiadanie)

Wesele w Atomicach – opowiadanie Sławomira Mrożka opublikowane w 1959 roku w zbiorze o tym samym tytule. 
Utwór jest pastiszem wesela Boryny z Chłopów Reymonta, ale różni się finałem: u Reymonta zabawa jest pogodna, pełna werwy i radości, u Mrożka nawiązuje do dziennikarskich raportów z "wiejskiej zabawy", kończącej się zwykle bójką. Niezwykłość bójki w Atomicach polega na tym, że walczący wykorzystują nowoczesną broń masowej zagłady. Nowa technika, jak się okazuje, wcale nie musi iść w parze z nowoczesnym myśleniem: można pozostać niewolnikiem starego myślenia, dysponując najnowszymi zdobyczami techniki. Postęp techniczny jest więc postępem co najmniej dwuznacznym, przynajmniej w sensie moralnym.

</doc>
<doc id="1856397" url="https://pl.wikipedia.org/wiki?curid=1856397" title="Miss World 2004">
Miss World 2004

Miss World 2004 – były to 54. wybory Miss World. Konkurs odbył się 6 grudnia 2004 r. Miss World 2003 przekazała koronę swojej następczyni - 20-letniej Maríi Julii Mantilii Garcíi. W tej edycji konkursu wzięło udział 107 państw. W porównaniu z 53. edycją konkursu wybrano 5 półfinalistek mniej, tj. 15; 5 z nich wybrano w minikonkursach (tzw. "fast track"), pozostałe 10 zostało wyłonionych z głosowania widzów z całego świata, którzy po raz pierwszy mogli głosować na swoje faworytki. 
Minikonkursy gwarantujące miejsce w półfinale - "fast track".
"Wybór uczestniczek".
"Zwyciężczynie minikonkursów otrzymały dodatkowo 25 punktów do liczby punktów uzyskanych w głosowaniu widzów."
Notatki dot. krajów uczestniczących.
Powracające państwa i terytoria.
Ostatnio uczestniczące w 1988:
Ostatnio uczestniczące w 1993:
Ostatnio uczestniczące w 1994:
Ostatnio uczestniczące w 1997:
Ostatnio uczestniczące w 2000:
Ostatnio uczestniczące w 2002:

</doc>
<doc id="1856399" url="https://pl.wikipedia.org/wiki?curid=1856399" title="Łowcy przygód">
Łowcy przygód



</doc>
<doc id="1856403" url="https://pl.wikipedia.org/wiki?curid=1856403" title="Electroretard">
Electroretard

Electroretard - trzynasty album studyjny zespołu Melvins wydany w 2001 roku przez firmę Man's Ruin Records. 

</doc>
<doc id="1856404" url="https://pl.wikipedia.org/wiki?curid=1856404" title="Columbia TriStar Motion Picture Group">
Columbia TriStar Motion Picture Group

Columbia TriStar Motion Picture Group – główny holding Sony Pictures Entertainment założony w 1989 roku. Obecnie skupia on ważniejsze wytwórnie filmowe Sony Corporation, choć w rzeczywistości jest to dawna nazwa grupy wytwórń filmowych z Columbia Pictures i TriStar Pictures na czele, która wraz z przejściem do Sony straciła na znaczeniu, aby w końcu stać się integralną częścią Sony Pictures Entertainment.
Dawniej razem z Columbia TriStar Television Group tworzył Columbia Pictures Entertainment, Inc., firmę obecnie należącą do Sony.
Siedziba firmy znajduje się w Culver City w amerykańskim stanie Kalifornia.

</doc>
<doc id="1856408" url="https://pl.wikipedia.org/wiki?curid=1856408" title="Pensja pani Latter">
Pensja pani Latter

Pensja pani Latter – polski film psychologiczny w reżyserii Stanisława Różewicza z 1982 roku, będący ekranizacją fragmentów powieści Bolesława Prusa pt. "Emancypantki".
Fabuła.
Akcja toczy się w Warszawie w II połowie XIX wieku. Główną bohaterką jest przełożona szkoły dla dziewcząt – pani Emma Latter. Pani Latter walczy z kłopotami finansowymi swojej placówki, bowiem rodzice uczennic wciąż zalegają z opłatami. Oprócz problemów zawodowych dręczą ją kłopoty z dorastającymi dziećmi. Wszystko to sprawia, że pani Latter przeżywa załamanie psychiczne.

</doc>
<doc id="1856409" url="https://pl.wikipedia.org/wiki?curid=1856409" title="Język ao">
Język ao

Język ao, ao naga – język tybeto-birmański używany przez lud Ao w indyjskim stanie Nagaland. Dzieli się na kilka dialektów: czugli (60%), mongsen, czangki. Dialekt czungli z wsi Molungyimsen jest uważany za prestiżowy i używany w piśmie. Czungli i mongsen są niemal wzajemnie niezrozumiałe, ale wielu użytkowników dialektu mongsen zna również czungli.

</doc>
<doc id="1856415" url="https://pl.wikipedia.org/wiki?curid=1856415" title="Jaskinia Niedźwiedzia (Tatry)">
Jaskinia Niedźwiedzia (Tatry)

Jaskinia Niedźwiedzia, Jaskinia w Sypkich Skałach (słow. "Medvedia jaskyňa") – jaskinia krasowa w słowackich Tatrach Zachodnich, w Dolinie Dobroszowej (odnoga Doliny Suchej Sielnickiej). Jej otwór znajduje się na wysokości 1133 m n.p.m., około 300 m na północny zachód od wierzchołka Opalenicy ("Opálenica", 1274 m) w masywie Babek ("Babky", 1566 m). Jest to najdłuższa jaskinia Doliny Suchej, z korytarzami o łącznej długości 160 metrów. Nazwa pochodzi od znalezionych wewnątrz kości niedźwiedzia jaskiniowego.

</doc>
<doc id="1856416" url="https://pl.wikipedia.org/wiki?curid=1856416" title="Jaskinia w Sypkich Skałach">
Jaskinia w Sypkich Skałach



</doc>
<doc id="1856419" url="https://pl.wikipedia.org/wiki?curid=1856419" title="Inger Helene Nybråten">
Inger Helene Nybråten

Inger Helene Nybråten (ur. 8 grudnia 1960 w Fagernes) – norweska biegaczka narciarska, trzykrotna medalistka olimpijska i sześciokrotna medalistka mistrzostw świata.
Kariera.
Igrzyska olimpijskie w Sarajewie w 1984 r. były jej olimpijskim debiutem. Wspólnie z koleżankami - Anne Jahren, Britt Pettersen i Berit Aunli zdobyła złoty medal w sztafecie 4x5 km. Była także między innymi piąta w biegu na 5 km techniką klasyczną. Na igrzyskach olimpijskich w Calgary była dwukrotnie szósta: w biegach na 5 i 10 km stylem klasycznym. Podczas igrzysk w Albertville w 1992 r. wraz z Solveig Pedersen, Trude Dybendahl i Elin Nilsen zdobyła srebrny medal w sztafecie. Indywidualnie jej najlepszym wynikiem było 5. miejsce w biegu na 5 km techniką klasyczną. Igrzyska olimpijskie w Lillehammer były ostatnimi w jej karierze. Norweżki z Nybråten w składzie obroniły tytuł wicemistrzyń olimpijskich w sztafecie. Indywidualnie Inger Helene po raz trzeci w swoich startach zajęła 5. miejsce w biegu na 5 km stylem klasycznym, co było jej najlepszym wynikiem na tych igrzyskach.
W 1982 r. zadebiutowała na mistrzostwach świata biorąc udział w mistrzostwach w Oslo, gdzie wspólnie z Anette Bøe, Berit Aunli i Berit Aunli zdobyła złoty medal w sztafecie. Na swój następny start na imprezie mistrzowskiej musiała poczekać do rozgrywanych w 1989 r. mistrzostw świata w Lahti. Indywidualnie plasowała się w pierwszej dziesiątce jednak na podium nie stanęła, za to w sztafecie Norweżki z Inger Helene w składzie zdobyły brązowy medal. Także z mistrzostw świata w Val di Fiemme i mistrzostw w Falun Nybråten przywiozła brązowe medale wywalczone w sztafetach. Poza 6. miejscem w biegu na 5 km stylem klasycznym w Val di Fiemme indywidualnie zajmowała na obu tych mistrzostwach odległe pozycje. Na mistrzostwach świata w Thunder Bay osiągnęła swój największy indywidualny sukces zdobywając brązowy medal w biegu na 15 km techniką klasyczną. Ponadto razem z Marit Mikkelsplass, Elin Nilsen i Anitą Moen zdobyła srebrny medal w sztafecie.
Najlepsze wyniki w Pucharze Świata osiągnęła w sezonie 1983/1984, kiedy to zajęła 4. miejsce w klasyfikacji generalnej. Łącznie 11 razy stawała na podium, w tym 4 razy zwyciężała.

</doc>
<doc id="1856422" url="https://pl.wikipedia.org/wiki?curid=1856422" title="Inger Helene Nybraten">
Inger Helene Nybraten



</doc>
<doc id="1856424" url="https://pl.wikipedia.org/wiki?curid=1856424" title="Owl City">
Owl City

Owl City – amerykański synthpopowo-elektroniczny projekt muzyczny założony w 2007 roku w Owatonnie przez Adama Younga, muzyka, wokalistę, multiinstrumentalistę i twórcę innych muzycznych projektów (m.in. Sky Sailing, Port Blue).
Adam Young zaczął tworzyć muzykę w piwnicy rodziców, co było spowodowane kłopotami z bezsennością. Za inspirację uznaje europejskie disco oraz muzykę elektroniczną. Po wydaniu dwóch niezależnych albumów ("Of June" i "Maybe I’m Dreaming") Owl City podpisało kontrakt z dużą wytwórnią, a płyta "Ocean Eyes" przyniosła Youngowi popularność. Album w kwietniu 2010 roku pokrył się platyną w Stanach Zjednoczonych. Singel "Fireflies" pokrył się siedmiokrotną platyną i przez dwa tygodnie pozostawał na szczycie "Billboard" Hot 100.
W 2011 roku Owl City wydało trzeci studyjny album "All Things Bright and Beautiful", który poprzedził płytę "The Midsummer Station" (sierpień 2012) i minialbum "The Midsummer Station – Acoustic EP" (lipiec 2013).
Piosenki Owl City pojawiły się w filmach animowanych: "", "Ralph Demolka", "Krudowie" i "Smerfy 2". Największe sukcesy Owl City uzyskało poprzez współpracę z Carly Rae Jepsen i po nagraniu piosenki "When can I see you again?" do filmu "Ralph Demolka".
Owl City wyróżnione zostało w zestawieniu BBC Sound jako jedna z piętnastu nadziei muzycznych 2010 roku.
Od 2018 roku Owl City nie wydaje albumów, a projekt jest zawieszony. W 2023 roku planowane jest jednak wydanie nowego albumu.
Historia.
"Of June" i "Maybe I’m Dreaming" (2007–2008).
Adam Young, korzystając z serwisu Myspace, zamieszczał w Internecie piosenki, które skomponował w piwnicy rodziców. Uzyskał w ten sposób liczną grupę fanów zainteresowanych jego muzyką, z którymi utrzymywał kontakt za pomocą e-maili oraz bloga.
W 2007 roku jako Owl City – wydał EP zatytułowane "Of June" (15. miejsce na "Billboard" Electronic Albums), a w 2008 ukazał się album "Maybe I’m Dreaming" (13. miejsce na "Billboard" Electronic Albums). Pierwsze dwie płyty były wydawnictwami niezależnymi. W lutym 2009 roku poinformowano, że Owl City podpisało kontrakt z wytwórnią Universal Republic.
"Ocean Eyes" (2009–2010).
Trzeci album Owl City, "Ocean Eyes", miał premierę w iTunes 14 lipca 2009 roku i zadebiutował na 27. miejscu "Billboard 200". Z tego albumu pochodzą trzy single: "Umbrella Beach", "Vanilla Twilight" i "Fireflies".
Podczas koncertów na scenie Youngowi towarzyszyli: Breanne Duren (wokal poboczny/instrumenty klawiszowe), Matthew Decker (perkusja), Laura Musten (skrzypce) oraz Hannah Schroeder (wiolonczela). W 2010 roku Owl City wraz z kanadyjską wokalistką Lights odbyło trasę koncertową, obejmującą Stany Zjednoczone, Australię, Azję i Europę.
Z Owl City występował kilkakrotnie wokalista Relient K, Matthew Thiessen, który także pojawił się w części piosenek z "Ocean Eyes", w tym w "Fireflies", gdzie stanowił poboczny wokal. Z kolei Young był producentem utworu "Terminals" dla Relient K. Thiessen przyznał, że istnieje duże prawdopodobieństwo, iż Young będzie w przyszłości producentem jego projektu muzycznego Goodbye Dubai.
"Fireflies "był początkowo darmowo dostępny za pośrednictwem gry na iPoda i iPhone’a "Tap Tap Revenge 3". Jeszcze przed oficjalnym wydaniem albumu oraz samego singla Steve Hoover został wybrany na reżysera teledysku "Fireflies". Oficjalna premiera wideoklipu miała odbyć się na Myspace, jednak kilka godzin wcześniej teledysk przeciekł do Internetu i został zamieszczony na Dailymotion oraz YouTube. Singel stał się hitem w Stanach Zjednoczonych i przez dwa tygodnie pozostawał na szczycie "Billboard" Hot 100. Piosenka "Sunburn "znalazła się na ścieżce dźwiękowej serialu telewizyjnego 90210, a utwór "The Technicolor Phase" – na ścieżce dźwiękowej filmu Alicja w Krainie Czarów Tima Burtona.
W 2010 roku Young ujawnił swój kolejny projekt muzyczny – Sky Sailing – który założył w 2006 roku, zanim zaczął tworzyć jako Owl City. Pierwszy album Sky Sailing, "An Airplane Carring Me To Bed", ukazał się 13 lipca 2010 roku na iTunes.
We wrześniu 2010 utwór "To the Sky" znalazł się na ścieżce dźwiękowej filmu . W październiku na swojej stronie internetowej Young zamieścił cover piosenki praise &amp; worship "In Christ Alone", a w listopadzie ukazał się świąteczny utwór "Peppermint Winter".
"All Things Bright and Beautiful" (2010–2011).
W lutym 2011 roku ogłoszono tytuł kolejnej płyty Owl City – "All Things Bright and Beautiful". Album, na którym znalazły się single: "Alligator Sky "(feat. Shawn Christopher), "Galaxies" i "Deer in the Headlights" ukazał się 14 czerwca 2011.
W tym samym roku, podczas występu Owl City w Club Nokia w Los Angeles, powstał film zawierający nagranie z koncertu oraz wywiad z Youngiem.
"The Midsummer Station" (2011–2012).
W sierpniu 2012 ukazał się kolejny album Owl City – "The Midsummer Station" – zawierający m.in. piosenki: "Shooting Star, Dementia – "nagraną razem z Markiem Hoppusem (Blink-182) – i "Good Time" – powstałą przy współpracy z Carly Rae Jepsen. W tym samym miesiącu Young opublikował dwa nowe utwory, "Beautiful Mistery" i "Paper Tigers". W październiku ukazał się singiel "When Can I See You Again?" do filmu "Ralph Demolka".
"The Midsummer Station – Acoustic EP" (2013).
W grudniu 2012 roku Young rozpoczął pracę nad piątym albumem studyjnym.
4 marca 2013 ukazał się singiel "Shine Your Way", powstały przy współpracy z malezyjską piosenkarką Yuną, który został włączony do ścieżki dźwiękowej filmu "Krudowie". Piosenka Owl City, "Wonderfilled", znalazła się w maju 2013 w reklamie ciastek Oreo, a w czerwcu kolejny singiel, "Live It Up", zamieszczono na ścieżce dźwiękowej filmu "Smerfy 2". 30 lipca 2013 ukazał się minialbum "The Midsummer Station – Acoustic", na którym znalazły się akustyczne wersje "Good Time", "Shooting Star", "Gold" oraz dwa niepublikowane wcześniej utwory: "I Hope You Think Of Me" oraz "Hey Anna". 8 kwietnia 2014 roku pojawił się nowy utwór "Beautiful Times" (powstały przy współpracy z Lindsey Stirling), zapowiadający kolejną płytę.
"Ultraviolet EP "(2014).
27 czerwca 2014 roku wydano minialbum "Ultraviolet" zawierający cztery premierowe piosenki ("Beautiful Times", "Up All Night", "This Isn’t The End", "Wolf Bite").
"Mobile Orchestra" (2015).
10 lipca 2015 został zaprezentowany album "Mobile Orchestra". Zawiera on dziesięć piosenek – "Verge", "I Found Love", "Thunderstruck", "My Everything", "Unbelievable", "Bird With a Broken Wing", "Back Home", "Can’t Live Without You", "You’re Not Alone" i "This Isn’t The End".
"Cinematic" (2018).
1 czerwca 2018 roku wydano album pod tytułem "Cinematic", który był inspirowany ważnymi wydarzeniami z życia autora. Płyta nawiązuje do stylu charakterystycznego dla początków Owl City, z elementami rocka. Jest to pierwszy album Owl City, który został wydany niezależnie, bez wsparcia wytwórni płytowej, czego skutkiem jest dostępność płyty jedynie w wydaniu cyfrowym.
Lista utworów:
Wpływy i inspiracje muzyczne.
Young wymienia Imogen Heap, Relient K, Boards of Canada i Armina van Buurena jako artystów, którzy mają wpływ na jego twórczość.

</doc>
<doc id="1856428" url="https://pl.wikipedia.org/wiki?curid=1856428" title="Albert Ernest II Oettingen">
Albert Ernest II Oettingen

Albert Ernest II Oettingen (ur. 8 sierpnia 1669, zm. 3 marca 1731) – ostatni książę Oettingen. Syn Alberta Ernesta I i jego żony Fryderyki.
Życiorys.
Poślubił Zofię Heską. Mieli dwoje dzieci :

</doc>
<doc id="1856432" url="https://pl.wikipedia.org/wiki?curid=1856432" title="Lekarz rodzinny (seria wydawnicza)">
Lekarz rodzinny (seria wydawnicza)

Lekarz rodzinny – seria książek poradnikowych o charakterze medycznym adresowana do szerokiego grona odbiorców. Seria składa się z 31 pozycji, z których każda skupia się na opisie podstaw dotyczących jednej choroby. Książki pisane są w przystępny sposób nie pomijając żadnych ważnych informacji. Główni autorzy serii to: Eleanor Bull, Rebecca Fox-Spencer, Joanna Tylżanowska-Kisiel oraz Katarzyna Wrotek. Książki zagranicznych autorów są tłumaczeniami brytyjskich poradników "Simple Guides". Polskim wydawcą serii jest Septem.

</doc>
<doc id="1856434" url="https://pl.wikipedia.org/wiki?curid=1856434" title="Colossus of Destiny">
Colossus of Destiny

Colossus of Destiny – piąty album koncertowy zespołu The Melvins wydany w 2001 roku przez firmę Ipecac Recordings. 

</doc>
<doc id="1856442" url="https://pl.wikipedia.org/wiki?curid=1856442" title="Przygody Calineczki">
Przygody Calineczki

Przygody Calineczki (jap. "Sekai Meisaku Dowa Oya-Yubi Hime") – japoński film anime wyprodukowany w 1975 roku przez Toei Animation w reżyserii Yugo Serikawy. Zrealizowany na podstawie powieści Hansa Christiana Andersena "Tommelise" wydanego w 1835 roku. Premiera kinowa w Polsce odbyła się w 1980 roku z polskim dubbingiem
Fabuła.
Film anime opisuje przygody Calineczki, która przybywa do świata zwierząt, pod opiekę polnej myszy.

</doc>
<doc id="1856443" url="https://pl.wikipedia.org/wiki?curid=1856443" title="DeSoto Custom">
DeSoto Custom

DeSoto Custom – samochód osobowy klasy wyższej produkowany pod amerykańską marką DeSoto w latach 1946–1952.
Historia i opis modelu.
Produkowany w wielu wersjach nadwoziowych, w tym przedłużonych sedanów Suburban, napędzany był pochodzącym od Chryslera dolnozaworowym rzędowym silnikiem sześciocylindrowym o pojemności 236,7 cali sześciennych i mocy 109 KM (81 kW)przy 3600 obrotach/min.
W latach 1946-1948 i pierwszej połowie roku modelowego 1949 (w USA rok modelowy zaczynał się we wrześniu poprzedniego roku kalendarzowego)produkowano model Custom oparty na przedwojennym projekcie nadwozia. Później pojawiła się tak zwana Druga Seria roku modelowego 1949, będąca nowym projektem.
W roku 1950 po raz pierwszy zaoferowano kombi dla indywidualnego klienta, a także wprowadzono nowy rodzaj nadwozia – dwudrzwiowy hardtop. Jego specjalny charakter podkreślano, wykańczając go równie bogato jak zazwyczaj najdroższy w ofercie kabriolet.
Koniec produkcji.
Custom stracił na znaczeniu w roku 1952 kiedy wprowadzono model Firedome napędzany jednostką V8. Rok później, zarówno Custom, jak i Deluxe zostały usunięte z oferty, a sześciocylindrowym samochodem DeSoto stał się Powermaster.

</doc>
<doc id="1856444" url="https://pl.wikipedia.org/wiki?curid=1856444" title="Dyskografia Owl City">
Dyskografia Owl City

Dyskografia amerykańskiego projektu muzycznego Owl City.

</doc>
<doc id="1856446" url="https://pl.wikipedia.org/wiki?curid=1856446" title="Amt Gartz (Oder)">
Amt Gartz (Oder)

Amt Gartz (Oder) - niemiecki urząd leżący w kraju związkowym Brandenburgia, w powiecie Uckermark. Siedziba urzędu znajduje się w mieście Gartz (Oder). 
W skład urzędu wchodzi pięć gmin:

</doc>
<doc id="1856447" url="https://pl.wikipedia.org/wiki?curid=1856447" title="Gartz (Oder) (urząd)">
Gartz (Oder) (urząd)



</doc>
<doc id="1856448" url="https://pl.wikipedia.org/wiki?curid=1856448" title="Wulkan (Hawr)">
Wulkan (Hawr)

Wulkan (fr. "le Volcan") – instytucja kultury w Hawrze (Francja, Górna Normandia). Wybudowany przez Oscara Niemeyera w 1961, jako dom kultury. Obecnie mieści kino, teatr, studia nagrań i inne instytucje kulturalne. Z uwagi na wygląd żartobliwie nazywany "kubkiem jogurtu". Jest to jedna z pięciu największych scen narodowych pod względem sprzedaży biletów, ilości personelu i przyznawanych środków. Mieści się na Promenadzie Oscara Niemeyera (dawniej Place Gambetta).
Historia.
Wulkan był pierwszym państwowym domem kultury we Francji. Otworzył go 24 czerwca 1961 ówczesny lewicowy minister kultury André Malraux. W 1990 roku dom kultury zyskał nowego dyrektora – Alain'a Milianti, który wypracował mu wysoką pozycję na mapie kulturalnej Francji.
Architektura.
Obiekt składa się z dwóch żelbetowych ściętych stożków, stojących na dużym, betonowym placu. Oba malowane są na biało, nietynkowane. Projekt dopracowany jest do najdrobniejszych szczegółów (chodniki, zieleń, ławki). Tło stanowi tzw. "centre-ville reconstruit", czyli zrekonstruowane po bombardowaniu w 1944 centrum miasta, wpisane na listę światowego dziedzictwa UNESCO w 2005.

</doc>
<doc id="1856449" url="https://pl.wikipedia.org/wiki?curid=1856449" title="Absolute Linux">
Absolute Linux

Absolute Linux – dystrybucja Linuxa bazująca na Slackware Linux przeznaczona do codziennego użytkowania (internet, multimedia, dokumenty). Jej domyślny menadżer okien to IceWM. Znajdziemy w niej między innymi takie programy jak GIMP, LibreOffice, przeglądarkę internetową Chrome, Xfburn, p7zip, klient P2P sieci BitTorrent qBittorrent. Założniem Absolute Linux jest to, że ma być lekki – oznacza to, że działa na starszym sprzęcie, oraz że jego interfejs ma być czysty i przejrzysty w użytkowaniu. Jest kompatybilna ze Slackware, dzięki czemu można używać praktycznie każdej paczki z tej samej wersji Slackware na Absolute.

</doc>
<doc id="1856454" url="https://pl.wikipedia.org/wiki?curid=1856454" title="Alan Ritchson">
Alan Ritchson

Alan Michael Ritchson (ur. 28 listopada 1982 w Grand Forks) − amerykański aktor, model i wokalista.
Życiorys.
Wczesne lata.
Urodził się w Grand Forks w stanie Dakota Północna jako syn nauczycielki Vickie i oficera Davida Ritchsona. Jego rodzina była pochodzenia angielskiego, czeskiego, niemieckiego i holenderskiego. Dorastał z braćmi - Erikiem i Brianem.
Kariera.
Karierę w modelingu rozpoczął jako uczeń szkoły średniej. Pozował Abercrombie &amp; Fitch, jako model reklamował też bieliznę męską dla strony internetowej internationaljock.com. Następnie podpisał kontrakt z działającą w Los Angeles agencją Vision Model Management.
W 2004 brał udział w trzeciej edycji talent show "American Idol" (amerykańskim odpowiedniku polskiego "Idola"), nie dotarł jednak do finału. Na ekranie telewizyjnym wystąpił w roli Arthura Curry’ego w serialu "Tajemnice Smallville" (2005–2010).
Udział w programie "American Idol" zaowocował wydaniem debiutanckiego albumu studyjnego. Płyta "This is Next Time" na amerykańskim rynku muzycznym ukazała się w 2005.
Życie prywatne.
W maju 2006 poślubił Catherine Ritchson. Mają trzech synów: Calema, Edana i Amory’ego Tristana.

</doc>
<doc id="1856456" url="https://pl.wikipedia.org/wiki?curid=1856456" title="Launch Escape System">
Launch Escape System



</doc>
<doc id="1856459" url="https://pl.wikipedia.org/wiki?curid=1856459" title="Launch Escape Subsystem">
Launch Escape Subsystem



</doc>
<doc id="1856460" url="https://pl.wikipedia.org/wiki?curid=1856460" title="Amt Gerswalde">
Amt Gerswalde

Urząd Gerswalde (niem. "Amt Gerswalde") - niemiecki urząd leżący w kraju związkowym Brandenburgia, w powiecie Uckermark. Siedziba urzędu znajduje się w miejscowości Gerswalde. 
W skład urzędu wchodzi pięć gmin:

</doc>
<doc id="1856462" url="https://pl.wikipedia.org/wiki?curid=1856462" title="Gerswalde (urząd)">
Gerswalde (urząd)



</doc>
<doc id="1856466" url="https://pl.wikipedia.org/wiki?curid=1856466" title="Evi Sachenbacher">
Evi Sachenbacher



</doc>
<doc id="1856468" url="https://pl.wikipedia.org/wiki?curid=1856468" title="CSM">
CSM



</doc>
<doc id="1856474" url="https://pl.wikipedia.org/wiki?curid=1856474" title="Viola Bauer">
Viola Bauer

Viola Bauer (ur. 13 grudnia 1976 w Annaberg-Buchholz) – niemiecka biegaczka narciarska, trzykrotna medalistka olimpijska i trzykrotna medalistka mistrzostw świata.
Kariera.
Pierwszą dużą imprezą w karierze Bauer były mistrzostwa świata w Ramsau w 1999 r. Pomimo tego, że były to jej pierwsze mistrzostwa wraz z Ramoną Roth, Evi Sachenbacher oraz Sigrid Wille zdobyła brązowy medal w sztafecie 4x5 km. Na mistrzostwach świata w Lahti zajmowała indywidualnie miejsca w drugiej dziesiątce, a w sztafecie była czwarta. Najlepszy wynik na mistrzostwach świata osiągnęła podczas mistrzostw w Val di Fiemme, gdzie razem z Manuelą Henkel, Sachenbacher i Claudią Künzel zdobyła złoty medal w sztafecie 4x5 km. Indywidualnie najlepsze wyniki osiągnęła na mistrzostwach świata w Oberstdorfie zajmując szóste miejsce w sprincie techniką klasyczną. Ponadto była czwarta w sztafecie oraz w sprincie drużynowym. mistrzostwa świata w Sapporo były ostatnimi w jej karierze. Była tam między innymi 16 w sprincie techniką klasyczną, a wraz ze Stefanie Böhler, Sachenbacher-Stehle i Claudią Nystad wywalczyła srebrny medal w sztafecie.
Jej olimpijskim debiutem były igrzyska w Salt Lake City. Zaprezentowała się tam bardzo dobrze zdobywając wspólnie z koleżankami – Henkel, Künzel i Sachenbacher złoty medal w sztafecie. Ponadto na tych samych igrzyskach zdobyła też brązowy medal w biegu łączonym na 10 km. Startowała także na igrzyskach olimpijskich w Turynie, gdzie razem z Böhler, Sachenbacher-Stehle i Künzel zdobyła srebrny medal w sztafecie. W Turynie jej najlepszym wynikiem indywidualnym było 10. miejsce w biegu na 10 km techniką klasyczną.
Najlepsze wyniki w Pucharze Świata osiągnęła w sezonie 2006/2007, kiedy to zajęła 16. miejsce w klasyfikacji generalnej.
W 2007 r. zakończyła karierę. Jej mężem jest były grecki biegacz narciarski Lefteris Fafalis.

</doc>
<doc id="1856476" url="https://pl.wikipedia.org/wiki?curid=1856476" title="Command service module">
Command service module



</doc>
<doc id="1856477" url="https://pl.wikipedia.org/wiki?curid=1856477" title="Adriana DeMeo">
Adriana DeMeo

Adriana DeMeo, Adriana Demeo (ur. 1981) − amerykańska aktorka .
Od 2003 absolwentka Uniwersytetu Rutgersa.

</doc>
<doc id="1856484" url="https://pl.wikipedia.org/wiki?curid=1856484" title="Melika">
Melika

Melika (łac. "melicus, z gr. melikós" - dotyczący śpiewu, muzyczny) - jeden ze składników melodii, dobór interwałów bez uwzględnienia rytmu.
Dobór dźwięków (interwałów) zależy od przyjętego systemu tonalnego, w związku z tym wyróżnia się rodzaje struktur melicznych:
Badania porównawcze różnych struktur melicznych mają zastosowanie też w pracach etnograficznych.

</doc>
<doc id="1856488" url="https://pl.wikipedia.org/wiki?curid=1856488" title="Lunar module">
Lunar module



</doc>
<doc id="1856489" url="https://pl.wikipedia.org/wiki?curid=1856489" title="HAOK Mladost Zagrzeb">
HAOK Mladost Zagrzeb

HAOK Mladost Zagrzeb – chorwacki męski klub siatkarski z Zagrzebia założony w 1946 roku. Obecnie występuje w lidze MEVZA.

</doc>
<doc id="1856490" url="https://pl.wikipedia.org/wiki?curid=1856490" title="Carmzow-Wallmow">
Carmzow-Wallmow

Carmzow-Wallmow – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Brüssow (Uckermark).

</doc>
<doc id="1856494" url="https://pl.wikipedia.org/wiki?curid=1856494" title="Ocena skutków regulacji">
Ocena skutków regulacji

Ocena skutków regulacji (skrót: OSR) – jeden z załączników do projektu aktu normatywnego, który opisuje przewidywane skutki proponowanych regulacji według metody analizy kosztów i korzyści.
W założeniu OSR powinna zapewniać podmiotom odpowiedzialnym za tworzenie prawa świadomość konsekwencji, jakie przygotowany akt prawny może wywołać w życiu społecznym. OSR stanowi ważny element w procesie stanowienia dobrego prawa, gdyż pozwala na dostarczenie konkretnych merytorycznych argumentów dla wprowadzenia danej legislacji.
Podstawa prawna.
Obowiązek wykonania OSR reguluje Regulamin pracy Rady Ministrów, natomiast zakres wykonywania OSR precyzują „Wytyczne do oceny skutków regulacji” przygotowane przez Ministerstwo Gospodarki, które wprowadzają wiele wskazówek praktycznych.
Praktyka.
W praktyce OSR jest zwykle ignorowana przez ustawodawcę, często ma charakter fasadowy:
Skutkiem tego są przepisy niespójne, niejasne i budzące liczne spory interpretacyjne.
Z przeprowadzonej w 2011 roku ankiety Ministerstwa Gospodarki wynika duża rozbieżność pomiędzy oczekiwaniami społecznymi wobec procedury OSR a podejściem do niej po stronie administracji – np. 60% ankietowanych po stronie społecznej oczekiwało konsultacji społecznych na etapie oceny skutków regulacji, podczas gdy po stronie administracji tego samego zdania było jedynie 18%.
Ministerstwo Gospodarki prowadzi szkolenia upowszechniające proces OSR oraz udostępnia przykłady takich ocen, stworzyło także propozycje zasad prowadzenia konsultacji społecznych.
W 2013 roku Ministerstwo Sprawiedliwości opublikowało propozycję systemowej reformy procesu stanowienia prawa. W towarzyszącym jej uzasadnieniu potwierdzone zostały wcześniej zdiagnozowane patologie polskiej legislacji. Jako najbardziej palące wskazano „niedokładność, nierzetelność i ogólnikowość” sporządzanych ocen skutków regulacji, nietrafne decyzje legislacyjne, iluzoryczne konsultacje społeczne.
W 2014 roku rząd Prawa i Sprawiedliwości w swoim programie wyborczym zwracał uwagę na problem "pospiesznie wprowadzanych zmian w obowiązujących ustawach" i podkreślał, że "tworzenie prawa nie może być ekspresowym, interwencyjnym reagowaniem na bieżące zdarzenia”. Po wygranych wyborach standardy legislacyjne rządu zostały jednak znacząco obniżone: z regulaminu prac Rady Ministrów usunięto wymóg sporządzania założeń do projektu ustawy przed przygotowaniem właściwego projektu oraz ograniczono rolę samej oceny skutków regulacji. Częstą praktyką stał się wybieg (stosowany także przed poprzednie rządy) wprowadzania przez rząd projektów ustaw jako "projektów poselskich" (tzw. "by-pasowanie ustaw"), wobec których obowiązują niższe wymogi legislacyjne - spośród 42 ustaw uchwalonych przez rząd w ciągu pierwszych 100 dni rządów jedynie 10 przeszło normalny proces legislacyjny a 32 były przedstawione jako "projekty poselskie". W konsekwencji szereg kluczowych ustaw (o Trybunale Konstytucyjnym, prokuraturze, sądownictwie powszechnym, Krajowej Radzie Sądownictwa, czy Sądzie Najwyższym) w ogóle nie były poddawane normalnej procedurze oceny skutków regulacji i konsultacji społecznych, co wywołało powszechne protesty społeczne.
W 2018 roku liczne kontrowersje wywołała przedstawiona przez Ministerstwo Sprawiedliwości ustawa o Instytucie Pamięci Narodowej, której forsowanie przez ministra Patryka Jakiego wywołało liczne kontrowersje w kraju ze względu na ekspresowe tempo i ignorowanie uwag ze strony historyków. Ustawa - jak przewidywali ci ostatni - skutkowała międzynarodowym skandalem i pogorszeniem stosunków z USA oraz Izraelem, w odpowiedzi na które rząd ponownie ekspresowo nowelizował ustawę, usuwając najbardziej kontrowersyjne zapisy.
W październiku 2018 roku kontrowersje wywołał projekt ustawy postulujący uczynienie 12 listopada dniem wolnym od pracy. Ze względu na to, że został on przedstawiony zaledwie na kilka tygodni przed planowanym wejściem w życie, środowiska prawnicze, biznesowe i medyczne zwracały uwagę, że będzie on skutkował ogromnymi stratami finansowymi w skali całego państwa oraz chaosem w instytucjach publicznych, szpitalach oraz firmach, które planują swoje działania z wielomiesięcznym wyprzedzeniem.
Na naruszenie standardów legislacyjnych wskazywano również w przypadku tzw. "afery KNF" w 2018 roku, w której sejmowa Komisja Finansów Publicznych głosowała nad tą samą poprawką wprowadzoną do dwóch różnych projektów nowelizacji. Poprawki były zgłoszone jako "projekty poselskie" choć na posiedzeniu komisji referował je wiceminister finansów Leszek Skiba, procedowano je w pośpiechu i z naruszeniem konstytucyjnej zasady trzech czytań.

</doc>
<doc id="1856499" url="https://pl.wikipedia.org/wiki?curid=1856499" title="Cztery poziomo">
Cztery poziomo

Cztery poziomo – polski serial telewizyjny w reżyserii Konrada Niewolskiego, emitowany na antenie Canal+ od 6 grudnia 2007 do 21 lutego 2008 roku.
Opis fabuły.
Serial opisuje przygody czwórki penitencjariuszów zakładu karnego – Skorupa (Tomasz Sapryk), Bodzia (Arkadiusz Jakubik), Docenta (Jacek Braciak) i Łańcuszka (Robert Wabich), którzy trafiają za kratki przez przypadek i jak wszyscy więźniowie są niewinni. Ich ulubionym zajęciem jest rozwiązywanie krzyżówek. Wychodzą na spacer, gdzie spotykają się z więźniami z innych cel. Głównymi wrogami czwórki kompanów są: Git (Dariusz Biskupski), Chudy (Mirosław Morański) i Norbercik (Piotr Głuchowski).

</doc>
<doc id="1856500" url="https://pl.wikipedia.org/wiki?curid=1856500" title="Hold Your Colour">
Hold Your Colour

Hold Your Colour - debiutancki album studyjny australijsko-brytyjskiego zespołu Pendulum, wydany 25 lipca 2005 r. przez wytwórnię Breakbeat Kaos. Album zawiera czternaście utworów. Na wydanej w tym samym roku wersji winylowej znalazło się sześć kompozycji. Reedycja, w której miejsce utworów „Another Planet” oraz „Still Grey” zajmują „Blood Sugar” i „Axle Grinder” wydana została w 2007 roku. Płyta znalazła się na dwudziestym dziewiątym miejscu listy przebojów w Wielkiej Brytanii i na czterdziestym w Australii.

</doc>
<doc id="1856501" url="https://pl.wikipedia.org/wiki?curid=1856501" title="Göritz (Brandenburgia)">
Göritz (Brandenburgia)

Göritz – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Brüssow (Uckermark).
Toponimia.
Nazwa pochodzenia słowiańskiego, połabskie "*Gorica" od słowa "gora" „góra”.

</doc>
<doc id="1856509" url="https://pl.wikipedia.org/wiki?curid=1856509" title="Programowanie zorientowane obiektowo">
Programowanie zorientowane obiektowo



</doc>
<doc id="1856513" url="https://pl.wikipedia.org/wiki?curid=1856513" title="Per Balkaasen">
Per Balkaasen



</doc>
<doc id="1856514" url="https://pl.wikipedia.org/wiki?curid=1856514" title="Sajae Tsuruga">
Sajae Tsuruga



</doc>
<doc id="1856516" url="https://pl.wikipedia.org/wiki?curid=1856516" title="Göritz">
Göritz

Geografia.
Polska.
Dawne nazwy:

</doc>
<doc id="1856517" url="https://pl.wikipedia.org/wiki?curid=1856517" title="Goeritz">
Goeritz



</doc>
<doc id="1856518" url="https://pl.wikipedia.org/wiki?curid=1856518" title="Augustyn Hohmann">
Augustyn Hohmann

Augustyn Hohmann (ur. 1880 w Unieszewie – zm. 1960) – ludowy działacz warmiński.
Urodził się w polskiej rodzinie w Szafałdzie (obecnie Unieszewo). Przez całe życie związany był z Warmią, angażując się w działalność Polaków zamieszkujących te tereny. W Unieszewie prowadził gospodarstwo rolne. Pisał m.in. nt. objawień maryjnych w Gietrzwałdzie, opisując ich wpływ na poczucie tożsamości mieszkańców Warmii, uważających się za Polaków.
Miał dwie córki: Annę (po mężu Wilkowska) – żona Edwarda Wilkowskiego, podobnie jak mąż i ojciec była działaczką polską na Warmii, niosącą pomoc robotnikom przymusowym w czasie II wojny światowej, odznaczoną po wojnie przez władze polskie oraz Otylię (po mężu Markwitan) – nauczycielkę i bibliotekarkę.

</doc>
<doc id="1856521" url="https://pl.wikipedia.org/wiki?curid=1856521" title="Milorad Arsenijević">
Milorad Arsenijević

Milorad Arsenijević (ur. 6 czerwca 1906 w Smederevie, zm. 18 marca 1987) – jugosłowiański piłkarz i trener, reprezentant kraju.
Kariera piłkarska.
W swojej karierze występował w klubie OFK Beograd.
Kariera reprezentacyjna.
Karierę reprezentacyjną rozpoczął w 1927. Uczestnik igrzysk olimpijskich 1928. W 1930 został powołany przez trenera Boško Simonovicia na MŚ 1930. W 1932 zakończył karierę piłkarską.
Kariera trenerska.
W 1946 objął funkcję trenera reprezentacji Jugosławii. Trenował ją na MŚ 1950. W 1954 przestał być trenerem.

</doc>
<doc id="1856522" url="https://pl.wikipedia.org/wiki?curid=1856522" title="Ulica Wojewódzka w Katowicach">
Ulica Wojewódzka w Katowicach

Ulica Wojewódzka w Katowicach – jedna z ważniejszych ulic w katowickiej dzielnicy Śródmieście.
Przebieg.
Ulica rozpoczyna swój bieg od skrzyżowania z ulicą Jana Kochanowskiego, ulicą Tadeusza Kościuszki i ulicą Św. Jana, obok Kinoteatru Rialto i wiaduktu kolejowego. Następnie krzyżuje się z ul. Plebiscytową, ul. Henryka Sienkiewicza, ul. Podgórną (przejście podziemne pod linią kolejową do ulicy Mariackiej), ul. Józefa Lompy, ul. St. Kobylińskiego i ul. Władysława Reymonta. Za ul. Francuską, ul. ks. J. Szafranka i ul. Zacisze kończy swój bieg przy ul. księdza Konstantego Damrota.
Ulica Wojewódzka biegnie równolegle do linii kolejowej Wrocław–Kraków. Od skrzyżowania z ul. Jana Kochanowskiego do skrzyżowania z ulicą Francuską jest jednokierunkowa (w kierunku wschodnim).
Historia.
Dzisiejszą nazwę ulica wzięła od mieszczącego się przy niej tymczasowo w latach 1922–1929 Urzędu Wojewódzkiego (obecnie budynek Akademii Muzycznej).
Przy tej ulicy znajdowała się zagroda przedostatniego sołtysa Katowic – Kazimierza Skiby. Na posiedzeniu Rady Miasta Katowice z 13 października 1890 ulicy nadano nazwę "Holteistraße" na cześć pisarza niemieckiego Karla Eduarda von Holteia (w 1922 nazwę zmieniono na "ulica Wojewódzka").
W XIX w. biegnąca równolegle do torów kolejowych ulica rozpoczynała się gazownią, którą w 1863 r. wybudowała rodzina Kremskich. Po jakimś czasie miasto wykupiło ją z rąk prywatnych. Obok powstały zabudowania ochotniczej straży pożarnej. Obecnie na miejscu obu tych instytucji wznosi się budynek Q Hotelu Plus. 1 października 1903 r. w mieście powstała pierwsza zawodowa straż pożarna. Jej siedzibą został budynek usytuowany przy dzisiejszej ul. Wojewódzkiej 11, naprzeciwko siedziby ochotniczej straży pożarnej. W dwudziestoleciu międzywojennym pod tym numerem funkcjonował także Zakład Dezynfekcyjny. Dziś mieści się tu Komenda Miejska Państwowej Straży Pożarnej w Katowicach i Jednostka Ratowniczo-Gaśnicza nr 3. W 1912 r. rzeczywisty początek ulicy "przesunął się" ku zachodowi i uzyskał wyrazisty akcent dzięki budowie należącego do Martina Tichauera i Bertholda Kochmanna kina o nazwie "Kammerlichtspiele" (dziś kinoteatr "Rialto").
W rejonie wokół ulic Juliusza Ligonia, Wojewódzkiej i J. Lompy w latach 1924–1929 za 1 m2 trzeba było zapłacić od 30 do 40 złotych, w latach 1934–1939 od 200 do 220 złotych. Od 1910 przy Holteistraße 14 działała Katowicka Gazeta Ludowa (do 1920 redaktorem naczelnym był Paweł Pośpiech). W 1925 przy ulicy Wojewódzkiej wybudowano przytułek dla 75 starców oraz zaadaptowano budynek fabryczny na dom dla 65 osób bezdomnych i wybudowano nowy – dla 24 bezdomnych rodzin. Wzniesiono także nową 28–klasową szkołę, której nadano imię ks. Piotra Skargi. W latach niemieckiej okupacji Polski (1939–1945) ulica ponownie nosiła nazwę "Holteistraße". Od 1945 do 1991 ulica nosiła nazwę "27 Stycznia", na pamiątkę "wyzwolenia" tego dnia Katowic przez Armię Czerwoną. Uchwałą Rady Miasta z dnia 25 marca 1991 przywrócono nazwę "ulica Wojewódzka".
Przed pierwszą wojną światową pod numerem "9" działalność prowadził hotel "Recklaft", pod numerem "21" – hotel "Germania", pod numerem "1" – "Deutsches Haus" (założony w 1900, w 1920 swoje biuro miał w nim oddział Polskiego Komisariatu Plebiscytowego pod kierownictwem dra Henryka Jarczyka, któremu poświęcono tablicę pamiątkową na fasadzie tego budynku). W latach międzywojennych przy ul. Wojewódzkiej mieściły się redakcje gazet i tygodników, takich jak: Sport Ilustrowany (pod numerem "30"), Narodowa Trybuna (ul. Wojewódzka 14), biuro wynajmu filmów "Julfilm" (pod numerem "7"), tygodnik Das Freie Wort (pod numerem "21"), Ostdeutsche Morgenpost (ul. Wojewódzka 24). Do 1939 przy ulicy działały: restauracja "Silesia" Gustawa Warchała (pod numerem "3"), restauracja "Pod Koleją" E. Franka (pod numerem "15"), kawiarnia Maksa Lamla (ul. Wojewódzka 16), mleczarnia Aloisa Hermsteina (pod numerem "27"), sklep z wódkami A. Janaszka (ul. Wojewódzka 22), sklep spożywczo-kolonialny F. Jahnkego (pod numerem "38"), apteka "Pod Opatrznością" (ul. Wojewódzka 32), Metalowe Zakłady Hutnicze "Torpedo" (pod numerem "42"), fabryka pił i narzędzi "Globus" (ul. Wojewódzka 29), Drukarnia Przemysłowa M. Chmurkowskiego (pod numerem "20"), fabryka czekolady "Plutos" (ul. Wojewódzka 50), "Kredytpol" (pod numerem "24"). Od 1945 pod numerem "16" działała kawiarnia "Zagłębianka" A. Tepera.
Obiekty i instytucje.
Przy ulicy Wojewódzkiej znajdują się następujące historyczne obiekty:
Przy ul. Wojewódzkiej swoją siedzibę mają: Centrum Rehabilitacji Leczniczej PULS, Chrześcijańskie Stowarzyszenie Akademickie, Górnośląskie Przedsiębiorstwo Wodociągów S.A., Katowicka Specjalna Strefa Ekonomiczna S.A., Sala Koncertowa Akademii Muzycznej (ul. Wojewódzka 33), Polski Instytut Prawa S.C., Polski Związek Katolicko-Społeczny, Komenda Miejska Państwowej Straży Pożarnej, Stowarzyszenie Przyjaciół Akordeonu, stowarzyszenie "Śląski Klaster Wodny", kancelarie adwokackie i prawnicze.

</doc>
<doc id="1856525" url="https://pl.wikipedia.org/wiki?curid=1856525" title="Aleksander Wielki odwiedza pracownię Apellesa">
Aleksander Wielki odwiedza pracownię Apellesa

Aleksander Wielki odwiedza pracownię Apellesa ("Pracownia Apellesa") – jeden z trzech obrazów Willema van Haechta należący do grupy obrazów tzw. "obrazy w obrazie".
W XVII wieku w Holandii zapoczątkowano modę na dzieła przedstawiające galerie obrazów lub pracownie artystyczne. Na jednym obrazie umieszczano szereg różnych dzieł malarskich i rzeźbiarskich wcześniejszych mistrzów oraz przedstawiano zbiory mecenasów sztuki.
Obrazy Haechta.
Prekursorem tematyki obrazów na obrazie był holenderski malarz Willem van Haecht. Namalował on trzy obrazy. Pierwszy powstał w 1628 roku, znany dziś pod tytułem "Gabinet van Geesta". Haecht przedstawił w nim galerie sztuki swojego pracodawcy Cornelisa van der Geesta z Antwerpii. W wielkiej komnacie wypełnionej obrazami znajduje się wielu zamożnych i ważnych ludzi podziwiających lub kupujących obrazy. Wśród postaci po lewej stronie znajduje się arcyksiążę austriacki Albrecht VII Habsburg wraz z małżonką Izabelą oraz współregenci Niderlandów. Byli oni gośćmi galerii w 1615 roku. Za nimi stoi Rubens, a w kapeluszu widoczny jest Władysław Waza, który odbywał podróż po Europie i 6 września 1624 roku pojawił się w Brukseli. Prezentujący obraz to sam gospodarz. Na ścianach widoczne są obrazy starszych mistrzów aż po dzieła współczesnego malarza Rubensa.
Drugim obrazem było dzieło powstałe w 1629 roku znane pod tytułem "Pracownia Apellesa" lub "Aleksander Wielki odwiedza pracownię Apellesa". Płótno przedstawia scenę rodzajową, gdzie grecki artysta dworski Apelles maluje portret kochanki Aleksandra Wielkiego, Pankaspe. Według legendy Apelles zakochał się w Pankaspe a Aleksander podarował ją mu za namalowany portret. W XVII wieku Rubensa nazywano "Apellesem z Antwerpii". Artysta i modelka otoczona jest przez mężczyzn i kobiety, a wśród nich stoi sam Aleksander. Scena rozgrywa się w galerii, gdzie na ścianach widoczna jest kolekcja Cornelisa van der Geesta. W odróżnieniu od pierwszego obrazu z komnaty pełnego dzieł odchodzi korytarz biegnący w głąb okrągłego pomieszczenia z wnękami pełnych rzeźb. Podobne galerie znajdowały się w domu Rubensa co mogło być inspiracją dla dzieła Haechta. prezentowane na ścianach obrazy można dziś zidentyfikować. Z lewej strony u dołu widać obraz pt. "Bitwa Amazonek" Rubensa, po prawej stronie na górze inny obraz tego malarza "Pijany Sylem". U dołu po prawej stronie znajduje się obraz "Bankier z żoną" Quentina Massysa
Obrazy innych malarzy.
Moda XVII wiecznej Holandii na obrazy tego typu owocowała wieloma dziełami niderlandzkich artystów. Do tej grupy należał Frans Francken Młodszy, który namalował obrazy "W galerii" i "Kunstkamera" oraz dzieła: "Arcyksiążę Albert i Izabeli zwiedza Collector’s Cabinet" (Jana Brueghla Starszego i Hieronymusa oraz "Archduke Leopold Wilhelm w Galerii Bussels" Davida Teniersa).
Brueghel prócz obrazów na swoim płótnie przedstawił znane rzeźby m.in. "Alegoria Architektury" autorstwa Giambologna. Goście w galerii oglądają różne anormalne postacie zwierząt oraz eksponaty w tym globus z ówcześnie znanymi zarysami kontynentów. Na centralnym planie widoczna jest para królewska, która jest mecenasem sztuki. Ich role akcentuje duży kwiat słonecznika po lewej stronie. Kwiat ten był nieznany przed wyprawami Kolumba w Europie. Po jego pojawieniu stał się symbolem książęcego mecenatu.
Teniers namalował dwa obrazy o tej samej nazwie. Na płótnie znajdującym się obecnie w Muzeum Historii Sztuki w Wiedniu namalował ścianę pełną dzieł znanych malarzy. Na samej górze, po lewej stronie widoczny jest obraz "Trzej filozofowie" Giorgione (1525, Wiedeń). Następnie "Adoracja trzech króli" Paolo Veronese (dziś zaginiony), "Actaeon" Tycjana. W niższym rzędzie drugie od lewej strony dzieło to "Raising of the youth of Nain" Paolo Veronese z lat 1565/70. W trzecim rzędzie mamy dzieła m.in. Dosso Dossiego ("Święty Hieronim"), Franceska Bassana ("Dobry samarytanin"), Tycjana ("Maria z Dzieciątkiem i świętymi"). W dolnym rzędzie widoczne są jeszcze dwa jego dzieła "Madonna z wiśniami" i "Chrystus z kobietą cudzołożną". Obok nich wyróżnić można "Judytę z głową Holofernesa" autorstwa Carlo Saraceni, "Świętą rodzinę z Magdaleną i św. Janem" Vecchia, "Jezus z uczonymi w świątyni" Jusepe de Ribera.
W ostatnim dolnym rzędzie Teniers ulokował portrety m.in. "Portret starego mężczyzny z białą brodą" Tintoretta, "Portret mężczyzny" Moronieo i "Portret młodej kobiety" Parmigianina. na podłodze można wyróżnić kolejne dwa dzieła Tycjana – "Violante" z 1516 i obok "Bravo". Pośrodku widoczne jest "Pieta" autorstwa Antonio Marziale Carracci Obok największego obrazu na płótnie po lewej stronie widoczne jest dzieło Rafaela Santi "Święta Małgorzata z wężem". Największe dzieło w galerii to "Estera przed Achaszweroszem" Paolo Veronese. Na ścianie po lewej stronie na górze widoczny jest "Portret Jacopo de Strada" Tycjana.
Również i francuscy malarze tacy jak przedstawiciel baroku Jean Antoine Watteau podejmowali temat galerii. Znane jest jego dzieło pt. "L’Enseigne de Gersaint" (Szyld sklepu Gersainta) z 1720 roku. płótno zostało namalowane dla Gersainta, marszanda u którego wynajmował pokój już w okresie swojej śmiertelnej choroby – gruźlicy. Obraz przedstawia moment chowania do skrzyni portretów Ludwika XIV autorstwa Le Bruna. Pośrodku mamy autoportret malarza który zaprasza damę do obejrzenia innych obrazów.
Innymi malarzami którzy w swojej twórczości mają obrazy tego stylu są m.in. Samuel Morse ("Galeria Luwr"), Johann Zoffany ("The Tribuna of the Uffizi", 1772-78 Uffizi) z "Wenus z Urbino" Tycjana na pierwszym planie, czy François Joseph Heim. Również polscy malarze malowali tego typu obrazy m.in. Wincenty Kasprzycki i jego "Wystawa sztuk pięknych w Warszawie w 1828 roku".

</doc>
<doc id="1856526" url="https://pl.wikipedia.org/wiki?curid=1856526" title="Krzesimir III Chorwacki">
Krzesimir III Chorwacki



</doc>
<doc id="1856527" url="https://pl.wikipedia.org/wiki?curid=1856527" title="Schenkenberg (Brandenburgia)">
Schenkenberg (Brandenburgia)

Schenkenberg – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Brüssow (Uckermark).

</doc>
<doc id="1856528" url="https://pl.wikipedia.org/wiki?curid=1856528" title="Leo Ingram">
Leo Ingram

Leo Ingram (ur. 20 października 1969) − amerykański kulturysta.

</doc>
<doc id="1856530" url="https://pl.wikipedia.org/wiki?curid=1856530" title="Schenkenberg">
Schenkenberg

Niemcy.
1 gmina:

</doc>
<doc id="1856534" url="https://pl.wikipedia.org/wiki?curid=1856534" title="Reprezentacja Andory U-21 w piłce nożnej mężczyzn">
Reprezentacja Andory U-21 w piłce nożnej mężczyzn

Reprezentacja Andory U-21 w piłce nożnej – młodzieżowa reprezentacja Andory sterowana przez FAF. Nigdy nie udało jej się zakwalifikować do Mistrzostw Europy U-21.

</doc>
<doc id="1856535" url="https://pl.wikipedia.org/wiki?curid=1856535" title="Canzonetta">
Canzonetta

Canzonetta (wym. "kanconetta"; wł., zdrob. od canzona) – krótka, popularna forma muzyczna z XVI i XVII wieku o lekkim charakterze, wywodząca się z Włoch.
Canzonetta posiada prostą budowę (aa b cc) i jest homofoniczna. Były popularne w Niemczech oraz Anglii, gdzie przekształciły się w angielską ayre. Kompozytorzy tworzący canzonetty:

</doc>
<doc id="1856536" url="https://pl.wikipedia.org/wiki?curid=1856536" title="Schönfeld (Brandenburgia)">
Schönfeld (Brandenburgia)

Schönfeld – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Brüssow (Uckermark).

</doc>
<doc id="1856538" url="https://pl.wikipedia.org/wiki?curid=1856538" title="System Sterowania Reakcyjnego">
System Sterowania Reakcyjnego



</doc>
<doc id="1856540" url="https://pl.wikipedia.org/wiki?curid=1856540" title="Mecze reprezentacji Polski w piłce siatkowej kobiet w Grand Prix">
Mecze reprezentacji Polski w piłce siatkowej kobiet w Grand Prix

Polki w rozgrywkach Grand Prix zadebiutowały w 2004 roku. Najwyższe jak dotychczas miejsce jakie uzyskały to 6. w turnieju finałowym w 2007 i 2010 roku.
Mecze Polski.
Grand Prix 2004.
kwalifikacje.
!colspan=7 | 2003
Grand Prix 2005.
kwalifikacje.
!colspan=7 | 2004
Grand Prix 2006.
kwalifikacje.
!colspan=7 | 2005
Grand Prix 2007.
kwalifikacje.
!colspan=7 | 2006

</doc>
<doc id="1856541" url="https://pl.wikipedia.org/wiki?curid=1856541" title="Moduł wznoszenia">
Moduł wznoszenia



</doc>
<doc id="1856544" url="https://pl.wikipedia.org/wiki?curid=1856544" title="Millennium Monsterwork 2000">
Millennium Monsterwork 2000

Colossus of Destiny – szósty album koncertowy zespołu Melvins nagrany z zespołem Fantômas wydany w 2001 roku przez firmę Ipecac Recordings.

</doc>
<doc id="1856545" url="https://pl.wikipedia.org/wiki?curid=1856545" title="Reprezentacja Armenii U-21 w piłce nożnej mężczyzn">
Reprezentacja Armenii U-21 w piłce nożnej mężczyzn

Reprezentacja Armenii U-21 w piłce nożnej – młodzieżowa reprezentacja Armenii sterowana przez Ormiański Związek Piłki Nożnej. 
"Ararat" jak do tej pory nie zakwalifikowali się do Mistrzostw Europy U-21.

</doc>
<doc id="1856548" url="https://pl.wikipedia.org/wiki?curid=1856548" title="Ewa Konieczna Pilachowska">
Ewa Konieczna Pilachowska

Ewa Konieczna Pilachowska (ur. 1957 w Płońsku) – polska malarka i konserwator zabytków.
Ukończyła I Liceum Ogólnokształcące im. Henryka Sienkiewicza w Płońsku. Jest absolwentką Wydziału Konserwacji Malarstwa i Rzeźby Polichromowanej Uniwersytetu Mikołaja Kopernika w Toruniu na kierunku konserwacja malarstwa i rzeźby polichromowanej. Liczne realizacje konserwatorskie na terenie całego kraju. W 2009 r. wraz z mężem Zbigniewem otwiera galerię sztuki współczesnej „Od czasu do czasu” w Gdyni. Bohaterka jednego z odcinków programu o artystach polskich „Sztukomaniak” zrealizowanego przez Canal+. Obecnie zajmuje się twórczością malarską. Obecnie zajmuje się twórczością malarską. Wierzy w siłę klasycznego malarstwa. Wierna sztuce realistycznej, figuratywnej, często sięga po tematy znane od wieków. Kobieta, martwa natura, zwierzęta, często przefiltrowane przez emocje artystki prezentują nową jakość.
Członek Związku Polskich Artystów Plastyków

</doc>
<doc id="1856549" url="https://pl.wikipedia.org/wiki?curid=1856549" title="Człon wznoszenia">
Człon wznoszenia



</doc>
<doc id="1856550" url="https://pl.wikipedia.org/wiki?curid=1856550" title="Reprezentacja Słowenii U-21 w piłce nożnej mężczyzn">
Reprezentacja Słowenii U-21 w piłce nożnej mężczyzn

Reprezentacja Słowenii U-21 w piłce nożnej – młodzieżowa reprezentacja Słowenii sterowana przez Słoweński Związek Piłki Nożnej. 
Młodzi Słoweńcy jak do tej pory ani razu nie zakwalifikowali się do Mistrzostw Europy U-21. 
W 2021 roku Młodzi Słoweńcy po raz pierwszy w historii zakwalifikowali się do Mistrzostw Europy U-21. Awans uzyskali jako gospodarze.

</doc>
<doc id="1856552" url="https://pl.wikipedia.org/wiki?curid=1856552" title="Maciej Karwacki">
Maciej Karwacki

Maciej Karwacki (ur. 30 marca 1686 w Unieszewie, zm. 10 kwietnia 1756 w Nowogródku) – jezuita, profesor greki, łaciny i języka hebrajskiego.
Urodził się w Szafałdzie (obecnie Unieszewo) na Warmii. Kształcił się w Reszlu i prawdopodobnie w Braniewie. Po ukończeniu studiów w Wilnie został wykładowcą języków w Kolegium Jezuitów w Braniewie, Kolegium Jezuitów w Wilnie oraz w Kolegium Jezuitów w Reszlu. Wykładał w nich przede wszystkim grekę, łacinę i język hebrajski, jednakże prowadził także zajęcia z matematyki i gramatyki.
Podczas pobytu w Wilnie wydał pracę "Grammatica Graeca". W czasie pracy w Reszlu przez 12 lat zarządzał tamtejszymi drukarniami jezuickimi.
Syn Tomasza i Elżbiety, brat Ludwika i Tomasza Karwackich – zakonników chrześcijańskich i profesorów. Prawdopodobnie był spokrewniony ze Stanisławem Karwackim, również jezuitą i profesorem.

</doc>
<doc id="1856553" url="https://pl.wikipedia.org/wiki?curid=1856553" title="Korczak V">
Korczak V

Korczak V – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym, w misie złotej pół szczenięcia wyskakującego, srebrnego.
Klejnot: ogon pawi, na którym wręby srebrne.
Labry czerwone, podbite złotem.
Najwcześniejsze wzmianki.
Herb przytaczany jest przez Paprockiego w "Gnieździe cnoty" i "Herbach rycerstwa polskiego" oraz w "Kronice" Bielskiego.
Herbowni.
Procenko.

</doc>
<doc id="1856559" url="https://pl.wikipedia.org/wiki?curid=1856559" title="Gobiosuchus">
Gobiosuchus

Gobiosuchus – rodzaj niewielkiego krokodylomorfa z rodziny Gobiosuchidae żyjącego w późnej kredzie na terenach Azji.
Gatunek typowy, "G. kielanae", został opisany w 1972 roku przez Halszkę Osmólską w oparciu o czaszkę i niekompletny szkielet pozaczaszkowy (ZPAL MgR-II/67) odkryte w datowanych na wczesny kampan osadach formacji Dżadochta na terenie pustyni Gobi w Mongolii. W 1983 roku Michaił Jefimow opisał odkrytą w formacji Barun Goyot czaszkę jako należącą do gatunku "G. parvus", jednak możliwe, że reprezentuje ona "G. kielanae".
"Gobiosuchus" był niewielkim, mierzącym około 60 cm długości, w pełni opancerzonym długoszyim i długonogim krokodylomorfem lądowym. Miał niewielkie, ciasno ułożone zęby, co sugeruje, że żywił się małą zdobyczą taką jak bezkręgowce i nieduże kręgowce. Gardło było wąskie, co wskazuje, iż każde większe pożywienie musiało zostać pokawałkowane przed połknięciem. Szyja jest tej samej długości co czaszka, co stanowi cechę nietypową wśród Crocodyliformes, jednak jej ruchomość ograniczały wydłużone żebra szyjne oraz rzędy pokrywających ją osteoderm. Długość kończyn przednich stanowi około 75% długości kończyn tylnych. Ogon był prawdopodobnie równie długi jak reszta ciała, podobnie jak u protozucha i bardziej prymitywnych krokodylomorfów, jednak z powodu niekompletności materiału kopalnego pozostaje to hipotezą.
Najbliższym krewnym "Gobiosuchus" jest prawdopodobnie "Zaraasuchus" – również żyjący w późnej kredzie na obecnych terenach pustyni Gobi – z którym łączy go wiele synapomorfii. Te dwa rodzaje tworzą klad Gobiosuchidae.

</doc>
<doc id="1856563" url="https://pl.wikipedia.org/wiki?curid=1856563" title="Mały Smoczy Szczyt">
Mały Smoczy Szczyt

Mały Smoczy Szczyt (słow. "Malý Dračí štít") – niższy, północno-zachodni wierzchołek Smoczego Szczytu o wysokości ok. 2518 m n.p.m. znajdujący się w południowo-wschodniej grani Wysokiej w słowackiej części Tatr Wysokich. Od południowo-wschodniego wierzchołka Wysokiej oddziela go siodło Przełęczy pod Smoczym Szczytem, a od głównego wierzchołka Smoczego Szczytu (Wielkiego Smoczego Szczytu) oddzielony jest Wyżnim Smoczym Karbem. Wierzchołek Małego Smoczego Szczytu nie jest dostępny żadnymi znakowanymi szlakami turystycznymi.
Pierwsze wejścia na Mały Smoczy Szczyt miały miejsce zapewne podczas pierwszych wejść na główny, południowo-wschodni wierzchołek Smoczego Szczytu. Pierwszego wejścia na Wielki Smoczy Szczyt dokonano w 1905 r.

</doc>
<doc id="1856566" url="https://pl.wikipedia.org/wiki?curid=1856566" title="Kosmas (herb szlachecki)">
Kosmas (herb szlachecki)

Kosmas ("Cosmas") – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu błękitnym krzyż srebrny, między dwoma skrzydłami orlimi, złotymi.
Klejnot: Dwa skrzydła orle, złote, między którymi skos błękitny, obarczony dwiema gwiazdami złotymi.
Labry błękitne, podbite złotem.
Najwcześniejsze wzmianki.
Zatwierdzony Feliksowi, Walentemu, Witowi i Wojciechowi Kosmasom 15 kwietnia 1589.
Herbowni.
Cosmas - Kosmas.

</doc>
<doc id="1856567" url="https://pl.wikipedia.org/wiki?curid=1856567" title="Nikołaj Szamow">
Nikołaj Szamow

Nikołaj Szamow, ros. Николай Шамов (ur. 22 sierpnia 1936) – radziecki skoczek narciarski.
Nie brał udziału w mistrzostwach świata i igrzyskach olimpijskich. Jego największym sukcesem jest zajęcie drugiego miejsca w klasyfikacji generalnej 6. Turnieju Czterech Skoczni (był siódmy w Oberstdorfie, drugi w Garmisch-Partenkirchen, dziewiąty w Innsbrucku i szósty w Bischofshofen). Dwa lata wcześniej, w 4. Turnieju Czterech Skoczni zajął trzecie miejsce (w Oberstdorfie nie startował, 8. miejsce w Ga-Pa, 4. miejsce w Innsbrucku i 6. miejsce w Bischofshofen).

</doc>
<doc id="1856569" url="https://pl.wikipedia.org/wiki?curid=1856569" title="Gminy departamentu Górna Marna">
Gminy departamentu Górna Marna

Lista 433 "'gmin w departamencie Górna Marna, we Francji".

</doc>
<doc id="1856571" url="https://pl.wikipedia.org/wiki?curid=1856571" title="Yikuang">
Yikuang

Yikuang, książę Qing (慶親王, "Qìng qīnwáng"; ur. 16 listopada 1838, zm. 28 stycznia 1917) – chiński polityk, arystokrata mandżurski, członek rodu Aisin Gioro. Stryj Zaifenga, ojca cesarza Puyi.
Pochodził z bocznej i mało znaczącej linii rodu cesarskiego, zdołał jednak dojść do wysokich stanowisk, m.in. Wielkiego Doradcy. Od 1884 roku stał na czele Zongli Yamen. 7 września 1901 roku podpisał ze strony chińskiej protokół kończący powstanie bokserów.
Był jedną z najbardziej skorumpowanych osób na qingowskim dworze. Bliski współpracownik Yuan Shikaia, cesarzowa Cixi obawiała się tej zażyłości i bezskutecznie próbowała usunąć Yikuanga. W obliczu śmierci cesarzowej próbował w porozumieniu z Yuanem dokonać przewrotu pałacowego i osadzić na tronie swego syna Zaizhena. Cesarzowa udaremniła jednak tę próbę wysyłając Yikuanga w podróż i podczas jego nieobecności wyznaczając na następcę tronu małoletniego Puyi. W zamian zmieniła tytuł Yikuanga na dziedziczny.
W 1911 roku powołany na premiera pierwszego w historii Chin gabinetu. Zmarł w Tianjinie.

</doc>
<doc id="1856574" url="https://pl.wikipedia.org/wiki?curid=1856574" title="Hostile Ambient Takeover">
Hostile Ambient Takeover

Hostile Ambient Takeover – czternasty album studyjny zespołu Melvins wydany w 2002 roku przez wytwórnię Ipecac Recordings. 

</doc>
<doc id="1856575" url="https://pl.wikipedia.org/wiki?curid=1856575" title="Ginevra de Benci">
Ginevra de Benci

Ginevra de Benci, zw. La Bencina (ur. latem 1457 zap. w Antelli, zm. ok. 1520) – córka dyrektora banku Medyceuszy w Genewie Ameriga de Benci i Maddaleny, kochanka weneckiego dyplomaty Bernarda Bemba, modelka pozująca do obrazu Leonarda da Vinci "Portret Ginevry Benci".
Życiorys.
Pochodziła z bogatej rodziny Bencich, służącej dynastii Medyceuszy jako bankierzy i doradcy. Była ona drugim, po Medyceuszach, najzamożniejszym florenckim rodem. Ojciec Ginevry w roku jej narodzin był w posiadaniu majątku wycenianego na ponad 26 tysięcy florenów.
W styczniu 1474 Ginevra została wydana za mąż za handlarza suknem Luigiego di Bernardo Niccoliniego. Wkrótce piękna i bogata Ginevra wdała się w romans z czterdziestoletnim weneckim dyplomatą Bernardem Bembem, który przybył do Florencji w styczniu 1475. To właśnie Bembo zlecił Leonardowi da Vinci namalowanie portretu Ginevry. Po wyjeździe kochanka z Florencji w maju 1480 Ginevra prawdopodobnie przeniosła się na wieś, gdzie około 1520 zmarła bezdzietnie jako wdowa.

</doc>
<doc id="1856576" url="https://pl.wikipedia.org/wiki?curid=1856576" title="Caterina Buti del Vacca">
Caterina Buti del Vacca

Caterina Buti del Vacca (ur. ok. 1427, zm. zap. 1495) – kochanka florenckiego notariusza ser Piera da Vinci, matka włoskiego malarza renesansowego Leonarda da Vinci.
Życiorys.
Pochodzenie Cateriny nie zostało do końca ustalone. Jeden z pierwszych biografów Leonarda da Vinci, piszący ok. 1540 Anonimo Gaddiano, przekazał, że matka artysty pochodziła z wysokiego stanu społecznego, przy czym istnieje hipoteza, jakoby była ona dzieckiem nieślubnym. W literaturze Caterina najczęściej jednak jest uważana za chłopkę lub dziewkę służebną. Przeważnie przyjmuje się, że była ona córką drwala Boscaiola di Cerreto Guidi z dębowego lasu niedaleko Vinci. Związała się z florenckim prawnikiem i księgowym ser Pierem da Vinci, wywodzącym się z rodziny notariuszy. 15 kwietnia 1452 w Anchiano niedaleko Vinci urodziła syna, nazwanego imieniem Leonardo. Ser Piero nadał mu nazwisko, lecz nie poślubił Cateriny, prawdopodobnie dlatego, że był już zaręczony z córką bogatego notariusza Albierą di Giovanni Amadori. Prof. Carlo Vecce, włoski historyk twierdzi, że odnalezione przez niego w Archiwum Państwowym we Florencji dokumenty świadczą, że Caterina była niewolnicą pochodzenia czerkieskiego, córką księcia, która porwana przez Tatarów została sprzedana później Wenecjanom. Obok dokumentu jej wyzwolenia w archiwum widnieje podpis notariusza Piera da Vinci. 
Rok po urodzeniu Leonarda Caterina wyszła za mąż za mieszkańca Vinci Antonia di Piero Buti del Vacca zwanego Accattanbrigą (awanturnikiem), wykonującego zawód piecowego (wypalał wapno) w Mercatale, i zamieszkała wraz z nim w Campo Zeppi. Małżeństwo zaaranżował Piero da Vinci (Antonio był jednym z pracowników na jego włościach). Małżeństwo Cateriny z Butim należało do udanych. Pochodziło z niego pięcioro dzieci: Piera, Maria, Lisabetta, Francesco i Sandra. Dzieci najprawdopodobniej zostały ochrzczone w kościele parafialnym San Pantaleone naprzeciwko Campo Zeppi. Mąż Cateriny zmarł około 1490. 
16 lipca 1493 do Corte Vecchia przyjechała kobieta o imieniu Caterina, identyfikowana z matką Leonarda. Informację o jej przybyciu da Vinci zamieścił w swoim notatniku. Caterina po owdowieniu miała przyjechać do syna, aby u jego boku przeżyć ostatnie lata życia. Z Leonardem mieszkała przez dwa lata. Gdy zmarła, da Vinci urządził jej skromny jak na tamte czasy pogrzeb, zapisując w swym notatniku wszystkie wydatki na sumę 123 soldów.

</doc>
<doc id="1856578" url="https://pl.wikipedia.org/wiki?curid=1856578" title="IP masquerading">
IP masquerading



</doc>
<doc id="1856579" url="https://pl.wikipedia.org/wiki?curid=1856579" title="Piwdeństal Jenakijewe">
Piwdeństal Jenakijewe

Piwdeństal Jenakijewe (ukr. Футбольний клуб «Південьсталь» Єнакієве, "Futbolnyj Kłub "Piwdeństal" Jenakijewe") - ukraiński klub piłkarski z siedzibą w Jenakijewem, w obwodzie donieckim.
W latach 1963-1969 występował w rozgrywkach Mistrzostw ZSRR, a w sezonie 1997/1998 w rozgrywkach ukraińskiej Drugiej Lihi.
Historia.
Chronologia nazw:
Drużyna piłkarska Stachanoweć Ordżonikidze została założona w mieście Ordżonikidze w latach 30. XX wieku. W 1938 klub debiutował w rozgrywkach Pucharu ZSRR. Po zakończeniu II wojny światowej przyjął nazwę Metałurh Jenakijewe (miasto w 1943 również zmieniło nazwę na Jenakijewe). Zespół występował w rozgrywkach mistrzostw i Pucharu obwodu donieckiego. W 1963 klub debiutował w Klasie B, 2 strefie ukraińskiej Mistrzostw ZSRR. W 1964 zmienił nazwę na Industrija Jenakijewe i zajął najpierw 9 w Klasie B, 3 strefie ukraińskiej, a potem 30 miejsce w turnieju finałowym. W latach 1965-1967 występował w Klasie B, 2 strefie ukraińskiej pod nazwą Szachtar Jenakijewe, a w 1968 przywrócił nazwę Industrija Jenakijewe. W 1969 klub zajął 16 miejsce w Klasie B, 2 strefie ukraińskiej, ale potem pożegnał się z rozgrywkami na poziomie profesjonalnym i występował w turniejach amatorskich obwodu.
Od początku rozgrywek w niezależnej Ukrainie klub pod nazwą Piwdeństal Jenakijewe (ros. «Югосталь» Енакиево, "Jugostal Jenakijewe") występował w rozgrywkach Mistrzostw Ukrainy spośród drużyn amatorskich, gdzie zajął piąte miejsce w 5 grupie. W następnym sezonie zajął 12 miejsce w 5 grupie Amatorskiej Ligi. W sezonie 1994/95 był ósmym w 4 podgrupie, dopiero w sezonie 1996/97 najpierw zajął pierwsze miejsce w 4 grupie, a potem w turnieju finałowym 6 miejsce i zdobył awans. W sezonie 1997/98 klub debiutował w rozgrywkach Drugiej Lihi, w której zajął 12 miejsce. Ale przed rozpoczęciem następnego sezonu klub zrezygnował z rozgrywek na szczeblu profesjonalnym i występował w Amatorskiej Lidze. W 2001 zespół debiutował w rozgrywkach Amatorskiego Pucharu Ukrainy, gdzie w finale pokonał SK Pereczyn 2:1, 4:0. W 2002 występował w rozgrywkach Amatorskiej Lihi, Amatorskiego Pucharu Ukrainy oraz debiutował w Pucharze Regionów UEFA. W 2003 doszedł do półfinału Amatorskiego Pucharu Ukrainy. Dopiero w 2005 przyszedł następny sukces, w finale Amatorskiego Pucharu Ukrainy klub pokonał Chimmasz Korosteń (4:1, 1:1). Równolegle jako drużyna amatorska kontynuował występy w rozgrywkach Mistrzostw i Pucharu obwodu donieckiego.

</doc>
<doc id="1856580" url="https://pl.wikipedia.org/wiki?curid=1856580" title="El Mehdi Sidqy">
El Mehdi Sidqy

El Mehdi Sidqy (ar. المهدي صدقي, ur. 6 stycznia 1984 w Al-Muhammadijji) – marokański piłkarz występujący na pozycji obrońcy w tajlandzkim klubie Lampang F.C.
Zdobył Puchar Bahrajnu z Al-Shabab Club oraz Puchar Polski z Jagiellonią Białystok.
Ekstraklasa.
El Mehdi Sidqy w polskiej Ekstraklasie zadebiutował 6 marca 2010 roku, w spotkaniu 19. kolejki. Na boisku przebywał przez całe spotkanie, zaś jego Jagiellonia pokonała na wyjeździe Śląsk Wrocław 2:1.
16 lutego 2012 roku Marokańczyk rozwiązał za porozumieniem stron obowiązującą do czerwca 2013 roku umowę z białostockim klubem. W Jagiellonii Sidqy występował z numerem "14" na koszulce. W sierpniu 2012 roku podpisał roczny kontrakt z Piastem Gliwice.

</doc>
<doc id="1856581" url="https://pl.wikipedia.org/wiki?curid=1856581" title="Demokracja. Filozofia i praktyka">
Demokracja. Filozofia i praktyka

Demokracja. Filozofia i praktyka – wspólna seria wydawnicza Fundacji im. Stefana Batorego i Wydawnictwa Znak, publikowana w latach 1994–2001. Redaktorami naukowymi serii byli Marcin Król i Aleksander Smolar.

</doc>
<doc id="1856582" url="https://pl.wikipedia.org/wiki?curid=1856582" title="Muzeum – Pracownia Literacka Arkadego Fiedlera w Puszczykowie">
Muzeum – Pracownia Literacka Arkadego Fiedlera w Puszczykowie

Muzeum – Pracownia Literacka Arkadego Fiedlera w Puszczykowie – muzeum poświęcone życiu i twórczości podróżnika Arkadego Fiedlera, zlokalizowane w podpoznańskim Puszczykowie, przy ulicy Słowackiego 1. W pobliżu znajduje się stacja kolejowa Puszczykówko oraz przystanki autobusowej linii podmiejskiej nr 651 z Poznania (z pętli Dębiec).
Historia.
Muzeum otwarto 1 stycznia 1974 w domu rodzinnym (willi) Fiedlerów. Willa z 1926 została zakupiona w 1946 przez Arkadego Fiedlera, po powrocie z wojennej emigracji. W 1948 sprowadził tutaj także dwóch synów i małżonkę – Marię z domu Maccariello. Wiadomości o zgromadzonych eksponatach były przyczyną licznych wizyt osób z zewnątrz. Ta duża popularność kolekcji spowodowała, że Arkady Fiedler postanowił udostępnić ją społeczeństwu. Od 1973 trwały prace adaptacyjne prowadzone przez Fiedlerów i ich znajomych, zwłaszcza budowniczego Feliksa Skrzypczaka i plastyka Zygmunta Konarskiego.
Od 1991 miasto Puszczykowo nie przyznaje muzeum subwencji, w związku z czym jest ono na samodzielnym utrzymaniu. Do końca 2000 placówkę odwiedziło ponad milion gości z całego świata. Willa Fiedlerów została wpisana do rejestru zabytków pod numerem 140/Wlkp/A w dniu 30 lipca 2003.
Ekspozycja.
Ekspozycja prezentuje eksponaty przywiezione z wypraw prowadzonych przez podróżnika, a także związane z jego udziałem w II wojnie światowej, a zwłaszcza w Dywizjonie 303. W muzeum zgromadzono zbiory etnograficzne, przyrodnicze, entomologiczne, religijne, ludowe rzemiosło i inne. W jednym z budynków, od 2003 zwiedzić można osobną ekspozycję "Tajemniczy Świat Indian".
Do najciekawszych eksponatów należą maski i rzeźby obrzędowe, trofea ludzkich głów, łuki i dmuchawki, motyle tropikalne, pająki, krokodyle, kajmany, skorpiony, piranie (żywe), a także kolekcja książek Arkadego Fiedlera – 32 tytuły w 23 językach. Interesujące są stare zdjęcia z różnych stron świata.
Ogród Tolerancji.
Integralną częścią ekspozycji jest Ogród Tolerancji (wokół willi), w którym zgromadzono modele różnego rodzaju rzeźb i obiektów ważnych dla rozwoju poszczególnych cywilizacji na świecie. Dużą część z nich wykonał Zygmunt Konarski. Znajdują się tutaj m.in.:

</doc>
<doc id="1856584" url="https://pl.wikipedia.org/wiki?curid=1856584" title="In Silico">
In Silico

In Silico – drugi album studyjny australijskiego zespołu Pendulum, wydany 5 maja 2008 roku. Utwory "In Silico" różnią się znacząco w brzmieniu od utworów z debiutanckiego "Hold Your Colour", gdyż bliższe są rockowi elektronicznemu niż drum and bass.
Gareth McGrillen wyznał, że tytuł albumu luźno nawiązuje do albumu Nirvany "In Utero".

</doc>
<doc id="1856586" url="https://pl.wikipedia.org/wiki?curid=1856586" title="Fosfor żółty">
Fosfor żółty



</doc>
<doc id="1856588" url="https://pl.wikipedia.org/wiki?curid=1856588" title="Żółty fosfor">
Żółty fosfor



</doc>
<doc id="1856595" url="https://pl.wikipedia.org/wiki?curid=1856595" title="26 Songs">
26 Songs

26 Songs – trzecia składanka zespołu, która jest reedycją płyt Six Songs, 10 Songs zespołu Melvins wydana w 2003 roku przez firmę Ipecac Recordings.

</doc>
<doc id="1856601" url="https://pl.wikipedia.org/wiki?curid=1856601" title="Albert Camille Vital">
Albert Camille Vital

Albert Camille Vital (ur. 18 lipca 1952) – madagaskarski pułkownik, premier Madagaskaru od 20 grudnia 2009 do 2 listopada 2011.
Życiorys.
Albert Camille Vital urodził się w 1952 w Toliarze. Ukończył francuską École Spéciale Militaire de Saint-Cyr oraz zdobył tytuł inżyniera budownictwa w ZSRR. W latach 2001-2002 kształcił się w "Ecole Superieure Militaire" (Wyższa Szkoła Wojskowa) w Paryżu. Jest żonaty, ma pięcioro dzieci.
W latach 1987-1991 pełnił funkcję szefa Biura Technicznego ds. Rozwoju Sztabu Sił Zbrojnych. W latach 1993-1996 był instruktorem w szkole wojskowej. Od 1998 do 2001 sprawował dowództwo nad I Regimentem Regionu Wojskowego Toliara 5. Po 2002 objął stanowisko przewodniczącego Izby Handlu i Przemysłu w Toliarze. W wojsku awansował do stopnia pułkownika. Wcześniej był kandydatem na urząd mera Toliary oraz założycielem firmy ochroniarskiej. W czasie zamachu stanu na Madagaskarze w marcu 2009 nie odegrał znaczącej roli i nie opowiedział się za żadną ze stron.
Premier Madagaskaru.
20 grudnia 2009 został mianowany przez prezydenta Wysokiej Władzy Przejściowej Andry'ego Rajoelinę na stanowisko szefa rządu. Jego nominacja była konsekwencją pogłębienia się kryzysu politycznego w kraju i braku porozumienia czterech głównych stron konfliktu w kwestii obsady stanowisk ministerialnych w rządzie premiera Eugène'a Mangalazy. Nastąpiła ona zaledwie po dwóch dniach urzędowania premier Cécile Manorohanty. 18 grudnia Rajoelina zdymisjonował premiera Mangalazę i powołał na ten urząd dotychczasową wicepremier Manorohantę, lecz po dwóch dniach raz jeszcze dokonał zmiany na tym stanowisku. Premier Vital zaapelował do społeczeństwa i polityków opozycji o współpracę z jego gabinetem. Zobowiązał się także do zapewnienia bezpieczeństwa w kraju i przeprowadzenia wyborów parlamentarnych planowanych początkowo na 20 marca 2010, a później przesuniętych na rok następny.
10 marca 2011 rząd premiera Vitala podał się do dymisji, by umożliwić implementację postanowień porozumienia podpisanego przez 8 partii politycznych. Plan opierał się na styczniowej propozycji SADC i zakładał pozostanie na stanowisku przez Rajoelinę oraz powołanie konsensusowego rządu przejściowego na czele z premierem wywodzącym się z innej partii politycznej i regionu administracyjnego niż prezydent. Plan zyskał aprobatę ze strony mediatora SADC Leonardo Simao, który zamierzał włączyć do niego również partie opozycyjne trzech byłych prezydentów (Ratsiraki, Zafy'ego i Ravalomanany). 16 marca 2011 Rajoelina na stanowisko szefa rządu ponownie wyznaczył Alberta Camille'a Vitala, oficjalnie bezpartyjnego. Skład nowego rządu, w którym obsada najważniejszych resortów pozostała bez zmian, został ogłoszony 26 marca. Partie byłych prezydentów potępiły jednostronny plan i działanie władz, wzywając SADC do podjęcia działań na rzecz rozwiązania kryzysu.
18 października 2011 premier Vital, stosując się do podpisanego 17 września 2011 porozumienia politycznego, złożył rezygnację na ręce prezydenta. Porozumienie, podpisane przez główne siły polityczne, przewidywało pozostanie Rajoeliny na stanowisku szefa państwa, amnestię i bezwarunkowy powrót do ojczyzny Ravalomanany, powołanie nowego rządu złożonego z przedstawicieli wszystkich stron oraz organizację wyborów parlamentarnych i prezydenckich w ciągu roku. Nowy premier miał zostać powołany przed 1 listopada 2011, a skład rządu ustalony przed 17 listopada.
28 października 2011 prezydent Rajoelina nowym szefem rządu mianował Omera Beriziky'ego, zgłoszonego przez obóz byłego prezydenta Alberta Zafy'ego. 2 listopada 2011 Beriziky został zaprzysiężony na stanowisku.

</doc>
<doc id="1856602" url="https://pl.wikipedia.org/wiki?curid=1856602" title="Przełączka w Wysokiej">
Przełączka w Wysokiej

Przełączka w Wysokiej (słow. "Štrbina vo Vysokej", niem. "Tatraspitze Gipfelscharte", węg. "Tátra-csúcsi-oromrés") – przełęcz położona na wysokości 2537 m n.p.m. znajdująca się w grani głównej Tatr Wysokich w ich słowackiej części. Oddziela główny, południowo-wschodni wierzchołek Wysokiej od wierzchołka północno-zachodniego (z krzyżem). Na Przełączkę w Wysokiej nie prowadzą żadne znakowane szlaki turystyczne, jest dostępna jedynie dla taterników. Pierwsze wejścia na siodło przełęczy miały miejsce podczas pierwszych wejść na wierzchołki Wysokiej.
Na stronę północno-wschodnią, do Doliny Ciężkiej z Przełączki w Wysokiej opada bardzo stromy żleb. Prowadzi nim jedna z trudniejszych dróg wspinaczkowych na Wysoką, środkową częścią jej północnej ściany. Żleb opadający w przeciwną stronę (do Dolinki Smoczej) ma mniejsze nachylenie, fragmentem jego górnej części prowadzi tzw. droga przez Pazdury.

</doc>
<doc id="1856603" url="https://pl.wikipedia.org/wiki?curid=1856603" title="Yixuan">
Yixuan

Yixuan, 1. książę Chun (醇親王, "Chún qīnwáng"; ur. 16 października 1840, zm. 1 stycznia 1891) – chiński arystokrata mandżurski z rodu Aisin Gioro, ojciec cesarza Guangxu i dziadek cesarza Puyi.
Był siódmym synem cesarza Daoguanga i mężem młodszej siostry Cixi, Dafeng. Po śmierci swojego brata, cesarza Xianfenga, został jednym z uczestników zorganizowanego przez Cixi i Yixina spisku i aresztował regenta Su Shuna. Odtąd, dzięki protekcji Cixi, jego pozycja na dworze stale rosła, a po śmierci cesarza Tongzhi nowym cesarzem został jego syn, Guangxu. Odtąd zgodnie z cesarskim dekretem tytuł Yixuana stał się dziedziczny. Po usunięciu Yixina stał się najbardziej wpływową osobą na dworze. W 1885 stanął na czele Kancelarii do spraw Marynarki Wojennej mającej nadzorować tworzenie floty, jednak większość przeznaczonych na nią funduszy sprzeniewierzył na budowę kompleksu pałacowego Yiheyuan.

</doc>
<doc id="1856605" url="https://pl.wikipedia.org/wiki?curid=1856605" title="Ģirts Karlsons">
Ģirts Karlsons

Ģirts Karlsons (ur. 7 czerwca 1981 w Lipawie) – łotewski piłkarz grający na pozycji napastnika.
Kariera klubowa.
Karlsons pochodzi z Lipawy. Karierę piłkarską rozpoczął w klubie Liepājas Metalurgs. W 1998 roku zadebiutował w jego barwach w pierwszej lidze łotewskiej. W debiutanckim sezonie wywalczył z Metalurgsem wicemistrzostwo Łotwy, podobnie jak w 1999 roku. Od 2000 roku był podstawowym zawodnikiem Metalurgsa. W sezonie 2003 po raz trzeci został wicemistrzem kraju, a z 26 golami na koncie został wicekrólem strzelców ligi.
W styczniu 2004 roku Karlsons odszedł do rosyjskiego Szynnika Jarosław, z którym podpisał trzyletni kontrakt. Nie przebił się jednak do składu Szynnika i w Priemjer-Lidze rozegrał 8 spotkań. W 2005 roku wrócił na Łotwę i przez pierwsze pół roku był zawodnikiem Venty Kuldiga.
Venta przechodziła kłopoty finansowe, toteż latem 2005 roku Karlsons odszedł z klubu i wrócił do Metalurgsa Lipawa. Jeszcze w tym samym roku wywalczył z Metalurgsem swój pierwszy w karierze tytuł mistrza kraju i został uznany drugim najlepszym piłkarzem Łotwy za rok 2005 po Aleksandrsie Koļince. W 2006 i 2007 roku został wicemistrzem kraju, a w 2006 roku zdobył także Puchar Łotwy.
Na początku 2008 roku Karlsons odszedł do De Graafschap z miasta Doetinchem. Do końca sezonu 2007/2008 rozegrał 5 spotkań i wrócił na Łotwę, do Metalurgsa. W 2009 roku przyczynił się do wywalczenia przez Metalurgs drugiego w historii mistrzostwa Łotwy.
Latem 2009 Karlsons przeszedł do azerskiego İnteru Baku.
Kariera reprezentacyjna.
W reprezentacji Łotwy Karlsons zadebiutował 20 grudnia 2003 roku w przegranym 0:2 towarzyskim spotkaniu z Kuwejtem. Wystąpił w eliminacjach do Mistrzostw Świata 2006, Euro 2008 i Mistrzostw Świata 2010.

</doc>
<doc id="1856606" url="https://pl.wikipedia.org/wiki?curid=1856606" title="Girts Karlsons">
Girts Karlsons



</doc>
<doc id="1856607" url="https://pl.wikipedia.org/wiki?curid=1856607" title="Bębnica">
Bębnica



</doc>
<doc id="1856610" url="https://pl.wikipedia.org/wiki?curid=1856610" title="Osiecka">
Osiecka



</doc>
<doc id="1856616" url="https://pl.wikipedia.org/wiki?curid=1856616" title="Bój o wzgórze 3234">
Bój o wzgórze 3234

Bój o wzgórze 3234 – jeden z epizodów walk podczas radzieckiej interwencji w Afganistanie; potyczka o wzgórze panujące nad strategiczną drogą (magistralą) do miasta Chost. Stoczona pomiędzy żołnierzami radzieckiej 9 kompanii 345 wydz. pułku powietrznodesantowego a mudżahedinami afgańskimi podczas operacji Magistrala w 1988 roku.
Przed bitwą.
W wyniku operacji Magistrala oddziały radzieckie i afgańskie wojska rządowe objęły kontrolę nad drogą Gardez-Chost. Mudżahedini niejednokrotnie próbowali kontrolę tę odzyskać, atakując radziecko-afgańskie posterunki rozmieszczone na wzgórzach panujących nad strategicznym szlakiem. Na jednym z takich wzniesień, oznaczonych na mapach numerem 3234, w styczniu 1988 roku rozlokowanych było 39 żołnierzy kompanii powietrznodesantowej ze wsparciem pułkowej artylerii. Zostali oni zaatakowani przez szkolone w Pakistanie oddziały mudżahedinów.
Siły stron.
Żołnierze radzieccy.
9 kompania powietrznodesantowa 345 wydzielonego pułku powietrznodesantowego
Oficerowie i chorążowie:
Podoficerowie i szeregowi:
Mudżahedini.
200-400 bojowników przeszkolonych przez pakistański "SSG" ("Special Services Group"). Nosili specjalne, czarne mundury z czarno-żółto-czerwonymi naszywkami na rękawach. W literaturze przedmiotu określani są jako elitarny oddział komandosów "Czarne bociany". Franc Kilncewicz, oficer polityczny 345 pułku powietrznodesantowego biorący udział w walce, oceniał ich jako "doskonale przygotowanych do tej akcji i walczących jak szaleni".
Bitwa.
7 stycznia o godz. 15:30 rozpoczął się ostrzał artyleryjski i rakietowy wzgórza na którym rozlokowana była radziecka kompania. Godzinę później grupa mudżahedinów podeszła niezauważona na odległość ok. 200 metrów od pozycji rosyjskich i z dwóch kierunków, pod przykryciem silnego ognia moździerzy rozpoczęła atak na pozycje kompanii. Po ok. godzinnej walce atak został odparty – partyzanci wycofali się pozostawiając na polu walki kilkunastu zabitych i ok. 30 rannych. Podobny los spotkał drugą próbę ataku z godz. 17:35. O 19:30 rozpoczął się trzeci, najcięższy atak mudżahedinów, wspierany silnym ogniem z ckm-ów i granatników. Został on również odparty. Do godz. 3:00 rebelianci przeprowadzili jeszcze sześć nocnych ataków (w sumie dziewięć) i wszystkie one zostały odparte.
W czasie piątego ataku, który rozpoczął się o 23:10, rebeliantom atakującym z trzech kierunków równocześnie, wykorzystującym rozpoznane walką martwe strefy obrony radzieckiej, udało się podejść na 50 metrów od linii obrońców, a miejscami nawet na odległość rzutu granatem. W czasie ostatniego ataku, o godz. 3:00, kiedy obrońcom kończyła się już amunicja, ich dowódca por. Tkaczow szykował się do skierowania ognia pułkowej artylerii na własne pozycje. Jednak w krytycznym momencie do reduty dotarł pluton zwiadowców por. Leonida Smirnowa z amunicją, co pozwoliło przeprowadzić skuteczny kontratak.
To co przynieśli na "własnych plecach" zwiadowcy Smirnowa nie mogło jednak wystarczyć na długo. Problemem pozostawała także duża liczba rannych, którzy wymagali natychmiastowej ewakuacji. Obrońcy kilkakrotnie wzywali śmigłowce, jednak sztab pułku odmawiał ich przysłania, ze względu na walki toczone na drodze przelotu maszyn w dolinie Sate Kondo. Wtedy nad wzgórzem pojawił się pojedynczy Mi-8, którego pilot, słysząc wezwania obrońców przez radio, bez rozkazu zdecydował się udzielić im pomocy. Lądując w miejscu do tego nie przeznaczonym, ryzykując życie załogi i własne oraz utratę maszyny, zabrał rannych i zabitych, a następnie powrócił z amunicją, której dostatek zapewnił obrońcom możliwość skutecznego oporu.
W odpieraniu ataków kluczową rolę odegrała pułkowa artyleria, której wsparcie, precyzyjnymi koordynatami zapewniał znajdujący się na wzgórzu obserwator artyleryjski ("artkorriektirowszczik") st. lejtn. Iwan Babienko.
Po bitwie.
Bitwa była z uwagą śledzona przez głównodowodzącego 40 A. w Afganistanie gen. Borysa Gromowa, który zaplanował i przeprowadził operację "Magistrala". Otrzymał za nią Złotą Gwiazdę Bohatera Związku Radzieckiego. Dwóch żołnierzy 9 kompanii, którzy polegli śmiercią bohaterów (st. sierż. Aleksandrow i szer. Mielnikow) również otrzymali pośmiertnie to odznaczenie. Wszyscy obrońcy wzgórza otrzymali ordery Czerwonego Sztandaru lub Czerwonej Gwiazdy. Dowódca 345 pułku – płk. Wostrotin przedstawił też do tytułu Bohatera Związku Radzieckiego dzielnego pilota śmigłowca, jednak wniosek ten został odrzucony, a sam pilot otrzymał naganę za niesubordynację i został karnie odesłany do ZSRR. Żadne ze źródeł nie podaje jak się nazywał.
Straty.
ZSRR
9 kompania straciła w walce 6 spadochroniarzy, 28 zostało rannych (w tym 9 ciężko).
Mudżahedini
Według różnych źródeł bojownicy stracili ok. 200 ludzi.
Wpływy kulturowe.
O 9 kompanii i boju na wzgórzu 3234 opinia publiczna przypomniała sobie w 2005 roku, dzięki filmowi "9 kompania" w reżyserii Fiodora Bondarczuka. Posiada on jednak kilka istotnych nieścisłości: w filmie polegli niemal wszyscy radzieccy żołnierze, podczas gdy naprawdę zabici stanowili tylko 15% obrońców. Walki toczyły się w dość wysokich górach i w śniegu, a nie w piaskach, jak pokazuje film.
W 2008 roku powstała gra komputerowa "Prawda o diewjatoj rotie" oraz "9th Company: Roots of Terror" w Polsce wydana pt. "9 Kompania".
W 2016 roku szwedzki zespół Sabaton nagrał utwór pt. "Hill 3234" opowiadający o bitwie o tytułowe wzgórze.

</doc>
<doc id="1856617" url="https://pl.wikipedia.org/wiki?curid=1856617" title="Johnny Thunders">
Johnny Thunders

Johnny Thunders (znany też jako Johnny Volume), właściwie John Anthony Genzale Jr (ur. 15 lipca 1952, Queens, Nowy Jork, zm. 23 kwietnia 1991, Nowy Orlean) – amerykański gitarzysta, wokalista i autor piosenek.
Kariera.
Johnny Thunders urodził się i wychowywał w Jackson Heights (w nowojorskiej dzielnicy Queens) w rodzinie włoskich katolików przybyłych wcześniej do USA z Avellino. Jako nastolatek lubił grać w baseballa, lecz nie został przyjęty do drużyny z powodu swoich długich włosów, których nie chciał obciąć. W 1971 zaczął karierę muzyczną w grupie Actress, która po dołączeniu wokalisty Davida Johansena zmieniła nazwę na New York Dolls.
Z New York Dolls nagrał dwa pierwsze albumy studyjne, po czym w 1975 opuścił zespół (wraz z perkusistą Jerrym Nolanem). Jeszcze w tym samym roku utworzył z Nolanem oraz ex–basistą Television Richardem Hellem grupę The Heartbreakers (czasem występującą jako Johnny Thunders and the Heartbreakers lub Johnny Thunders &amp; The Heartbreakers). Kiedy Hell opuścił grupę, na jego miejsce zaangażowano basistę Billy’ego Ratha oraz gitarzystę Waltera Lure'a.
W tym składzie muzycy na początku 1977 przenieśli się do Londynu, gdzie grupa cieszyła się większą popularnością niż w USA. W połowie tego samego roku ukazał się jedyny studyjny album zespołu "L.A.M.F.". W następnym roku członkowie zespołu, którzy mieli problemy z narkotykami zawiesili działalność (wznawiając ją jeszcze na krótko w 1984 i 1990), grając pożegnalne koncerty w USA. Thunders następnie zajął się karierą solową nagrywając album "So Alone" z zaproszonymi przez siebie muzykami: m.in. Steve’em Jonesem, Paulem Cookiem (obaj Sex Pistols), Steve’em Marriottem (Small Faces) i Philem Lynottem (Thin Lizzy). Po nagraniu płyty krótko współpracował pod szyldem The Living Dead z Sidem Viciousem (ex–Sex Pistols). Na przełomie 1979/1980 występował z Wayne'em Kramerem z MC5 jako Gang War (w 1990 wydano płytę koncertową "Gang War" nagraną dziesięć lat wcześniej podczas występu grupy w Bostonie).
W 1984 ukazała się płyta "Hurt Me" nagrana tylko przez Thundersa, który akompaniował sobie na gitarze akustycznej. W następnym roku został wydany kolejny album "Que Sera Sera" z gościnnym udziałem m.in. Dave’a Tregunny (Sham 69) i Stiva Batorsa (The Dead Boys, Lords of the New Church). 
W 1988 wspólnie z wokalistką Patti Palladin (która udzilelała swojego głosu również na wcześniejszych płytach Thundersa) wydał płytę "Copy Cats" (jako Johnny Thunders &amp; Patti Paladin). 
Śmierć.
Johnny Thunders zmarł 23 kwietnia 1991 w Nowym Orleanie wskutek przedawkowania metadonu. Sekcja zwłok wykazała również, że cierpiał na białaczkę. Został pochowany w Nowym Jorku na „Mount Saint Marys Cemetery”.

</doc>
<doc id="1856620" url="https://pl.wikipedia.org/wiki?curid=1856620" title="Meteorismus">
Meteorismus



</doc>
<doc id="1856621" url="https://pl.wikipedia.org/wiki?curid=1856621" title="Internet Protocol Security">
Internet Protocol Security



</doc>
<doc id="1856622" url="https://pl.wikipedia.org/wiki?curid=1856622" title="Hohenselchow-Groß Pinnow">
Hohenselchow-Groß Pinnow

Hohenselchow-Groß Pinnow - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gartz (Oder).

</doc>
<doc id="1856623" url="https://pl.wikipedia.org/wiki?curid=1856623" title="IP Security">
IP Security



</doc>
<doc id="1856624" url="https://pl.wikipedia.org/wiki?curid=1856624" title="Miłość w prawdzie">
Miłość w prawdzie



</doc>
<doc id="1856625" url="https://pl.wikipedia.org/wiki?curid=1856625" title="Zbiornik wodny Morávka">
Zbiornik wodny Morávka

Zbiornik wodny Morawka (czes. "Vodní nádrž Morávka") – zbiornik zaporowy na rzece Morawka w Czechach, powyżej wsi Morawka. Powierzchnia: 79,5 ha. Zbiornik funkcjonuje jako element ochrony przeciwpowodziowej dorzecza górnej Odry oraz zbiornik wody pitnej dla miast zachodniej części Śląska Cieszyńskiego (Frydek-Mistek, Hawierzów i Czeski Cieszyn).
Historia.
Zapora wodna na Morawce, której główną funkcją miała być ochrona przeciwpowodziowa, była pierwotnie (na początku lat 50. XX w.) projektowana w rejonie Raszkowic, ok. 8 km poniżej obecnej lokalizacji. W terenie rozpoczęto już prace ziemne, kiedy pod koniec 1953 r. przedstawiony został alternatywny projekt wyżej położonej zapory, zlokalizowanej tuż poniżej ujścia do Morawki potoku Slavíč. Kładł on główny nacisk nie na aspekt przeciwpowodziowy, a na wykorzystanie planowanego zbiornika jako źródła wody do celów komunalnych (zaopatrzenie rozwijającej się aglomeracji ostrawskiej, a zwłaszcza planowanego zupełnie nowego miasta - Hawierzowa). Budowa zapory koło Raszkowic została odwołana - pozostał po niej kanał Morawka-Żermanice oraz związany z nim jaz na Morawce.
Budowa obiektu przebiegała w latach 1961–1967. W latach 1961-1964 miała miejsce budowa tamy, zaprojektowanej jako zapora ziemna. W odróżnieniu od konwencjonalnych rozwiązań, w których wykonywany jest nieprzemakalny rdzeń z materiału gliniasto-ilastego, zastosowano tu nietypowy płaszcz asfaltobetonowy. Brak doświadczeń z tego typu konstrukcjami i pośpiech w jej realizacji były powodem usterek, które zaobserwowano już podczas próbnego napełniania zbiornika w 1965 r. Zapora przemakała do tego stopnia (0,3 m³/s), że napełnianie musiało zostać przerwane, a cała powierzchnia zapory od strony górnej wody naprawiona i doszczelniona. Ostatecznie napełnienie zapory odbyło się w latach 1966-1967.
W latach 1997-2000 miała miejsce kompleksowa rekonstrukcja zapory przy całkowicie spuszczonej wodzie ze zbiornika. W jej ramach asfaltobetonowy płaszcz został zastąpiony warstwą folii PCV. Zbudowany został również drugi upust oraz nowa sztolnia drenażowa służąca odwodnieniu stoku nad zaporą.
Elektrownia.
W obiekcie zainstalowana została turbina Francisa o mocy 0,05 MW, a w roku 1994 dodatkowo turbina Bankiego-Michella o mocy 0,09 MW.
Znaczenie rekreacyjne.
Otoczenie zbiornika stanowi strefę ochrony sanitarnej, dlatego nie jest on wykorzystywany do celów rekreacyjnych.

</doc>
<doc id="1856626" url="https://pl.wikipedia.org/wiki?curid=1856626" title="Miejska Rada Narodowa">
Miejska Rada Narodowa



</doc>
<doc id="1856627" url="https://pl.wikipedia.org/wiki?curid=1856627" title="Gerswalde">
Gerswalde

Gerswalde - gmina w Niemczech, w kraju związkowym Brandenburgia, w powiecie Uckermark, siedziba urzędu Gerswalde.

</doc>
<doc id="1856628" url="https://pl.wikipedia.org/wiki?curid=1856628" title="Carmelo Simeone">
Carmelo Simeone

Carmelo Simeone (ur. 22 września 1934 w Ciudadela, zm. 11 października 2014 w Buenos Aires) – argentyński piłkarz.
Urodzony w Ciudadela Simeone karierę piłkarską rozpoczął w 1955 roku w klubie CA Vélez Sarsfield. Jako piłkarz klubu Vélez Sársfield wziął udział w turnieju Copa América 1959, gdzie Argentyna zdobyła mistrzostwo Ameryki Południowej. Simeone zagrał w trzech meczach – z Chile (7 marca – debiut), Boliwią (tylko w pierwszej połowie – w przerwie zastąpił go Juan Francisco Lombardo) i Brazylią (tylko w drugiej połowie – w przerwie zmienił Juana Francisco Lombardo).
Wziął udział w turnieju Copa del Atlántico 1960, gdzie Argentyna zajęła drugie miejsce. Simeone zagrał we wszystkich trzech meczach – z Paragwajem, Brazylią i Urugwajem.
W grudniu 1960 roku wziął udział w dwóch zwycięskich meczach z Ekwadorem w ramach eliminacji do finałów mistrzostw świata w 1962 roku. W 1961 roku przeszedł do klubu Boca Juniors, w którym zadebiutował 25 marca 1962 roku w wygranym 2:1 meczu z Chacarita Juniors. W 1962 roku Simeone razem z Boca Juniors zdobył tytuł mistrza Argentyny.
Razem z Boca Juniors Simeone dotarł do finału turnieju Copa Libertadores 1963, gdzie jego klub uległ słynnemu Santosowi, mającemu w składzie legendarnego króla futbolu Pelé. Następnie razem z Boca Juniors dwa razy z rzędu zdobył mistrzostwo Argentyny – w 1964 i 1965 roku. Dotarł także do półfinału Copa Libertadores 1965 oraz do półfinałowej fazy Copa Libertadores 1966.
Był w kadrze reprezentacji podczas finałów mistrzostw świata w 1966 roku, gdzie Argentyna dotarła do ćwierćfinału. Simeone nie zagrał w żadnym meczu.
W Boca Juniors grał do 1967 roku – ostatni raz zagrał 3 grudnia w przegranym 2:3 meczu przeciwko CA Independiente. W Boca Juniors Simeone rozegrał łącznie 182 mecze (16 371 minut) i zdobył 2 bramki – z tego w lidze rozegrał 152 mecze i zdobył 1 bramkę.
W pierwszej lidze argentyńskiej Simeone rozegrał łącznie 316 meczów i zdobył 1 bramkę. Na koniec kariery w 1968 roku przeniósł się do klubu Sportivo Belgrano San Francisco.
W reprezentacji Argentyny w latach 1959–1966 Simeone rozegrał 22 mecze i nie zdobył żadnej bramki.

</doc>
<doc id="1856631" url="https://pl.wikipedia.org/wiki?curid=1856631" title="Parafia św. Kamila w Chicago">
Parafia św. Kamila w Chicago

Parafia św. Kamila w Chicago (ang. "St. Camillus's Parish") – parafia rzymskokatolicka położona w Chicago w stanie Illinois w Stanach Zjednoczonych.
Jest ona wieloetniczną parafią w zachodniej dzielnicy Chicago, z mszą św. w j. polskim dla polskich imigrantów.
Parafia została poświęcona św. Kamilowi de Lellis.

</doc>
<doc id="1856632" url="https://pl.wikipedia.org/wiki?curid=1856632" title="Flieth-Stegelitz">
Flieth-Stegelitz

Flieth-Stegelitz - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gerswalde.

</doc>
<doc id="1856634" url="https://pl.wikipedia.org/wiki?curid=1856634" title="Laiko">
Laiko

Laïko (gr. λαϊκό τραγούδι) – odmiana greckiej muzyki popularnej, związana z kulturą miejską.
Początków tego rodzaju muzyki należałoby szukać pod koniec lat 50., kiedy odchodzi w przeszłość pierwsza generacja wykonawców muzyki rebetiko, a nowe pokolenie unowocześnia ten styl nowym brzmieniem, a także zmianą instrumentarium. Obok tradycyjnych instrumentów jak buzuki i bağlama pojawia się perkusja, a także instrumenty klawiszowe. Muzycy wykonujący "laiko", coraz częściej korzystali ze wzmacniaczy dźwięku.
W latach 60. wraz z upowszechnieniem "laiko" pojawiło się kilka jej odmian. Jedną z nich określano pojęciem "indoprepi" (grec. ινδοπρεπή), wskazującym na inspiracje muzyką hinduską. Czołowy wykonawca "indoprepi" – Manolis Angelopoulos szukał inspiracji w klasycznej muzyce arabskiej – tarab, ale także w hinduskiej muzyce popularnej – filmi. Istotny wpływ na powstanie "indoprepi" miała popularność filmów hinduskich, cieszących się ogromną popularnością wśród widowni kin ateńskich.
Większą popularnością niż "indoprepi" cieszyła się "skyladika" (Σκυλάδικο), nawiązująca do korzeni "rebetiko" i śpiewana najczęściej w nocnych klubach na przedmieściach miast. Samego pojęcia "skyladiko" używano także na określenie miejsc, w których wykonywano „muzykę półświatka” (słowo to pochodzi od σκύλος-pies i oznacza psią budę). Ten rodzaj muzyki był szczególnie prześladowany w okresie rządów czarnych pułkowników, kiedy uznawano ją za zagrażającą porządkowi publicznemu.
Ulegająca wpływom zachodnioeuropejskiej kultury masowej "laiko" przekształciła się w latach 70. w nowoczesną wersję tej muzyki, bliską muzyce pop i muzyce dance. Jedną z pionierek "nowoczesnego laiko" była grecko-cypryjska wokalistka Ana Wisi. Z tym nurtem związana jest także czołówka greckich piosenkarzy pop, jak Despina Vandi, Sakis Ruwas, Elena Paparizou i Andonis Remos.

</doc>
<doc id="1856635" url="https://pl.wikipedia.org/wiki?curid=1856635" title="Koktajl z Brompton">
Koktajl z Brompton

Koktajl z Brompton, nazywany czasem Eliksirem z Brompton, to eliksir przeznaczony do użycia jako bardzo mocny środek przeciwbólowy, a także stosowany profilaktycznie. Wytworzony z morfiny lub heroiny, kokainy, wysoko procentowego alkoholu (według niektórych przepisów może być gin), czasem z dodatkiem chlorpromazyny by przeciwdziałać nudnościom, był podawany w przypadkach chorób terminalnych (a zwłaszcza u pacjentów, chorych na raka) aby uśmierzyć ból i sprzyjać pacjetom w akceptowaniu ich własnej śmierci. Powszechne wyrażenie mówiło o "różnej ilości morfiny, 10 milligramów kokainy, 2.5 millilitra 98% alkoholu etylowego, 5 mL syropu BP i o różnej ilości wody z chloroformem."1
Nazwa Koktajlu pochodzi od Royal Brompton Hospital w Londynie, w Anglii, gdzie mikstura ta została wynaleziona pod koniec lat 20 w XX wieku dla pacjentów, chorych na gruźlicę. Co prawda mikstura rzadko jest używana w wieku XXI, słuch o niej nie zaginął. Znacznie bardziej była rozpowszechniona pod koniec XIX i na początku XX wieku. Oryginalny pomysł na miksturę doustną z morfiny i kokainy, pomagającą pacjentom w agonii z powodu zaawansowanych chorób przypisuję się chirurgowi Dr Herbert Snow w roku 1896.
Podczas gdy każdy składnik zwalcza ból i inne dolegliwości, które mogą występować u pacjentów, mających mdłości z powodu chemioterapii, napromieniowania, i/lub wysokich i zwiększonych dawek morfiny, generalnie uznaje się, że cała mikstura ma silniejsze działanie niż suma wszystkich jej części z różnymi, aktywnymi składnikami, które są uwarunkowane w dany sposób przez morfinę lub inny opioid. Synergia między analgezyjnymi opioidami a centralnie działającymi stymulantami jest dobrze znana i ma szerokie zastosowanie: na przykład, kofeina zawiera wiele bazowanych na kodeinie substancji zwalczających ból, a recepta na dekstroamfetaminy lub metylfenidatu dla pacjentów z wysokimi dawkami opioidów stosowana jest, aby jednocześnie zwalczać senność, wywołaną przez środki przeciwbólowe i jednocześnie zwiększyć ich skuteczność zwalczania bólu. Jednak w artykule z czasopisma "Canadian Medical Association Journal" z 1979 roku nie stwierdzono statystycznie, aby mikstura zapewniała znaczące postępy w zwalczaniu bólu, osłabienia, bądź senności wobec działania samej morfiny.2

</doc>
<doc id="1856636" url="https://pl.wikipedia.org/wiki?curid=1856636" title="Milmersdorf">
Milmersdorf

Milmersdorf (pol. hist. "Miłobratów") – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gerswalde.

</doc>
<doc id="1856638" url="https://pl.wikipedia.org/wiki?curid=1856638" title="Parafia św. Konstancji w Chicago">
Parafia św. Konstancji w Chicago

Parafia św. Konstancji w Chicago (ang. "St. Constance's Parish") – parafia rzymskokatolicka położona w Chicago w stanie Illinois w Stanach Zjednoczonych.
Jest ona wieloetniczną parafią w północno-zachodniej dzielnicy Chicago, z mszą św. w j. polskim dla polskich imigrantów.
Parafia została poświęcona św. Konstancji.

</doc>
<doc id="1856641" url="https://pl.wikipedia.org/wiki?curid=1856641" title="Parafia św. Daniela Proroka w Chicago">
Parafia św. Daniela Proroka w Chicago

Parafia św. Daniela Proroka w Chicago (ang. "St. Daniel the Prophet Parish") – parafia rzymskokatolicka położona w Chicago w stanie Illinois w Stanach Zjednoczonych.
Jest ona wieloetniczną parafią w zachodniej dzielnicy Chicago, z mszą św. w j. polskim dla polskich imigrantów.
Parafia została poświęcona św. Danielowi Prorokowi.

</doc>
<doc id="1856642" url="https://pl.wikipedia.org/wiki?curid=1856642" title="Reneta Landsberska">
Reneta Landsberska

Jabłoń domowa 'Reneta Landsberska' (także: "Reneta Gorzowska", niem. "Landsberger Renette" lub "Burchardt Renette", wł. "Renetta di Landsberg", fr. "Reinette de Landsberg") – odmiana jabłoni domowej ("Malus domestica Borkh."), dokładniej renety, wyhodowanej w Gorzowie Wielkopolskim (niem. "Landsberg an der Warthe") w 1840.
Historia.
'Renetę Landsberską' wyhodował Justizrat (radca prawny) z Gorzowa Wlkp. – Theodor Heinrich Otto Burchardt (1771-1853), syn nadburmistrza miasta w latach 1780-1787 – Davida Christiana Otto Burchardta. Rodzina posiadała podmiejski majątek Schönhof, połączony z okazałym sadem w okolicy dzisiejszych ulic Borowskiego i Kazimierza Jagiellończyka, gdzie Burchardt-syn prowadził doświadczenia pomologiczne. 'Renetę Landsberską' wyhodował w 1840, ale pierwsze owoce zrodziła ona dopiero w 1852 (tuż przed śmiercią hodowcy). Formalnie za odmianę jabłoni uznano ją po kolejnych kilkunastu latach (1874-1877). Około 1892 z jej nasion uzyskano kolejną odmianę – "Hammerstein" (także: "Minister von Hammerstein"), dziś już praktycznie zapomnianą.
Współcześnie.
W Polsce 'Reneta Landsberska' uchodzi za zabytek przyrodniczy i nie jest powszechnie uprawiana. Dawniej uprawiano ją nad Dolną Wisłą, w Wielkopolsce oraz na Dolnym Śląsku. Na Kurpiach i Mazurach nie udawała się z uwagi na wrażliwość na niskie temperatury. W latach 1987-1990 drzewo było przedmiotem kwerendy prowadzonej przez Ogród Botaniczny PAN w Warszawie. Znajduje się w kolekcjach Arboretum w Bolestraszycach i Instytutu Sadownictwa i Kwiaciarstwa w Skierniewicach. W samym Gorzowie Wlkp. przy Zespole Szkół Ogrodniczych, w 2009 otwarto sad tej jabłoni, sadzone były także one w gorzowskich przedszkolach oraz uprawiane są w kilku ogrodach np. na Wieprzycach. W najbliższym czasie planowane jest także wprowadzenie co najmniej 1000 sadzonek Renety Landsberskiej na gorzowski rynek.
Reneta Landsberska jest jedną z odmian preferowanych w polskim programie rolnośrodowiskowym mającym na celu ochronę zagrożonych zasobów genetycznych.
Normy europejskie.
W Niemczech 'Reneta Landsberska' jest dość popularną odmianą. Znajduje się w obrocie handlowym. 6 sierpnia 2001 Komisja Europejska ustaliła normy dla jabłek i gruszek. 'Renetę Landsberską' zaliczono do odmian o dużych owocach. 26 lutego 2009 w Polsce, rozporządzeniem ministra rolnictwa i rozwoju wsi (program rolnośrodowiskowy), uprawę tego jabłka uznano za jedną z cech sadu tradycyjnego.
Właściwości.
'Reneta Landsberska' owocuje bardzo obficie. Jest wrażliwa na mróz i choroby (np. parch, mączniak). Owoc jest średniej wielkości lub duży, najczęściej kulisto-stożkowaty, nieco spłaszczony. Skórka jest gładka, czasem tłusta, nieco błyszcząca, zielonożółta, często z pomarańczowym, słabym rumieńcem. Owoce oceniane przez konsumentów są jako smaczne, soczyste, winne, deserowe. Dojrzewa na początku października, a dojrzałość spożywczą osiąga w grudniu lub styczniu. Jest wrażliwa na obicia i odgniecenia przy długotrwałym transporcie.
Zastosowanie.
'Reneta Landsberska', z uwagi na smak i konsystencję, nadaje się najlepiej ze wszystkich odmian jabłek do przyrządzania tradycyjnej szarlotki.

</doc>
<doc id="1856644" url="https://pl.wikipedia.org/wiki?curid=1856644" title="Oldřich Burský">
Oldřich Burský

Oldřich Burský (ur. 17 października 1933 w Kyjovie, zm. 7 lipca 2013) – czechosłowacki polityk, wiceprzewodniczący Czeskiej Rady Narodowej (1986–1989), wicepremier i minister rolnictwa Czechosłowacji (1989–1990). 
Życiorys.
Z wykształcenia jest lekarzem weterynarii. Działał w Czechosłowackiej Partii Socjalistycznej. W latach 1986–1989 sprawował z jej ramienia funkcję wiceprzewodniczącego Czeskiej Rady Narodowej. W grudniu 1989 objął obowiązki wicepremiera w gabinecie Mariána Čalfy, urząd pełniąc do kwietnia 1990. Od kwietnia 1990 do czerwca 1990 był ministrem rolnictwa i żywności.

</doc>
<doc id="1856648" url="https://pl.wikipedia.org/wiki?curid=1856648" title="Mittenwalde (powiat Uckermark)">
Mittenwalde (powiat Uckermark)

Mittenwalde - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gerswalde.

</doc>
<doc id="1856649" url="https://pl.wikipedia.org/wiki?curid=1856649" title="Parafia św. Ferdynanda w Chicago">
Parafia św. Ferdynanda w Chicago

Parafia św. Ferdynanda w Chicago (ang. "St. Ferdinand's Parish") – parafia rzymskokatolicka położona w Chicago w Illinois, w Stanach Zjednoczonych.
Jest polską parafią w północno-zachodniej dzielnicy Chicago, z mszami św. w języku polskim dla polskich imigrantów.
Parafia została poświęcona św. Fedynandowi.

</doc>
<doc id="1856652" url="https://pl.wikipedia.org/wiki?curid=1856652" title="Deniss Ivanovs">
Deniss Ivanovs

Deniss Ivanovs (ur. 11 stycznia 1984 w Lipawie) – piłkarz łotewski grający na pozycji środkowego obrońcy.
Kariera klubowa.
Ivanovs pochodzi z Lipawy. Karierę piłkarską rozpoczął w klubie Liepājas Metalurgs. W 2001 roku zadebiutował w jego barwach w pierwszej lidze łotewskiej. Od 2002 roku był podstawowym zawodnikiem Metalurgsa. W sezonie 2003 po raz pierwszy w karierze został wicemistrzem kraju, podobnie jak w 2004 roku. W 2005 roku wraz z Metalurgsem wywalczył swój pierwszy w karierze tytuł mistrza kraju. W 2006 i 2007 roku ponownie został wicemistrzem kraju, a w 2006 roku zdobył także Puchar Łotwy. W 2009 roku przyczynił się do wywalczenia przez Metalurgs drugiego w historii klubu mistrzostwa Łotwy.
Latem 2009 Ivanovs przeszedł do Ajaksu Kapsztad, zespołu z Republiki Południowej Afryki. Z Ajaksem podpisał 3-letni kontrakt. W Ajaksie grał przez rok.
W 2010 roku Ivanovs został zawodnikiem Sivassporu, a po roku spędzonym w Turcji przeniósł się do azerskiego klubu Bakı FK. W 2014 roku najpierw grał w rumuńskm FC Botoșani, a następnie został zawodnikiem FK Liepāja. W 2015 roku był z niej wypożyczony do węgierskiego klubu Nyíregyháza Spartacus.
Kariera reprezentacyjna.
W reprezentacji Łotwy Ivanovs zadebiutował 24 grudnia 2005 roku w zremisowanym 1:1 spotkaniu Pucharu Króla Tajlandii z Tajlandią. Wraz z Łotwą wystąpił w eliminacjach do Euro 2008 i Mistrzostw Świata 2010.

</doc>
<doc id="1856654" url="https://pl.wikipedia.org/wiki?curid=1856654" title="Temmen-Ringenwalde">
Temmen-Ringenwalde

Temmen-Ringenwalde - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gerswalde.

</doc>
<doc id="1856655" url="https://pl.wikipedia.org/wiki?curid=1856655" title="Włodzimierz Kiernożycki (ur. 1941)">
Włodzimierz Kiernożycki (ur. 1941)

Włodzimierz Kiernożycki (ur. 23 września 1941 na Polesiu we wsi Zaostrowiecze) – polski inżynier, prezydent Gorzowa Wielkopolskiego.
Posiada dyplom inżyniera budownictwa lądowego Politechniki Poznańskiej z 1965 r. Pracował na stanowiskach kierowniczych w Zielonogórskim Przedsiębiorstwie Budowlanym i Wojewódzkim Zarządzie Inwestycji Miejskich w Zielonej Górze. Od 1975 r. był dyrektorem nowo powstałej Wojewódzkiej Dyrekcji Rozbudowy Miast i Osiedli Wiejskich w Gorzowie. 16 czerwca 1978 r. powołany na stanowisko prezydenta miasta, które piastował do 15 kwietnia 1982 r. Za jego prezydentury Gorzów przekroczył 100  000 mieszkańców (oficjalnie stało się to 24 kwietnia 1979 r.). We wrześniu 1980 r. udostępnił pomieszczenia w Urzędzie Miasta na siedzibę Zarządu Regionu NSZZ "Solidarność". Swą rezygnację uzasadnił wypełnieniem misji Prezydenta Miasta. W latach 1983-1988 był dyrektorem Wojewódzkiej Dyrekcji Inwestycji, od 1 maja 1988 r. do sierpnia 1988 był dyrektorem Wydziału Budownictwa w Urzędzie Wojewódzkim. W sierpniu 1988 r. został (ostatnim) I sekretarzem KM PZPR w Gorzowie, którym był do końca grudnia 1989 r. W styczniu 1990 r. podjął pracę w „Gobexie” jako specjalista od inwestycji, następnie został partnerem firmy inżynierskiej „Invest-service". Od 1995 r. do 30 czerwca 1999 r. był partnerem w Przedsiębiorstwie Konsultingowym „Engineer”, które zaprojektowało i nadzorowało budowę terminali w Świecku i Olszynie na granicy polsko-niemieckiej oraz terminalu towarowego w Koroszczynie na granicy z Białorusią. W latach 1994–2005 był współwłaścicielem Przedsiębiorstwa Usług Inwestycyjnych w Gorzowie Wlkp. Od 1999 r. aktywny członek Stowarzyszenia Inżynierów Doradców i Rzeczoznawców polskiej organizacji członka FIDIC (Międzynarodowa Federacja Inżynierów Konsultantów) – wykładowca, rozjemca i arbiter.

</doc>
<doc id="1856657" url="https://pl.wikipedia.org/wiki?curid=1856657" title="Čestmír Adam">
Čestmír Adam

Čestmír Adam (ur. 10 marca 1924, zm. 6 czerwca 1999) – czechosłowacki prawnik i działacz polityczny, w latach 1976–1986 wiceprzewodniczący Czeskiej Rady Narodowej. 
Życiorys.
Z wykształcenia był prawnikiem. W latach 1969–1990 sprawował mandat posła do Czeskiej Rady Narodowej, będąc jej wiceprzewodniczącym z ramienia Czechosłowackiej Partii Socjalistycznej (1976–1986). 

</doc>
<doc id="1856658" url="https://pl.wikipedia.org/wiki?curid=1856658" title="E.w.">
E.w.



</doc>
<doc id="1856661" url="https://pl.wikipedia.org/wiki?curid=1856661" title="Landini">
Landini

Landini – producent ciągników rolniczych z siedzibą w Fabbrico we Włoszech, należący do koncernu Argo Tractors S.p.A. Przedsiębiorstwo założone zostało pierwotnie w 1884 r. przez Giovanni Landiniego pod nazwą ".
W latach 30. XX wieku stało się głównym włoskim producentem ciągników rolniczych, wyprzedzając Fiata.
Historia.
Firma Landini produkująca traktory została utworzona w 1884 roku przez Giovanni Landiniego, pod nazwą " (pol. "Fabryka sprzętu rolniczego i winniczego"). Początkowo firma produkowała głównie maszyny parowe, takie jak lokomobile. W 1910 r. Giovanni Landini skonstruował swój pierwszy stabilny silnik dwusuwowy. Pomysł nie był całkowicie oryginalny, ponieważ silniki tego typu były już używane za granicą, w szczególności w konstrukcjach morskich. Mimo wszystko, Landini zasługuje na miano pierwszego we Włoszech konstruktora, który zastosował to rozwiązanie w maszynach do użytku rolniczego.
Traktory z silnikiem Diesla.
W 1924 roku silnik jednocylindrowy średnioprężny, zostaje zamontowany do prototypu ciągnika Landini "25/30 HP". Maszyna okazała się być solidną i wzbudzającą zaufanie. W 1932 roku zostaje wprowadzony do produkcji model "40 HP", przeznaczony dla wielkich farm rolniczych, jak również model 25/30 HP, który posiadał system chłodzenia silnika poprzez ewaporację wody.
W 1934 roku zostaje wprowadzony do produkcji "Superlandini" i wkrótce nowy ciągnik staje się wielkim sukcesem handlowym; mający moc 48 KM, staje się wówczas najsilniejszym ciągnikiem produkcji włoskiej, i takim pozostanie, aż do czasów po drugiej wojnie światowej.
W 1935 roku zostaje wprowadzony mniejszy model o nazwie "Vélite", o mocy 25 KM i masie wynoszącej jedynie 2300 kg, bardziej elastyczny w użyciu i mniej „zajmujący”. Nazwa Vélite nawiązuje do tytułu, jaki Mussolini nadawał wyróżnionym w kampanii battaglia del grano (pol. "Walce o ziarno"). Model osiągnął wielki sukces sprzedaży, co pozwoliło firmie z prowincji Reggio Emilia, stać się największym producentem ciągników rolniczych we Włoszech. Na fali sukcesu został wprowadzony do produkcji model pośredni, "Bufalo" posiadający 38 KM, który nie osiągnął tak wielkiego sukcesu jak poprzednie modele.
W 1949 roku została zbudowana nowa fabryka w mieście Como, gdzie rozpoczęto produkcję ciągnika Landini L25.
W latach 50. pojawia się nowa gama ciągników z silnikiem dwusuwowm, od najmniejszego "L25", aż do, najmocniejszego jaki został dotąd zbudowany – "L55". Pomimo tego, że w dzisiejszych czasach dwusuwowy silnik spalinowy został zastąpiony wygodniejszymi w eksploatacji jednostkami o większych osiągach, silniki Landini pozostają lubiane przez miłośników maszyn rolniczych .
Produkty z silnikami dwusuwowymi.
Traktory z silnikami dwusuwowymi, wyprodukowanymi przez Landini w latach 1927–1963:
Lata 60. XX wieku do dziś.
Pojawienie się, w czasach powojennych, paliwa o wyższej jakości, zachęca Landini do rozpatrzenia możliwości porzucenia silników dwusuwowych na rzecz szybkich i łatwych utrzymaniu silników Diesla. W 1957 roku zostaje podpisana umowa z Perkins Engines z Peterborough w sprawie licencjonowanej produkcji angielskich silników, które jeszcze dziś, należycie rozbudowane, zasilają gamę ciągników. Linia produkcji ciągników Landini nieustannie się rozrasta, i od 1959 roku wprowadza również napęd gąsienicowy wraz z modelem C35. W tym okresie modele o największej sprzedaży to "Landinetta" z 1956 roku, pierwszy ciągnik o niewielkich rozmiarach napędzany nowym silnikiem Diesla o pojedynczym cylindrze, dwusuwowym o mocy od 15 do 18 KM, "R50" z 1957 roku o mocy 50 KM oraz "R4000" z 1960 roku rozwijający moc 40 KM. W roku 1959 Landini zostaje zakupiona przez międzynarodową firmę Massey Ferguson, tym sposobem przystępując do międzynarodowej kompanii w sektorze, zyskując innowację i technologię, zachowując jednocześnie markę i charakterystyczne barwy.
Począwszy od 1968 roku przedsiębiorstwo z Fabbrico wchodzi w skład kategorii maszyn rolniczych o wysokiej mocy, wraz z otwrciem siedziby w Aprilii.
W 1973 roku zostają zaprezentowane modele 6500, 7500 i 8500 zaopatrzone w rewolucyjną przekładnię 12+4.
W 1977 roku następuje kolejne, ważne wydarzenie w historii firmy, wraz z wprowadzeniem do produkcji serii "Large", pierwszego europejskiego ciągnika o mocy przekraczającej 100 KM z miejscem przeznaczonym dla kierowcy na podwieszanej platformie.
W 1982 roku rusza produkcja modeli przeznaczonych do sadów. W tej kategorii rynku Landini podtrzymuje dominację światową, wraz z ok. 35% stawki.
W 1986 roku zostaje wypuszczona na rynek seria „Vigneto”, która wypełniając serię maszyn specjalistycznych, tworzy siedzibę w Fabbrico ekskluzywnym dostawcą również dla marki Massey Ferguson wszystkich ciągników specjalistycznych zarówno o napędzie kołowym, jak i gąsienicowym.
W 1988 roku siedziba w Fabbrico osiąga poziom 13.000 sprzedanych maszyn, przede wszystkim dzięki średniej gamie. Tego samego roku pojawia się seria 60, 70 i 80 o średniej mocy z przekładnią 24+12.
W 1989 roku Massey Ferguson odstępuje 66% kwoty dla Landini, próbując naprawić jej problemy finansowe i w 1991 roku następuje otworzenie filii we Francji, Landini Tracteurs S.A.
W 1994 roku Landini staje się częścią grupy ARGO S.p.a., własnością rodziny Morra. Nowy poziom przemysłowy zdaje się przenosić rezultaty a liczba sprzedanych ciągników wzrasta o 30% w stosunku do roku poprzedzającego.
Od lat 1994 do 1996 następuje ciąg ważnych uzgodnień handlowych. Przede wszystkim umowa z ISEKI, następnie zakup Valpadana S.p.a. (mała mechanizacja rolnicza), i w końcu unowocześnienie i reorganizacja linii produkcyjnych w celu zaspokojenia zwiększającego się zapotrzebowania oraz wybudowanie magazynu do produkcji kół zębatych i wykończeń mechanicznych w fabryce San Martino in Rio, gdzie w międzyczasie przekroczono 14.000 wyprodukowanych jednostek.
W 1997 roku następuje otwarcie ważnych siedzib w Hiszpanii Landini Iberica i filia Landini GmbH w Niemczech. W międzyczasie zostaje zaprezentowana nowa gama Legend II w wersji Top i Techno z kabiną i miejscem dla kierowcy całkowicie zmodernizowanym, oraz gama Globus.
Sprzedaż ciągników Landini osiąga 16.863 jednostek wraz ze wzrostem równym 7,5% w stosunku do poprzedniego roku.
Od 1998 roku zostaje również zaktywowana procedura kontroli jakości firmy i otwarcie Landini Terminal, nowa struktura przystosowana do składowania i wysyłki ukończonych produktów. W tym samym roku zostają wprowadzone gamy Discovery i Mistral.
W 1999 roku udział Landini w rynku osiąga 5% i w kolejnym roku zostają otworzone filie w Stanach Zjednoczonych, Kanadzie, Australii i w Południowej Afryce.
W 2000 roku Landini wykupuje od Case IH zarówno prawa do marki McCormick, jak i fabryki z Doncaster. McCormick, własność Landini, automatycznie przechodzi w skład Gruppo ARGO S.p.A. W międzyczasie odnawia wszystkie ciągniki o mocy od 50 do 100 KM. Zostaje zaprezentowana nowa gama ciągników z serii Rex Frutteto e Vigneto, Mythos, Ghibli, Atlas i Trekker.

</doc>
<doc id="1856662" url="https://pl.wikipedia.org/wiki?curid=1856662" title="Gramzow (Brandenburgia)">
Gramzow (Brandenburgia)

Gramzow – gmina w Niemczech, w kraju związkowym Brandenburgia, w powiecie Uckermark, siedziba urzędu Gramzow.
W latach 1288-1585 Gramzow był miastem.
W sąsiedztwie gminy przebiega autostrada A11, łącząca Berlin z granicą polsko-niemiecką, na której przechodzi w autostradę A6, prowadzącą do Szczecina.
Toponimia i historia.
Nazwa pochodzenia słowiańskiego, połabskie odosobowe "*Grąb-šov" znaczy dosłownie „gród Grąb-ša”. Na język polski tłumaczone jako "Grąbczów" lub "Gręzowo".
Najstarsza znana wzmianka o miejscowości "Gramsowe" pochodzi z 1168. W 1177/78 został tu założony klasztor norbertanów. W 1687 osiedlili się tu francuscy hugenoci.
Demografia.
Wykres zmian populacji Gramzow w granicach z 2013 r. od 1875 r.:

</doc>
<doc id="1856663" url="https://pl.wikipedia.org/wiki?curid=1856663" title="Gramzow">
Gramzow

Niemcy.
1 gmina:
2 dzielnice miast:

</doc>
<doc id="1856668" url="https://pl.wikipedia.org/wiki?curid=1856668" title="Allahu Akbar (ujednoznacznienie)">
Allahu Akbar (ujednoznacznienie)



</doc>
<doc id="1856669" url="https://pl.wikipedia.org/wiki?curid=1856669" title="Manuela Henkel">
Manuela Henkel

Manuela Henkel (ur. 4 grudnia 1974 r. w Neuhaus am Rennweg) – niemiecka biegaczka narciarska, medalistka olimpijska i medalistka mistrzostw świata.
Kariera.
W 1995 r. zadebiutowała na mistrzostwach świata biorąc udział w mistrzostwach w Thunder Bay. Zajęła tam 20. miejsce w biegu na 15 km technika klasyczną. Dwa lata później, na mistrzostwach świata w Trondheim spisywała się słabiej najlepszy wynik osiągając w biegu na 5 km stylem klasycznym, w którym była trzydziesta. Podobne wyniki uzyskała na mistrzostwach w Ramsau, gdzie plasowała się w trzeciej dziesiątce. Na mistrzostwach świata w Lahti jej najlepszym wynikiem było 10. miejsce w sprincie techniką dowolną. Mistrzostwa świata w Val di Fiemme były najlepszymi w jej wykonaniu. Wraz z Violą Bauer, Claudią Künzel i Evi Sachenbacher zdobyła złoty medal w sztafecie 4x5 km. Indywidualnie Henkel była dziewiąta w biegu an 15 km techniką klasyczną. Podczas mistrzostw świata w Oberstdorfie ani razu nie zajęła miejsca w czołowej dziesiątce. Zajęła także 9. miejsce w sprincie techniką klasyczną na mistrzostwach w Sapporo. Startowała ponadto na mistrzostwach świata w Libercu, ale bez sukcesów.
Igrzyska olimpijskie w Nagano w 1998 r. były jej olimpijskim debiutem. Jej najlepszym indywidualnym wynikiem na tych igrzyskach było 36. miejsce w biegu na 15 km techniką klasyczną. Na igrzyskach olimpijskich w Salt Lake City osiągnęła swój największy sukces zajmując wspólnie z Bauer, Künzel i Sachenbacher złoty medal w sztafecie. Indywidualnie jej najlepszym wynikiem na tych igrzyskach było 15. miejsce w sprincie stylem dowolnym. Startowała także na igrzyskach olimpijskich w Turynie zajmując między innymi 12. miejsce w sprincie techniką dowolną.
Najlepsze wyniki w Pucharze Świata osiągnęła w sezonie 2002/2003, kiedy to zajęła 12. miejsce w klasyfikacji generalnej. W sezonie 2000/2001 zajęła trzecie miejsce w klasyfikacji sprinterskiej. Ośmiokrotnie stawała na podium, nigdy nie wygrała zawodów Pucharu Świata.
Jej siostra Andrea była biathlonistką.

</doc>
<doc id="1856670" url="https://pl.wikipedia.org/wiki?curid=1856670" title="Antoine Duquesne">
Antoine Duquesne

Antoine F.E.F.F. Duquesne (ur. 3 lutego 1941 w Ixelles, zm. 4 listopada 2010 w Brukseli) – belgijski i waloński prawnik i polityk, były minister oraz parlamentarzysta krajowy i europejski, przewodniczący frankofońskich partii liberalnych.
Życiorys.
Ukończył w 1965 studia prawnicze na Uniwersytecie w Liège. Do 1971 był asystentem na Wydziale Prawa tej uczelni, prowadził też praktykę adwokacką. W latach 70. i 80. wielokrotnie był szefem gabinetów politycznych sekretarzy stanu lub ministrów, pełnił kierownicze funkcje w krajowych komitetach ds. handlu i przedsiębiorczości. Sprawował mandat senatora (1988–1991 i 2003–2004), a także posła do Izby Reprezentantów (1991–1999, w tym od 1995 jako jej wiceprzewodniczący). Był radnym Manhay (od 1989 do 1999) i jednocześnie od 1995 burmistrzem tej miejscowości. Zasiadał także w radzie Regionu Walońskiego (1991–1995).
Dwukrotnie wchodził w skład rządu federalnego: u Wilfrieda Martensa był ministrem edukacji (1987–1988), u Guya Verhofstadta pełnił funkcję ministra spraw wewnętrznych (1999–2003).
Od 1990 do 1992 pełnił funkcję przewodniczącego Partii Reformatorsko-Liberalnej. W latach 2003–2004 stał na czele współtworzonego przez to ugrupowanie federacyjnego Ruchu Reformatorskiego.
W 2004 z listy MR uzyskał mandat posła do Parlamentu Europejskiego. Zasiadał w grupie Porozumienia Liberałów i Demokratów na rzecz Europy oraz w Komisji Wolności Obywatelskich, Sprawiedliwości. W 2009 nie ubiegał się o reelekcję.
Odznaczony m.in. Orderem Leopolda II klasy i Orderem Oranje-Nassau II klasy. W 1998 otrzymał honorowy tytuł ministra stanu.

</doc>
<doc id="1856672" url="https://pl.wikipedia.org/wiki?curid=1856672" title="Evan Handler">
Evan Handler

Evan Handler (ur. 10 stycznia 1961 w Nowym Jorku) – amerykański aktor telewizyjny i filmowy, pisarz. Największą rozpoznawalność przyniosła mu rola Harry’ego Goldenblatta – adwokata, a później męża Charlotte York, granej przez Kristin Davis w serialu HBO "Seks w wielkim mieście" (2002–2004) oraz komedii romantycznej "Seks w wielkim mieście" (2008) i jej sequelu "Seks w wielkim mieście 2" (2010). Wystąpił także jako Charlie Runkle, komicznie bełkotliwy przyjaciel i agent Hanka Moody’ego (David Duchovny) w serialu Showtime "Californication" (2007–2014).
Wczesne lata.
Urodził się w nowojorskiej dzielnicy Queens w rodzinie żydowskiej jako syn Enid Irene (z domu Ostrov), administratorki zdrowia psychicznego, i Murrya Raymonda Handlera, właściciela agencji reklamowej. Wychowywał się w nowojorskim miasteczku Cortlandt, niedaleko Croton-on-Hudson, z bratem Lowellem i siostrą Lillian. Uczęszczał do Hendrick Hudson High School w Montrose w stanie Nowy Jork.
Kariera teatralna.
W wieku 17 lat przeniósł się ponownie do Nowego Jorku, gdzie studiował aktorstwo w Juilliard School i był związany z Drama Division’s Group 12 (1979–1983), w której występowali także Kevin Spacey, Ving Rhames i Elizabeth McGovern. W 1979 wystąpił na nowojorskiej scenie Westside Theatre Upstairs przy Chelsea Theatre Center w przedstawieniu "Strider: The Story of a Horse" na motywach opowiadania Lwa Tołstoja "Bystronogi" jako robotnik na folwarku zajmujący się końmi i w sztuce Maxa Frischa "Biografia" ("Biography: A Game") w podwójnej roli Thomasa i kelnera. Wkrótce po opuszczeniu Juilliard zdobył wiele głównych ról w produkcjach na Broadwayu i Off-Broadwayu, w tym jako Shelley Solomon w "Dziecku Salomona" ("Solomon’s Child", 1982) czy jako Eugene w komedii Neila Simona "Wspomnienia z Brighton Beach" ("Brighton Beach Memoirs", 1983).
W wieku 24 lat zastąpił Matthew Brodericka w roli Eugene’a Morrisa Jerome’a w "Biloxi Blues" (1985) na Broadwayu, kiedy zdiagnozowano u niego ostrą białaczkę szpikową. Po pięcioletniej walce aktor wyszedł z choroby i opisał swoją wstrząsającą historię w uznanym autobiograficznym monodramie "Time on Fire" (1993) wystawianym w Second Stage Theatre Company przy McGinn-Cazale Theatre, który następnie zaadaptował na wspomnienia. W 1991 zrezygnował z występu na Broadwayu w roli Andrew Rallya w spektaklu Paula Rudnicka "I Hate Hamlet", gdy podczas walki szermierczej na scenie nieobliczalny aktor Nicol Williamson jako John Barrymore uderzył go mieczem.
Kariera ekranowa.
W 1980 przyjął rolę w filmie "Szkoła kadetów". Handler występował w dramatach telewizyjnych oraz sitcomach, w tym "Sześć stóp pod ziemią", "Prawo i porządek", "Prezydencki poker", "Policjanci z Miami", "Studio 60", "Nie ma sprawy", "Przyjaciele", "Zagubieni" i "24 godziny". Grał rolę Harry’ego Goldenblatta – męża Charlotte York, granej przez Kristin Davis w "Seks w wielkim mieście". Zagrał również główną rolę w "Wiecie, jak jest..." i "Specjalistki" kanału ABC oraz w zakończonym niepowodzeniem "Woops!" kanału FOX. W 2000 roku Handler sportretował Larry’ego Fine'a w telewizyjnej biografii "Three Stooges (Zakręcone trio)". Można go obejrzeć też w serialu "Californication", gdzie gra rolę Charliego Runkle'a, najlepszego przyjaciela i agenta Hanka Moody’ego – postaci granej przez Davida Duchovny’ego.
Pisarstwo.
Handler jest również pisarzem. Jego pierwsza książka, "Time On Fire: My Comedy of Terrors" została opublikowana w 1996. Opowiada w niej o swoich doświadczeniach jako pacjenta z ostrą białaczką szpikową oraz swojego nieoczekiwanego wyzdrowienia. Jego druga książka, "It’s Only Temporary... The Good News and the Bad News of Being Alive" została wydana w maju 2008. Handler pisał też dla kilku krajowych magazynów, w tym „Elle”, „O, The Oprah Magazine” i „Mirabella” oraz regularnie dla The Huffington Post.
Życie prywatne.
12 października 2003 ożenił się z włoską chemiczką Elisą Atti. Mają córkę, Sofię Clementinę (ur. 17 stycznia 2007). Lowell Handler to także pisarz i fotograf, autor książki "Twitch &amp; Shout: A Touretter's Tale".

</doc>
<doc id="1856673" url="https://pl.wikipedia.org/wiki?curid=1856673" title="Sądy">
Sądy



</doc>
<doc id="1856675" url="https://pl.wikipedia.org/wiki?curid=1856675" title="Dyter">
Dyter

Dyter, Diter – imię męskie pochodzenia germańskiego, zapisywane w Polsce od 1306 roku w formach Dyter, Tyter, a w postaci Dederek, Dederko i Deder – od 1417 roku, także Tader i Tadyr (które to formy mogły także pochodzić od imienia Teodor). 
Pierwszy człon to germ. "þeudo", stsas. "thioda", stwniem. "diot" – „lud”, tu m.in. w formach "Dēd-" i "Tād-"; drugi, "her-", to: stsas. "heri", stwniem. "heri" – w funkcji członu drugiego oznacza „dowódca wojskowy”. W czasach nowożytnych na gruncie języka niemieckiego imię to (niem. "Dieter", "Diether") zbiega się ze skróconą formą imienia "Dietrich" (Teodoryk).
Staropolskie zdrobnienia: Dederek, Dederka (rodz. męski), Dederko; inne możliwe staropolskie zdrobnienia to: Debel, Dedel, Dedo, Dedak, Dela, Delak, Depa, Dydo, Dydziec, Dyt(ek), Dytko, Dytel, Dytka (rodz. męski), Dytlin, Dytusz, Dytyl, Dzietko, Dziec(z)ko, Tyc(z), Tyc(z)a (rodz. męski), Tyc(z)an, Tyc(z)e, Tyc(z)ek, Tyc(z)ko, Tyc(z)o, Tydek, Tydko, Tyl, Tyla (rodz. męski), Tylasz, Tyle, Tylek, Tylik, Tyliszak, Tylko, Tylo, Tylusz, Tyluszek, Tyluszko, Tytel, Tytak, Tyto, Tytusz, Dyko, Dykasz, Dykiel, Dykusz.
Dyter, Deder, Diter imieniny obchodzi 16 grudnia. 

</doc>
<doc id="1856676" url="https://pl.wikipedia.org/wiki?curid=1856676" title="Dieter">
Dieter



</doc>
<doc id="1856677" url="https://pl.wikipedia.org/wiki?curid=1856677" title="Diter">
Diter



</doc>
<doc id="1856678" url="https://pl.wikipedia.org/wiki?curid=1856678" title="Deder">
Deder

Deder – miasto w Etiopii, w regionie Oromia.

</doc>
<doc id="1856679" url="https://pl.wikipedia.org/wiki?curid=1856679" title="Tyter">
Tyter



</doc>
<doc id="1856680" url="https://pl.wikipedia.org/wiki?curid=1856680" title="International Bitterness Units">
International Bitterness Units

International Bitterness Units – międzynarodowe jednostki goryczy ustalone przez European Brewery Convention. Wyznaczane są przy pomocy chromatografii cieczowej HPLC i określane skrótem IBU. Jednostki IBU oznaczają stopień nachmielenia/goryczy w piwie. 1 IBU odpowiada zawartości 1 miligrama izo-alfa kwasów pochodzących z chmielu w 1 litrze piwa.
Sensoryczne wrażenie goryczy w piwie zależy głównie od poziomu IBU oraz ekstraktu brzeczki podstawowej. Ta sama ilość IBU w piwie lekkim daje wrażenie większej goryczy niż w piwie o większej zawartości ekstraktu. Poziom substancji goryczkowych chmielu można szacunkowo przedstawić poprzez stosunek IBU do ekstraktu wyrażanego w procentach, stopniach Ballinga lub Plato:
Poziom goryczy w wybranych stylach.
Jednym z elementów różnicujących poszczególne style i odmiany piw jest poziom ich goryczy. Poniższa tabela przedstawia stopień goryczy w niektórych piwnych stylach na podstawie Beer Judge Certification Program Style Committee oraz opisu kategorii międzynarodowego konkursu European Beer Star.

</doc>
<doc id="1856681" url="https://pl.wikipedia.org/wiki?curid=1856681" title="Ulica Henryka Sienkiewicza w Raciborzu">
Ulica Henryka Sienkiewicza w Raciborzu

Ulica Henryka Sienkiewicza (daw. niem. "Schrammstraße") – raciborska ulica znajdująca się w dzielnicy Centrum. Rozpoczyna się od skrzyżowania z ulicami Piwną i Drzymały, następnie biegnie obok pl. Jagiełły, a kończy na skrzyżowaniu z ulicami Staszica i Bema. Swoją nazwę wzięła od Henryka Sienkiewicza. Dawna nazwa ulicy pochodzi od burmistrza Raciborza - Roberta Schramma.

</doc>
<doc id="1856683" url="https://pl.wikipedia.org/wiki?curid=1856683" title="Kazimierz Greń">
Kazimierz Greń

Kazimierz Greń (ur. 19 grudnia 1962) – polski działacz piłkarski, samorządowiec, były prezes Podkarpackiego Związku Piłki Nożnej, były szef komisji futsalu w Polskim Związku Piłki Nożnej.
Działał w Sojuszu Lewicy Demokratycznej. W wyborach samorządowych w 2002 z listy SLD-UP z wynikiem 675 głosów uzyskał mandat radnego miasta Rzeszów. W grudniu 2004 wystąpił z SLD. Przystąpił następnie do klubu radnych "Nasz Dom – Rzeszów". W 2005 podpisał deklarację poparcia dla Partii Demokratycznej. W wyborach samorządowych w 2006 uzyskał reelekcję do rady miasta z listy lewicowego komitetu Tadeusza Ferenca "Rozwój Rzeszowa", zdobywając 698 głosów. 18 stycznia 2007 zgłosił swoją kandydaturę w wyborach na prezesa Polskiego Związku Piłki Nożnej podczas Nadzwyczajnego Walnego Zgromadzenia Delegatów. W 2008 organizował kampanię wyborczą Grzegorza Laty na stanowisko prezesa PZPN. 11 października 2009 zrezygnował z funkcji doradcy prezesa PZPN. Podczas dorocznego zjazdu PZPN 20 grudnia 2009 podjął nieudaną próbę obalenia prezesa. W 2010 nie ubiegał się o reelekcję w wyborach samorządowych. Za pokątną sprzedaż biletów na mecz Irlandia-Polska (29 III 2015) został zawieszony w prawach działacza piłkarskiego.

</doc>
<doc id="1856684" url="https://pl.wikipedia.org/wiki?curid=1856684" title="Cryptococcus neoformans">
Cryptococcus neoformans

Cryptococcus neoformans (San Felice) Vuill. – gatunek grzybów z rodziny trzęsakowatych ("Tremellaceae").
Systematyka i nazewnictwo.
Pozycja w klasyfikacji według Index Fungorum: "Cryptococcus, Tremellaceae, Tremellales, Incertae sedis, Tremellomycetes, Agaricomycotina, Basidiomycota, Fungi".
Niektóre synonimy naukowe:
"Cryptococcus neoformans" jest znany jako przedstawiciel drożdży podstawkowych, podczas gdy jego teleomorfa opisywana była pod nazwą "Filobasidiella neoformans". 
Władysław Wojewoda w 2003 r. nadał temu gatunkowi nazwę polską nitkopodstawkówka wodna, ale dla synonimu "Filobasidiella neoformans" Kwon-Chung.
Charakterystyka.
Gatunek ten wywołuje kryptokokozę. Jego wymiary (bez otoczki) wynoszą 5-10 μm.
Najważniejszym czynnikiem zjadliwości jest otoczka polisacharydowa, która chroni "C. neoformans" przed fagocytozą. Dodatkowo wydzielanie melaniny, która odkłada się w ścianie komórkowej grzyba, może chronić go przed działaniem wolnych rodników wydzielanych przez fagocyty.

</doc>
<doc id="1856685" url="https://pl.wikipedia.org/wiki?curid=1856685" title="Współczynnik Schindlera">
Współczynnik Schindlera

Współczynnik Schindlera, wskaźnik Schindlera – parametr limnologiczny będący stosunkiem zsumowanej powierzchni zbiornika wodnego i jego zlewni do objętości tego zbiornika (czaszy jeziora). Współczynnik ten jest miarą wpływu otoczenia na zbiornik – im jest wyższy, tym wpływ większy. Jeziora o wartości współczynnika Schindlera nie wyższej niż 2 uznaje się za mało podatne na degradację wynikającą ze spływu ze zlewni. Wartość graniczna równa 2 jest również podstawą do klasyfikacji jezior podczas określania ich klasy jakości wody. Wydzielane są trzy kategorie podatności na degradację:
Podobną miarą jest wskaźnik Ohlego, który jest stosunkiem powierzchni zlewni do powierzchni zbiornika.

</doc>
<doc id="1856686" url="https://pl.wikipedia.org/wiki?curid=1856686" title="Przyłącze elektryczne">
Przyłącze elektryczne



</doc>
<doc id="1856688" url="https://pl.wikipedia.org/wiki?curid=1856688" title="Ural (region fizycznogeograficzny)">
Ural (region fizycznogeograficzny)

 
Ural (9; t. Ural i Nowa Ziemia) – megaregion fizycznogeograficzny Europy Wschodniej. 
Megaregion Uralu leży na wschodnim skraju Europy i stanowi jednostkę graniczną z Azją – na wschód od niego rozciąga się Nizina Zachodniosyberyjska. Składa się z pojedynczego, wąskiego, ale długiego łańcucha górskiego Ural oraz ze stanowiących jego geologiczne przedłużenie wysp Wajgacz i Nowa Ziemia na Morzu Arktycznym. Megaregion Uralu rozciąga się od Morza Karskiego na północy po Płaskowyż Turgajski na południu na długości ponad 3000 km. Szerokość megaregionu nie przekracza natomiast 200 km. 
Megaregion niemal w całości leży w Rosji, tylko skraj południowego krańca leży w Kazachstanie. 
Podstawą wyodrębnienia Uralu w osobny megaregion jest po pierwsze jego górski charakter, wyraźnie odmienny od płaskich powierzchni Niżu Wschodnioeuropejskiego i Niziny Zachodniosyberyjskiej, a po drugie odmienność pochodzenia tektonicznego - o ile Niż Wschodnioeuropejski i Nizina Zachodniosyberyjska leżą na wielkich płytach tektonicznych (platformie rosyjskiej i płycie zachodniosyberyjskiej), to Ural i Nowa Ziemia stanowią ciągłą strukturę fałdową wypiętrzoną w orogenezie hercyńskiej. 
Megaregion Uralu dzieli się na prowincje: 

</doc>
<doc id="1856689" url="https://pl.wikipedia.org/wiki?curid=1856689" title="Kurt">
Kurt



</doc>
<doc id="1856690" url="https://pl.wikipedia.org/wiki?curid=1856690" title="Szachta Ukraina Ukraińsk">
Szachta Ukraina Ukraińsk

Szachta Ukraina Ukraińsk (ukr. Футбольний клуб «Шахта Україна» Українськ, "Futbolnyj Kłub "Szachta Ukrajina" Ukrajinśk") - ukraiński klub piłkarski z siedzibą w Ukraińsku, w obwodzie donieckim.
Historia.
Chronologia nazw:
Drużyna piłkarska Szachta Ukraina Ukraińsk została założona w mieście Ukraińsk w XX wieku. Zespół występował w rozgrywkach mistrzostw i Pucharu obwodu donieckiego. W sezonie 1997/98 debiutował w rozgrywkach Amatorskiej Ligi, w której zajął drugie miejsce w 4 grupie. W następnym sezonie był ósmym w 3 grupie, a w Amatorskim Pucharze Ukrainy doszedł do półfinału. W 1999 zespół ponownie startował w rozgrywkach Amatorskiego Pucharu Ukrainy, gdzie w finale pokonał zespół Trojanda-Ekspres Połonka Gorzka 2:0, 1:2. W sezonie 2000 zajął drugie miejsce w 8 grupie. Potem kontynuował występy w rozgrywkach Mistrzostw i Pucharu obwodu.

</doc>
<doc id="1856691" url="https://pl.wikipedia.org/wiki?curid=1856691" title="So Alone">
So Alone

So Alone – debiutancki album Johnny’ego Thundersa, wydany w 1978 roku w Europie przez wytwórnie Real i Warner Bros., a w 1992 w Stanach Zjednoczonych przez Sire.
Lista utworów.
Bonusy CD (1992 r.):

</doc>
<doc id="1856692" url="https://pl.wikipedia.org/wiki?curid=1856692" title="Herman De Croo">
Herman De Croo

Herman Francies Joseph De Croo (ur. 12 sierpnia 1937 w Opbrakel) – belgijski polityk i prawnik, były minister w kilku rządach, w latach 1995–1997 przewodniczący Flamandzkich Liberałów i Demokratów (VLD), od 1999 do 2007 przewodniczący Izby Reprezentantów. Ojciec Alexandra De Croo.
Życiorys.
Ukończył w 1961 studia prawnicze na Université Libre de Bruxelles (ULB), uzyskał stopień doktora nauk prawnych. Przez rok był stypendystą Programu Fulbrighta w Chicago Law School. W 1961 rozpoczął praktykę w zawodzie prawnika w Oudenaarde. Prowadził także działalność akademicką na ULB (do 1968) i jako profesor na Wydziale Prawa Wolnego Uniwersytetu Brukselskiego (1986–2005).
Przystąpił do flamandzkich liberałów (Partii na rzecz Wolności i Postępu, w 1992 przekształconej w ugrupowanie Flamandzcy Liberałowie i Demokraci). Od 1964 do 1971 był burmistrzem Michelbeke, w 2000 objął stanowisko burmistrza Brakel. W 1968 po raz pierwszy został wybrany do Izby Reprezentantów, od tej pory uzyskiwał reelekcję do federalnego parlamentu w każdych kolejnych wyborach, przy czym w latach 1991–1995 był członkiem Senatu.
Pełnił kilkakrotnie funkcje rządowe. Był ministrem edukacji narodowej (1974–1977), ministrem poczty, telefonii i telegrafów (PTT) oraz emerytur (1980), ministrem komunikacji i PTT (1981–1985) oraz ministrem komunikacji i handlu zagranicznego (1985–1988).
W latach 1995–1997 stał na czele Flamandzkich Liberałów i Demokratów. Od 1999 do 2007 przez dwie kadencje sprawował urząd przewodniczącego Izby Reprezentantów, następnie przez dwa lata był wiceprzewodniczącym niższej izby krajowego parlamentu. W 2010 odnowił mandat na kolejną kadencję, a w 2014 został wybrany do Parlamentu Flamandzkiego (reelekcja w 2019).
W 2004 przez prezydenta Aleksandra Kwaśniewskiego został odznaczony Krzyżem Wielkim Orderu Zasługi Rzeczypospolitej Polskiej.
Odznaczony również najwyższymi orderami belgijskimi, uhonorowany tytułem ministra stanu.

</doc>
<doc id="1856698" url="https://pl.wikipedia.org/wiki?curid=1856698" title="Troilit">
Troilit

Troilit – niemagnetyczny siarczek żelaza FeS. Minerał występujący w meteorytach. Ziemskim odpowiednikiem troilitu jest magnetyczny pirotyn. Nazwę minerału wprowadził Gustaw Rose w miejsce starej nazwy "dyslutytu". Troilit swą nazwą nawiązuje do Dominika Troili, odkrywcy minerału w meteorycie Albareto.

</doc>
<doc id="1856699" url="https://pl.wikipedia.org/wiki?curid=1856699" title="Arakel z Tebryzu">
Arakel z Tebryzu

Arakel z Tebryzu (Arakel Dawriżecy), ur. ok. 1590 w Tebryzie (dzisiejszy Tebriz w północno-zachodnim Iranie) - zm. 1670 w Eczmiadzynie, ormiański mnich i kronikarz, autor "Księgi dziejów" zaliczanej do najwybitniejszych dzieł okresu późnego średniowiecza w Armenii.
Arakel związany był z klasztorem w Eczmiadzynie, gdzie pobierał nauki i osiągnął godność wardapeta. Wiele podróżował, wypełniając zadania powierzone mu przez stolicę patriarszą. Wykazywał się szerokimi zainteresowaniami i niespotykanym wykształceniem.
W 1651 r. z polecenia katolikosa Filipposa Achbakacego, przystąpił niechętnie do pracy nad "Księgą dziejów". Dzieło to miało opisać dramatyczne wydarzenia, jakie wstrząsnęły Armenią w pierwszej połowie XVII wieku (najazd szacha perskiego Abbasa I Wielkiego i związane z nim rzezie Ormian i Gruzinów, klęskę głodu, brutalnie prowadzone akcje przesiedleńcze, a także zmagania Turków i Persów o dominację nad tym obszarem), zawiera jednak również rodowód władców osmańskich, opis kamieni szlachetnych, relację z pożaru Konstantynopola i relacje o Ormianach zamieszkujących Polskę. Arakel pracował nad "Księgą dziejów" do 1662 r. (z przerwą w latach 1655-1658). Przedstawiając klęski, jakie spadły na Ormian i Gruzinów w opisywanym przez siebie okresie, Arakel czerpał z własnych doświadczeń, relacji naocznych świadków, a także zachowanych zapisków pochodzących z owych czasów, dzięki czemu udało mu się stworzyć dokładny, wiarygodny i przejmujący obraz zaistniałych wydarzeń.

</doc>
<doc id="1856701" url="https://pl.wikipedia.org/wiki?curid=1856701" title="Aleksander Wasiutyński">
Aleksander Wasiutyński

Aleksander Feliks Marceli Hieronim Wasiutyński (ur. 13 grudnia 1859 w Lisowicach, zm. 17 października 1944 w Wodzisławiu) – profesor Politechniki Warszawskiej, światowej sławy ekspert specjalista w dziedzinie kolejnictwa, pionier w zakresie badania toru podczas jazdy pociągów. Twórca koncepcji przebudowy Warszawskiego Węzła Kolejowego i budowy linii średnicowej w Warszawie.
Życiorys.
Urodził się w rodzinie Leonarda Wojciecha (1816–1899), ziemianina, i Heleny Rozalii z Bentkowskich (1828–1898). W 1879 ukończył IV Gimnazjum Miejskie w Warszawie i zdał maturę. W 1880 roku wstąpił do Instytutu Inżynierów Komunikacji w Petersburgu, który ukończył w 1884 roku. Otrzymawszy tytuł inżyniera komunikacji podjął pracę przy budowie kolei, która pozwoliła mu skonfrontować w praktyce zdobytą wiedzę teoretyczną. Przez wiele lat był pracownikiem Wydziału Drogowego Kolei Żelaznej Warszawsko-Wiedeńskiej, gdzie zorganizował stałą stację doświadczalną, w której prowadził systematyczne badania trakcji kolejowej. Dzięki zastosowaniu fotografii dokonywał precyzyjnych pomiarów ugięcia i odkształcenia toru pod wpływem obciążeń jakie powodowały przejeżdżające pociągi. Zainicjował prace badawcze nad zmianami szyn używanych w ruchu kolejowym, w wyniku których opracował nowatorskie jak na ówczesne czasy metody zabezpieczeń ruchu kolejowego oraz trzy nowe typy szyn kolejowych.
Od 1889 roku był członkiem Zarządu Drogi Żelaznej Warszawsko-Wiedeńskiej. W 1899 roku otrzymał w Instytucie Inżynierów Komunikacji tytuł adiunkta, równocześnie został odznaczony nagrodą Petersburskiego Towarzystwa Technicznego oraz odznaką zaszczytną Stowarzyszenia Inżynierów Komunikacji. Rok później w 1900 roku podczas Wystawy Powszechnej w Paryżu odznaczono go złotym medalem za opracowanie metody badań toru kolejowego. Dziesięć lat później ukazało się największe dzieło w jego dorobku pt. "Drogi żelazne".
Nominowany na profesora nadzwyczajnego w Instytucie Politechnicznym w Warszawie w 1901 roku. W 1909 roku został profesorem zwyczajnym w dziedzinie dróg żelaznych. Wykładał także kolejnictwo w ramach Kursów Politechnicznych (1906–1908) na Wydziale Technicznym Towarzystwa Kursów Naukowych w Warszawie.
Był między innymi autorem projektu kolei średnicowej w Warszawie w 1919 roku. Od początku lat 30. XX wieku piastował stanowisko wiceprezesa, a następnie prezesa Akademii Nauk Technicznych. W 1930 roku otrzymał zaszczytną funkcję przewodniczącego Wydziału Nauk Technicznych Towarzystwa Naukowego Warszawskiego. Równolegle kierował pracami sądu konkursowego przy budowie Dworca Głównego w Warszawie, był zastępcą przewodniczącego Rady Technicznej przy Ministerstwie Komunikacji oraz projektował kolejową linię średnicową w Warszawie. Od 1934 roku wykładał na Politechnice Lwowskiej, posiadał także doktorat honoris causa Politechniki Lwowskiej oraz był honorowym profesorem Politechniki Warszawskiej. Ponadto posiadał tytuł honorowego członka założonego w 1934 roku Polskiego Związku Inżynierów Budowlanych oraz Koła Inżynierów Dróg i Mostów przy Stowarzyszeniu Techników Polskich w Warszawie.
Wywieziony 5 października 1944 roku ze stolicy po powstaniu warszawskim, zmarł z wyczerpania trudami tułaczki 17 października 1944 roku w Wodzisławiu k. Jędrzejowa. Spoczywa w rodzinnym grobie na cmentarzu Powązkowskim w Warszawie (kwatera 183-2-12,13).
Od 1892 roku był żonaty z Klotyldą z Romockich (1874–1963), z którą miał pięcioro dzieci:
Publikacje (wybór).
Był autorem ponad 100 artykułów prasowych oraz blisko 40 prac naukowych.

</doc>
<doc id="1856702" url="https://pl.wikipedia.org/wiki?curid=1856702" title="Takbir">
Takbir

Takbir (, "takbīr") – arabskie określenie na zwrot Allāhu Akbar (arab. الله أكبر), tłumaczony jako: „Bóg jest wielki”. Zwrot ten, bardzo często używany w świecie islamu, stanowi zarówno nieformalne wyznanie wiary w Allaha, jak i jej formalną deklarację.
Muzułmanie używają takbiru zarówno w czasie modlitwy, jak i w wielu codziennych sytuacjach życiowych, wyrażając nim różne uczucia (radość, zachwyt).
Takbir jest elementem zamieszczonym w symbolach narodowych niektórych państw muzułmańskich lub islamskich ruchów oporu.

</doc>
<doc id="1856704" url="https://pl.wikipedia.org/wiki?curid=1856704" title="Wikszemski">
Wikszemski



</doc>
<doc id="1856705" url="https://pl.wikipedia.org/wiki?curid=1856705" title="Shibata">
Shibata

 – miasto w Japonii, w prefekturze Niigata, na wyspie Honsiu, nad rzeką Kaji.
Położenie.
Miasto leży w północnej części prefektury, nad rzeką Kaji. Miasto graniczy z:
Historia.
Miasto utworzono 1 stycznia 1947 roku.
Transport.
Kolejowy.
Przez miasto przebiegają linie JR Uetsu oraz Hakushin, które krzyżują się na stacji Shibata pozostałe przystanki w mieście to: Sasaki, Nishishibata, Tsukioka, Nakaura, Kaji, Kanazuka.

</doc>
<doc id="1856712" url="https://pl.wikipedia.org/wiki?curid=1856712" title="Tainai">
Tainai

 – miasto w Japonii, w prefekturze Niigata, na wyspie Honsiu ("Honshū"), nad rzeką Tainai (39,1 km).
Położenie.
Miasto leży w północnej części prefektury. Graniczy z: Shibata, Murakami, Oguni (prefektura Yamagata).
Transport.
Kolejowy.
Przez miasto przebiega główna linia JR Uetsu, na której znajdują się dwa przystanki: Nakajō oraz Hirakida.

</doc>
<doc id="1856715" url="https://pl.wikipedia.org/wiki?curid=1856715" title="Junilistan">
Junilistan



</doc>
<doc id="1856719" url="https://pl.wikipedia.org/wiki?curid=1856719" title="Wintel">
Wintel

Wintel – nieformalna, popularna architektura komputerów zawierająca system operacyjny Microsoft Windows i procesor zgodny z architekturą Intela (IA-32). Wintel posiada też bardzo bogatą bazę aplikacji i sterowników. W materiałach reklamowych zazwyczaj jest określana mianem "PC", co nawiązuje do historycznej zgodności z komputerem IBM PC. Od połowy lat ’90 firma IBM praktycznie nie posiada jednak żadnego wpływu na jej kształtowanie.
Rozszerzenie 64-bitowe.
Ze względu na problemy z obsługą 4 GB (i większych pojemności) pamięci operacyjnej, jak też rosnące pod tym względem wymagania aplikacji, konieczne stało się rozwinięcie architektury IA-32. Ostatecznie zdecydowano się na rozszerzenie x64 zaproponowane przez firmę AMD (spotyka się też nazwy x86-64 i amd64). Nowe komputery wymagają specjalnych wersji systemów operacyjnych i sterowników, ale pozwalają na uruchamianie aplikacji 32-bitowych. 
Obecnie większość sprzętu wspiera już instrukcje 64-bitowe. Proces przechodzenia aplikacji na nową architekturę jest jednak wolniejszy. Dużo aplikacji korzysta ze wstecznej kompatybilności i uruchamia kod 32-bitowy na maszynach 64-bitowych. W szczególności wolniej migrują gry komputerowe i przeglądarki WWW oraz aplikacje mobilne.

</doc>
<doc id="1856722" url="https://pl.wikipedia.org/wiki?curid=1856722" title="In Cold Blood">
In Cold Blood

In Cold Blood – trzeci album Johnny’ego Thundersa, wydany w 1984 roku przez wytwórnię New Rose Records.

</doc>
<doc id="1856723" url="https://pl.wikipedia.org/wiki?curid=1856723" title="Marie-Christine Koundja">
Marie-Christine Koundja

Marie-Christine Koundja (ur. 30 marca 1957, Iriba) – czadyjska dyplomatka i pisarka, tworząca w języku francuskim.
Życiorys.
Studiowała prawo na Uniwersytecie Ndżameńskim a następnie w Jaunde (Kamerun). Pracowała w Ministerstwie Służby Cywilnej i Pracy, potem w Ministerstwie Spraw Zagranicznych Czadu a następnie w ambasadzie Republiki Czadu w Kamerunie oraz w Nigerii.
Marie-Christine Koundja jest autorką pierwszej opublikowanej w Czadzie powieści napisanej przez kobietę: "Al-Istifakh, ou, L'idylle de mes amis" (2001). Utwór, którego osią dramatyczną jest uczucie dwójki młodych ludzi, pochodzących z odmiennych środowisk, przedstawia skomplikowaną sytuację współczesnego Czadu, gdzie podziały polityczne, przeplatają się ze społecznymi i religijnymi.
W 2009 roku opublikowała drugą powieść "Kam-Ndjaha, la dévoreuse" , w której prezentuje różne typy kobiet: niewiernej, ale także, a może przede wszystkim, kobiety wykorzystywanej lub pogardzanej przez mężczyznę . Tytuł powieści "kam ndjaha" wywodzi się z ojczystego języka autorki sara kaba i oznacza "białe oczy" - czyli niewiernego mężczyznę lub kobietę .

</doc>
<doc id="1856726" url="https://pl.wikipedia.org/wiki?curid=1856726" title="Diary of a Lover">
Diary of a Lover

Diary of a Lover – drugi album Johnny’ego Thundersa, wydany w 1983 roku przez wytwórnię PVC Records.

</doc>
<doc id="1856727" url="https://pl.wikipedia.org/wiki?curid=1856727" title="Evert Axel Taube">
Evert Axel Taube



</doc>
<doc id="1856728" url="https://pl.wikipedia.org/wiki?curid=1856728" title="Iriba">
Iriba

Iriba – miasto w Czadzie w regionie Wadi Fira, ok. 74 km od granicy z Sudanem; główny ośrodek departamentu Kobé.
Miasto położone jest na wysokości 1000 m n.p.m. i otoczone łańcuchem wzgórz. Mieszkańcy to głównie przedstawiciele ludu Zaghawa, którzy utrzymują się z hodowli i rolnictwa.
Miasto stało się schronieniem dla uchodźców z Sudanu.
W pobliżu Iriby założona została baza wojskowa, w której między 30 czerwca 2008 a 6 grudnia 2009 stacjonowali polscy żołnierze (w sile 400 osób), wysłani do Czadu z misją pokojową. Podczas misji zrealizowanych zostało kilka projektów, których zadaniem było polepszenie współpracy cywilno-wojskowej, jak również poprawienie lokalnej infrastruktury, w tym m.in. budowa mostów, wsparcie lokalnych szkół, itp.
W mieście działa lotnisko.

</doc>
<doc id="1856735" url="https://pl.wikipedia.org/wiki?curid=1856735" title="Hurt Me">
Hurt Me

Hurt Me – czwarty album Johnny’ego Thundersa, wydany w 1984 roku przez wytwórnię New Rose Records. Płyta zawiera utwory w wersjach akustycznych.

</doc>
<doc id="1856736" url="https://pl.wikipedia.org/wiki?curid=1856736" title="Fotoelastyczność">
Fotoelastyczność

Fotoelastyczność – występowanie lub zmiana dwójłomności pod wpływem naprężenia. Zjawisko to jest powszechnie stosowane do określania i wizualizacji rozkładu naprężeń w badanym materiale, zwłaszcza przy skomplikowanych lub nieregularnych kształtach, jak również w modulatorach akustyczno-optycznych.

</doc>
<doc id="1856737" url="https://pl.wikipedia.org/wiki?curid=1856737" title="Que Sera Sera (album)">
Que Sera Sera (album)

Que Sera Sera – piąty album Johnny’ego Thundersa, wydany w 1985 roku przez wytwórnię Jungle Records.

</doc>
<doc id="1856739" url="https://pl.wikipedia.org/wiki?curid=1856739" title="Stagirus">
Stagirus



</doc>
<doc id="1856740" url="https://pl.wikipedia.org/wiki?curid=1856740" title="Hosejn Ali Montazeri">
Hosejn Ali Montazeri

Hosejn Ali Montazeri (ur. 1922 w Nadżafabadzie, zm. 19 grudnia 2009) – irański duchowny, ajatollah.
Jeden z najbliższych współpracowników Ruhollaha Chomejniego w opozycji względem rządów szacha Mohammada Rezy Pahlawiego, a następnie po rewolucji islamskiej. Przewidywany jako następca Chomejniego na urzędzie Najwyższego Przywódcy. Związany z lewicowym skrzydłem nowej irańskiej elity władzy. W 1989, po tym, gdy protestował przeciwko egzekucjom więźniów politycznych, został zmuszony do rezygnacji z pełnionych funkcji. Pozostawał w opozycji wobec konserwatywnych poglądów kolejnego Najwyższego Przywódcy Alego Chameneiego, wzywał do reformy Islamskiej Republiki Iranu (w granicach systemu zbudowanego po rewolucji).
Życiorys.
Działalność do 1979.
Naukę w szyickim seminarium duchownym rozpoczął w Isfahanie, następnie przeniósł się do seminarium w Ghom, gdzie w drugiej połowie lat 50. XX wieku poznał Ruhollaha Chomejniego, stając się następnie jednym ze zwolenników jego idei. W kolejnej dekadzie był wśród czołowych zwolenników Chomejniego, uważany był za jego reprezentanta w seminarium w Ghom, upowszechniał i rozwijał idee Chomejniego w swoich pismach teologicznych i politycznych. Jako jeden z nielicznych ajatollahów podzielał koncepcję rządów uczonego prawnika ("welajat-e faghih") sformułowaną przez Chomejniego. W 1966 został aresztowany, następnie udał się do Iraku na spotkanie z Chomejnim i po powrocie został ponownie osadzony w więzieniu Ewin. W więzieniu był torturowany.
Po rewolucji islamskiej.
Hosejn Ali Montazeri został po rewolucji drugą osobą w elicie władzy po Chomejnim (zastępcą Najwyższego Przywódcy), uważano go powszechnie za przyszłego Najwyższego Przywódcę Iranu po jego śmierci. Został przewodniczącym pierwszego porewolucyjnego Zgromadzenia Ekspertów, zajmującego się opracowaniem nowej konstytucji Iranu. W Zgromadzeniu doszło do żywej dyskusji nad ustrojem przyszłego państwa irańskiego. Montazeri bronił w niej koncepcji rządów uczonego prawnika, twierdząc, że przywódca taki nie będzie miał prawa kontrolować działań prezydenta i rządu, państwo w istocie nie będzie islamskie. W listopadzie 1979 Montazeri wspólnie z Chomejnim poparł zajęcie ambasady amerykańskiej w Teheranie przez radykalnych studentów.
W 1985 Zgromadzenie Ekspertów formalnie ogłosiło Montazeriego następcą Chomejniego. Chomejni powierzył mu nadzór nad irańskimi szyickimi szkołami duchownymi i prestiżowy obowiązek prowadzenia modlitwy piątkowej w sanktuarium w Ghomie, zgadzał się również, by wielokrotnie to Montazeri przedstawiał oficjalne komunikaty państwowe w sprawach bieżących.
Poglądy społeczne i polityczne Montazeriego były w niektórych kwestiach bardziej radykalne, niż zapatrywania Chomejniego. Montazeri uważał, że obowiązkiem islamskiego rządu było działanie na rzecz poprawy sytuacji materialnej najuboższych. Opowiadał się także za eksportem rewolucji islamskiej do innych krajów, w których większość obywateli wyznawała islam, w szczególności popierał działania Korpusu Strażników Rewolucji Islamskiej na rzecz tworzenia i wspierania szyickich partyzantek w Libanie. Kojarzony z lewicowym skrzydłem porewolucyjnej elity władzy, nie był popierany przez konserwatystów; część jego przeciwników zarzucała mu również brak charyzmy i prawdziwych politycznych kompetencji. Niechętna była mu zwłaszcza frakcja zwolenników pragmatycznej polityki zagranicznej, której przywódcą byli Ali Akbar Haszemi Rafsandżani. Jego pozycję osłabiła jeszcze sprawa Mehdiego Haszemiego, jego bliskiego współpracownika, który ujawnił przebieg tajnych rozmów irańsko-amerykańskich (afera Iran-Contras).
Ostateczną przyczyną zerwania między Chomejnim a Montazerim był sprzeciw tego drugiego wobec masowej egzekucji więźniów politycznych w 1988, zaaprobowanej przez Najwyższego Przywódcę. Montazeri publicznie stwierdził, że przebywający w więzieniach sprawcy zbrodni powinni zostać ukarani, jednak konieczne było zachowanie wartości rewolucyjnych i sprawiedliwości, a nie kierowanie się ślepym odwetem. W 1989 Montazeri zaczął jeszcze ostrzej krytykować rząd republiki islamskiej. Twierdził, że nie realizował on ideałów rewolucji, wzywał do budowania otwartego społeczeństwa, zaproszenia wszystkich Irańczyków do odbudowy kraju i uczciwej oceny popełnionych w poprzedniej dekadzie błędów. Ruhollah Chomejni w odpowiedzi na krytykę stwierdził, że wojna iracko-irańska nie była klęską Iranu, przeciwnie – pozwoliła poznać prawdziwe zamiary wrogów i skonsolidować nowe społeczeństwo. Następnie w liście do Montazeriego stwierdził, że nigdy nie uważał go za godnego następcę, a jedynie dał się przekonać co do jego osoby przyjaciołom, oskarżył go o współpracę z liberałami i Mudżahedinami Ludowymi. Chomejni wezwał Montazeriego, by zrezygnował ze statusu następcy Najwyższego Przywódcy, co też Montazeri uczynił 27 marca 1989. Następnie decyzję tę potwierdziło Zgromadzenie Ekspertów. Wizerunki Montazeriego zostały usunięte z irańskiej przestrzeni publicznej, a on sam pozbawiony statusu wielkiego ajatollaha.
Po śmierci Chomejniego.
W listopadzie 1997 w Ghom publicznie poparł ruch reformatorski kierowany przez Mohammada Chatamiego. Wezwał jego przeciwników, by nie sprzeciwiali się reformom, a do nowo obranego prezydenta zaapelował, by zrezygnował z urzędu, gdyby Najwyższy Przywódca Ali Chamenei blokował jego polityczne projekty. Wzywał do tworzenia partii politycznych i wycofania się duchowieństwa z kierowania polityką kraju, by nowe organizacje mogły lepiej wyrażać życzenia wyborców. Zaatakował również samego Chameneiego, sugerując, że nie był on prawdziwym wielkim ajatollahem. Po tym wydarzeniu został osadzony w areszcie domowym (już wcześniej jego działania były obserwowane przez irańskie służby). Mógł natomiast okazjonalnie wypowiadać się na bieżące tematy polityczne, wzywał m.in. do wznowienia relacji dyplomatycznych ze Stanami Zjednoczonymi. Po wyborach prezydenckich w Iranie w 2009 stwierdził, że państwo nie było republiką islamską, a wojskową. W tym samym roku ajatollah zmarł; na jego pogrzebie doszło do antyrządowych protestów i zamieszek.

</doc>
<doc id="1856741" url="https://pl.wikipedia.org/wiki?curid=1856741" title="Copy Cats">
Copy Cats

Copy Cats – album Johnny’ego Thundersa &amp; Patti Palladin, wydany w 1988 roku przez wytwórnię Jungle Records.

</doc>
<doc id="1856743" url="https://pl.wikipedia.org/wiki?curid=1856743" title="The Entertainer">
The Entertainer

The Entertainer – ragtime skomponowany przez Scotta Joplina w 1902 r.
Utwór został wykorzystany jako główny motyw muzyczny w osadzonym w realiach lat trzydziestych filmie "Żądło" z 1973 r., mimo że szczyt popularności ragtime'u jako kompozycji przypadał na lata wcześniejsze. W tym samym roku wykonanie Marvina Hamlischa osiągnęło trzecie miejsce na liście przebojów czasopisma muzycznego "Billboard".
Podtytuł kompozycji to "A rag time two step", co było cechą powszechną ragtime'ów z tamtego okresu. Utwór utrzymany jest w tonacji C-dur.

</doc>
<doc id="1856744" url="https://pl.wikipedia.org/wiki?curid=1856744" title="Entertainer">
Entertainer



</doc>
<doc id="1856745" url="https://pl.wikipedia.org/wiki?curid=1856745" title="Jazy we Wrocławiu">
Jazy we Wrocławiu

Wrocławski Węzeł Wodny obejmuje liczne budowle i urządzenia wodne, w tym jazy, wybudowane w ramach wrocławskich stopni wodnych, zlokalizowanych zarówno na największej wrocławskiej rzece i jej ramionach oraz kanałach – Odrze, jak i na mniejszych rzekach, dopływach "Odry".
Historia.
Jazy i śluzy wodne we Wrocławiu, położone poza Śródmiejskim Węzłem Wodnym, były budowane razem, w ramach większych inwestycji obejmujących także inne elementy infrastruktury hydrotechnicznej. Były to dwie wielkie przebudowy systemu hydrotechnicznego "Odry" we Wrocławiu:
Pozostałe jazy budowane były w różnych okresach.
Jazy na Odrze i jej odnogach oraz kanałach.
Na największej z wrocławskich rzek – "Odrze" – stopnie wodne powstawały sukcesywnie podczas inwestycji realizowanych głównie pod kątem ochrony przeciwpowodziowej miasta i żeglugi. Obecnie Odra w granicach miasta jest rzeką skanalizowaną, tj. zabudowaną całym ciągiem stopni wodnych. W ramach poszczególnych stopni wodnych, jazy piętrzą wodę razem ze śluzami wodnymi usytuowanymi na kanałach bocznych. 
Pozostałe rzeki.
Na pozostałych rzekach funkcjonują mniejsze jazy. Są one zlokalizowane:

</doc>
<doc id="1856746" url="https://pl.wikipedia.org/wiki?curid=1856746" title="Agnieszka Bartoszewicz">
Agnieszka Bartoszewicz

Agnieszka Bartoszewicz, z d. Knap (ur. 27 czerwca 1966 w Warszawie) – historyk, profesor nauk humanistycznych, pracownik naukowy w Instytucie Historycznym Uniwersytetu Warszawskiego. 
Życiorys.
W 1990 ukończyła studia historyczne na Uniwersytecie Warszawskim, w 1995 obroniła pracę doktorską "Warta - społeczeństwo miasta w drugiej połowie XV i na początku XVI w." napisaną pod kierunkiem Henryka Samsonowicza. Stopień doktora habilitowanego otrzymała w 2004, tytuł profesora nauk humanistycznych w 2014.
W latach 1990-1998 pracowała w Naczelnej Dyrekcji Archiwów Państwowych, od 1998 jest pracownikiem Instytutu Historycznego UW.
Specjalizuje się w badaniach nad kulturą, społeczeństwem oraz gospodarką późnego średniowiecza. Zajmuje się również historią kartografii i geografią historyczną.

</doc>
<doc id="1856748" url="https://pl.wikipedia.org/wiki?curid=1856748" title="Piotr Tuleja">
Piotr Tuleja

Piotr Maria Tuleja (ur. 12 marca 1963 w Krakowie) – polski prawnik, profesor nauk prawnych, specjalista w zakresie prawa konstytucyjnego, profesor na Uniwersytecie Jagiellońskim, kierownik Katedry Prawa Konstytucyjnego UJ, sędzia Trybunału Konstytucyjnego w stanie spoczynku.
Życiorys.
W 1987 ukończył studia prawnicze na Wydziale Prawa i Administracji Uniwersytetu Jagiellońskiego, na którym został zatrudniony jako nauczyciel akademicki. W latach 1987–1989 odbył aplikację sądową. W 1994 uzyskał stopień doktora nauk prawnych (promotorem był profesor Paweł Sarnecki). Przebywał na stażach naukowych w Austrii, Czechach, Hiszpanii i Niemczech, był też stypendystą Fundacji Alexandra von Humboldta. W 2004 uzyskał stopień doktora habilitowanego nauk prawnych. W 2018 prezydent nadał mu tytuł naukowy profesora nauk prawnych.
Pracownik naukowy Uniwersytetu Jagiellońskiego, na którym objął stanowisko profesora. W 2009 został kierownikiem Katedry Prawa Konstytucyjnego na Wydziale Prawa i Administracji. Zakres jego działalności naukowo-dydaktycznej objął m.in. wykłady z prawa konstytucyjnego oraz z dogmatyki konstytucyjnych praw i wolności człowieka, a także podyplomowe studium „System ochrony konstytucyjnych wolności i praw”. Został członkiem Komisji Prawniczej PAU i Polskiego Towarzystwa Prawa Konstytucyjnego (w 2021 objął funkcję prezesa tej organizacji). Wszedł również w skład rady naukowej Instytutu Nauk Prawnych PAN.
Jest autorem publikacji: "Normatywne aspekty praw i wolności obywatelskich w ustawach konstytucyjnych RP" (Warszawa 1997), "Stosowanie Konstytucji RP w świetle zasady jej nadrzędności – wybrane problemy" (Kraków 2003) i innych. Był redaktorem naczelnym „Przeglądu Sejmowego” (do czasu odwołania wraz z całym kolegium redakcyjnym w marcu 2016), członek kolegium redakcyjnego „Forum Prawniczego”, przewodniczący kolegium redakcyjnego „Zeszytów Sądownictwa Konstytucyjnego”.
W latach 1992–1998 pracował w Trybunale Konstytucyjnym jako asystent sędziego. W 1998 został zatrudniony w Zespole Wstępnej Kontroli Skarg Konstytucyjnych i Wniosków, a w 2000 objął stanowisko dyrektora tej jednostki. Wchodził w skład powołanego przez marszałka Sejmu zespołu ds. zmian w Konstytucji RP związanych z członkostwem Polski w Unii Europejskiej. 
26 listopada 2010 został wybrany na sędziego Trybunału Konstytucyjnego, będąc kandydatem zgłoszonym przez posłów Platformy Obywatelskiej. 3 grudnia 2010 złożył ślubowanie wobec prezydenta RP. W 2016 wskazany jako jeden z kandydatów na prezesa TK. W styczniu 2017 prokurator generalny Zbigniew Ziobro skierował do TK wniosek kwestionujący zgodność z Konstytucją RP uchwały o wyborze Piotra Tulei oraz Marka Zubika i Stanisława Rymara. Trybunał Konstytucyjny nie rozpoznał wniosku do końca kadencji Piotra Tulei, która zakończyła się 3 grudnia 2019.
Odznaczenia.
W 2010 prezydent Bronisław Komorowski, "za wybitne zasługi w działalności na rzecz funkcjonowania orzecznictwa Trybunału Konstytucyjnego, za osiągnięcia w pracy zawodowej", odznaczył go Krzyżem Kawalerskim Orderu Odrodzenia Polski.

</doc>
<doc id="1856752" url="https://pl.wikipedia.org/wiki?curid=1856752" title="Walter Habersatter">
Walter Habersatter

Walter Habersatter (ur. 14 marca 1930 w Radstadt, zm. 30 maja 2018 tamże) – austriacki skoczek narciarski.
Jego największym sukcesem jest zajęcie drugiego miejsca w klasyfikacji generalnej 7. Turnieju Czterech Skoczni (11. miejsce w Oberstdorfie, 10. miejsce w Garmisch-Partenkirchen, 5. miejsce w Innsbrucku i zwycięstwo w Bischofshofen). W 10. Turnieju Czterech Skoczni zajął 6. miejsce, a 4 lata wcześniej był dziewiąty.

</doc>
<doc id="1856758" url="https://pl.wikipedia.org/wiki?curid=1856758" title="Grünow (Brandenburgia)">
Grünow (Brandenburgia)

Grünow - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gramzow.

</doc>
<doc id="1856759" url="https://pl.wikipedia.org/wiki?curid=1856759" title="Dead or Alive (singel)">
Dead or Alive (singel)

Dead or Alive – debiutancki singel Johnny’ego Thundersa, promujący album "So Alone" wydany w 1978 przez firmę Real Records.

</doc>
<doc id="1856760" url="https://pl.wikipedia.org/wiki?curid=1856760" title="Albin Plank">
Albin Plank

Alwin Plank (ur. 4 marca 1931 w Hohenems, zm. 5 kwietnia 2019) – austriacki skoczek narciarski.
Brał udział w Zimowych Igrzyskach Olimpijskich 1960 w Squaw Valley w 1960, gdzie zajął 14. miejsce. Jego największym sukcesem jest zajęcie drugiego miejsca w klasyfikacji generalnej 8. Turnieju Czterech Skoczni (2. miejsce w Oberstdorfie, 7. miejsce w Garmisch-Partenkirchen, 3. miejsce w Innsbrucku i 1. miejsce w Bischofshofen). W 3. Turnieju Czterech Skoczni zajął 7. miejsce.

</doc>
<doc id="1856765" url="https://pl.wikipedia.org/wiki?curid=1856765" title="Strzępiakowate">
Strzępiakowate

Strzępiakowate ("Inocybaceae" Jülich) – rodzina grzybów znajdująca się w rzędzie pieczarkowców ("Agaricales").
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do rodziny tej należą rodzaje: 
Polska nazwa na podstawie pracy Władysława Wojewody z 2003 r.

</doc>
<doc id="1856767" url="https://pl.wikipedia.org/wiki?curid=1856767" title="Willi Egger">
Willi Egger

Wilhelm "Willi" Egger (ur. 7 października 1932 r. w Murau, 29 kwietnia 2008) – austriacki skoczek narciarski i specjalista kombinacji norweskiej.
Trzykrotnie brał udział w igrzyskach olimpijskich. Jego największym sukcesem jest zajęcie drugiego miejsca w klasyfikacji generalnej 10. Turnieju Czterech Skoczni (52. miejsce w Oberstdorfie, 1. miejsce w Garmisch-Partenkirchen, 2. miejsce w Innsbrucku i 1. miejsce w Bischofshofen). W 11. Turnieju Czterech Skoczni zajął 8. miejsce.

</doc>
<doc id="1856769" url="https://pl.wikipedia.org/wiki?curid=1856769" title="You Can't Put Your Arms Around a Memory">
You Can't Put Your Arms Around a Memory

You Can't Put Your Arms Around a Memory – drugi singel Johnny’ego Thundersa, promujący album "So Alone" wydany w 1978 przez firmę Real Records.

</doc>
<doc id="1856773" url="https://pl.wikipedia.org/wiki?curid=1856773" title="Sepp Lichtenegger">
Sepp Lichtenegger

Josef „Sepp“ Lichtenegger (ur. 13 listopada 1937 r. w Goisern) – austriacki skoczek narciarski, drugi zawodnik 15. edycji Turnieju Czterech Skoczni, medalista mistrzostw Austrii.
Dwukrotnie brał udział w igrzyskach olimpijskich. Jego największym sukcesem jest zajęcie drugiego miejsca w klasyfikacji generalnej 15. Turnieju Czterech Skoczni (5. miejsce w Oberstdorfie, 16. miejsce w Garmisch-Partenkirchen, 3. miejsce w Innsbrucku i 3. miejsce w Bischofshofen). W 17. Turnieju Czterech Skoczni zajął 12. miejsce.

</doc>
<doc id="1856774" url="https://pl.wikipedia.org/wiki?curid=1856774" title="7 Pułk Dragonów">
7 Pułk Dragonów

Pułki dragonów noszące numer „7”:
Austro-węgierskie
Niemiecki:

</doc>
<doc id="1856775" url="https://pl.wikipedia.org/wiki?curid=1856775" title="Eleazar (męczennik)">
Eleazar (męczennik)

Eleazar – „uczony w Piśmie”, męczennik Starego Testamentu, święty prawosławny i katolicki, opisywany w Drugiej Księdze Machabejskiej.
W czasie prześladowań żydów jakie miało miejsce za rządów Antiocha IV Epifanesa (175–164 p.n.e.) w Antiochii Syryjskiej i Jerozolimie dziewięćdziesięcioletni Eleazar przeciwstawił się profanacji do jakiej chciał go zmusić syryjski władca stając się przykładem męstwa, wierności i bojaźni bożej. Chcąc wprowadzić pogańskie obyczaje wśród wyznawców judaizmu chciano go zmusić (prawdopodobnie w obecności władcy) do publicznego spożycia wieprzowiny. Eleazar wypluł siłą wkładane mu do ust mięso, a także odmówił symulowania jedzenia. Mimo tortur pozostał nieugięty. 
Zginął zasieczony i rozerwany na strzępy stając się „pomnikiem cnoty”.
Analogia do męczenników chrześcijańskich sprawiła, że heroiczna postać wymieniana jest w homiliach Ojców Kościoła. W synaksarionach wspominany jest 1 sierpnia, obok Braci Machabejskich.

</doc>
<doc id="1856777" url="https://pl.wikipedia.org/wiki?curid=1856777" title="Piotr M. A. Cywiński">
Piotr M. A. Cywiński



</doc>
<doc id="1856778" url="https://pl.wikipedia.org/wiki?curid=1856778" title="Oberuckersee (gmina)">
Oberuckersee (gmina)

Oberuckersee – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gramzow.
Przez gminę przebiega autostrada A11, łącząca Berlin z granicą polsko-niemiecką, na której przechodzi w autostradę A6, prowadzącą do Szczecina.
Gmina powstała w 2001 z połączenia gmin Blankenburg, Potzlow, Seehausen i Warnitz.
Demografia.
Wykres zmian populacji Oberuckersee w granicach z 2013 r. od 1875 r.:

</doc>
<doc id="1856780" url="https://pl.wikipedia.org/wiki?curid=1856780" title="Pokój andruszowski">
Pokój andruszowski



</doc>
<doc id="1856781" url="https://pl.wikipedia.org/wiki?curid=1856781" title="Uckerfelde">
Uckerfelde

Uckerfelde - gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gramzow.
Przez gminę przebiega autostrada A11, łącząca Berlin z granicą polsko-niemiecką, na której przechodzi w autostradę A6, prowadzącą do Szczecina.
W gminie znajduje się pięć zabytkowych kościołów, sięgających XIII w., zlokalizowanych w Bietikow, Bertikow, Falkenwalde, Hohengüstow i Weselitz.
Demografia.
Wykres zmian populacji Uckerfelde w granicach z 2013 r. od 1875 r.:

</doc>
<doc id="1856783" url="https://pl.wikipedia.org/wiki?curid=1856783" title="3 Pułk Dragonów">
3 Pułk Dragonów

Pułki dragonów noszące numer „3”:
Austro-węgierskie
Niemieckie

</doc>
<doc id="1856784" url="https://pl.wikipedia.org/wiki?curid=1856784" title="Rozejm w Karłowicach">
Rozejm w Karłowicach



</doc>
<doc id="1856785" url="https://pl.wikipedia.org/wiki?curid=1856785" title="Zichow">
Zichow

Zichow – gmina w Niemczech, w kraju związkowym Brandenburgia, w powiecie Uckermark, wchodzi w skład urzędu Gramzow.
Toponimia.
Nazwa pochodzenia słowiańskiego, poświadczona źródłowo w formie "Zichow" (1288), "Tzychow" (1321), "Czichow" (1355), "Zychow" (1456), "Zygow" (1487), "Ziechow" (1578). Rekonstruowane połabskie "*Sichov" znaczy tyle co „gród Sicha”.

</doc>
<doc id="1856786" url="https://pl.wikipedia.org/wiki?curid=1856786" title="Rozejm karłowicki">
Rozejm karłowicki



</doc>
<doc id="1856787" url="https://pl.wikipedia.org/wiki?curid=1856787" title="Apollinarij Wasniecow">
Apollinarij Wasniecow

Apollinarij Michajłowicz Wasniecow (ros. Аполлинарий Михайлович Васнецов) (ur. 6 sierpnia/25 lipca 1856 we wsi Riabowo koło Wiatki, zm. 23 stycznia 1933 w Moskwie) – rosyjski malarz, historyk sztuki, brat Wiktora Wasniecowa.
Życiorys.
Urodził się w wielodzietnej rodzinie prawosławnego duchownego. W wieku trzynastu lat został zupełnym sierotą. Został przyjęty do seminarium duchownego w Wiatce (od r. 1934 Kirow). Jednocześnie został uczniem przebywającego we Wiatce na zesłaniu polskiego malarza Michała Elwiro Andriollego. 
Po ukończeniu seminarium duchownego za radą starszego brata Wiktora zamieszkał w latach 1872 - 1875 w Petersburgu, gdzie uczył się malarstwa u brata oraz u malarzy Wasilija Polenowa, Ilii Riepina i rzeźbiarza Marka Antokolskiego.
Pragnąc poświęcić się oświacie ludowej, Wasniecow nie skorzystał z możliwości studiów na petersburskiej Akademii Sztuk Pięknych i w roku 1875 został nauczycielem we wsi Bystrica guberni orłowskiej. Po trzech latach, rozczarowany, wyjechał do brata mieszkającego w Moskwie i całkowicie poświęcił się malarstwu.
Od roku 1883 Apollinarij Wasniecow zaczął uczestniczyć w wystawach grupy pieriedwiżników. 
W latach 1885-1886 Wasniecow podróżował po Rosji i Ukrainie, a w roku 1898 po Francji, Włoszech i Niemczech.
W roku 1900 został członkiem petersburskiej Akademii Sztuk Pięknych.
W latach 1901-1918 prowadził klasę malarstwa pejzażowego w Moskiewskiej Szkole Malarstwa, Rzeźby i Architektury.
W roku 1918 kierował Komisją Badań Dawnej Moskwy.

</doc>
<doc id="1856789" url="https://pl.wikipedia.org/wiki?curid=1856789" title="Edi Federer">
Edi Federer

Eduard "Edi" Federer (ur. 20 lutego 1955 r. w Mühlbach am Hochkönig, zm. 30 maja 2012 r. w Pfarrwerfen) – austriacki skoczek narciarski. W 1979 r. zakończył karierę jako sportowiec. Właściciel przedsiębiorstwa "Edi Federer Sportmarketing", zajmującego się reprezentowaniem zawodników i drużyn sportowych wobec organizacji gospodarczych zainteresowanych sponsoringiem oraz reklamowaniem się poprzez sport.
Jego największym sukcesem było zajęcie drugiego miejsca w klasyfikacji generalnej 23. Turnieju Czterech Skoczni (6. miejsce w Oberstdorfie, 4. miejsce w Garmisch-Partenkirchen, 2. miejsce w Innsbrucku i 5. miejsce w Bischofshofen).
W 1975 wystąpił na Mistrzostwach Świata w Lotach Narciarskich, gdzie zajął 15. miejsce.
Zwyciężył w Turnieju Szwarzwaldzkim w 1978.
Po zakończeniu kariery skoczka był menedżerem między innymi Andreasa Goldbergera (w latach 1992–2003), Adama Małysza (od 2001) i Thomasa Morgensterna (od 2003).
Do Polski zaprosił w 1996 austriackiego menedżera Ediego Federera Czech Pavel Mikeska, ówczesny trener kadry polskich skoczków. Mikeska powiedział wówczas Federerowi, że "ma skoczka o wielkim potencjale". Chodziło wtedy o 18-letniego wówczas Adama Małysza. To również Edi Federer namówił salzburskiego przemysłowca Dietricha Mateschitza, właściciela koncernu Red Bull, by ten zainteresował się skokami narciarskimi i "do licznej grupy sponsorowanych sportowców włączył Adama Małysza".
Zmarł po dwóch latach zmagań z niezidentyfikowaną przez lekarzy chorobą układu nerwowego. Lekarze przyczynę śmierci zdiagnozowali jako uszkodzenie układu nerwowego.

</doc>
<doc id="1856791" url="https://pl.wikipedia.org/wiki?curid=1856791" title="Piestróweczkowate">
Piestróweczkowate

Piestróweczkowate ("Hydnangiaceae" Gäum. &amp; C.W. Dodge) – rodzina grzybów znajdująca się w rzędzie pieczarkowców ("Agaricales").
Systematyka.
Rodzina "Hydnangiaceae" jest według Index Fungorum zaliczana do rzędu "Agaricales" i należą do niej rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="1856793" url="https://pl.wikipedia.org/wiki?curid=1856793" title="Zbyněk Hubač">
Zbyněk Hubač

Zbyněk Hubač (ur. 1 września 1940 w Trutnovie) – czechosłowacki skoczek narciarski.
Nie brał udziału w żadnych mistrzostwach ani igrzyskach olimpijskich. Jego największym sukcesem jest dwukrotne zajęcie trzeciego miejsca w klasyfikacji generalnej: w 17. Turnieju Czterech Skoczni (11. miejsce w Oberstdorfie, 6. miejsce w Garmisch-Partenkirchen, 5. miejsce w Innsbrucku i 5. miejsce w Bischofshofen) oraz w 19. Turnieju Czterech Skoczni (4. miejsce w Oberstdorfie, 5. miejsce w Garmisch-Partenkirchen, 1. miejsce w Innsbrucku i 3. miejsce w Bischofshofen). Ponadto w 15. Turnieju Czterech Skoczni zajął 8. miejsce, a rok później był piąty. Był trenerem i informatorem czechosłowackiego kontrwywiadu wojskowego 

</doc>
<doc id="1856794" url="https://pl.wikipedia.org/wiki?curid=1856794" title="Dalibor Motejlek">
Dalibor Motejlek

Dalibor Motejlek (ur. 17 kwietnia 1942 w Vysokém nad Jizerou) – czechosłowacki skoczek narciarski.
Nie brał udziału w żadnych mistrzostwach ani igrzyskach olimpijskich. Jego największym sukcesem jest zajęcie trzeciego miejsca w klasyfikacji generalnej w 13. Turnieju Czterech Skoczni (14. miejsce w Oberstdorfie, 7. miejsce w Garmisch-Partenkirchen, 5. miejsce w Innsbrucku i 2. miejsce w Bischofshofen). Ponadto w 14. Turnieju Czterech Skoczni zajął 6. miejsce, a dwa lata później był dziewiąty.

</doc>
<doc id="1856795" url="https://pl.wikipedia.org/wiki?curid=1856795" title="Berkholz-Meyenburg">
Berkholz-Meyenburg

Berkholz-Meyenburg - część miasta Schwedt/Oder w Niemczech, w kraju związkowym Brandenburgia, w powiecie Uckermark; do 2022 roku wchodziła w skład urzędu Oder-Welse.
Ustawą z 24 marca 2022 brandenburski Landtag zniósł urząd Oder-Welse, a samą gminę włączył w granice Schwedt.

</doc>
<doc id="1856797" url="https://pl.wikipedia.org/wiki?curid=1856797" title="Koba Zakadse">
Koba Zakadse



</doc>
<doc id="1856798" url="https://pl.wikipedia.org/wiki?curid=1856798" title="Kalevi Kärkinen">
Kalevi Kärkinen

Kalevi Kärkinen (ur. 15 sierpnia 1934 w Helsinkach, zm. 8 kwietnia 2004 w Lahti) – fiński skoczek narciarski.
Jego największym sukcesem jest zajęcie trzeciego miejsca w klasyfikacji generalnej w 9. Turnieju Czterech Skoczni (3. miejsce w Oberstdorfie, 22. miejsce w Garmisch-Partenkirchen, 1. miejsce w Innsbrucku i 3. miejsce w Bischofshofen). Nie brał udziału w mistrzostwach świata i igrzyskach olimpijskich.
Jego młodszy brat, Juhani Kärkinen, także był skoczkiem narciarskim.

</doc>
<doc id="1856799" url="https://pl.wikipedia.org/wiki?curid=1856799" title="Makie">
Makie



</doc>
<doc id="1856800" url="https://pl.wikipedia.org/wiki?curid=1856800" title="Mark Landin">
Mark Landin

Mark Landin – część miasta Schwedt/Oder w Niemczech, w kraju związkowym Brandenburgia, w powiecie Uckermark; dawniej gmina wchodząca w skład urzędu Oder-Welse.
Ustawą z 24 marca 2022 brandenburski Landtag zniósł urząd Oder-Welse, a samą gminę włączył w granice Schwedt.

</doc>
<doc id="1856802" url="https://pl.wikipedia.org/wiki?curid=1856802" title="Schöneberg">
Schöneberg

Lokalizacje.
Polska.
Dawne nazwy miejscowości:

</doc>
<doc id="1856804" url="https://pl.wikipedia.org/wiki?curid=1856804" title="Grzybówkowate">
Grzybówkowate

Grzybówkowate ("Mycenaceae" Overeem) – rodzina grzybów znajdująca się w rzędzie pieczarkowców ("Agaricales").
Systematyka.
Pozycja w klasyfikacji według Index Fungorum: "Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Do rodziny "Mycenaceae" według "Index Fungorum" bazującego na "Dictionary of the Fungi" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="1856806" url="https://pl.wikipedia.org/wiki?curid=1856806" title="Hydnangiaceae">
Hydnangiaceae



</doc>
<doc id="1856807" url="https://pl.wikipedia.org/wiki?curid=1856807" title="William Dorsey Pender">
William Dorsey Pender

William Dorsey Pender (1834-1863) – jeden z najmłodszych i najbardziej obiecujących generałów wojny secesyjnej, walczących po stronie Konfederacji. Śmiertelnie ranny w bitwie pod Gettysburgiem.
Życiorys.
Dorsey Pender (pod takim mianem znali go przyjaciele) urodził się w Pender’s Crossroards, w hrabstwie Edgecombe. Jego rodzicami byli James i Sally Routh Pender. Ukończył akademię wojskową w West Point w 1854 r. i został mianowany podporucznikiem w 1. Regimencie Artylerii. Później służył także w 2. Regimencie, jak również w 1. Regimencie Dragonów, w którym wykazał się męstwem podczas wojen indiańskich na Terytorium Waszyngtonu.
Wojna secesyjna.
21 marca 1861 r. Pender złożył rezygnację ze służby w armii federalnej i został mianowany kapitanem artylerii armii Konfederacji. Do maja awansował na pułkownika i dowódcę 3. Regimentu Piechoty z Płn. Karoliny, a później 6. Zasłużywszy się pod Seven Pines w czerwcu 1862 r. został mianowany generałem brygady – przydzielono mu dowództwo brygady z Płn. Karoliny, wchodzącej w skład "Lekkiej Dywizji" A. P. Hilla. Prezydent Jefferson Davis osobiście awansował Pendera na polu bitwy pod Seven Pines.
Podczas bitwy siedmiodniowej Pender działał agresywnie. Został ranny w ramię pod Glendale, jednakże doszedł do siebie na tyle szybko, by dołączyć do swojej brygady w starciach pod Cedar Mountain i nad Bull Run (gdzie został ponownie lekko ranny, tym razem w głowę przez wybuchający pocisk) oraz o Harpers Ferry i nad Antietam. W ostatnim miejscu przybył w samą porę wraz z A.P. Hillem, ratując Armię Północnej Wirginii przed poważną porażką na prawej flance.
Pod Fredricksburgiem został ponownie ranny, w lewe ramię, jednakże kość pozostała nietknięta – Pender pozostał na polu walki, dowodząc, mimo krwawiącej rany. 2 maja, pod Chancellorsville A.P. Hill został ranny podczas słynnego marszu ataku na flankę XI Korpusu Unii, prowadzonego przez Thomasa „Stonewalla” Jacksona – Pender przejął dowodzenie nad dywizją. Następnego dnia Pender został ponownie ranny w ramię, trafiony kulą, która wcześniej przebiła oficera stojącego przed nim.
Śmierć Jacksona zmusiła gen. Roberta E. Lee do przeorganizowania armii i mianowania A.P. Hilla dowódcą nowo utworzonego III Korpusu. Pender, mający wówczas 29 lat, został awansowany na generała dywizji. Jego postawa była bardzo dobrze oceniana przez przełożonych. Lee pisał do prezydenta Davisa "Pender jest doskonałym oficerem, oddanym, przedsiębiorczym i odważnym; jego działania są widoczne w każdej bitwie i, jak mniemam, w każdej z nich był raniony."
Śmierć.
Obiecująca kariera Pendera zakończyła się pod Gettysburgiem. 1 lipca 1863 r. jego dywizja ruszyła na pomoc dywizji Henry’ego Hetha poprzez Chambersburg Pike, kierując się na Gettysburg. Heth napotkał mocniejszy niż przypuszczał opór I Korpusu Unii i został odparty podczas pierwszego ataku. Co niezwykle, Pender nie zaszarżował, by pomóc Hethowi, a zajął pozycje na Herr Ridge i oczekiwał na rozwój wydarzeń. Przy drugim natarciu Hill zażądał, aby Pender wsparł Hetha, jednakże ten odmówił przyjęcia pomocy i ponownie dywizja młodego generała pozostała w tyle. Heth uderzył na linie wojsk federalnych ustawione na grani McPhersona i ponownie został odparty. Raniony, nie mógł prosić o pomoc Pendera, którą wcześniej odrzucił. Hill wydał stojącemu na tyłach generałowi rozkaz zaatakowania pozycji Unii na Seminary Ridge ok. godziny 16.00. Po trzydziestu minutach, trzy z posłanych brygad były bardzo wykrwawione, a jedna z nich, pod dowództwem Alfreda Scalesa została całkowicie rozbita przez ostrzał szrapnelowy. Ostatecznie jednak żołnierze Pendera zmusili unionistów do odwrotu w kierunku Gettysburga.
2 lipca Pender otrzymał posterunek w pobliżu seminarium luterańskiego. Podczas ataku echelonowego, rozpoczętego przez Jamesa Longstreeta na prawej flance, dywizja Pendera miała posuwać się w pobliżu Cemetery Hill, na lewo od sił Richarda Andersona. Pender został ranny w łydkę przez fragment pocisku wystrzelonego z Cemetery Hill, po czym przekazał dowodzenie Jamesowi Lane’owi. Zmiana w przywództwie złamała impet natarcia. Pender został ewakuowany do Staunton (Virginia), gdzie 18 lipca pękła arteria w zranionej nodze. Lekarze amputowali ją, próbując ocalić życie, jednakże młody generał zmarł parę godzin później.
Spuścizna.
Pender został pochowany na Calvary Churchyard w Tarboro (Północna Karolina). Jego nazwisko zostało uwiecznione w nazwie hrabstwa Pender, założonego w 1875 r. W 1965 r. wydane zostały jego listy do żony pod tytułem "The General to his Lady: The Civil War letters of William Dorsey Pender to Fanny Pender".
Podczas II wojny światowej US Navy wodowało statek typu "Liberty" ochrzczony „William D. Pender”, w dowód uznania dla generała.

</doc>
<doc id="1856808" url="https://pl.wikipedia.org/wiki?curid=1856808" title="Inocybaceae">
Inocybaceae



</doc>
<doc id="1856809" url="https://pl.wikipedia.org/wiki?curid=1856809" title="Cerkiew Chrystusa Zbawiciela w Borkach">
Cerkiew Chrystusa Zbawiciela w Borkach

Cerkiew Chrystusa Zbawiciela – nieistniejąca cerkiew we wsi Borki w obwodzie charkowskim. Była to jedna ze 120 świątyń prawosławnych wzniesionych na całym terytorium Imperium Rosyjskiego dla upamiętnienia uratowania się rodziny carskiej z katastrofy jej osobistego pociągu, jaka miała miejsce 17 października 1888 właśnie w Borkach, gdy car wracał z Krymu do Petersburga.
Cerkiew zaprojektował członek Akademii Petersburskiej Marfeld, który w najbliższym sąsiedztwie wzniósł również kaplicę pamiątkową, w stylu bizantyjsko-rosyjskim. Obiekt znajdował się pod szczególną pieczą rosyjskich kolei państwowych. Dodatkowo ze składek pracowników kolejnictwa wzniesiono przy nim szpital i dom opieki dla byłych pracowników kolei niezdolnych już do pracy, otwarto szkołę parafialną i założono bibliotekę imienia cara Aleksandra III. Sam car kilkakrotnie uczestniczył w Świętej Liturgii odprawianej w święto Paschy w cerkwi.
W czasie II wojny światowej 7 września 1943 roku cerkiew została całkowicie zniszczona. Do naszych czasów przetrwała jedynie sąsiednia kaplica.

</doc>
<doc id="1856811" url="https://pl.wikipedia.org/wiki?curid=1856811" title="Akashi Motojiro">
Akashi Motojiro



</doc>
<doc id="1856812" url="https://pl.wikipedia.org/wiki?curid=1856812" title="Droga (pismo niezależne)">
Droga (pismo niezależne)

Droga – wydawane poza cenzurą pismo Ruchu Obrony Praw Człowieka i Obywatela, a potem Konfederacji Polski Niepodległej.
Nazwa pisma nawiązywała do nazwy pisma piłsudczyków wydawanego w okresie międzywojennym.
Pierwszy numer "Drogi" (czerwiec–lipiec 1978) ukazał się po usunięciu Leszka Moczulskiego z "Opinii". Numery 1–9 wydano jako pismo ROPCiO, od numeru 10. było to pismo KPN. Wskutek długotrwałego uwięzienia przywódców KPN (1980–1984, 1985–1986) pismo wydawane było nieregularnie. W 1989 ukazał się ostatni (29.) numer.
Wydawcą "Drogi" było Wydawnictwo Polskie.
W 7 numerze "Drogi" ukazał się programowy tekst Leszka Moczulskiego będący później nieoficjalnym programem KPN – Rewolucja bez rewolucji.
Pod własnym nazwiskiem publikowali w "Drodze" m.in. Leszek Moczulski, Jerzy Gren, Wanda Chylicka i Jacek Bartyzel.

</doc>
<doc id="1856813" url="https://pl.wikipedia.org/wiki?curid=1856813" title="Batiatycze">
Batiatycze

Batiatycze (ukr. Батятичі) – wieś na Ukrainie. Należy do rejonu kamioneckiego w obwodzie lwowskim i liczy 1949 mieszkańców.
Pierwotnie Batiatycze należały do dóbr koronnych. W 1658 r. król Jan Kazimierz nadał wieś Georgisowi (Jerzemu) Paparze, kupcowi lwowskiemu pochodzenia greckiego. W latach 1662–66 Batiatycze były w posiadaniu wojewody lubelskiego Władysława Reja, sprzedane a potem odkupione przez Paparę. Po nim wieś odziedziczyli jego synowie. Do II wojny św. w posiadaniu spowinowaconej z Paparami rodziny Łączyńskich.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.
Urodzeni w Batiatyczach.
Iwan Kuroweć - ukraiński działacz społeczny, lekarz

</doc>
<doc id="1856814" url="https://pl.wikipedia.org/wiki?curid=1856814" title="Dernów">
Dernów

Dernów (ukr. Дернів) – wieś na Ukrainie. Należy do rejonu kamioneckiego w obwodzie lwowskim i liczy 800 mieszkańców.
Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
Za II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856815" url="https://pl.wikipedia.org/wiki?curid=1856815" title="Jagonia">
Jagonia

Jagonia (ukr. Ягідня, "Jahidnia") – wieś na Ukrainie. Należy do rejonu kamioneckiego w obwodzie lwowskim i liczy 248 mieszkańców.
Wieś założył w roku 1803 hrabia Józef Mier, osadzając w niej katolickich Niemców z południowo-zachodnich Czech - z okolic miejscowości Domažlice, Klenci i Hostouň. Pierwotna nazwa wsi to Jagunin (pochodziła od zdrobnienia imienia córki hrabiego Miera-Jadwigi). Koloniści niemieccy ulegli szybkiej polonizacji. Na początku XX wieku zlikwidowano szkołę z językiem niemieckim i zaprzestano nabożeństw w języku niemieckim w miejscowej kaplicy.
II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856816" url="https://pl.wikipedia.org/wiki?curid=1856816" title="Jagonja">
Jagonja



</doc>
<doc id="1856818" url="https://pl.wikipedia.org/wiki?curid=1856818" title="Jazienica Polska">
Jazienica Polska

Jazienica Polska – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała na północny wschód od Kamionki Strumiłowej.
Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856819" url="https://pl.wikipedia.org/wiki?curid=1856819" title="Jazienica Ruska">
Jazienica Ruska

Jazienica Ruska – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała na północny wschód od Kamionki Strumiłowej.
Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
Za II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856820" url="https://pl.wikipedia.org/wiki?curid=1856820" title="Konstantówka">
Konstantówka

Konstantówka – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała na północ od Zubowmostów.
Za II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856822" url="https://pl.wikipedia.org/wiki?curid=1856822" title="Prybużany (obwód lwowski)">
Prybużany (obwód lwowski)

Prybużany (; hist. Łany Polskie) – wieś na Ukrainie, w obwodzie lwowskim, w rejonie kamioneckim. W 2001 roku liczyła 635 mieszkańców.
Wieś była wzmiankowana w XV wieku. W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Kamionka Strumiłowa w powiecie kamioneckim, w województwie tarnopolskim. W 1921 roku gmina Łany Polskie liczyła 681 mieszkańców (337 kobiet i 344 mężczyzn) i znajdowały się w niej 123 budynki mieszkalne. 335 osób deklarowało narodowość polską, 330 – rusińską (ukraińską). 410 osób deklarowało przynależność do wyznania greckokatolickiego, 265 – do rzymskokatolickiego, 6 – do mojżeszowego. Po II wojnie światowej wieś weszła w struktury administracyjne Związku Radzieckiego.

</doc>
<doc id="1856823" url="https://pl.wikipedia.org/wiki?curid=1856823" title="Łapajówka (rejon kamionecki)">
Łapajówka (rejon kamionecki)

Łapajówka – dawna wieś na Ukrainie na obszarze dzisiejszego rejonu kamioneckiego w obwodzie lwowskim. Leżała na północ od Kamionki Strumiłowej.
Za II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856825" url="https://pl.wikipedia.org/wiki?curid=1856825" title="Zabuże (rejon kamionecki)">
Zabuże (rejon kamionecki)

Zabuże, Łany Niemieckie (, "Zabużżia") – wieś na Ukrainie, w obwodzie lwowskim, w rejonie kamioneckim. W 2001 roku liczyła 1290 mieszkańców.
Wieś Łany Niemieckie powstała w 1804 roku na gruntach wsi Łany (Polskie) jako kolonia czeskich Niemców pochodzących z okolic Kravska, Domažlic i Klenčí. Wieś założył hrabia Józef Mier. Koloniści ci w ciągu 2-3 pokoleń ulegli szybkiej polonizacji i już pod koniec XIX wieku powszechnie stosowanym językiem był język polski, a cała wieś należała do polskiej parafii katolickiej w Kamionce Strumiłowej. Po II wojnie światowej Łany Niemieckie połączono z chutorem Zabuże (zwanym też Przedmieściem Zabużańskim).

</doc>
<doc id="1856827" url="https://pl.wikipedia.org/wiki?curid=1856827" title="Zespół Foixa-Chavany-Mariego">
Zespół Foixa-Chavany-Mariego

Zespół Foixa-Chavany-Mariego (przedni obustronny zespół wieczkowy, ang. Foix-Chavany-Marie syndrome, opercular syndrome, facio-pharyngo-glosso-masticatory diplegia) – zespół objawów ze strony układu nerwowego o typie korowo-podkorowego porażenia nadjądrowego lub rzekomoopuszkowego. Opisano postaci przednią (czołową) i tylną (skroniowo-ciemieniową) zespołu wieczkowego, w zależności od lokalizacji uszkodzenia w wieczku.
Na obraz kliniczny składają się porażenia nerwów, zaburzenia funkcji językowych i drgawki. Przedni zespół wieczkowy wyróżniają trudności w mówieniu (dyzartria), żuciu pokarmu i połykaniu (dysfagia) oraz niekiedy niedowład mięśni twarzy, związane z apraksją mięśni ust, twarzy, gardła, żwaczy i języka (zaopatrywanych przez nerwy czaszkowe V, VII, IX, X i XII).
Przyczyną zespołu mogą być obustronne wrodzone malformacje wieczka lub stany nabyte, takie jak obustronny udar w obszarze unaczynienia tętnicy środkowej mózgu lub neuroinfekcje. Zespół może być powikłaniem po dużych zabiegach neurochirurgicznych w tej okolicy. Postać wrodzona zespołu określana jest niekiedy jako zespół Worstera-Droughta.
Przejściowy zespół wieczkowy (ang. transient opercular syndrome) może być objawem nierozpoznanej lub niedostatecznie kontrolowanej padaczki.
Zespół opisali Charles Foix, Jean Alfred Émile Chavany i Julien Marie w 1926 roku.

</doc>
<doc id="1856828" url="https://pl.wikipedia.org/wiki?curid=1856828" title="Zabuże">
Zabuże



</doc>
<doc id="1856833" url="https://pl.wikipedia.org/wiki?curid=1856833" title="Obydów">
Obydów

Obydów (ukr. Обидів) – wieś na Ukrainie. Należy do rejonu kamioneckiego w obwodzie lwowskim i liczy 236 mieszkańców.
Wieś starostwa kamionackiego położona była w XVIII wieku w ziemi chełmskiej. Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.
W Obydowie urodził się sługa Boży o.Wenanty Katarzyniec.

</doc>
<doc id="1856834" url="https://pl.wikipedia.org/wiki?curid=1856834" title="Różanka (Ukraina)">
Różanka (Ukraina)

Różanka (ukr. Рожанка) – wieś na Ukrainie. Należy do rejonu kamioneckiego w obwodzie lwowskim.
Miejscowość założona ok. 1844 i nazwana na cześć Rozalii "Róży" z domu Wierzbickiej.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856835" url="https://pl.wikipedia.org/wiki?curid=1856835" title="Rożanka">
Rożanka



</doc>
<doc id="1856836" url="https://pl.wikipedia.org/wiki?curid=1856836" title="Ciepło Joule'a">
Ciepło Joule'a



</doc>
<doc id="1856837" url="https://pl.wikipedia.org/wiki?curid=1856837" title="Ruda Sielecka">
Ruda Sielecka

Ruda Sielecka (ukr. Руда-Сілецька) – wieś na Ukrainie. Należy do rejonu kamioneckiego w obwodzie lwowskim i liczy 326 mieszkańców.
Dziedzicem majątku był hr. Karol Mier (zm. 1885). Pod koniec XIX wieku właścicielką majątku była jego żona hr. Helena Mierowa.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856838" url="https://pl.wikipedia.org/wiki?curid=1856838" title="Sapieżanka">
Sapieżanka

Sapieżanka (ukr. Сапіжанка) – wieś na Ukrainie. Należy do rejonu kamioneckiego w obwodzie lwowskim i liczy 690 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.
15 października 1922 na miejscowej stacji miał miejsce zamach na ukraińskiego profesora Sydora Twerdochliba (kandydata bloku „chliborobów” do Sejmu RP w wyborach 1922 roku, działający na rzecz zbliżenia polsko-ukraińskiego) dokonany przez terrorystyczną Ukraińską Organizację Wojskową.

</doc>
<doc id="1856839" url="https://pl.wikipedia.org/wiki?curid=1856839" title="Tadanie">
Tadanie

Tadanie (ukr. Тадані) – wieś na Ukrainie. Należy do rejonu kamioneckiego w obwodzie lwowskim i liczy 467 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856840" url="https://pl.wikipedia.org/wiki?curid=1856840" title="Zubowmosty">
Zubowmosty

Zubowmosty (ukr. Зубів Міст) – wieś na Ukrainie. Należy do rejonu kamioneckiego w obwodzie lwowskim. Miejscowość liczy 450 mieszkańców.
Za II Rzeczypospolitej do 1934 wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Kamionka Strumiłowa w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856841" url="https://pl.wikipedia.org/wiki?curid=1856841" title="Zespół Worstera-Droughta">
Zespół Worstera-Droughta



</doc>
<doc id="1856843" url="https://pl.wikipedia.org/wiki?curid=1856843" title="Spas (rejon kamionecki)">
Spas (rejon kamionecki)

Spas (ukr. Спас) – wieś na Ukrainie. Należy do rejonu kamioneckiego w obwodzie lwowskim i liczy 276 mieszkańców.
Historia.
W II Rzeczypospolitej do 1934 roku wieś stanowiła samodzielną gminę jednostkową w powiecie kamioneckim w woj. tarnopolskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Żelechów Wielki (oraz częściowo do gminy Kamionka Strumiłowa) w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1856845" url="https://pl.wikipedia.org/wiki?curid=1856845" title="Dana Veldáková">
Dana Veldáková



</doc>
<doc id="1856847" url="https://pl.wikipedia.org/wiki?curid=1856847" title="Spas (obwód lwowski)">
Spas (obwód lwowski)



</doc>
<doc id="1856849" url="https://pl.wikipedia.org/wiki?curid=1856849" title="Kalendarium historii Sieradza">
Kalendarium historii Sieradza



</doc>
<doc id="1856851" url="https://pl.wikipedia.org/wiki?curid=1856851" title="Kruchaweczkowate">
Kruchaweczkowate

Kruchaweczkowate ("Psathyrellaceae" Vilgalys, Moncalvo &amp; Redhead) – rodzina grzybów znajdująca się w rzędzie pieczarkowców ("Agaricales").
Systematyka.
Pozycja w klasyfikacji według Index Fungorum: "Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według CABI databases bazującego na "Dictionary of the Fungi" do rodziny "Psathyrellaceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="1856854" url="https://pl.wikipedia.org/wiki?curid=1856854" title="Lost Without You">
Lost Without You

Lost Without You – ballada popowa napisana przez Bridget Benenate i Matthew Gerrarda oraz wyprodukowana przez tego drugiego, na debiutancki album Delty Goodrem zatytułowany "Innocent Eyes" oraz wydany w 2003 roku. Utwór został wydany jako drugi singel z albumu dnia 28 lutego 2003 roku w Australii, a światowa premiera utworu miała miejsce w połowie 2003 roku. Piosenka stała się drugim utworem artystki notowanym na 1. miejscu Australijskiego zestawienia, a także dotarła do pierwszej dziesiątki w notowaniach w Nowej Zelandii, Wielkiej Brytanii oraz Szwecji. Ponownie nagrana i zremiksowana wersja utworu została wydana w Stanach Zjednoczonych 28 lipca 2005 roku w formie do pobrania.
W 2005 roku artystka wykonała utwór na gali World Music Awards.
Teledyski.
Na potrzeby promocji singla nagrano dwa teledyski – jeden wydany poza Stanami Zjednoczonymi oraz jeden przeznaczony na rynek amerykański.
Pierwszą wersję klipu wyreżyserowała Katie Bell, a nagrywano ją w Londynie. Premiera teledysku miała miejsce 17 lutego 2003 roku. Sama artystka powiedziała o nim: "To duży krok w stosunku do poprzedniego klipu. Jest on trochę luźniejszy. Daliśmy sobie trochę luzu i wolności przy jego tworzeniu. Inne moje teledyski wyglądają naprawdę poważnie, a ja właściwie pozwalam sobie na dużo więcej radości niż to co ludzie mogliby po nich wnioskować. A atmosfera tego klipu i w ogóle – bardzo się cieszę z efektów." W tej wersji klipu Goodrem wchodzi do pokoju dziennego w swoim domu i siadając do fortepianu zapala lampkę, po czym zaczyna grać, co widzimy we fragmentach wideo. W kolejnych scenach artystka wspomina spotkania ze swoimi przyjaciółmi. Teledysk, wraz z dodatkiem zza kulis, zostało zawarte na pierwszym albumie DVD Goodrem zatytułowanym "Delta" i wydanym w 2003 roku.
Drugi teledysk został nakręcony w Kalifornii i wydano go w Stanach Zjednoczonych w sierpniu 2005 roku. Akcja klipu rozgrywa się na plaży, gdzie artystka gra na fortepianie oraz ściska się i spaceruje z mężczyzną. Całe wideo jest w kolorze czarno-białym. Sam utwór jest też lekko zmodyfikowany – jest nieco dłuższy, z lekko zmienionym wokalem oraz zaczyna się od refrenu. Także podkład jest grany nieco mocniej, niż w pierwszej wersji teledysku, której podkładem był oryginalny utwór zawarty na albumie.
Covery utworu.
Utwór został wykonany przez Darrena Hayesa podczas ceremonii ARIA Awards w 2003 roku, w następstwie choroby Goodrem uniemożliwiającej jej występ.
Jaci Velasquez, piosenkarka grająca współczesną muzykę chrześcijańską, nagrała własną wersję utworu, w której to słowa zostały zmienione tak, że zamiast do ukochanego są kierowane do Boga. Utwór jest zawarty na albumie artystki zatytułowanym "Unspoken" i wydanym w 2003 roku.
Australijski zespół Fido umieścił bardziej rockową wersję utworu na swoim profilu na MySpace.
Notowania.
"Lost Without You" wydano w australijskich radiostacjach na początku lutego 2003 roku. Utwór stał się w tym samym tygodniu najczęściej graną piosenką. Singel zadebiutował na australijskiej ARIA Singles Chart 10 marca od razu spychając z 1. miejsca utwór "Beautiful" Christiny Aguilery i stają się drugim z rzędu singlem Goodrem na szczycie notowania. W tym samym tygodniu został wyróżniony przez ARIA statusem złotej płyty. W drugim tygodniu pobytu na liście 1. pozycję odebrał mu utwór "All the Things She Said" rosyjskiego zespołu t.A.T.u., ale już tydzień później piosenka znów była na szczycie notowania spędzając tam w sumie dwa tygodnie. Pozycję lidera "Lost Without You" straciło ponownie na rzecz "All the Things She Said". Utwór spędził w pierwszej dziesiątce notowania dwanaście tygodni, w pierwszej pięćdziesiątce osiemnaście tygodni, natomiast w pierwszej setce znajdował się przez trzydzieści dwa tygodnie. Przez ten czas stał się siódmym najlepiej sprzedającym singlem w Australii w 2003 roku i pokrył się podwójną platyną. Na Nowej Zelandii singel zadebiutował na 32. pozycji RIANZ Singles Chart 29 czerwca 2003 roku. Jedenaście tygodni zajęło mu wspięcie się na swoją najwyższą, czwartą pozycję, a całkowity czas pobytu utworu w notowaniu to dziewiętnaście tygodni.
Debiut na UK Singles Chart singel zanotował 23 czerwca 2003 roku znalazłszy się na 4. pozycji notowania, przez co stał się zarazem drugim singlem Goodrem, który znalazł się w pierwszej dziesiątce notowania w Wielkiej Brytanii. Utwór pozostawał w pierwszej dziesiątce przez trzy tygodnie, a w pierwszej siedemdziesiątce-piątce przez jedenaście tygodni. Na Irlandii single zadebiutował na 15. pozycji notowania, ale nie zdołał już awansować wyżej. Pozostawał na tej pozycji przez trzy tygodnie, a z notowania zniknął po trzynastu tygodniach.
W Stanach Zjednoczonych singel zadebiutował na 36. pozycji notowania "Billboard" Hot Adult Contemporary Tracks 7 lipca 2005 roku. Jedenaście tygodni później utwór osiągnął swoją najwyższą, 18. pozycję w zestawieniu. Całkowity czas obecności utworu w notowaniu to dwadzieścia tygodni.

</doc>
<doc id="1856858" url="https://pl.wikipedia.org/wiki?curid=1856858" title="Speculum humanae salvationis">
Speculum humanae salvationis

Speculum Humanae Salvationis ("niem." Heilspiegel, Spiegel menschlicher Behaltnis, "fr." Miroir de la salvation humaine, "ang." The Mirroure of Mans Saluacionne, "pl." Zwierciadło ludzkiego zbawienia) – ilustrowane dzieło późnego średniowiecza, zawierające cykle obrazowe objaśnione teologicznym komentarzem oraz tekstami biblijnymi, które w oparciu o Pismo Święte miało wyjaśniać i przybliżać czytelnikowi historię i sens zbawienia.
Księga zawierała sceny ze Starego i Nowego Testamentu, historii świeckiej oraz legend. Powstała ok. 1324 r. w Strasburgu. Jej autorem był prawdopodobnie dominikanin Ludolf von Sachsen. Obejmowała 45 rozdziałów z 192 miniaturami. Epizod z Nowego Testamentu (stanowiący temat każdego rozdziału) objaśniony został dwoma zdarzeniami ze Starego Testamentu oraz jedną sceną z historii lub legendy. W I połowie XV w. ukazują się pierwsze tłumaczenia, m.in. na języki niemiecki i francuski.
Najstarsza wersja drukowana w formie książki blokowej pochodzi z Augsburga (wyd. ok. 1473). W swojej treści jest podobna do wydanej wcześniej w tej samej formie "Biblii Pauperum". Na świecie zachowało się ok. 350 rękopisów Speculum oraz cztery różne wydania ksylograficzne z 58 kartami na których odbito ilustracje w kolorze brunatnym a tekst w kolorze czarnym techniką typograficzną. Jedno z wydań łacińskich posiadające 20 kart z ilustracjami odbitymi ręcznie wraz z tekstem za pomocą drzeworytowych klocków, przyczyniło się do powstania teorii, iż właśnie to wydanie stanowiło przykład przechodzenia od techniki ksylograficznej (blokowej) do typograficznej.
Dla sztuki późnego średniowiecza stanowiło ważne źródło materiałów ikonograficznych. Przedstawienia zaczerpnięte ze Speculum można odnaleźć m.in. w witrażach wielu kościołów, w "Godzinkach księcia du Berry" braci Limbourg, w Ołtarzu Bladelina Rogiera van der Weydena (ok. 1445-50), w "Ołtarzu Zwierciadła Zbawienia", Konrada Witza (ok. 1435, Bazylea, Kunstmuseum), we freskach w krużgankach katedry w Brixen, na arrasach z klasztoru Wienhausen oraz na gobelinach katedry w Reims.

</doc>
<doc id="1856859" url="https://pl.wikipedia.org/wiki?curid=1856859" title="Psathyrellaceae">
Psathyrellaceae



</doc>
<doc id="1856860" url="https://pl.wikipedia.org/wiki?curid=1856860" title="Rakówka (dopływ Bobrka)">
Rakówka (dopływ Bobrka)

Rakówka – potok, prawostronny dopływ Bobrka o długości 3,15 km i powierzchni zlewni 14,35 km². 
Potok przepływa przez Zakawie i Strzemieszyce Wielkie w Dąbrowie Górniczej. Na granicy terytorialnej miasta wpada do Bobrka. W pobliżu ujścia przebiega szlak turystyczny o nazwie "Szlak Metalurgów".

</doc>
<doc id="1856862" url="https://pl.wikipedia.org/wiki?curid=1856862" title="Aly &amp; AJ">
Aly &amp; AJ



</doc>
<doc id="1856864" url="https://pl.wikipedia.org/wiki?curid=1856864" title="Przeciąganie pojazdu">
Przeciąganie pojazdu

Przeciąganie pojazdu – konkurencja zawodów siłaczy.
Zadaniem zawodnika jest wykonanie marszu z jednoczesnym ciągnięciem pojazdu kołowego lub szynowego, na okreśonym dystansie, w jak najkrótszym czasie. Zawodnik używa specjalnych szelek którymi jest połączony z pojazdem.
W konkurencji najczęściej używa się pojazdów takich jak: ciężarówka, dwie połączone ciężarówki, połączone pół-ciężarówki, autobus, samolot, przyczepa z ładunkiem, maszyna budowlana, wagon kolejowy.
Konkurencja jest rozgrywana w dwóch wariantach:

</doc>
<doc id="1856867" url="https://pl.wikipedia.org/wiki?curid=1856867" title="Pałecznicowate">
Pałecznicowate

Pałecznicowate ("Typhulaceae" Jülich) – rodzina grzybów znajdująca się w rzędzie pieczarkowców ("Agaricales").
Systematyka.
Pozycja w klasyfikacji według Index Fungorum: "Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według CABI databases bazującego na "Dictionary of the Fungi" do rodziny "Typhulaceae" należą rodzaje: 
Polskie nazwy na podstawie pracy Władysława Wojewody z 2003 r.

</doc>
<doc id="1856869" url="https://pl.wikipedia.org/wiki?curid=1856869" title="Typhulaceae">
Typhulaceae



</doc>
<doc id="1856871" url="https://pl.wikipedia.org/wiki?curid=1856871" title="Mycenaceae">
Mycenaceae



</doc>
