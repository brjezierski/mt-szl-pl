<doc id="1880458" url="https://pl.wikipedia.org/wiki?curid=1880458" title="Sąd penitencjarny">
Sąd penitencjarny

Sąd penitencjarny – wydział sądu okręgowego, mający uprawnienia orzecznicze względem osób skazanych. W sprawach zastrzeżonych w kodeksie karnym wykonawczym dla sądu penitencjarnego właściwy jest ten sąd penitencjarny, w którego okręgu przebywa skazany. 
Sąd penitencjarny orzeka w przedmiocie:
Pozostała część uprawnień orzeczniczych tego sądu dotyczy wyłącznie prerogatyw tego sądu (wymienione w kodeksie karnym wykonawczym).

</doc>
<doc id="1880461" url="https://pl.wikipedia.org/wiki?curid=1880461" title="Schraden (Brandenburgia)">
Schraden (Brandenburgia)

Schraden - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Plessa.

</doc>
<doc id="1880462" url="https://pl.wikipedia.org/wiki?curid=1880462" title="Wilkowyja (szczyt)">
Wilkowyja (szczyt)

Wilkowyja (niem. "Wolfsberg") – szczyt w Rudawach Janowickich, o wysokości 776 m n.p.m.
Opis.
Wilkowyja znajduje się w południowo-wschodniej części Rudaw Janowickich. Wyrasta w ramieniu odchodzącym od głównego grzbietu w kierunku wschodnim. Od zachodu od góry Bobrzak oddziela ją rozległa przełęcz – Rozdroże pod Bobrzakiem, natomiast od strony wschodniej, od drugiego sąsiedniego szczytu – Bukowej, oddziela ją Przełęcz pod Wilkowyją. Ramię górskie, którego część stanowi Wilkowyja zamyka od południa dolinę Żywicy, w której znajduje się wieś Czarnów. Od strony południowo-zachodniej Wilkowyję podcina dolina Świdnika, w której znajduje się wieś Leszczyniec.
Budowa geologiczna.
Masyw Wilkowyji zbudowany jest ze staropaleozoicznych łupków aktynolitowych, łupków kwarcowo-chlorytowo-albitowych, łupków chlorytowo-węglanowych, lokalnie amfibolitów należących do wschodniej osłony granitu karkonoskiego. Jest ostatnim wzniesieniem bocznego ramienia zbudowanym ze skał metamorficznych. Dolne fragmenty wschodnich zboczy, nad Przełęczą pod Wilkowyją zbudowane są z dolnokarbońskich (dolny wizen) skał osadowych: brekcji i zlepieńców, podrzędnie piaskowców wchodzących już w skład niecki śródsudeckiej.
Roślinność.
Zbocza góry porastają lasy świerkowe z domieszką buka i brzozy.
Ochrona przyrody.
Wzniesienie położone jest na obszarze Rudawskiego Parku Krajobrazowego.
Szlaki turystyczne.
Na północnym zboczu góry, około 70 m poniżej szczytu, prowadzą dwa szlaki turystyczne:

</doc>
<doc id="1880473" url="https://pl.wikipedia.org/wiki?curid=1880473" title="Analiza dwuzmiennowa">
Analiza dwuzmiennowa

Analiza dwuzmiennowa () – analiza dwóch zmiennych wykonywana jednocześnie. Celem analizy jest określenie empirycznej relacji między tymi zmiennymi. Taka analiza może polegać na tworzeniu tabeli krzyżowej albo na obliczeniu współczynnika korelacji.
Wyróżnia się ponadto analizy:

</doc>
<doc id="1880475" url="https://pl.wikipedia.org/wiki?curid=1880475" title="Joe Inscoe">
Joe Inscoe

 
Joe Inscoe − amerykański aktor filmowy, telewizyjny i teatralny.
Najbardziej znany z roli Harlana Hubbarda IV w serialu "Linc's" (1998-2000), gościnnego udziału w "Skazanym na śmierć" (2006), a także z drugoplanowego występu w horrorze "Krew niewinnych" (2000), jako Tom Sisler, dyrektor szkoły średniej.

</doc>
<doc id="1880479" url="https://pl.wikipedia.org/wiki?curid=1880479" title="Kari Traa">
Kari Traa

Kari Traa (ur. 28 stycznia 1974 w Voss) – norweska narciarka, specjalistka narciarstwa dowolnego, specjalizująca się w jeździe po muldach, trzykrotna medalistka olimpijska, wielokrotna medalistka mistrzostw świata i trzykrotna zdobywczyni Pucharu Świata.
Kariera.
Na igrzyskach startowała czterokrotnie (1992, 1998, 2002 i 2006). Na swoich pierwszych igrzyskach w Albertville zajęła dość odległe 14. miejsce. W starcie na igrzyskach w Lillehammer przeszkodziła jej kontuzja. Na igrzyskach w Nagano pierwszy raz stanęła na olimpijskim podium zdobywając brązowy medal w jeździe po muldach. Cztery lata później, na igrzyskach w Salt Lake City wywalczyła złoty medal. Jej ostatnim startem olimpijskim był występ w jeździe po muldach na igrzyskach w Turynie, gdzie wywalczyła srebrny medal, ulegając jedynie Jennifer Heil z Kanady.
Kari Traa jest także czterokrotną mistrzynią świata i trzykrotną wicemistrzynią świata w narciarstwie dowolnym. Na mistrzostwach świata w Meiringen zdobyła srebrne medale w jeździe po muldach i jeździe po muldach podwójnych. Dwa lata później, na mistrzostwach w Whistler została podwójną mistrzynią świata w tych samych konkurencjach. Oba mistrzowskie tytuły obroniła na mistrzostwach w amerykańskim Deer Valley w 2003 r. Ostatni medal mistrzostw świata zdobyła podczas mistrzostw w Ruka w 2005 r., kiedy to zdobyła srebrny medal w jeździe po muldach podwójnych.
Najlepsze wyniki w Pucharze Świata osiągnęła w sezonie 2001/2002, kiedy to triumfowała w klasyfikacji generalnej, w klasyfikacji jazdy po muldach zdobyła Małą Kryształową Kulę, a w klasyfikacji muld podwójnych była druga. Rok później ponownie zwyciężyła w klasyfikacji generalnej, w jeździe po muldach była druga, a w muldach podwójnych była trzecia. Trzecią Kryształową Kulę zdobyła w sezonie 2003/2004, zajmując też drugie miejsce w jeździe po muldach. W sezonie 2000/2001 była druga w klasyfikacji generalnej, a w klasyfikacji jazdy po muldach była najlepsza. Ponadto w sezonach 1997/1998 i 1999/2000 była najlepsza w klasyfikacji jazdy po muldach podwójnych, a w sezonach sezon 2004/2005 i sezon 2005/2006 była druga w klasyfikacji muld podwójnych. Na podium zawodów Pucharu Świata stawała 67-krotnie, przy czym 37 razy wygrywała. Zwyciężała także w mistrzostwach Norwegii.

</doc>
<doc id="1880481" url="https://pl.wikipedia.org/wiki?curid=1880481" title="Francisco Zuela">
Francisco Zuela

José Luis Francisco Zuela dos Santos (ur. 3 sierpnia 1983 w Luandzie) – angolski piłkarz grający na pozycji obrońcy, reprezentant Angoli. Posiada także obywatelstwo portugalskie.
Kariera klubowa.
Zuela pochodzi z Angoli, ale w młodym wieku wyemigrował do Portugalii. Tam też rozpoczął karierę piłkarską w klubie União Leiria. Był zawodnikiem młodzieżowej drużyny, a w 2002 roku odszedł do trzecioligowego Sertanense FC. W 2003 roku przeszedł do Académiki Coimbra. 7 grudnia 2003 roku zadebiutował w niej w przegranym 1:2 wyjazdowym meczu Primeira Liga z FC Alverca. Oprócz debiutu nie rozegrał więcej meczów ligowych i w 2004 roku odszedł do drugoligowego klubu CD Santa Clara, w którym spędził rok.
Latem 2005 roku Zuela został piłkarzem greckiego APO Akratitos. W lidze greckiej zadebiutował 28 sierpnia 2005 w meczu z Iraklisem Saloniki (3:1). W trakcie sezonu odszedł z Akratitosu, który wiosną 2006 spadł z ligi. Angolańczyk trafił do Skody Ksanti, a 5 lutego 2007 wystąpił w niej po raz pierwszy, w meczu z Apollonem Kalamaria (1:2). W Grecji grał do połowy 2009 roku.
Kolejnym klubem w karierze Zueli został rosyjski Kubań Krasnodar. Swój debiut w nim zaliczył 1 sierpnia 2009 w przegranym 0:4 meczu ze Spartakiem Moskwa. Jesienią 2009 roku spadł z Kubaniem do pierwszej ligi Rosji. W 2010 roku został wypożyczony do Ałaniji Władykaukaz, a następnie latem do PAOK-u Saloniki. W 2011 roku wrócił do Kubania. Następnie grał w greckim Atromitosie, cypryjskim APOEL-u, greckim Apollonie Smyrnis, angolskim Kabuscorp oraz w portugalskim CD Trofense.
Kariera reprezentacyjna.
W reprezentacji Angoli Zuela zadebiutował w 2006 roku. W 2010 roku został powołany do kadry na Puchar Narodów Afryki 2010.

</doc>
<doc id="1880483" url="https://pl.wikipedia.org/wiki?curid=1880483" title="Język dandzongka">
Język dandzongka

Język dandzongka (transliteracja Wyliego: 'bras-ljongs-skad, alternatywne nazwy: język sikkimski, język bhotia) - język z grupy tybetańskiej, używany przez Bhotiów w Sikkimie. Blisko spokrewniony z dzongkha, oficjalnym językiem Bhutanu. Zapisywany jest alfabetem tybetańskim. Nazwa "dandzongka", używana przez samych użytkowników tego języka, pochodzi od tybetańskiej nazwy Sikkimu, "Dandzong" (dosłownie „Ryżowa Dolina”).

</doc>
<doc id="1880484" url="https://pl.wikipedia.org/wiki?curid=1880484" title="Dyferencjał Automatyczny Krasikova">
Dyferencjał Automatyczny Krasikova

Dyferencjał Automatyczny Krasikova jest rodzajem samoblokującego mechanizmu różnicowego. Został wynaleziony oraz skonstruowany przez Walerija Nikołajewicza Krasikowa. W 2002 roku został opatentowany i wdrożony do produkcji.
Działanie.
Koła satelitarne zostały zastąpione w nim, stalowymi kulkami poruszającymi się w odpowiednio ukształtowanymi kanałami. Koła odbiorcze półosi zostały zastąpione dwoma cylindrycznymi ślimacznicami o przeciwbieżnym kierunku linii śrubowej. W trakcie jazdy na wprost, kulki pozostają w kanałach nieruchome. Przy skręcie (kiedy występuje różnica dróg pokonywanych przez koła) kulki przetaczają się w kanałach w lewo lub prawo - zależnie od kierunku skrętu. W przypadku zmniejszenia przyczepności jednego z kół- kulki pozostają nieruchome a prędkości obrotowe kół są takie same. Dzięki temu pojazd ma zapewnioną trakcję nawet w tak krańcowym przypadku kiedy jedno koło traci kontakt z podłożem.
Zastosowanie.
DAK jest montowany głównie w samochodach terenowych (UAZ, Łada Niva).

</doc>
<doc id="1880485" url="https://pl.wikipedia.org/wiki?curid=1880485" title="Angelika Beer">
Angelika Beer

Angelika Beer (ur. 24 maja 1957 w Kilonii) – niemiecka polityk, była współprzewodnicząca Związku 90/Zielonych, posłanka do Parlamentu Europejskiego w latach 2004–2009.
Życiorys.
Kształciła się w zawodzie pielęgniarki. Od młodości angażowała się w pacyfistyczne inicjatywy obywatelskie pacyfistów i przeciwników broni jądrowej. W 1980 była jedną z założycielek partii Zielonych (wcześniej działała w maoistowskiej organizacji "Kommunistischer Bund").
W latach 1987–1990 i 1994–2002 była posłanką do Bundestagu. Pomiędzy tymi okresami wchodziła w skład zarządu federalnego Zielonych. W latach 2002–2004 była współprzewodniczącą partii (obok Reinharda Bütikofera). W wyborach w 2004 została wybrana do Parlamentu Europejskiego. Zasiadała w Komisji Spraw Zagranicznych i Podkomisji Bezpieczeństwa i Obrony, a także w grupie Zielonych i Wolnego Sojuszu Europejskiego.
Przed eurowyborami w 2009 nie uzyskała partyjnej nominacji. Wkrótce wystąpiła z Zielonych, krytykując ich za odejście od pacyfistycznych zasad. W listopadzie 2009 wstąpiła do Niemieckiej Partii Piratów.

</doc>
<doc id="1880486" url="https://pl.wikipedia.org/wiki?curid=1880486" title="Anton Weichselbaum">
Anton Weichselbaum

Anton Weichselbaum (ur. 8 lutego 1845 w Schiltern, zm. 23 października 1920 w Wiedniu) – austriacki lekarz, patolog i bakteriolog.
Studiował na Uniwersytecie Wiedeńskim, dyplom lekarza otrzymał w 1869 roku w Wiedniu. Następnie został asystentem Josefa Engela. Od 1893 do 1916 kierował instytutem anatomii patologicznej Uniwersytetu w Wiedniu. Jego asystentami byli m.in. Karl Landsteiner, Anton Ghon i Josef Kyrle.
Weichselbaum w 1887 jako pierwszy zidentyfikował patogen wywołujący zapalenie opon mózgowo-rdzeniowych, który nazwał "Diplococcus intracellularis meningitidis" (obecnie "Neisseria meningitidis"). Przedstawił również pierwszy opis miejscowych uszkodzeń kości w zapaleniu stawów. Prowadził badania nad gruźlicą. Był twórcą instytutu pulmonologicznego ("Lungenheilstätte") w Alland.

</doc>
<doc id="1880487" url="https://pl.wikipedia.org/wiki?curid=1880487" title="Regi Witherspoon">
Regi Witherspoon

Reginald Edwin "Regi" Witherspoon (ur. 31 maja 1985 w Pasadenie w Kalifornii) – amerykański lekkoatleta, sprinter.
W 2008 reprezentował USA podczas igrzysk olimpijskich w Pekinie. Wystąpił w eliminacjach sztafety 4 x 400 metrów osiągając na swojej zmianie czas 44,63 s. W finale amerykańska sztafeta, już bez Witherspoona zajęła pierwsze miejsce, ale jemu również przypadł złoty medal tych igrzysk.

</doc>
<doc id="1880489" url="https://pl.wikipedia.org/wiki?curid=1880489" title="Jaroslav Levinský">
Jaroslav Levinský

Jaroslav Levinský (ur. 11 lutego 1981 w Prościejowie) – czeski tenisista.
Kariera tenisowa.
Jako zawodowy tenisista Levinský występował w latach 1999–2010 i 2013–2014.
Sukcesy odnosił głównie w grze podwójnej, wygrywając 5 turniejów rangi ATP World Tour i 10–krotnie uczestniczył w finałach. W każdym z turniejów wielkoszlemowych najdalej dochodził do 3 rundy. Najwyżej sklasyfikowany w rankingu deblistów był w połowie lipca 2007 roku, na 24. miejscu.
W sezonie 2010 doszedł wspólnie z Jekatieriną Makarową do finału Australian Open w grze mieszanej. W finałowym spotkaniu para Makarowa–Levinský przegrała 5:7, 3:6 z duetem Cara Black–Leander Paes.

</doc>
<doc id="1880491" url="https://pl.wikipedia.org/wiki?curid=1880491" title="Reggie Witherspoon">
Reggie Witherspoon



</doc>
<doc id="1880497" url="https://pl.wikipedia.org/wiki?curid=1880497" title="Real Time">
Real Time

Real Time – album koncertowy brytyjskiego zespołu z nurtu rocka progresywnego Van der Graaf Generator wydany w 2007.
Lista utworów.
Album zawiera utwory:
Utwory dodatkowe z edycji japońskiej.
Wersja japońska albumu zawiera cztery dodatkowe utwory:
Twórcy.
Twórcami albumu są:

</doc>
<doc id="1880498" url="https://pl.wikipedia.org/wiki?curid=1880498" title="Schraden">
Schraden

Niemcy.
1 gmina:
1 dzielnica gminy:

</doc>
<doc id="1880500" url="https://pl.wikipedia.org/wiki?curid=1880500" title="Giuseppe Wilson">
Giuseppe Wilson

Joseph "Giuseppe" Wilson (ur. 27 października 1945 w Darlington, zm. 6 marca 2022 w Rzymie) – włoski piłkarz pochodzenia angielskiego występujący na pozycji obrońcy.
Kariera klubowa.
Wilson urodził się w Anglii jako syn Włoszki i Anglika. Kiedy miał pół roku, jego rodzina przeprowadziła się do włoskiego Neapolu. Tam w 1964 roku rozpoczął zawodową karierę w klubie Cirio. W 1965 roku zmienił on nazwę na Internapoli. W 1967 roku Wilson awansował z klubem z Serie D do Serie C. W 1969 roku trafił do S.S. Lazio, grającego w Serie A. W 1971 roku spadł z zespołem do Serie B, ale po roku powrócił z nim do Serie A. W 1974 roku zdobył z Lazio mistrzostwo Włoch. W Lazio grał przez 11 lat. W tym czasie rozegrał tam 322 ligowe spotkania i zdobył 5 bramek. W 1980 roku odszedł do amerykańskiego New York Cosmos, gdzie w tym samym roku zakończył karierę.
Kariera reprezentacyjna.
W reprezentacji Włoch Wilson zadebiutował 26 lutego 1974 w bezbramkowo zremisowanym towarzyskim meczu z RFN. W tym samym roku został powołany do kadry na mistrzostwa świata. Zagrał na nich w meczach z Argentyną (1:1) i Polską (1:2). Z tamtego turnieju Włosi odpadli po fazie grupowej. W drużynie narodowej Wilson rozegrał w sumie 3 spotkania, wszystkie w 1974 roku.

</doc>
<doc id="1880501" url="https://pl.wikipedia.org/wiki?curid=1880501" title="Architeuthis dux">
Architeuthis dux



</doc>
<doc id="1880502" url="https://pl.wikipedia.org/wiki?curid=1880502" title="Australophocaena dioptrica">
Australophocaena dioptrica



</doc>
<doc id="1880503" url="https://pl.wikipedia.org/wiki?curid=1880503" title="Australophocoena dioptrica">
Australophocoena dioptrica



</doc>
<doc id="1880504" url="https://pl.wikipedia.org/wiki?curid=1880504" title="Ulica Szafarnia w Gdańsku">
Ulica Szafarnia w Gdańsku

Ulica Szafarnia (niem. "Schäferei") – ulica w Gdańsku na Długich Ogrodach.
Przebiega południkowo od Mostu Stągiewnego do Mostu Kamieniarskiego. Na całej długości ulica od zachodu prowadzi wzdłuż Nowej Motławy. Ulica ta jest najkrótszą drogą prowadzącą z Głównego Miasta na wyspę Ołowiankę.
Historia.
W dawnych wiekach istniała funkcja szafarza, czyli urzędnika, któremu powierzano pieczę nad przechowywanymi dobrami. Właśnie tu szafarz – urzędnik zakonu krzyżackiego odpowiedzialny za handel – składował dobra zakonne. Według innej wersji ulica wzięła swoją nazwę od cechu szafarzy zwanego szafarnią, zbudowanego w XV wieku. Istniały tu niegdyś spichlerze i magazyny drewna. Ulica pełniła funkcję nabrzeża przeładunkowego.
Podczas II wojny światowej zabudowa ulicy została w większości zniszczona. Przetrwał jedynie spichlerz zwany Nową Pakownią, dwa urządzenia dźwigowe ze stali i kilka pachołków cumowniczych. Po wojnie nie odbudowano historycznej zachodniej pierzei ulicy. Przez krótki okres po 1945 roku nosiła omyłkowo nazwę "Owczarnia".
Przy ulicy Szafarnia ulokowano gdańską przystań jachtową.

</doc>
<doc id="1880505" url="https://pl.wikipedia.org/wiki?curid=1880505" title="Phocoena stornii">
Phocoena stornii



</doc>
<doc id="1880506" url="https://pl.wikipedia.org/wiki?curid=1880506" title="Hohenleipisch">
Hohenleipisch

Hohenleipisch - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Plessa.

</doc>
<doc id="1880514" url="https://pl.wikipedia.org/wiki?curid=1880514" title="Plessa">
Plessa

Plessa - gmina w Niemczech w kraju związkowym Brandenburgia, w powiecie Elbe-Elster, siedziba urzędu Plessa.
Współpraca.
Miejscowość partnerska:

</doc>
<doc id="1880515" url="https://pl.wikipedia.org/wiki?curid=1880515" title="Radovan Kuchař">
Radovan Kuchař

Radovan Kuchař (ur. 22 października 1928 w Turnovie, zm. 30 kwietnia 2012 w Pradze) – czeski taternik i alpinista.
Kuchař rozpoczął wspinanie w 1944 roku na czeskich skałach piaskowcowych. W 1947 roku przybył w Tatry i wspinał się tam w warunkach letnich i zimowych. W latach 1957–1964 wspinał się w Alpach, gdzie dokonał szeregu bardzo trudnych przejść, np. północną ścianą Eigeru. W 1959 roku był na Kaukazie, w 1965 roku wspinał się w Hindukuszu. Kuchař jest autorem wspomnieniowej książki na temat Tatr, Alp i Kaukazu "Deset velkých stěn" (Praga, 1963 r.) i współautorem książki "Z Tatier na Eiger" (Bratysława, 1964 r.).

</doc>
<doc id="1880516" url="https://pl.wikipedia.org/wiki?curid=1880516" title="Pěsčawy">
Pěsčawy



</doc>
<doc id="1880525" url="https://pl.wikipedia.org/wiki?curid=1880525" title="Fichtwald">
Fichtwald

Fichtwald - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schlieben.

</doc>
<doc id="1880526" url="https://pl.wikipedia.org/wiki?curid=1880526" title="Hohenbucko">
Hohenbucko

Hohenbucko - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schlieben.

</doc>
<doc id="1880528" url="https://pl.wikipedia.org/wiki?curid=1880528" title="Quasi-eksperyment">
Quasi-eksperyment

Quasi-eksperyment – metody analizy danych obserwacyjnych na sposoby pozwalające odnaleźć w nich strukturę odpowiadającą eksperymentowi kontrolowanemu, dzięki czemu uzyskane statystyki opisowe i korelacyjne mogą uprawniać do wnioskowania przyczynowego, nawet pomimo braku klasycznej randomizacji i manipulacji eksperymentalnej. W przypadku problemów badawczych, przy których wykonanie rzeczywistego eksperymentu jest nieetyczne lub niepraktyczne, metody te stanowią pragmatyczną alternatywę umożliwiającą systematyczną pracę naukową.
Quasi-eksperymentom brakuje zwykle zaplanowanej kontroli nad takimi aspektami jak randomizacja, pretest, posttest i grupa kontrolna. Wadą tego typu podejść jest – w porównaniu do faktycznych eksperymentów – przede wszystkim ograniczona i uwarunkowana trafnością przyjętych założeń możliwość wyciągania wniosków na temat związków przyczynowo-skutkowych. Na tyle na ile założenia metod są jednak wiarygodnie spełnione, w teorii mogą one osiągać taką rzetelność i trafność jak prawdziwy eksperyment. 
Techniki quasi-eksperymentalne obejmują m.in. metodę różnicy w różnicach, syntetycznej kontroli, zmiennych instrumentalnych, model regresji nieciągłej, badanie szeregów czasowych oraz wykorzystanie nierównoważnych grup kontrolnych. Techniki te wykorzystują np. zróżnicowane geograficznie i czasowo występowanie rozważanych zmiennych, w celu sztucznego skonstruowania „grupy kontrolnej” i „grupy eksperymentalnej”. 

</doc>
<doc id="1880530" url="https://pl.wikipedia.org/wiki?curid=1880530" title="Podział administracyjny Kościoła katolickiego w Argentynie">
Podział administracyjny Kościoła katolickiego w Argentynie

Podział administracyjny Kościoła katolickiego w Argentynie – w ramach Kościoła katolickiego w Argentynie odrębne struktury mają:

</doc>
<doc id="1880531" url="https://pl.wikipedia.org/wiki?curid=1880531" title="Jerozolima - święte miasto trzech religii">
Jerozolima - święte miasto trzech religii



</doc>
<doc id="1880533" url="https://pl.wikipedia.org/wiki?curid=1880533" title="Kremitzaue">
Kremitzaue

Kremitzaue - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schlieben.

</doc>
<doc id="1880535" url="https://pl.wikipedia.org/wiki?curid=1880535" title="Mschap">
Mschap



</doc>
<doc id="1880537" url="https://pl.wikipedia.org/wiki?curid=1880537" title="Amerykanie pochodzenia słowackiego">
Amerykanie pochodzenia słowackiego

Amerykanie pochodzenia słowackiego – obywatele lub rezydenci Stanów Zjednoczonych, których przodkowie pochodzą ze Słowacji, imigranci z tego kraju oraz osoby mające wśród przodków Słowaków.
W spisie ludności przeprowadzonym w 1990 roku Amerykanie pochodzenia słowackiego byli drugą pod względem liczebności słowiańską grupą etniczną w USA. Obecnie społeczność ta liczy około 1,2 mln ludzi (Słowaków liczy się razem z ludźmi deklarującymi pochodzenie Czechosłowackie).
Historia.
Pierwsze fale migrantów ze Słowacji przybywały do Stanów Zjednoczonych w latach 70. XIX wieku. Do 1905 roku było ich już około 50 000. Słowacy opuszczali rodzimy kraj z powodów ekonomicznych i politycznych, spowodowanych uciskiem ze strony Węgrów w ramach cesarstwa Austro-Węgierskiego. Większość imigrantów stanowili rolnicy i górnicy. Osiadali głównie w miastach i miasteczkach południowo-zachodniej Pensylwanii i we wschodniej części Ohio. Do dnia dzisiejszego w części z tych miasteczek żyje wiele osób pochodzenia słowackiego, na przykład w Connellsville w Pensylwanii.

</doc>
<doc id="1880538" url="https://pl.wikipedia.org/wiki?curid=1880538" title="Bumba-meu-boi">
Bumba-meu-boi

Bumba-meu-boi (port.; dosłownie: "Wstawaj, mój wole!") jest fabularyzowanym pokazem tanecznym opartym na muzyce brazylijskiej o pochodzeniu wiejskim. Bohaterami spektaklu są: zapożyczony z opery włoskiej arlekin ("arlequim") i wół ("boi"), o którego śmierci i ożywieniu opowiada historia. Pokaz jest popularny w wielu regionach Brazylii, lokalnymi wariantami są "Boi-bumba", "Boi-reis" i "Boi-surubí". Na północnym wschodzie i północy kraju akompaniament muzyczny zapewniają rozmaite bębny, na południu odmiana akordeonu zw. "sanfoną" albo "gaita-de-foles".
Pokaz rozpoczyna się wejściem wszystkich aktorów, przedstawiających się za pomocą dialogów, śpiewu i tańca. Następnie na scenę wkracza główny bohater, wół (grany przez aktora w przebraniu), który po tańcu umiera bez powodu. Pasterz symbolicznie rozdaje jego części i, improwizując, naśmiewa się z widzów proponując im przy tym części uznawane za najgorsze - jelita, rogi itp. Lekarz, ksiądz albo też szaman przywraca zwierzę do życia. Po ożywieniu wszyscy śpiewają, tańczą i żegnają się z publicznością.
Bumba-meu-boi jest popularna także współcześnie. Środki masowego przekazu rozsławiły spektakl na całym świecie poprzez transmisje pokazów w Parintins w Amazonii. Co roku o tytuł najbardziej udanego występu konkurują za pomocą przygotowania, kostiumów, muzyki, bębnów zespoły tzw. "niebieskich" ("Boi Caprichoso") i "czerwonych" ("Boi Garantido"), Parintins ma stadion przeznaczony specjalnie do tego celu, nazywany "Bumbódromo", w odniesieniu do sambodromu w Rio de Janeiro.

</doc>
<doc id="1880539" url="https://pl.wikipedia.org/wiki?curid=1880539" title="Janne Lahtela">
Janne Lahtela

Janne Lahtela (ur. 28 lutego 1974 w Kemijärvi) – fiński narciarz, specjalista narciarstwa dowolnego. Począwszy od 1992 startował na pięciu igrzyskach z rzędu. Na igrzyskach w Nagano został srebrnym medalistą olimpijskim w jeździe po muldach, trzecie miejsce zajął jego kuzyn Sami Mustonen. Cztery lata później, na igrzyskach w Salt Lake City był najlepszy w jeździe po muldach. Na igrzyskach w Turynie był chorążym fińskiej ekipy.
W mistrzostwach świata w Meiringen został mistrzem świata w jeździe po muldach oraz wicemistrzem świata w jeździe po muldach podwójnych. Najlepsze wyniki w Pucharze Świata osiągnął w sezonie 1999/2000, kiedy to triumfował w klasyfikacji generalnej oraz w klasyfikacjach jazdy po muldach i jazdy po muldach podwójnych. Małą kryształową kulę w jeździe po muldach wywalczył także w sezonach 1998/1999 i 2003/2004. W sezonie 2002/2003 był najlepszy w klasyfikacji jazdy po muldach podwójnych. Zwyciężał też w mistrzostwach Finlandii.
W 2006 roku zakończył karierę.

</doc>
<doc id="1880540" url="https://pl.wikipedia.org/wiki?curid=1880540" title="Ex aequo et bono">
Ex aequo et bono

Ex æquo et bono (łac. „Według tego co słuszne i dobre”) – określenie odnoszące się do wyroku opartego na ogólnych zasadach sprawiedliwości, a nie na przepisach prawnych.

</doc>
<doc id="1880542" url="https://pl.wikipedia.org/wiki?curid=1880542" title="Lebusa">
Lebusa

Lebusa (pol. hist. "Lubusza") – gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schlieben.

</doc>
<doc id="1880545" url="https://pl.wikipedia.org/wiki?curid=1880545" title="Authentication Header">
Authentication Header

AH (ang. "Authentication Header") - protokół do zapewnienia uwierzytelniania i integralności pakietów IP w IPsec, gdzie używany jest także protokół ESP. AH (jak i ESP) wykorzystywane są w trybach pracy: transportowym lub tunelowym. AH został opisany w , a ESP w .

</doc>
<doc id="1880548" url="https://pl.wikipedia.org/wiki?curid=1880548" title="Podział administracyjny Kościoła katolickiego w Chile">
Podział administracyjny Kościoła katolickiego w Chile

Podział administracyjny Kościoła katolickiego w Chile – w ramach Kościoła katolickiego w Chile funkcjonuje obecnie pięć metropolii, w których skład wchodzi pięć archidiecezji, osiemnaście diecezji i dwie terytorialne prałatury. Ponadto istnieje wikariat apostolski i wojskowy ordynariat polowy podlegające bezpośrednio do Rzymu.
Jednostki administracyjne Kościoła katolickiego obrządku łacińskiego w Chile:

</doc>
<doc id="1880550" url="https://pl.wikipedia.org/wiki?curid=1880550" title="Ignác Péczely">
Ignác Péczely

Ignác Péczely ("Ignaz von Peczely", ur. 26 stycznia 1826 w Monyorókerék, zm. 14 lipca 1911 w Budapeszcie) – węgierski uczony, lekarz homeopata i irydolog, uznawany za ojca współczesnej irydologii. 
Życiorys.
W wieku 36 lat rozpoczął studia na Uniwersytecie Medycznym w Peszcie. Następnie kontynuował studia medycynę na Uniwersytecie Wiedeńskim, tytuł doktora nauk medycznych otrzymał z wyróżnieniem w 1868 roku. Przeniósł się do Pesztu i rozpoczął prywatną praktykę łączącą homeopatię z irydologią. W 1880 roku opublikował "„Odkrycia w dziedzinie nauk przyrodniczych i medycznych. Choroby przewlekłe. 1 Diagnostyka za pomocą oczów”". Książka ta stała się podstawą irydologii. Później opublikował trzy broszury na temat leczenia gruźlicy, bronchitu, syfilisu i innych wenerycznych infekcji.

</doc>
<doc id="1880551" url="https://pl.wikipedia.org/wiki?curid=1880551" title="Ignaz von Peczely">
Ignaz von Peczely



</doc>
<doc id="1880552" url="https://pl.wikipedia.org/wiki?curid=1880552" title="Miss World 1967">
Miss World 1967

Miss World 1967 - 17. wybory Miss World odbyły się 16 listopada 1967 r. w Lyceum Theatre w Londynie. O tytuł i koronę "Miss World 1967" walczyło 55 uczestniczek. Zwyciężyła Madeleine Hartog Bel Houghton, która stała się pierwszą Peruwianką, która wygrała ten konkurs. Ponownie w Miss World Peru zwyciężyło dopiero 37 lat później, w 2004 r.
Notatki dot. państw uczestniczących.
Powracające państwa i terytoria.
Ostatnio uczestniczące w 1959:
Ostatnio uczestniczące w 1960:
Ostatnio uczestniczące w 1963:
Ostatnio uczestniczące w 1964:
Ostatnio uczestniczące w 1965:

</doc>
<doc id="1880553" url="https://pl.wikipedia.org/wiki?curid=1880553" title="Sicieński Kanał">
Sicieński Kanał



</doc>
<doc id="1880555" url="https://pl.wikipedia.org/wiki?curid=1880555" title="Wouterus Verschuur">
Wouterus Verschuur

Wouterus Verschuur (ur. 11 czerwca 1812 w Amsterdamie, zm. 4 lipca 1874 w Vorden – holenderski malarz, grafik i litograf.
Urodził się w rodzinie amsterdamskiego jubilera, jego nauczycielami byli Pieter Gerardus van Os i Cornelis Steffelaar (1797-1861). Wcześnie zaczął osiągać sukcesy m.in. w latach 1830-31 zdobył złote medale stowarzyszenia artystycznego Felix Meritis w Amsterdamie. W 1833 został mianowany członkiem Akademie voor Beeldende Kunsten i Koninklijk Nederlands Instituut w Amsterdamie, a 1839 przyjęto go do stowarzyszenia Arti et Amicitiae. Artysta pracował w Amsterdamie w latach 1846-1857 i 1869-1874, mieszkał także w Hadze, Doorn (1842), Brukseli (1867) i Haarlemie (1858-68). Największe zbiory prac malarza posiadają muzea i galerie holenderskie, m.in. Amsterdams Historisch Museum, Rijksmuseum, Museum Boijmans van Beuningen w Rotterdamie i Stedelijk Museum Zutphen w Zutphen.
Wouterus Verschuur znany jest przede wszystkim z przedstawień koni i scen jeździeckich, malował też portrety. Był zafascynowany twórczością starych mistrzów holenderskich, szczególnie Philipsa Wouwermana. Wystawiał systematycznie w latach 1828-1872 w Amsterdamie, Leuwarden i Hadze. Jego uczniem był malarz Anton Mauve.

</doc>
<doc id="1880560" url="https://pl.wikipedia.org/wiki?curid=1880560" title="Podział administracyjny Kościoła katolickiego w Paragwaju">
Podział administracyjny Kościoła katolickiego w Paragwaju

Podział administracyjny Kościoła katolickiego w Paragwaju – w ramach Kościoła katolickiego w Paragwaju funkcjonuje obecnie jedna metropolia, w której skład wchodzi jedna archidiecezja i jedenaście diecezji. Ponadto istnieją dwa wikariaty apostolskie i wojskowy ordynariat polowy podlegające bezpośrednio do Rzymu. 
Jednostki administracyjne Kościoła katolickiego obrządku łacińskiego w Paragwaju:

</doc>
<doc id="1880562" url="https://pl.wikipedia.org/wiki?curid=1880562" title="Morświn Burmeistra">
Morświn Burmeistra



</doc>
<doc id="1880564" url="https://pl.wikipedia.org/wiki?curid=1880564" title="Podział administracyjny Kościoła katolickiego w Urugwaju">
Podział administracyjny Kościoła katolickiego w Urugwaju

Podział administracyjny Kościoła katolickiego w Urugwaju – w ramach Kościoła katolickiego w Urugwaju funkcjonuje obecnie jedna metropolia, w której skład wchodzi jedna archidiecezja i dziewięć diecezji. 
Jednostki administracyjne Kościoła katolickiego obrządku łacińskiego w Urugwaju:

</doc>
<doc id="1880565" url="https://pl.wikipedia.org/wiki?curid=1880565" title="Phocaena philippii">
Phocaena philippii



</doc>
<doc id="1880566" url="https://pl.wikipedia.org/wiki?curid=1880566" title="Phocaena spinipinnis">
Phocaena spinipinnis



</doc>
<doc id="1880569" url="https://pl.wikipedia.org/wiki?curid=1880569" title="Luciano Re Cecconi">
Luciano Re Cecconi

Luciano Re Cecconi (ur. 1 grudnia 1948 w Nerviano, zm. 18 stycznia 1977 w Rzymie) – włoski piłkarz występujący na pozycji pomocnika.
Kariera klubowa.
Re Cecconi zawodową karierę rozpoczynał w 1967 roku w klubie Pro Patria, grającym w Serie C. W 1969 roku trafił do zespołu Serie B - US Foggia. W 1970 roku awansował z nim do Serie A. Po roku powrócił z klubem do Serie B. W 1972 roku przeszedł do beniaminka Serie A - S.S. Lazio. W 1974 roku zdobył z nim mistrzostwo Włoch. 18 stycznia 1977 Re Cecconi został zastrzelony w sklepie jubilerskim w Rzymie. Udając napad, chciał zrobić żart znajomemu właścicielowi. Ten nie rozpoznał Re Cecconiego i zastrzelił go w akcie samoobrony.
Kariera reprezentacyjna.
W 1974 roku Re Cecconi został powołany do reprezentacji Włoch na Mistrzostwa Świata. Nie zagrał na nich ani razu, a Włosi odpadli z turnieju po fazie grupowej. W drużynie narodowej zadebiutował 28 września 1974 w przegranym 0:1 towarzyskim meczu z Jugosławią. W kadrze Re Cecconi rozegrał w sumie 2 spotkania, oba w 1974 roku.

</doc>
<doc id="1880579" url="https://pl.wikipedia.org/wiki?curid=1880579" title="Podział administracyjny Kościoła katolickiego w Boliwii">
Podział administracyjny Kościoła katolickiego w Boliwii

Podział administracyjny Kościoła katolickiego w Boliwii – w ramach Kościoła katolickiego w Boliwii funkcjonuje obecnie cztery metropolie, w których skład wchodzą cztery archidiecezje, sześć diecezji i dwie prałatury terytorialne. Ponadto istnieje wojskowy ordynariat polowy oraz pięć wikariatów apostolskich podległych bezpośrednio do Rzymu. 
Jednostki administracyjne Kościoła katolickiego obrządku łacińskiego w Boliwii:

</doc>
<doc id="1880583" url="https://pl.wikipedia.org/wiki?curid=1880583" title="Kisch">
Kisch



</doc>
<doc id="1880584" url="https://pl.wikipedia.org/wiki?curid=1880584" title="D.O.N.S.">
D.O.N.S.

D.O.N.S. ("Designer on Sound") (wł. Oliver Goedicke) – niemiecki DJ i producent.
Obecny jest na scenie muzycznej od 1996 roku. Współtworzył projekt Warp Brothers oraz produkował hity dla między innymi 200 °C, Brain Twins, Disco Nation czy Johna Morleya. Znany jest ze współpracy z triem DBN oraz amerykańską wokalistką Terri Bjerre znaną jako Terri B!. Tworzy głównie w klimatach House. W głównej mierze bazuje na coverach.
Kariera.
Zadebiutował singlem „Drop The Gun”. Nagraie szybko stało się klubowym przebojem, wkraczając nawet na popularną listę przebojów. W rok później D.O.N.S. powrócił z własną wersją przeboju Technotronic z 1989 roku - „Pump Up The Jam”. Utwór osiągnął ogromną popularność, a promowany był przez takie gwiazdy, jak Roger Sanchez, Pete Tong czy Eric Morillo.
Kolejne produkcje konsekwentnie podbijały parkiety najgorętszych klubów całego świata, na czele z Ibizą, a artysta cieszył się wielkim uznaniem.
Obecnie Ollie oprócz produkowania muzyki i grania na imprezach, zajmuje się własną firmą Unlimited Sounds GmbH, do której należą między innymi labele Kingdom Kome Cuts, Dos or Die oraz Kingdom Kome Black. Był ponadto rezydentem we angielskiej rozgłośni radiowej BBC Radio 1, gdzie prowadził swój własny program "D.O.N.S. in the Mix" emitowany w każdy piątek we francuskiej rozgłośni radiowej Radio FG (wiosną 2009 przeniesiony został na sobotę, latem na niedzielę, jesienią na poniedziałek). 14 grudnia 2009 roku miała miejsce ostatnia audycja programu.
Dyskografia.
Remixy.
2005:
2006:
2007:
2008:
2009:
2010:

</doc>
<doc id="1880589" url="https://pl.wikipedia.org/wiki?curid=1880589" title="Giuseppe Sabadini">
Giuseppe Sabadini

Giuseppe Sabadini (ur. 26 marca 1949) – włoski piłkarz występujący na pozycji pomocnika.
Kariera klubowa.
Sabadini zawodową karierę rozpoczynał w 1965 roku w Sampdorii. W 1967 roku awansował z klubem z Serie B do Serie A. W 1971 roku odszedł do zespołu AC Milan. W 1972, 1973 oraz 1977 zdobył z nim Puchar Włoch. W 1973 roku wygrał z nim także rozgrywki Pucharu Zdobywców Pucharów. W 1978 roku przeszedł do US Catanzaro. W 1983 roku trafił do Calcio Catanii. W 1984 roku został graczem drużyny Ascoli Calcio, gdzie w 1986 roku zakończył karierę.
Kariera reprezentacyjna.
W reprezentacji Włoch Sabadini zadebiutował 31 marca 1973 w bezbramkowo zremisowanym meczu eliminacji Mistrzostw Świata 1974 z Turcja. W 1974 roku został powołany do kadry na Mistrzostwa Świata. Nie zagrał na nich w żadnym meczu, a Włosi odpadli z turnieju po fazie grupowej. W latach 1973–1974 w drużynie narodowej Sabadini rozegrał w sumie 4 spotkania.

</doc>
<doc id="1880592" url="https://pl.wikipedia.org/wiki?curid=1880592" title="Bhotia">
Bhotia

Bhotia, Bhutia – zbiorcze określenie różnych grup etnicznych pochodzenia tybetańskiego, zamieszkujących południowe stoki Himalajów na terenie Indii, Nepalu i Bhutanu. Nazwa bhotia pochodzi od słowa བོད་ "bod", nazwy Tybetu w języku tybetańskim Posługują się dialektami tybetańskimi w dużym stopniu zrozumiałymi dla użytkowników standardowego języka tybetańskiego. Pomimo wielowiekowego zamieszkiwania poza obszarem geograficznego Tybetu kulturowo należą do kręgu cywilizacji tybetańskiej. W Indiach posiadają status Scheduled Tribes. W większości wyznają buddyzm tybetański, zwłaszcza odmiany ningma i kagju. Główne grupy etniczne zaliczane do Bhotiów:

</doc>
<doc id="1880594" url="https://pl.wikipedia.org/wiki?curid=1880594" title="Phocoenoides">
Phocoenoides



</doc>
<doc id="1880597" url="https://pl.wikipedia.org/wiki?curid=1880597" title="Phocoenoides truei">
Phocoenoides truei



</doc>
<doc id="1880598" url="https://pl.wikipedia.org/wiki?curid=1880598" title="Phocaena dalli">
Phocaena dalli



</doc>
<doc id="1880609" url="https://pl.wikipedia.org/wiki?curid=1880609" title="Joseph Serge Miot">
Joseph Serge Miot

Joseph Serge Miot (ur. 23 listopada 1946 w Jérémie, Departament Grand'Anse, zm. 12 stycznia 2010 w Port-au-Prince) – haitański arcybiskup kościoła katolickiego, od 2008 do 2010 dziewiąty arcybiskup Port-au-Prince.
Życiorys.
Arcybiskup Miot urodził się 23 listopada 1946. Święcenia kapłańskie przyjął 4 lipca 1975 w diecezji Jérémie. Po święceniach pracował jako wikariusz parafii katedralnej, zaś w latach 1978-1982 studiował w Rzymie filozofię. Po powrocie do kraju został wicerektorem seminarium międzydiecezjalnego, zaś w latach 1986-1996 był jego rektorem (jednocześnie sprawując funkcję sekretarza generalnego haitańskiej Konferencji Episkopatu). W 1996 został rektorem uniwersytetu "Notre Dame d’Haïti".
29 lipca 1997 został wyznaczony przez papieża Jana Pawła II biskupem koadiutorem oraz administratorem apostolskim "sede plena" Port-au-Prince. 12 października 1997 otrzymał sakrę biskupią. 1 marca 2008 został arcybiskupem Port-au-Prince. Podczas trzęsienia ziemi 12 stycznia 2010 spadł z balkonu budynku papieskiej nuncjatury i zmarł w wyniku doznanych obrażeń.

</doc>
<doc id="1880612" url="https://pl.wikipedia.org/wiki?curid=1880612" title="Kadra III Batalionu Czołgów">
Kadra III Batalionu Czołgów



</doc>
<doc id="1880613" url="https://pl.wikipedia.org/wiki?curid=1880613" title="George Scratchley Brown">
George Scratchley Brown

George Scratchley Brown (ur. 17 sierpnia 1918 w Montclair w stanie New Jersey, zm. 5 grudnia 1978 w Betesda) – amerykański generał, szef Sztabu Sił Powietrznych Stanów Zjednoczonych (1973–1974), Przewodniczący Kolegium Połączonych Szefów Sztabów (1974–1978), doradca wojskowy prezydenta Stanów Zjednoczonych, Rady Bezpieczeństwa Narodowego i asystent sekretarza obrony Stanów Zjednoczonych. Odpowiedzialny za wykonywanie decyzji w zakresie ogólnoświatowej gotowości i działań Wojsk Lądowych, Marynarki Wojennej, Sił Powietrznych i Korpusu Piechoty Morskiej Sił Zbrojnych Stanów Zjednoczonych.
Życiorys.
Młodość i II wojna światowa.
Urodził się 17 sierpnia 1918 w Montclair w stanie New Jersey. Ukończył gimnazjum w Leavenworth w stanie Kansas, a następnie studiował na Uniwersytecie Missouri w Columbii i Akademii Wojskowej West Point w stanie Nowy Jork, którą ukończył w 1941. Po szkoleniu w bazie lotnictwa wojskowego Barksdale niedaleko Bossier City w stanie Luizjana latał na B-24 Liberator. W sierpniu 1942 wraz z 93D Air-Ground Operations Wing brał udział w lotach do Anglii, początkowo dołączył do 8. Armii Lotniczej. Do kwietnia 1944 służył na różnych stanowiskach 93. AGOW. Uczestniczył w operacji Tidal Wave (naloty rafinerii ropy naftowej Ploeszti w Rumunii), za którą otrzymał Krzyż za Wybitną Służbę.
Wojna koreańska.
Podczas wojny koreańskiej w 1950, został dowódcą 62D Airlift Wing stacjonującym w bazie lotnictwa wojskowego McChord w stanie Waszyngton, które operowało między zachodnim wybrzeżem USA i Japonią. W 1951 i na początku 1952 dowodził 56. Fighter Wing w bazie lotnictwa wojskowego Selfridge w stanie Michigan. W maju 1952 dołączył do 5. Armii Lotniczej w Seulu w Korei Południowej jako dyrektor operacji.
Okres zimnej wojny.
W lipcu 1953 objął dowództwo 3525. Pilot Training Wing w baize lotnictwa wojskowego w Williams w stanie Arizona. W 1956 wstąpił do National War College w Waszyngtonie i po ukończeniu studiów pracował w Sztabie Sił Powietrznych USA. W czerwcu 1959 został wojskowym asystentem sekretarza obrony, a w sierpniu 1963 dowódcą Wschodniego Wojskowego Lotnictwa Transportowego przy bazie lotnictwa wojskowego McGuire w stanie New Jersey. We wrześniu 1964 został członkiem II Grupy Roboczej Kolegium Połączonych Szefów Sztabów – jednostki w bazie wojskowej Sandra w stanie Nowy Meksyk, utworzonej do testowania systemów broni wszystkich służb wojskowych.
Od sierpnia 1966 do sierpnia 1968 był asystentem przewodniczącego Kolegium Połączonych Szefów Sztabów w Waszyngtonie, a następnie objął dowództwo 7. Armii Lotniczej oraz został zastępcą dowódcy operacji lotniczych w Wietnamie. Był odpowiedzialny za walkę z Air Force Air Strike, wsparcie lotnicze i obronę powietrzną operacji w Azji Południowo-Wschodniej, był też doradcą we wszystkich sprawach związanych z taktycznym wsparciem lotniczym i koordynacją operacji lotniczych pomiędzy Republiką Wietnamu i Stanami Zjednoczonymi. We wrześniu 1970 przejął obowiązki szefa Dowództwa Systemów Sił Powietrznych ("Commander of Air Force Systems Command"), z centralą w bazie lotnictwa wojskowego Andrews w stanie Maryland.
1 sierpnia 1973 został mianowany przez prezydenta Richarda Nixona szefem Sztabu Sił Powietrznych Stanów Zjednoczonych, a 1 sierpnia 1974 objął stanowisko Przewodniczącego Kolegium Połączonych Szefów Sztabów.
21 czerwca 1978 przeszedł na emeryturę. Zmarł 5 grudnia 1978 w Montclair w stanie New Jersey. Został pochowany na Narodowym Cmentarzu w Arlington w stanie Wirginia.

</doc>
<doc id="1880614" url="https://pl.wikipedia.org/wiki?curid=1880614" title="67 Batalion Czołgów">
67 Batalion Czołgów



</doc>
<doc id="1880615" url="https://pl.wikipedia.org/wiki?curid=1880615" title="Archidiecezja La Paz">
Archidiecezja La Paz

Archidiecezja La Paz (łac.: "Archidioecesis Pacensis in Bolivia", hiszp.: "Arzobispado La Paz") – rzymskokatolicka archidiecezja w La Paz Boliwia.
Siedziba arcybiskupa znajduje się w katedrze Naszej Pani w La Paz.
Historia.
Diecezja La Paz została utworzona 4 lipca 1605 przez papieża Pawła V z wydzielenia części ziem z diecezji La Plata. Została ona podporządkowana jako sufragania archidiecezji Sucre.
18 czerwca 1943 biskupstwo zostało podniesione do rangi archidiecezji o metropolii, do której z czasem dołączono nowe diecezje powstałe z podziału archidiecezji La Paz.

</doc>
<doc id="1880616" url="https://pl.wikipedia.org/wiki?curid=1880616" title="Scott Loach">
Scott Loach

Scott James Loach (ur. 27 maja 1988 w Nottingham) – angielski piłkarz występujący na pozycji bramkarza w Rotherham United. W latach 2009–2011 występował w reprezentacji Anglii do lat 21.
Kariera klubowa.
Loach karierę rozpoczynał w zespole Ipswich Town oraz Lincoln City. W 2006 roku przeszedł do Watford za 50 tysięcy funtów. Latem 2007 roku Loach mógł trafić do Leeds United, jednak transfer nie doszedł do skutku.
We wrześniu tego samego roku został wypożyczony na jeden miesiąc do Stafford Rangers. Okres wypożyczenia został później przedłużony do trzech miesięcy. Łącznie w zespole Stafford Rangers rozegrał 11 spotkań. W styczniu 2008 roku został wypożyczony na jeden miesiąc do Morecambe. Rozegrał tam dwa ligowe spotkania, po czym po dwóch tygodniach pobytu w Morecambe powrócił do Watfordu. 28 stycznia został wypożyczony do końca sezonu do Bradford City, aby zastąpić tam Donovana Rickettsa. Łącznie do 4 maja rozegrał w Bradford 20 meczów.
12 sierpnia 2008 roku Loach zadebiutował w Watford w meczu Pucharu Ligi z Bristol Rovers (wygranym 1:0). 20 września po raz pierwszy zagrał w ligowym meczu – zastąpił Marta Pooma w zremisowanym 2:2 spotkaniu Football League Championship z Reading. Łącznie w sezonie 2008/2009 wystąpił 31 razy. Do stycznia 2012 roku był podstawowym bramkarzem Watford, kiedy to stracił miejsce w pierwszym składzie na rzecz Tomasza Kuszczaka, wypożyczonego z Manchesteru United.
19 lipca 2012 roku Loach podpisał kontrakt z Ipswich Town.
Kariera reprezentacyjna.
W lutym 2009 roku został powołany przez Stuarta Pearce'a na mecz kadry U-21 z Ekwadorem. W spotkaniu tym, przegranym przez Anglię 3:2, wszedł z ławki rezerwowych w 88 minucie i zastąpił Toma Heatona.
W maju znalazł się w składzie na Mistrzostwa Europy do lat 21. Anglia dotarła do finału, w którym przegrała z Niemcami; Loach nie był podstawowym zawodnikiem na tym turnieju.
10 sierpnia 2010 roku został powołany na towarzyski mecz dorosłej reprezentacji z Węgrami w miejsce kontuzjowanego Bena Fostera.

</doc>
<doc id="1880618" url="https://pl.wikipedia.org/wiki?curid=1880618" title="Archie Robertson (piłkarz)">
Archie Robertson (piłkarz)

Archibald „Archie” Clark Robertson (ur. 15 września 1929 w Busby w East Renfrewshire, zm. 28 stycznia 1978) – szkocki piłkarz i trener piłkarski.
W 1947 przeszedł z Rutherglen Glencairn do Clyde F.C., w którym pozostał przez niemal całą karierę piłkarską. Występował na pozycji napastnika. Jednocześnie studiował, uzyskując dyplom z chemii. Wraz z Clyde dwukrotnie zdobył mistrzostwo ówczesnej drugiej ligi w sezonach 195162 i 1956/57. Dwukrotnie zdobył także z tą drużyną Puchar Szkocji. W finałowym meczu z Celtic F.C. w 1955 zdobył strzałem z rzutu rożnego bramkę wyrównującą na 1:1 w 88. minucie meczu, co doprowadziło do powtórzenia meczu, w którym zespół Clyde zwyciężył. Występował również w zwycięskim meczu finałowym z 1958 z Hibernian F.C..
W latach 1955-1958 5 razy wystąpił w reprezentacji Szkocji, zdobywając 2 bramki. Brał udział w mistrzostwach świata w 1958 w Szwecji, podczas których wystąpił w przegranym meczu z Paragwajem. 2 razy wystąpił w reprezentacji ligi szkockiej.
W 1961 odszedł z Clyde do drużyny Morton F.C., w której zakończył karierę w 1963.
Od 1964 do 1967 był trenerem drużyny Cowdenbeath F.C., a następnie prowadził swój dawny zespół Clyde. Nie zapobiegł degradacji drużyny do drugiej ligi w sezonie 1971/72. W 1973 przestał być jej trenerem, choć doprowadził do jej powrotu do wyższej ligi. Potem pracował jako skaut w Tottenham Hotspur. Równocześnie z pracą piłkarską był zatrudniony w szkole jako nauczyciel przedmiotów ścisłych.

</doc>
<doc id="1880620" url="https://pl.wikipedia.org/wiki?curid=1880620" title="Tensor szybkości ścinania">
Tensor szybkości ścinania



</doc>
<doc id="1880627" url="https://pl.wikipedia.org/wiki?curid=1880627" title="Péczely">
Péczely



</doc>
<doc id="1880628" url="https://pl.wikipedia.org/wiki?curid=1880628" title="Peczely">
Peczely



</doc>
<doc id="1880629" url="https://pl.wikipedia.org/wiki?curid=1880629" title="Péczeli">
Péczeli



</doc>
<doc id="1880633" url="https://pl.wikipedia.org/wiki?curid=1880633" title="Amerykanie pochodzenia rumuńskiego">
Amerykanie pochodzenia rumuńskiego

Amerykanie pochodzenia rumuńskiego (rum. "Român American") – obywatele lub rezydenci Stanów Zjednoczonych, których przodkowie pochodzą z Rumunii, bądź też imigranci z tego kraju. W spisie ludności z 2005 roku 367 310 Amerykanów podało pochodzenie rumuńskie jako najważniejsze, zaś 462 526 podało iż ma częściowe rumuńskie korzenie. Taki podział bierze się stąd, iż ludność Stanów Zjednoczonych jest w ogromnej większości pochodzenia mieszanego, w cenzusie na pytanie o pochodzenie ludzie deklarują więc to, które jest dla nich najważniejsze np. Matt Stone, scenarzysta kreskówki South Park, którego matka jest żydówką a ojciec Irlandczykiem, deklaruje się jako amerykański Żyd (ang. Jewish American).
Inne źródła, jak na przykład Romanian-American Network, podają, iż około 1 200 000Amerykanów jest pochodzenia rumuńskiego. Różnica między tymi danymi może brać się stąd, iż dane Romanian-American Network obejmują ludzi, którzy mając wśród przodków Rumunów, nie poczuwają się do tych korzeni, lub ich przodkowie pochodzili z Rumunii, ale nie byli Rumunami (tylko na przykład Żydami). Liczba Amerykanów pochodzenia rumuńskiego różni się zależnie od danych i przyjętych kryteriów.
Historia.
Migracje Rumunów do Stanów Zjednoczonych przypadają na drugą połowę XIX wieku. Migrowano głównie z terenów znajdujących się pod władzą Austro-Węgier: Transylwanii, Banatu, Bukowiny, Kriszany i Marmaroszu.
Część imigrantów nie wyjeżdżała na stałe, po dorobieniu się wracali do Europy. Ci którzy decydowali się na pozostanie osiadali głównie w regionach będących centrami przemysłowymi, przede wszystkim w miastach nad Wielkimi Jeziorami (Chicago, Detroit, Cleveland). Migrowała także ludność z terenów Małej Rumunii, jak nazywano tereny zamieszkane przez Rumunów, nie znajdujące się pod kontrolą Austro-Węgier. Ci imigranci byli w większości rumuńskimi żydami i osiadali w Nowym Jorku. W latach 1881–1914 około 75 000 żydów opuściło Rumunię, większość z nich wyemigrowała do USA.
W latach międzywojennych liczba etnicznych Rumunów migrujących do Stanów Zjednoczonych znacznie spadła, co było efektem rozwoju gospodarki rumuńskiej. Wzrosła za to liczba przybywających żydów rumuńskich, czego przyczyną była nasilająca się działalność faszystów, na przykład Żelaznej Gwardii.
Następne migracje Rumunów miały związek z przejęciem władzy przez komunistów i pogarszającą się sytuacją gospodarczą i polityczną.
W spisie ludności z 2000 roku 340 000 Amerykanów w wieku powyżej 5 lat (ok. 0,11% całej populacji amerykańskiej) zadeklarowało znajomość języka rumuńskiego co plasuje ten język na 21 pozycji wśród najczęściej używanych języków w USA.
Rozmieszczenie.
Amerykanie pochodzenia rumuńskiego zamieszkują niemal wszystkie stany, ale najwięcej jest ich na wschodzie i północnym wschodzie kraju. Najliczniej zamieszkują Michigan, Ohio, Illinois i Nowy Jork. Większe wspólnoty mieszkają również w Georgii, na Florydzie, w Alabamie, Arizonie i Kalifornii.
Kultura.
Kultura rumuńska uległa silnym wpływom amerykańskim na skutek asymilacji imigrantów, ale jest kultywowana przez społeczność rumuńskich Amerykanów do dzisiaj.
Jej ślady widać w wielu dziedzinach, istnieją rumuńskie gazety, kościoły, restauracje, zespoły muzyczne i wiele wiele innych. Działają również rumuńskie organizacje takie jak Romanian-American Congres. Świątynie rumuńskiego kościoła prawosławnego znajdują się praktycznie w każdym dużym mieście. Wielu amerykańskich Rumunów oprócz angielskiego zna także język swoich przodków.

</doc>
<doc id="1880638" url="https://pl.wikipedia.org/wiki?curid=1880638" title="Lista odcinków serialu Współczesna rodzina">
Lista odcinków serialu Współczesna rodzina

Poniżej znajduje się lista odcinków serialu "Współczesna rodzina" (ang. "Modern Family"). Serial doczekał się 144 odcinków w 6 sezonach. Sitcom został stworzony przez Christophera Lloyda oraz Stevena Levitana.
"Współczesna rodzina" opowiada historie rodziny Jaya Pritchetta (Ed O’Neill), jego córki Claire Dunphy (Julie Bowen) oraz jego syna, Mitchella Pritchetta (Jesse Tyler Ferguson), mieszkających w Los Angeles. Claire jest żoną Phila (Ty Burrell) i matką trójki dzieci: Haley (Sarah Hyland), Alex (Ariel Winter) i Luke'a (Nolan Gould). Jay ożenił się z dużo młodszą Glorią (Sofía Vergara), z którą wychowuje jej syna z pierwszego związku, Manny'ego (Rico Rodriguez), a potem rodzi im się syn, Joe. Mitchell jest gejem i wspólnie ze swoim partnerem, Cameronem Tuckerem (Eric Stonestreet), wychowują adoptowaną córkę, Lily Tucker-Pritchett (Aubrey Anderson-Emmons).
W USA, serial nadawany przez stację ABC. W Polsce, serial emitowany przez stacje: HBO Comedy, HBO 2, TVP2, Fox, TVP Seriale oraz Fox Comedy.

</doc>
<doc id="1880640" url="https://pl.wikipedia.org/wiki?curid=1880640" title="Lewan Mczedlidze">
Lewan Mczedlidze

Lewan Mczedlidze (gruz. ლევან მჭედლიძე, ur. 24 marca 1990 w Tbilisi) – gruziński piłkarz grający na pozycji napastnika. Reprezentant kraju. Zawodnik włoskiego Empoli FC.
Kariera.
Mczedlidze oficjalny kontrakt z zespołem Empoli FC podpisał w czerwcu 2007 roku. Z zespołem tym trenował od 2006 roku, jednak z powodu obowiązujących przepisów nie mógł zadebiutować w rozgrywkach. Po spadku tego klubu do Serie B piłkarz został wypożyczony na rok z opcją pierwokupu do US Palermo. W Serie A zadebiutował 24 września 2008 roku podczas spotkania z SSC Napoli, w którym zagrał ostatnie 15 minut. Swoją pierwszą bramkę w tych rozgrywkach zdobył 4 października 2008 roku ustalając wynik spotkania Juventus F.C.–Palermo na 1:2. W marcu 2010 roku jego wypożyczenie do Palermo zostało anulowane, jednak zawodnik nie pojawił się w Empoli, które posiadało prawa do jego karty zawodniczej. Ostatecznie w lipcu 2010 roku Mczedlidze powrócił do Empoli. W klubie tym zadebiutował 22 sierpnia 2010 roku w spotkaniu Serie B przeciwko zespołowi Frosinone Calcio, w którym zagrał przez ostatnie 24 minuty meczu. Pierwszą bramkę w Empoli zdobył 27 marca 2011 roku w przegranym 2:3 meczu Serie B przeciwko FC Crotone.
Kariera reprezentacyjna.
Mczedlidze występował w juniorskich reprezentacjach Gruzji: U-17 i U-19. W wieku 17 lat zadebiutował w reprezentacji seniorów swego kraju w spotkaniu eliminacji do Euro 2008 przeciwko ówczesnym mistrzom świata – reprezentacji Włoch. W tych samych eliminacjach Mczedlidze strzelił swoją pierwszą bramkę w reprezentacji seniorów. Miało to miejsce w spotkaniu przeciwko Szkocji, kiedy zdobył gola, ustalając wynik na 1:0.

</doc>
<doc id="1880644" url="https://pl.wikipedia.org/wiki?curid=1880644" title="Żadnych chłopaków! Wstęp tylko dla czarownic">
Żadnych chłopaków! Wstęp tylko dla czarownic



</doc>
<doc id="1880645" url="https://pl.wikipedia.org/wiki?curid=1880645" title="Oakley (protokół)">
Oakley (protokół)

Oakley (ang. "Oakley Key Determination Protocol") – protokół określania i wymiany kluczy, które wymagane są w procesie uwierzytelniania. W procesie tym wykorzystano technologię algorytmu/protokołu Diffiego-Hellmana. Protokół został zaproponowany przez H. Ormana w 1998 roku i jest wykorzystywany w protokole IKE.

</doc>
<doc id="1880650" url="https://pl.wikipedia.org/wiki?curid=1880650" title="Tottenham Court Road">
Tottenham Court Road

Tottenham Court Road – jedna z głównych ulic w centralnym Londynie (Wielka Brytania). Jej początek znajduje się przy St Giles Circus (skrzyżowanie Oxford Street i Charing Cross Road) i biegnie na północ do Euston Road. Jest ulicą jednokierunkową, wszystkie trzy pasy umożliwiają ruch jedynie w kierunku północnym. W kierunku południowym prowadzi równoległa Gower Street. 
Południowy koniec ulicy znajduje się w pobliżu British Museum i Centre Point (najwyższy budynek West Endu). Wzdłuż ulicy znajduje się kilka budynków należących do University College London, a na jej północnym końcu znajduje się University College Hospital.
Tottenham Court Road znana jest przede wszystkim jako ulica handlowa, przy jej południowym końcu skoncentrowane są sklepy ze sprzętem elektronicznym, dalej na północ znajduje się wiele sklepów meblowych (w tym Habitat i Heals).
Przy skrzyżowaniu Tottenham Court Road z Oxford Circus znajduje się Dominion Theatre z salą dla 2000 widzów, w którym do 2014 przez 12 lat grano musical "We Will Rock You" brytyjskiego zespołu Queen.
Tottenham Court Road obsługiwana jest przez trzy stacje metra: Tottenham Court Road, Goodge Street i Warren Street.

</doc>
<doc id="1880656" url="https://pl.wikipedia.org/wiki?curid=1880656" title="Kelvin Hall">
Kelvin Hall

Kelvin Hall – kompleks widowiskowo-sportowy w Glasgow w Szkocji, otwarty w 1927 roku. Jest miejscem, w którym odbywają się wydarzenia kulturalne i sportowe. W przeszłości budynek ten pełnił funkcję auli koncertowej, a w czasach II wojny światowej - wytwórni balonów zaporowych. Po remoncie w 2016 roku otwarto tu centrum kulturalne. 
Najbliższą stacją komunikacji miejskiej jest Kelvinhall subway station. 
Historia.
Kompleks Kelvin Hall znajduje się na brzegu rzeki Kelvin, przy Argyle Street 1445, w zachodniej części Glasgow. Naprzeciwko Kelvin Hall znajduje się inny duży kompleks – Kelvingrove Art Gallery and Museum. Obecny budynek pochodzi z roku 1927. Poprzedni budynek, znajdujący się w tym miejscu, został zbudowany w 1901 roku jako Industrial Hall (Centrum Przemysłowe). Był to budynek drewniany, który spłonął w 1925 roku. Nowy budynek Kelvin Hall został zaprojektowany w celu pomieszczenia wystaw o ogromnej skali, jednak podczas II wojny światowej został zaadaptowany do produkcji balonów zaporowych. 
W kolejnych dekadach Kelvin Hall gościł wiele wystaw artystycznych, m.in. przemysłowe wystawy w 1951 roku, pokaz silników, wystawy współczesnych domów. Odbywały się tam także liczne walki bokserskie i koncerty gwiazd rocka. Do słynniejszych walk bokserskich trzeba zaliczyć walkę kategorii wagi lekkiej z kwietnia 1979, w której Jim Watt zdobył tytuł mistrzowski, pokonując Alfredo Pitalua. Do ważniejszych koncertów rockowych zaś trzeba zaliczyć koncerty: Jerry Lee Lewisa (prawdopodobnie pierwszy koncert w Kelvin Hall, który odbył się w 1964 roku), The Animals, Eltona Johna, Captain Beefheart, The New Seekers, Runrig (koncertowy debiut w 1973 roku), The Incredible String Band, The James Last Orchestra. 
W 1955 roku Billy Graham przeprowadził tu trwającą sześć tygodni krucjatę ewangelizacyjną. 
W Kelvin Hall przedstawiano światu wiele innowacji technicznych, m.in. kolorową telewizję (lata 60. XX wieku).
W latach 1987–2010 mieściło się tu Muzeum Transportu oraz International Sports Arena (Międzynarodową Arenę Gier Sportowych). Odbyło się tu wiele międzynarodowych imprez sportowych. Zaliczyć do nich trzeba przede wszystkim badminton, siatkówkę, koszykówkę oraz lekkoatletykę (w 1990 odbyły się tutaj halowe mistrzostwa Europy). Kelvin Hall International Sports Arena było od sezonu 2008/2009 (przez trzy kolejne sezony) miejscem stacjonowania drużyny koszykarskiej Scottish Rocks. Podczas rozbudowy Centrum Sportowego powiększono widownię o 1200 nowych siedzeń. 
W 2014 roku rozpoczęto remont, który zakończono w 2016 roku. W Kelvin Hall powstało dzięki współpracy Glasgow Life, University of Glasgow i Biblioteki Narodowej Szkocji centrum kulturalne. Znalazł się tu Glasgow Club, oddział Muzeum w Glasgow i centrum cyfrowe Biblioteki Narodowej Szkocji. Oprócz dostępu do zdigitalizowanych zbiorów biblioteki znalazło się tu Moving Image Archive z kolekcją filmów. 

</doc>
<doc id="1880657" url="https://pl.wikipedia.org/wiki?curid=1880657" title="Carlos Fernandes">
Carlos Fernandes

Carlos, właśc. Carlos Alberto Fernandes (ur. 18 grudnia 1979 w Kinszasie) – angolski piłkarz grający na pozycji bramkarza. Posiada także obywatelstwo portugalskie.
Kariera klubowa.
Carlos pochodzi z Kinszasy, ale w młodym wieku wyemigrował do Portugalii. Tam też rozpoczął karierę piłkarską w klubie UD Vilafranquense. W jego barwach występował w drugiej lidze. W 2001 roku odszedł do SC Campomaiorense, a w sezonie 2002/2003 grał w trzecioligowym zespole Amora FC. Z kolei w kolejnym sezonie bronił bramki FC Felgueiras. W 2004 roku przeszedł do Boavisty Porto. 25 września 2004 roku zadebiutował w niej w przegranym 1:2 wyjazdowym meczu Primeira Liga z Marítimo Funchal. W Boaviście grał do końca 2005 roku.
Na początku 2006 roku Carlos został zawodnikiem Steauy Bukareszt. W pierwszej lidze rumuńskiej swój debiut zanotował 12 marca 2006 w zremisowanym 0:0 meczu z FC Argeş Piteşti. W zespole Steauy rywalizował o miejsce w składzie z Białorusinem WasilijemChamutouskim. W 2006 roku wywalczył ze Steauą mistrzostwo Rumunii, a w 2007 - wicemistrzostwo.
W 2007 roku Carlos wrócił do Boavisty, a w 2008 roku przeszedł do irańskiego Fuladu Ahwaz, gdzie był pierwszym bramkarzem. W połowie 2009 roku ponownie powrócił do ligi portugalskiej. Został piłkarzem Rio Ave FC, w którym po raz pierwszy wystąpił 16 sierpnia 2009 w meczu z União Leiria (1:1).
W 2010 roku Carlos odszedł do tureckiego Bucasporu. Następnie grał w drugiej lidze portugalskiej w zespołach CD Feirense oraz Moreirense FC, a w 2015 roku przeszedł do angolskiego Recreativo Caála.
Kariera reprezentacyjna.
W reprezentacji Angoli Carlos zadebiutował 18 listopada 2009 roku w zremisowanym 0:0 towarzyskim meczu z Ghaną. W 2010 roku został powołany do kadry na Puchar Narodów Afryki 2010, gdzie stał się podstawowym bramkarzem Angoli.

</doc>
<doc id="1880660" url="https://pl.wikipedia.org/wiki?curid=1880660" title="Szymon Marhwiak Barabach">
Szymon Marhwiak Barabach

Szymon Marhwiak Barabach (ur. 13 sierpnia 1975 w Oławie) – polski tekściarz, poeta, pisarz.
Twórczość.
Autor tekstów satyrycznych m.in. dla Zenona Laskowika. Autor książki dla dzieci "Leksykon strachów domowych" (wyd. Zielona Sowa 2009).
Laureat Nagrody im. Wojtka Bellona. Członek Grupy „Bez Nas Wy?”, z którą wydał płytę pod tytułem "Prawdy Oczywiste" (Luna Music 1996). Przez jakiś czas współautor „Rozmów w tłoku” w programie Szymon Majewski Show.

</doc>
<doc id="1880661" url="https://pl.wikipedia.org/wiki?curid=1880661" title="Typ 77">
Typ 77

Typ 77 – chiński gąsienicowy pływający transporter opancerzony.
Typ 77 to zmodyfikowany BTR-50 produkcji radzieckiej wytwarzany w Chinach.

</doc>
<doc id="1880662" url="https://pl.wikipedia.org/wiki?curid=1880662" title="Piesek Dali">
Piesek Dali

Piesek Dali – serial animowany produkcji polskiej wyprodukowany w latach 1981–1986. Zawiera 7 odcinków.
Serial opowiada o szarym piesku zwanym Dali, który przeżywa niesamowite przygody.

</doc>
<doc id="1880663" url="https://pl.wikipedia.org/wiki?curid=1880663" title="Gröden (gmina)">
Gröden (gmina)

Gröden – gmina w Niemczech w kraju związkowym Brandenburgia, w powiecie Elbe-Elster, siedziba urzędu Schradenland.

</doc>
<doc id="1880664" url="https://pl.wikipedia.org/wiki?curid=1880664" title="Powłocznica osikowa">
Powłocznica osikowa

Powłocznica osikowa ("Peniophora polygonia" (Pers.) Bourdot &amp; Galzin) – gatunek grzybów należący do rodziny powłocznicowatych ("Peniophoraceae"). 
Systematyka i nazewnictwo.
Pozycja w klasyfikacji według Index Fungorum: "Peniophora, Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1794 r. Persoon nadając mu nazwę "Corticium polygonium". Obecną, uznaną przez Index Fungorum nazwę nadali mu w 1928 r. Hubert Bourdot i Amédée Galzin, przenosząc go do rodzaju "Peniophora". 
Niektóre synonimy naukowe:.
Nazwę polską nadał Władysław Wojewoda w 1973 r.
Morfologia.
O grubości do 1,5 mm płasko rozpostarty i przyrośnięty do podłoża. Kształt początkowo okrągły, potem nieregularny. Sąsiednie owocniki zlewają się z sobą w dużą, nieregularną plamę. Mają kolor od różowego do ciemnoczerwonego i strzępiaste obrzeże.
Strzępki gęste, hialinowe, o szerokości 3–5 μm, ze sprzążkami. Liczne gleocystydy. Niektóre z nich wrastają do hymenium, ale nie wystają ponad nie. Mają długość do 100 μm, na pęcherzykowato rozszerzonych końcach osiągają szerokość 15–25 μm, u podstawy wyraźnie zwężają się. W całości wypełnione są kropelkami oleistej cieczy. Podstawki wąskomaczugowate, o rozmiarach 30–35 × 5–6 μm, z 4 sterygmami. Zarodniki bezbarwne, cienkościenne, gładkie, cylindryczne, nieco zagięte, o rozmiarach 9–12 (–14) × 2,5–4 μm.
Występowanie i siedlisko.
Występuje pospolicie w Europie, najczęściej w jej południowej i wschodniej części. 
Rośnie głównie na gałęziach i pniach topoli osiki, rzadziej na olszy szarej i leszczynie pospolitej.

</doc>
<doc id="1880666" url="https://pl.wikipedia.org/wiki?curid=1880666" title="Obliczanie azymutu">
Obliczanie azymutu

Obliczanie azymutu – podstawowe zadanie z geodezji. Polega na wyznaczeniu prawoskrętnego kąta między kierunkiem północy a linią utworzoną przez dwa punkty o znanych współrzędnych.
Kontrolą obliczeń jest zależność:
Uwaga: Powyższe wzory dotyczą obliczeń na płaszczyźnie i mają zastosowanie przy pomiarach na małych powierzchniach bez uwzględnienia kulistości Ziemi, tzw. geodezja niższa.
Pełne rozwiązanie z uwzględnieniem tzw. ćwiartki:
gdzie:

</doc>
<doc id="1880668" url="https://pl.wikipedia.org/wiki?curid=1880668" title="Groeden">
Groeden



</doc>
<doc id="1880670" url="https://pl.wikipedia.org/wiki?curid=1880670" title="Powłocznica sosnowa">
Powłocznica sosnowa

Powłocznica sosnowa ("Peniophora pini" (Schleich.) Boidin) – gatunek grzybów należący do rodziny powłocznicowatych ("Peniophoraceae"). 
Systematyka i nazewnictwo.
Pozycja w klasyfikacji według Index Fungorum: "Peniophora, Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował Johann Christoph Schleicher nadając mu nazwę "Thelephora pini". Obecną, uznaną przez Index Fungorum nazwę nadał mu w 1956 r. Jacques Boidin, przenosząc go do rodzaju "Peniophora".
Synonimy naukowe::
Nazwę polską podali Barbara Gumińska i Władysław Wojewoda w 1983 r., dawniej w polskim piśmiennictwie mykologicznym gatunek ten opisywany był też jako skórnik sosnowy. 
Charakterystyka.
Grzyby z tego gatunku rozwijają się na korze sosny zwyczajnej i wytwarzają drobne, czerwonawe lub fioletowawe rozpostarte owocniki, słabo przytwierdzone do podłoża.

</doc>
<doc id="1880672" url="https://pl.wikipedia.org/wiki?curid=1880672" title="Peniophora incarnata">
Peniophora incarnata



</doc>
<doc id="1880673" url="https://pl.wikipedia.org/wiki?curid=1880673" title="Peniophora laeta">
Peniophora laeta



</doc>
<doc id="1880674" url="https://pl.wikipedia.org/wiki?curid=1880674" title="Peniophora limitata">
Peniophora limitata



</doc>
<doc id="1880675" url="https://pl.wikipedia.org/wiki?curid=1880675" title="Peniophora pini">
Peniophora pini



</doc>
<doc id="1880678" url="https://pl.wikipedia.org/wiki?curid=1880678" title="Peniophora polygonia">
Peniophora polygonia



</doc>
<doc id="1880680" url="https://pl.wikipedia.org/wiki?curid=1880680" title="Peniophora quercina">
Peniophora quercina



</doc>
<doc id="1880681" url="https://pl.wikipedia.org/wiki?curid=1880681" title="Pehr Henrik Ling">
Pehr Henrik Ling

Per Henrik Ling (ur. 15 listopada 1776 w Södra Ljunga, zm. 3 maja 1839 w Sztokholmie) – szwedzki propagator gimnastyki leczniczej.
Życiorys.
Był synem ministra Larsa Petera Linga oraz prapraprawnukiem słynnego szwedzkiego naukowca Olofa Rudbecka (1630-1702), odkrywcy systemu limfatycznego u człowieka. Po ukończeniu gimnazjum w Växjö w 1792, rozpoczął studia teologiczne na Uniwersytecie Lund, jednak przeniósł się na Uniwersytet w Uppsali, gdzie zdobył dyplom w 1797. Na siedem lat opuścił kraj: podczas swojej pierwszej podróży poznał, późniejszego przyjaciela, Chińczyka, który uprawiał sztuki walki oraz sztukę "Tui na". Wkrótce w Kopenhadze, gdzie Ling studiował oraz nauczał języków nowożytnych, zostali także partnerami w szermierce. Podczas swoich pierwszych czterech lat podróży, Ling wiele nauczył się od swojego chińskiego przyjaciela – głównie na temat sztuk walki, ćwiczeń oraz filozofii traktujących o zdrowiu, które zafascynowały go głównie ze względu na ich dużą skuteczność. Jego podróże zaprowadziły go do Niemiec, Francji i Anglii – w czasie ich trwania nadal poszerzał swoją wiedzę na temat „gimnastyki” i ćwiczeń opracowanych przez jego przyjaciela, mających na celu poprawę siły, gibkości oraz ogólnej kondycji.
Kłopoty finansowe, urazy stawów oraz reumatyzm zmusiły go do powrotu do Szwecji, gdzie przez pewien czas leczył się, stosując ćwiczenia, których wcześniej się nauczył, polegające na uciskaniu, ciągnięciu i ściskaniu. Zaczął nauczać tej sztuki w Lund, po czym został mianowany mistrzem szermierki na Uniwersytecie w Uppsali (1805). Zauważył, że codzienne ćwiczenia jakie stosował, całkowicie odbudowały jego kondycję zdrowotną i zaczął poważnie myśleć nad zastosowaniem tych samych ćwiczeń dla korzyści innych osób. Widział możliwość dostosowania tych technik do promocji zdrowia, dlatego zaczął uczęszczać na lekcje anatomii i fizjologii, przechodząc w końcu przez kompletny kurs dla lekarzy. Wtedy opracował system ćwiczeń i gimnastyki, wydzielając w nim cztery gałęzie: (1) pedagogiczny, (2) medyczny, (3) wojskowy, (4) estetyczny. Przedstawił w nich naukowe podstawy, wymagane przez środowisko medyczne, by zaakceptowało ono opracowane przez niego metody. Po wielu próbach zainteresowania nimi szwedzkiego rządu, w końcu w 1813 Ling podjął z nim współpracę, zostając dyrektorem utworzonego w Sztokholmie Gymnastik och idrottshögskolan, szkolącego instruktorów gimnastyki. Ortodoksyjni przedstawiciele świata medycznego oczywiście nie zgadzali się z opinią Linga i jego wychowanków, nie wierząc że schorzenia można leczyć niczym więcej niż dobrze dobranymi ćwiczeniami lub umiejętnie wykonanym masażem. Jednak fakt, że w 1831 Ling został wybrany członkiem stowarzyszenia Swedish General Medical Association ("Svenska läkaresällskapet") pokazuje, że jego metody były w Szwecji uznawane. W 1835 został członkiem Szwedzkiej Akademii i tego samego roku zyskał tytuł profesora.
Spuścizna.
Po śmierci, jego miejsce jako dyrektora instytutu zajął Lars Gabriel Branting (1799-1881), natomiast wicedyrektorem został August Georgii. Syn Linga, Hjalmar Ling (1820-1886), przez wiele lat działał w stowarzyszeniu z nimi. Wszyscy wymienieni, wraz z Majorem Thure Brandt, który od 1861 specjalizował się w leczeniu kobiet przez stosowanie gimnastyki w ginekologii, uważani są za pionierów szwedzkiej gimnastyki leczniczej.
Największy wpływ na pracę Linga miał niewątpliwie jego kolega z Chin, który wprowadził go w tajniki "Tui na" i sztuk walki. Johan Georg Mezger (1838-1909) opracował zredukowany zestaw technik Linga zwany masażem szwedzkim. Tymi technikami są "effleurage" (długie, posuwiste pociągnięcia), "petrissage" (unoszenie i ugniatanie mięśni), "friction" (mocne i głębokie, okrężne ruchy pocierające), "tapotement" (klepanie) i "vibration" (dynamiczne potrząsanie lub wprawianie w wibracje określonych mięśni). Przedstawione techniki są również podstawą "Tui na" i masażu chińskiego.
Ling i jego wcześniejsi asystenci nie zostawili właściwej dokumentacji prowadzonych przez nich kuracji, a większość zapisów jednych terapeutów pozostaje w sprzeczności z zapisami innych, co doprowadziło do rozwoju dwóch kierunków w szwedzkiej gimnastyce: konserwatywnego (niektóre formy ćwiczeń gimnastycznych zależały od wymogów ortodoksyjnej medycyny) oraz progresywnego (ćwiczenia zastępowały każdy inny rodzaj leczenia. Przedstawicielem tego kierunku został Henrik Kellgren).
Zostały opublikowane również inne warianty filozofii Linga: "Handbook of Medical Gymnastics" (edycja angielska, 1899), została opublikowana przez Andersa Wide w Sztokholmie oraz system Henrika Kellgrena (1837-1916), który mimo bazowania na systemie Linga, znacznie go rozbudował. Został on opisany w "The Elements of Kellgren’s Manual Treatment" (1903) przez Edgara F. Cyriaxa.

</doc>
<doc id="1880685" url="https://pl.wikipedia.org/wiki?curid=1880685" title="Biskupi La Paz">
Biskupi La Paz

Biskupi La Paz – lista ordynariuszy i biskupów pomocniczych, pełniących swoją posługę biskupią na terenie archidiecezji La Paz

</doc>
<doc id="1880686" url="https://pl.wikipedia.org/wiki?curid=1880686" title="Televizni Noviny">
Televizni Noviny



</doc>
<doc id="1880687" url="https://pl.wikipedia.org/wiki?curid=1880687" title="NetApp">
NetApp

NetApp Inc. – amerykańska firma, zajmująca się przechowywaniem, zarządzaniem i ochroną danych. Główna siedziba znajduje się w Sunnyvale w stanie Kalifornia. W rankingu Fortune "100 best companies to work for" za rok 2009 zajęła pierwsze miejsce.
Produkty.
Firma znana jest w Polsce z produkcji macierzy dyskowych, m.in.: FAS 2020, FAS 2040, FAS 2050. Macierze tej firmy charakteryzują się możliwością podłączenia zarówno za pomocą iSCSI, jak również protokołu Fibre Channel.

</doc>
<doc id="1880694" url="https://pl.wikipedia.org/wiki?curid=1880694" title="Manuel José">
Manuel José

Manuel José, właśc. Manuel José de Jesus (wym. []; ur. 9 kwietnia 1946 w Vila Real de Santo António) – portugalski trener piłkarski. W swojej karierze trenerskiej prowadził takie zespoły jak: SC Espinho, Vitória SC, Portimonense SC, Sporting CP, SC Braga, ponownie SC Espinho, Boavista FC, CS Marítimo, SL Benfica, União Leiria, Al-Ahly Kair, CF Os Belenenses i ponownie Al-Ahly Kair. W latach 2009–2010 pełnił funkcję selekcjonera reprezentacji Angoli.

</doc>
<doc id="1880695" url="https://pl.wikipedia.org/wiki?curid=1880695" title="Manuel Jose">
Manuel Jose



</doc>
<doc id="1880696" url="https://pl.wikipedia.org/wiki?curid=1880696" title="Rajdek – mała wyścigówka">
Rajdek – mała wyścigówka

Rajdek – mała wyścigówka (ang. "Roary the Racing Car", 2008-2017) – amerykańsko-brytyjski serial animowany, którego premiera miała miejsce 18 października 2008 roku. W Polsce premiera odbyła się 2 lutego 2010 roku na antenie MiniMini+. Od 30 grudnia 2013 roku serial jest emitowany na kanale Nickelodeon Polska, TVP ABC oraz Nick Jr. Polska. Serial został wyprodukowany przez HiT Entertainment, producenta seriali takich jak: "Yoko! Jakamoko! Toto!", "Moonacre", "Bob Budowniczy", "Fifi", "Wobbly Land", "Kacper" i "Pingu".
Fabuła.
Serial opisuje przygody małej wyścigówki o imieniu Rajdek i jego przyjaciół.

</doc>
<doc id="1880700" url="https://pl.wikipedia.org/wiki?curid=1880700" title="Zachary Knighton">
Zachary Knighton

Zachary Knighton (ur. 25 października 1978 roku w stanie Wirginia) - amerykański aktor.
W 1996 roku ukończył Frank W. Cox High School w Virginia Beach, w stanie Wirginia. Potem uczęszczał na Virginia Commonwealth University.

</doc>
<doc id="1880704" url="https://pl.wikipedia.org/wiki?curid=1880704" title="Geografia Indii">
Geografia Indii

Indie są jednym z największych państw Azji, znajdującym się w Azji Południowej nad Oceanem Indyjskim. Terytorium kraju obejmuje cały Półwysep Indyjski zwany Dekanem wraz z nasadą, przyjmując kształt spłaszczonego od północy czworoboku.
Powierzchnia, położenie i granice.
Powierzchnia – 3 287 262 km²
Położenie – Azja Południowa nad Oceanem Indyjskim, od północy ograniczone masywem Himalajów, od wschodu Zatoką Bengalską, a od zachodu Morzem Arabskim.
Skrajne punkty – północny 37°06′N, południowy 8°04′N, zachodni 68°07′E, wschodni 97°25′E. Rozciągłość południkowa wynosi 3200 km, a równoleżnikowa 2800 km.
Indie graniczą z następującymi państwami:
Linia brzegowa – 7001 km
Ukształtowanie poziome.
Indie dzielą się na trzy podstawowe jednostki strukturalne. Są to: Półwysep Indyjski, Nizina Hindustańska na północnym wschodzie kraju i pas młodych łańcuchów górskich, ciągnący się od Karakorum, przez Himalaje po góry Mizo na pograniczu z Mjanmą.
Linia brzegowa kraju jest mało urozmaicona. U zachodniej nasady Półwyspu Indyjskiego położone są dwa mniejsze półwyspy, są to: Kaććh i Kathijawar rozdzielone zatokami: Kaććh i Kambajską. Wybrzeże Morza Arabskiego, zwane w południowej części Wybrzeżem Malabarskim ciągnie się prawie po linii prostej. Niewielkie zatoki na tym wybrzeżu uformowały się jedynie przy lejkowatych ujściach rzek. Południowa część wybrzeża Morza Arabskiego jest klifowa, w centralnej części występują plaże, a na północy ciągnie się wybrzeże riasowe.
Od Cejlonu, Indie oddziela cieśnina Palk, oraz sąsiadujące z nią zatoki: Mannar od południa i Palk od północy. Pomiędzy Cejlonem, na którego terytorium znajduje się Sri Lanka, a Indiami ciągnie się łańcuch niewielkich wysp, który jest naturalnym połączeniem tych krajów. Łańcuch tych wysp nazywa się Mostem Adama. Linia brzegowa Zatoki Bengalskiej jest nieco bardziej rozwinięta. Wybrzeże Koromandelskie, bo tak jest nazywany ten odcinek linii brzegowej Indii, urozmaicają delty wielkich rzek takich jak Ganges i Brahmaputra, z setkami drobnych wysepek. Poza nimi wybrzeże urozmaicają liczne mierzeje i laguny.
Budowa geologiczna.
Płaskowyż Dekan, który zajmuje większą część Indii, buduje krystaliczna tarcza pochodząca z prekambru. Tarcza ta jest dawnym fragmentem prastarego kontynentu Gondwany. Od okresu trzeciorzędowego obszar ten przesuwa się w kierunku północnym, czego efektem jest wypiętrzenie się najwyższych gór świata – Himalajów.
Obszar Dekanu jest zbudowany głównie z gnejsów, łupków, kwarcytów i piaskowców. Utwory prekambryjskie wychodzą na powierzchnię ziemi w całej południowej i wschodniej części wyżyny. Północno-wschodnia część wyżyny oraz doliny rzek Mahanadi i Godawari reprezentują utwory paleozoiczne, na które składają się piaskowce i łupki z bogatymi pokładami węgla. Północno-zachodnia część Dekanu oraz półwysep Kathijawar są zajęte przez rozległe pokrywy bazaltowe, które są pozostałością wylewów lawy w początkowym okresie orogenezy alpejskiej. Podczas alpejskich ruchów górotwórczych doszło także do ponownego wydźwignięcia zewnętrznych fragmentów wyżyny Dekanu. Utworzone zostały wtedy takie pasma jak Ghaty.
Nadbrzeżne niziny, które otaczają wyżynę dekańską są zbudowane z osadów aluwialnych. Nizina Hindustańska, która uformowała się w obniżeniu tektonicznym, wypełniła się od trzeciorzędu osadami aluwialnymi. Osady te były znoszone z Himalajów i wytworzyły rozległy pas nizin.
Himalaje zbudowane są głównie z utworów prekambryjskich i paleozoicznych, na które składają się łupki i granity. Główne wypiętrzenie nastąpiło w oligocenie. Obecnie wciąż góry te ulegają wypiętrzeniu.
Rzeźba.
Indie są w większości krajem wyżynnym, gdzie trzon stanowi wyżyna Dekanu. Jest to obszar, którego średnia wysokość nad poziomem morza waha się od 600 do 900 m. Wyżynę otaczają niziny nadbrzeżne, które są bardzo wąskie, do 80 km. Jedynie we wschodnim pasie nadbrzeżnym tereny nisko położone są bardziej rozległe i sięgają do 200 km w głąb lądu. Ponad powierzchnię wyżyny wznoszą się silnie zerodowane góry ostańcowe (Arawali do wysokości 1721 m n.p.m.) i płaskowyże (wyżyna Ćhota Nagpur Pathar – wysokość do 1366 m n.p.m.).
Między wyżyną Dekan i położonymi w północnej części kraju Himalajami rozciąga się płaska, aluwialna Nizina Hindustańska obejmująca Nizinę Indusu, Nizinę Gangesu i Nizinę Brahmaputry zwaną również Kotliną Asamu. Jej średnia wysokość wynosi od około 300 m n.p.m. w części zachodniej (dział wodny dorzeczy Indusu i Gangesu) do kilkudziesięciu metrów w części środkowej i kilku metrów w delcie Gangesu i Brahmaputry.
Himalaje wznoszą się trzema stopniami ponad Nizinę Hindustańską. Pierwszy stopień stanowią góry Śiwalik których wysokość waha się od 800 do 1200 m n.p.m. Drugi stopień to Himalaje Małe, które wznoszą się na 2500 do 3000 m n.p.m. z Kotliną Kaszmirską. Trzeci – tworzą Wysokie Himalaje, z najwyższym szczytem – Kanczendzonga (8586 m n.p.m.) znajdującym się na granicy Indii z Nepalem.
Klimat.
Indie w większości swojego terytorium znajdują się w strefie klimatu zwrotnikowego, jedynie na obszarach Himalajów i Karakorum oraz wewnątrz Dekanu panuje klimat podzwrotnikowy. Większa część Indii leży w monsunowej odmianie klimatu, gdzie główną jego cechą są cykliczne wiatry, wiejące w okresie letnim od strony oceanu, w zimowym od strony lądu azjatyckiego. Południe i południowo-zachodnia część kraju cechuje się wilgotną odmianą klimatu zwrotnikowego. Tereny górzyste charakteryzują się piętrowością klimatyczną, gdzie w najwyższych partiach gór panują całoroczne mrozy. Na pustyni Thar w północno-zachodnich Indiach klimat jest skrajnie suchy.
Monsunowa cyrkulacja powietrza odznacza się znaczną regularnością, co determinuje układ pór roku. Monsun letni, południowo-zachodni zaczyna się mniej więcej na początku czerwca, a na początku lipca obejmuje cały kraj. Okres tego monsunu trwa do połowy września i na jego okres przypada 70% wszystkich opadów. Ilość opadów rocznych jest silnie zróżnicowana: od poniżej 100 mm we wschodniej części Karakorum i na pustyni Thar, 300–500 mm w środkowej części Dekanu, do ponad 3000 mm na zachodnich stokach Ghatów Zachodnich i do około 11 000 mm na południowych stokach płaskowyżu Śilong. Okres monsunu, gdy wiatry wieją od strony północno-wschodniej, zaczyna się w październiku, a kończy w maju. Jest to czas najmniejszych opadów deszczu, gdy wiatry nad większość powierzchni Indii, przynoszą suche kontynentalne powietrze.
Indie należą do strefy klimatów gorących z wyjątkiem terenów górzystych i pustynnych. Góry Karakorum, zwłaszcza Himalaje stanowią skuteczną zaporę dla chłodnych mas powietrza z Syberii, które w normalnych warunkach mogłyby dotrzeć co najmniej do północnych Indii. Zimy w kraju są łagodne, zwłaszcza na południu kraju. Temperatury oscylują od 10–15 °C na pustyni Thar, 15–20 °C w regionie stolicy kraju i Niziny Hindustańskiej, do 20–25 °C na południu kraju. W okresie kwiecień-maj w Indiach panują największe upały, gdzie temperatura w dzień przekracza 40 °C. Średnie wartości utrzymują się na poziomie 30–35 °C. Na pustyni Thar panują warunki termiczne podobne do tych jakie są na Saharze. Wraz z nastaniem monsunu letniego, temperatury gwałtownie obniżają się. W górach Karakorum i Himalajach jest zimno przez cały rok, w okresie zimowym, w najwyższych partiach gór temperatury spadają nawet do –40 °C.
Wody.
Niemal całe Indie należą do zlewiska Oceanu Indyjskiego, a wyjątek stanowi jedynie centrum pustyni Thar w zachodnim Radżastanie, które jest obszarem bezodpływowym.
Największym systemem rzecznym jest rzeka Ganges, długa na 2510 km. Ganges będący świętą rzeką dla wyznawców hinduizmu, wypływa z lodowca Gangotri w Himalajach. Rzeka ta tworzy rozległy system wodny, wraz z dopływami spływającymi przede wszystkim z Himalajów. Ganges płynie w kierunku południowo-wschodnim przez Nizinę Hindustańską i łączy się z Bramaputrą na terytorium Bangladeszu, tworząc największą na świecie deltę o powierzchni 80 tysięcy km². Do lewobrzeżnych dopływów Gangesu zaliczają się: Ramganga, Gomati i Ghaghra. Prawobrzeżny dopływ Gangesu stanowią m.in. Jamuna o długości 1384 km, a od południu z wyżyny Dekanu do Jamuny spływają Chambal i Betwa.
Brahmaputra jest drugą ważną rzeką kraju, która odwadnia północną część indyjskiego „dalekiego wschodu”. Brahmaputra wypływa z Tybetu, a w granicach Indii liczy 725 km. Półwysep Indyjski odwadniany jest przez gęstą sieć rzek spływających z wyżyny Dekanu i rozcinających stoki Ghatów Wschodnich i Zachodnich. Większość dużych rzek bierze swój początek w Ghatach Zachodnich i spływa ku wschodowi, uchodząc do Zatoki Bengalskiej. Największą z tych rzek jest Kryszna o długości 1400 km, a najdłuższą Godawari o długości 1465 km.
W Indiach jest niewiele jezior. W dolinach głównych rzek występują starorzecza, gdzie uformowały się jeziora. W Himalajach występują niewielkie jeziora polodowcowe i tektoniczne, m.in. Wular i Dal w Kaszmirze. W Radżastanie występują jeziora słone o zmiennej powierzchni. Znajduje się tam największe naturalne jezioro Indii – Sambhar. Innym dużym jeziorem jest lagunowy brachiczny zbiornik Czilika przy Zatoce Bengalskiej.
Cyrkulacja monsunowa sprawia, że Indie borykają się na przemian z klęskami powodzi i susz. Indie mają duże zasoby wód podziemnych, jednak ich rozmieszczenie jest bardzo nierównomierne.
Gleby.
Układ glebonośny nawiązuje do budowy geologicznej kraju. Nizinę Hindustańską zajmują żyzne mady, czyli fluwisole. Gleby te zajmują także wąskie pasy na wschodnim i zachodnim wybrzeżu, oraz w dolinie Asamu. Aluwialne mady na Nizinie Hindustańskiej są jednymi z najbardziej żyznych na świecie, przez co są od wieków intensywnie użytkowane rolniczo. Na gleby aluwialne przypada 43% terytorium Indii. Charakterystycznymi glebami wyżyny Dekanu są wertisole występujące na pokrywach lawowych. Gleby te nazywane są reglerami i zajmują łącznie 14% powierzchni kraju. Pozostałe obszary Dekanu pokrywają gliniaste czerwonoziemy ferralitowe do których należą arkisole, alisole i liksisole. We wnętrzu Dekanu występują czarne gleby piaszczyste. Regiony gdy występują najwyższe opady uformowały się czerwonożółte gleby ferralitowe. Najuboższe w gleby są północno-zachodnie regiony kraju, gdzie występują obszary pustynne. Tereny te pokrywają yermosole i lotne piaski. W górach występują czarnoziemy oraz górskie kamblisole, a w wyższych partiach gór gleby są coraz płytsze, a w większości tych terenów występują jedynie nagie skały.
W wielu rejonach kraju problemem jest erozja gleb, która od początku lat 90. objęła około 18% gruntów ornych. Erozja gleb zaznaczyła się głównie w zachodnim Dekanie oraz na przedgórzu Himalajów. Średnio od 0,5 do 1% rocznie zwiększa się udział nieużytków w ogólnej powierzchni kraju. Przyczyną tego stanu rzeczy jest wylesianie i nadmierne nawadnianie.
Flora.
Roślinność Indii została silnie przekształcona na skutek wielowiekowej działalności człowieka. Miejsce większości naturalnych zbiorowisk roślinnych na obszarze Indii zajęły użytki rolne. Lasy pokrywają około 20% powierzchni kraju (ponad 650 tysięcy km²), ich powierzchnia zmniejsza się w ciągu roku o około 15 tysięcy km².
Obszary leśne koncentrują się w Himalajach, w prowincjach północno-wschodnich i na obrzeżach wyżyny Dekan. Prawie całkowicie bezleśne (poniżej 10%) są wykorzystywane rolniczo obszary Niziny Hindustańskiej i zachodniego Dekanu. Do tych obszarów wchodzą też pustynne fragmenty Radżastanu, a także pozbawiona opadów wysokogórska wschodnia część Kaszmiru i Dżammu. Tereny te są niemal pozbawione lasów.
W Indiach przeważają lasy monsunowe z drzewem tekowym, okresowo zrzucające liście. Na Wybrzeżu Malabarskim, w Ghatach Zachodnich i w Kotlinie Asamu rosną wilgotne, wiecznie zielone lasy równikowe. W południowej części delty Gangesu i Brahmaputry występują lasy namorzynowe. W południowych Himalajach rosną podzwrotnikowe lasy twardolistne z dziką oliwką, akacjami i pistacjami, które przechodzą w wyższych piętrach w lasy mieszane (głównie sosnowo-dębowe) oraz lasy iglaste z cedrem himalajskim, jodłą i świerkiem. Powyżej granicy lasu (3 000–3 500 m) znajdują się łąki alpejskie i stepy wysokogórskie. Suche wnętrze Dekanu porasta sawanna, gdzie rosną drzewa sandałowe i akacje. Poza drzewami we wnętrzu Dekanu rośnie wszelka roślinność sucholubna, głównie są to kolczaste zarośla. Północno-zachodnią część Niziny Hindustańskiej zajmuje roślinność półpustynna i pustynna na pustyni Thar.
Fauna.
Świat zwierzęcy Indii pod względem zoogeograficznym należy do krainy orientalnej. Jest szczególnie bogaty, w większości typowy dla wilgotnych lasów tropikalnych, terenów podmokłych, a także stepów. Fauna północnych Indii jest typowa dla Regionu Środkowoazjatyckiego. Ze ssaków kopytnych żyją tu: owca dzika, nachur, koziorożec syberyjski i udomowiona forma jaka. Duże drapieżniki reprezentują takie gatunki jak irbis i niedźwiedź himalajski, a z ptaków najbardziej okazałymi są sęp himalajski i orzeł przedni.
Region Przednioindyjski i Region Cejloński są regionami leżącymi na południe od Regionu Środkowoazjatyckiego i zajmują większą część kraju. Do największych ssaków tych obszarów należy rzadko już występujący słoń indyjski, który w tym kraju jest wykorzystany tak samo jak w Europie koń pociągowy. Poza nim żyją nosorożce indyjskie i sumatrzańskie oraz bawoły. Z drapieżników warto tu wymienić tygrysa i lamparta. Południowe krańce Indii są zamieszkiwane przez niedźwiedzia wargacza. Przedstawicielami ssaków naczelnych w Indiach są makaki i langury. Do ptaków należą przede wszystkim kuraki jak paw indyjski i kur bankiwa, od którego to właśnie pochodzą udomowione przez człowieka kury.
Poza drapieżnikami, takimi jak tygrys czy lampart, które mogą zabić człowieka, do niebezpiecznych gatunków należą także gady, jak słynna kobra zwana okularnikiem indyjskim, oraz pytony. Występują tu także jadowite gatunki pająków. Z owadów w Indiach utrapieniem są muchówki i komary, które w ogromnych chmarach pojawiają się tuż przed nastaniem monsunu letniego. W rzekach poza rybami, żyją żółwie takie jak batagur i kaczuga indyjska.
Ochrona przyrody.
Naturalne zbiorowiska roślinne i dzikie zwierzęta są chronione w 18 parkach narodowych, największe: Kaziranga i Manas w stanie Asam (wilgotny las równikowy z dziko żyjącym nosorożcem, tygrysem, słoniem), Park Jima Corbetta w Uttar Pradeś (lasy strefy podhimalajskiej), Kanha i Śiwpuri w Madhja Pradeś (lasy monsunowe), Perijar w Tamilnadu (lasy podrównikowe); w rezerwacie Gir na półwyspie Kathijawar (stan Gudźarat) jedyny w Azji obszar występowania lwa i lamparta. Tereny chronione w latach 90. zajmowały łącznie 4,4% terytorium Indii.

</doc>
<doc id="1880708" url="https://pl.wikipedia.org/wiki?curid=1880708" title="Edmundo Abastoflor Montero">
Edmundo Abastoflor Montero

Edmundo Abastoflor Montero (ur. 15 grudnia 1943 w Sucre) – boliwijski duchowny katolicki, arcybiskup La Paz w latach 1996–2020.
Życiorys.
Urodził się w 1943 r. w Sucre. Tutaj ukończył wszystkie szczeble edukacji, po czym rozpoczął studia teologiczne, po których ukończeniu otrzymał święcenia kapłańskie, 10 czerwca 1967 r. W 1984 r. został wybrany przez papieża Jana Pawła II na biskupa ordynariusza Potosí. Jego uroczysta konsekracja oraz ingres do tamtejszej katedry odbył się w 1985 r. W latach 1991–1996 pełnił równocześnie funkcję przewodniczącego Konferencji Episkopatu Boliwii. Po rezygnacji arcybiskupa Luisa Sáinza Hinojosa z urzędu arcybiskupa metropolity La Paz został zajął jego miejsce w 1996 r. 23 maja 2020 przeszedł na emeryturę.

</doc>
<doc id="1880713" url="https://pl.wikipedia.org/wiki?curid=1880713" title="Dzień bałwana">
Dzień bałwana

Dzień bałwana (ang. "Snow Day", 2000) – amerykański film familijny wyprodukowany przez Paramount Pictures i Nickelodeon Movies.
Opis fabuły.
Wskutek wyjątkowo obfitych opadów śniegu władze Syracuse zamykają szkoły. Piętnastoletni Hal (Mark Webber) i jego siostra Natalie (Zena Grey) są zachwyceni. Tymczasem ich ojciec, meteorolog i prezenter telewizyjny Tom (Chevy Chase), musi przygotować sensacyjny materiał. Zaś jego żona Laura (Jean Smart) nie może dotrzeć na podpisanie ważnej umowy.

</doc>
<doc id="1880714" url="https://pl.wikipedia.org/wiki?curid=1880714" title="Gurmukhi">
Gurmukhi



</doc>
<doc id="1880723" url="https://pl.wikipedia.org/wiki?curid=1880723" title="Prałatura terytorialna Corocoro">
Prałatura terytorialna Corocoro

Prałatura terytorialna Corocoro (łac.: "Territorialis Praelatura Corocorensis") – rzymskokatolicka jednostka podziału terytorialnego kościoła w Bolwiii obejmująca swoim zasięgiem zachodnią część kraju.
Siedziba prałata znajduje się w Patacamaya.
Historia.
Prałatura terytorialna Corocoro została utworzona przez papieża Piusa XII, 25 grudnia 1949 r. na mocy konstytucji apostolskiej "Quod Christianae Plebis" z wydzielenia kilkunastu parafii z archidiecezji La Paz, której została sufraganią.

</doc>
<doc id="1880725" url="https://pl.wikipedia.org/wiki?curid=1880725" title="Vickers A1E1 Independent">
Vickers A1E1 Independent

Vickers A1E1 Independent – brytyjski prototypowy czołg ciężki z okresu międzywojennego. Pojazd posiadał pięć wież – jedną wyposażoną w armatę 3-funtową oraz cztery mniejsze z karabinami maszynowymi Vickers.
Zamówienie na czołg ciężki zostało złożone przez sztab generalny British Army w 1924 roku. W 1926 roku zaprezentowano prototyp czołgu, jednak ze względu na brak funduszy zaniechano dalszych prac nad projektem. Jedyny zbudowany egzemplarz pojazdu znajduje się obecnie w brytyjskim Bovington Tank Museum.
Rozwiązania konstrukcyjne zastosowane w czołgu Independent wykorzystano również w późniejszych brytyjskich konstrukcjach Medium Mark III i Cruiser Mark I, a także w radzieckich czołgach T-28, T-35 i T-100.

</doc>
<doc id="1880728" url="https://pl.wikipedia.org/wiki?curid=1880728" title="A1E1 Independent">
A1E1 Independent



</doc>
<doc id="1880730" url="https://pl.wikipedia.org/wiki?curid=1880730" title="Helen Folasade Adu">
Helen Folasade Adu



</doc>
<doc id="1880731" url="https://pl.wikipedia.org/wiki?curid=1880731" title="Władimir Sołouchin">
Władimir Sołouchin

Władimir Aleksiejewicz Sołuchin (ros. "Влади́мир Алексе́евич Солоу́хин", ur. 14 czerwca 1924 we wsi Alepino w rejonie sobińskim, zm. 4 kwietnia 1997 w Moskwie) – poeta i pisarz rosyjski. Pochowany w rodzinnej wsi.
Tworzył głównie w okresie Związku Radzieckiego. Jeden z głównych przedstawicieli nurtu wiejskiego. Uprawiał głównie prozę reportażową, w której łączył dokument z wątkami autobiograficznymi i refleksją filozoficzną (m.in. "Krople rosy" (1960), wyd. pol. 1962). W artykułach publicystycznych występował w obronie rosyjskiej tradycji, zwłaszcza malarstwa ikonograficznego ("Spotkanie z ikonami", wyd. pol. 1975).

</doc>
<doc id="1880732" url="https://pl.wikipedia.org/wiki?curid=1880732" title="26 Pułk Piechoty (austro-węgierski)">
26 Pułk Piechoty (austro-węgierski)

Węgierski Pułk Piechoty Nr 26 (niem. "Ungarisches Infanterieregiment Nr. 26") – pułk piechoty cesarskiej i królewskiej Armii.
Historia pułku.
Pułk kontynuował tradycje pułku utworzonego w 1717 roku. 
Okręg uzupełnień nr 26 Ostrzyhom (węg. "Esztergom", ) na terytorium 5 Korpusu.
Kolory pułkowe: czarny, guziki złote. 
Skład narodowościowy w 1914 roku 53% – Węgrzy, 38% – Słoweńcy.
W 1873 roku sztab pułku stacjonował w Czeskich Budziejowicach, komenda uzupełnień oraz batalion zapasowy w Ostrzyhomiu.
W latach 1903-1905 komenda pułku razem z 2. i 4. batalionem stacjonowała w Győr, 3. batalion w Ostrzyhomiu, a 1. batalion był detaszowany na terytorium 15 Korpusu do Rogaticy.
W latach 1906-1914 pułk stacjonował w Győr, z wyjątkiem 3. batalionu, który załogował w Ostrzyhomiu, i wchodził w skład 65 Brygady Piechoty należącej do 33 Dywizji Piechoty.
Szefowie pułku.
Kolejnymi szefami pułku byli:
Drugimi szefami pułku byli:

</doc>
<doc id="1880734" url="https://pl.wikipedia.org/wiki?curid=1880734" title="PAX Rally">
PAX Rally

PAX Rally – druga runda eliminacji w serii rajdów terenowych Dakar Series, która odbyła się w dniach 9 - 14 września 2008 na trasie Lizbona − Portimão. W rajdzie brały udział motocykle, quady i samochody.

</doc>
<doc id="1880736" url="https://pl.wikipedia.org/wiki?curid=1880736" title="T28 Super Heavy Tank">
T28 Super Heavy Tank



</doc>
<doc id="1880738" url="https://pl.wikipedia.org/wiki?curid=1880738" title="I Puchar Króla Syjamu">
I Puchar Króla Syjamu



</doc>
<doc id="1880742" url="https://pl.wikipedia.org/wiki?curid=1880742" title="Wanda Czubernatowa">
Wanda Czubernatowa

Wanda Czubernatowa (ur. 26 października 1937 w Rabie Wyżnej) – polska poetka ludowa.
Historia.
Wanda Czubernatowa całe swoje życie związała z rodzinną miejscowością Raba Wyżna. Tutaj przejęła rodzinne gospodarstwo, wyszła za mąż, urodziła i wychowała dwoje dzieci. Prowadzi zwyczajne życie wiejskiej gospodyni, a równocześnie tworzy poezję. Napisała 8 tomików wierszy, pisanych zarówno gwarą podhalańską jak i w języku literackim.
Wanda Czubernatowa przyjaźniła się z ks. prof. Józefem Tischnerem. Przez lata korespondowali ze sobą, ich listy ukazały się w formie książkowej jako "Wieści z słuchanicy". 
Od 1993 roku pisze teksty dla Góralskiego Kabaretu Truteń i jest jego "matką chrzestną". 

</doc>
<doc id="1880743" url="https://pl.wikipedia.org/wiki?curid=1880743" title="T95">
T95



</doc>
<doc id="1880746" url="https://pl.wikipedia.org/wiki?curid=1880746" title="Skoki narciarskie w Kirgistanie">
Skoki narciarskie w Kirgistanie

Jedynym reprezentantem Kirgistanu w skokach narciarskich, który startował w zawodach organizowanych przez Międzynarodową Federację Narciarską, był Kazach z kirgiskim paszportem – Dmitrij Czwykow. Po uprzednich występach w reprezentacji Kazachstanu, w 1999 został reprezentantem Kirgistanu. Jego osobistym trenerem był Kazach Pawieł Wasiljew. W barwach Kirgistanu Dmitrij Czwykow wystąpił na Zimowych Igrzyskach Olimpijskich w 2002 w Salt Lake City, zajmując 41. miejsce na skoczni normalnej oraz 39. na dużej. Wcześniej wystąpił w 7 konkursach Pucharu Świata (w latach 2000–2002), najwyżej plasując się na 31. miejscu (najwyższym niepunktowanym) w Engelbergu 16 grudnia 2001. Karierę zakończył w 2003.
Kilkanaście lat później w bazie FIS została zarejestrowana kirgiska skoczkini Marina Petrowa, która nie ma do tej pory na koncie występów w zawodach pod egidą FIS (podobnie jak dwoje zarejestrowanych kombinatorów norweskich Alina Kim i Kiriłł Opłaczkin).

</doc>
<doc id="1880748" url="https://pl.wikipedia.org/wiki?curid=1880748" title="Marek Grabie">
Marek Grabie

Marek Grabie (ur. 16 października 1970 w Koszalinie) – polski satyryk i aktor kabaretowy, autor tekstów satyrycznych. Założyciel, lider i autor tekstów Kabaretu Grabiego Marka oraz Kompanii Grabi.
Oprócz pracy w formacjach kabaretowych udziela się w programach rozrywkowych, takich jak m.in.:
Kabaret.
Kabaret Grabiego Marka.
Kabaret z Krakowa istniejący w latach 2007÷2009. W ciągu swojego krótkiego istnienia zdobył prestiżowe nagrody kabaretowe, takie jak:
Kompania Grabi.
Kabaret istniejący od 2009 r. pochodzący z Warszawy. W jego skład wchodzą: Ewelina Jaślar, Wojtek Fiedorczuk, Jakub Puchalski oraz Marek Grabie.
Filmografia.
Marek Grabie wziął udział w filmie "Robin Hood – czwarta strzała" – polskiej niskobudżetowej komedii wyprodukowanej przez wytwórnię A’Yoy w roku 1997.
Zagrał rolę króla w filmie Łukasza Jedynastego „"Twoja stara. Baśń”" z 2011 roku.
Radio.
Od 2020 prowadzi audycję w internetowej rozgłośni Halo.Radio.
Publikacje.
Redaktor satyrycznego pisma Nowy Pompon.

</doc>
<doc id="1880749" url="https://pl.wikipedia.org/wiki?curid=1880749" title="Anthracoceros albirostris">
Anthracoceros albirostris



</doc>
<doc id="1880753" url="https://pl.wikipedia.org/wiki?curid=1880753" title="Szachtar Szachtarsk">
Szachtar Szachtarsk



</doc>
<doc id="1880758" url="https://pl.wikipedia.org/wiki?curid=1880758" title="Parafia św. Jacka w Detroit">
Parafia św. Jacka w Detroit

Parafia św. Jacka w Detroit (ang. "St. Hyacinth's Parish") – parafia rzymskokatolicka położona w Detroit w stanie Michigan, Stany Zjednoczone.
Jest ona wieloetniczną parafią we wschodniej części Detroit, zwanej potocznie "Wojciechowo" (ang. "Poletown"), z mszą św. w j. polskim, dla polskich imigrantów.
Parafia została założona 8 maja 1907 roku i dedykowana św. Jackowi.

</doc>
<doc id="1880759" url="https://pl.wikipedia.org/wiki?curid=1880759" title="Dzioborożec białobrzuchy">
Dzioborożec białobrzuchy

Dzioborożec białobrzuchy ("Anthracoceros albirostris") – gatunek dużego ptaka z rodziny dzioborożców (Bucerotidae). Występuje w orientalnej Azji. Nie jest zagrożony.
Zasięg występowania.
Dzioborożec białobrzuchy występuje w zależności od podgatunku:
Morfologia.
Jest to duży ptak o długości ciała 55–60 cm oraz masie ciała wynoszącej u samców 680–907 g, u samic 567–879 g. Posiada czarne upierzenie z wyjątkiem białych pasów na gardle, brzuchu i spodniej części ogona. Mogą występować drobne różnice regionalne w odniesieniu do koloru dzioba i koloru upierzenia ogona. Samce są większe od samic.
Biotop.
Naturalnym środowiskiem tego ptaka są lasy subtropikalne, tropikalne lasy deszczowe i wilgotne lasy nizinne.
Pożywienie.
Ptak ten jest właściwie wszystkożerny, ale jego ulubionym składnikiem pokarmowym są owoce i jagody: głównie figi i rambutany.
Status.
IUCN uznaje dzioborożca białobrzuchego za gatunek najmniejszej troski (LC, "Least Concern"). Liczebność populacji nie została oszacowana; w 2001 roku podawano, że jest to najpospolitszy z azjatyckich dzioborożców. BirdLife International uznaje trend liczebności populacji za stabilny ze względu na brak dowodów na spadki liczebności bądź istotne zagrożenia dla gatunku.
Filatelistyka.
Poczta Polska wydała w 30 października 2019 znaczek o nominale 3,30 zł z fotografią dzioborożca białobrzuchego w serii "Ptaki Singapuru i Polski" (wspólna emisja obu krajów). Nakład liczył 120 000 sztuk. Użyto techniki offsetowej na papierze fluorescencyjnym. Autorem projektu znaczka był Sonny Lee. Na znaczku umieszczone zostały łacińska i polska nazwa gatunku: "Anthracoceros albirostris" dzioborożec białobrzuchy. W wydanym bloku na bliźniaczym znaczku „polskim” znalazł się sokół wędrowny.

</doc>
<doc id="1880760" url="https://pl.wikipedia.org/wiki?curid=1880760" title="Parafia Świętych Apostołów Piotra i Pawła w Detroit">
Parafia Świętych Apostołów Piotra i Pawła w Detroit

Parafia Świętych Apostołów Piotra i Pawła w Detroit (ang. "SS. Peter and Paul Parish") – parafia rzymskokatolicka położona w Detroit w stanie Michigan w Stanach Zjednoczonych.
Jest ona wieloetniczną parafią w zachodniej części Detroit, Dearborn, z mszą św. w j. polskim, dla polskich imigrantów.
Parafia została założona w 1923 roku i dedykowana Świętym Apostołom Piotrowi i Pawłowi.

</doc>
<doc id="1880762" url="https://pl.wikipedia.org/wiki?curid=1880762" title="Brodawkonosowate">
Brodawkonosowate

Brodawkonosowate, brodawkonosy (Rhinopomatidae) – rodzina ssaków z podrzędu rudawkokształtnych (Pteropodiformes) w obrębie rzędu nietoperzy (Chiroptera) obejmująca 3-5 żyjących gatunków (klasyfikacja dwóch gatunków jest niepewna).
Zasięg występowania.
Brodawkonosy występują w północnej i wschodniej Afryce, na Bliskim Wschodzie, w Afganistanie, Pakistanie i Tajlandii.
Wygląd.
Rodzina obejmuje małe i średniej wielkości nietoperze (wielkość ciała 5-9 cm), futro zazwyczaj szarawe lub brązowe. Cechą charakterystyczną jest wyjątkowo długi ogon (o długości dorównującej długości ciała), nie połączony błoną z nogami.
Zachowanie.
Brodawkonosy żywią się owadami, w zimie popadają w otępienie, by oszczędzać energię w okresie, gdy liczba owadów jest ograniczona.
Gatunki.
Rodzina obejmuje jeden rodzaj występujący współcześnie rodzaj:
Opisano również wymarłe w czasach prehistorycznych:

</doc>
<doc id="1880764" url="https://pl.wikipedia.org/wiki?curid=1880764" title="Tlenek cyny">
Tlenek cyny

Tlenek cyny (), SnO – nieorganiczny związek chemiczny z grupy tlenków amfoterycznych, w którym cyna występuje na II stopniu utlenienia. Występuje w dwóch formach – stabilnej o kolorze czarnogranatowej i czerwonej metastabilnej.
Tlenek cyny ma właściwości amfoteryczne − reaguje z silnymi kwasami dając sole cyny(II) oraz z silnymi zasadami tworząc anion .
W temperaturze powyżej 300 °C ulega dysproporcjonowaniu na ditlenek cyny i metaliczną cynę.

</doc>
<doc id="1880767" url="https://pl.wikipedia.org/wiki?curid=1880767" title="Marcin Rychcik">
Marcin Rychcik

Marcin Rychcik (ur. 29 października 1973 w Działdowie) – polski aktor teatralny i filmowy.
Jest absolwentem VII LO im. Juliusza Słowackiego w Warszawie i Szkoły Muzycznej II st. w Warszawie (Wydział Piosenki), którą ukończył przedstawieniem dyplomowym "Cats" w reż. Artura Barcisia w Teatrze Ateneum. Skończył filologię polską na Uniwersytecie Warszawskim. Na deskach teatru zadebiutował w musicalu "Metro". Od roku 2000 jest związany z Teatrem Rampa na Targówku, gdzie gra rockmana Jima Morrisona w musicalu "Jeździec burzy" w reżyserii Arkadiusza Jakubika. Powstała także wersji koncertowa spektaklu pt. "Morrison koncert". Od 2004 jest także aktorem Teatru Rozrywki w Chorzowie, gdzie występuje w spektaklu muzycznym "Krzyk według Jacka Kaczmarskiego" w reżyserii Roberta Talarczyka oraz w spektaklu Jekyll&amp;Hyde.
W 2004 wydano jego książkę "Roman Wilhelmi. I tak będę wielki!" (wyd. Oficyna Wydawnicza "Rytm", 2004) będącą jego pracą magisterską. W 2015 powstało drugie rozszerzone wydanie książki o nowym tytule - "Roman Wilhelmi. Biografia" (wyd. Axis Mundi).
Śpiewa w zespołach rockowych Talath Dirnen oraz The Ball..
W roku szkolnym 2010/2011 pracował jako nauczyciel języka polskiego w VII LO im. Juliusza Słowackiego w Warszawie.

</doc>
<doc id="1880769" url="https://pl.wikipedia.org/wiki?curid=1880769" title="Rhinopomatidae">
Rhinopomatidae



</doc>
<doc id="1880770" url="https://pl.wikipedia.org/wiki?curid=1880770" title="Kugelmugel">
Kugelmugel

Kugelmugel (właściwie: "Republik Kugelmugel") – ogrodzony drutem kolczastym teren w wiedeńskim parku Prater. Na działce tej znajduje się sferyczny dom (średnica: 8 m), zbudowany przez artystę – Edwina Lipburgera.
W 1971 Edwin Lipburger postawił kulisty dom na łące w Katzelsdorf koło Wiener Neustadt w Dolnej Austrii. Jednak, z uwagi na jego nietypową konstrukcję i brak stabilizacji, nie uzyskał stosownego pozwolenia na taką budowlę. Część elementów konstrukcyjnych została skonfiskowana przez lokalną żandarmerię. Ostatecznie sprawa zakończyła się procesem przed Sądem Rejonowym w Wiener Neustadt. W 1976 Lipburger ogłosił powstanie swojej niezależnej Republiki, która nie została przez nikogo uznana. W 1979 został skazany i spędził dziesięć tygodni w więzieniu. W 1982 dom przeniesiony został do wiedeńskiego Prateru, w pobliże Planetarium, gdzie stanowi jedną z atrakcji turystycznych. Dokładnie znajduje się na narożniku Prater-Hauptallee i Vivariumstraße, ale według Lipburgera adres ten brzmi: "Antifaschismusplatz 2".
Republika posiada własne logo, jest oznaczona odpowiednimi tablicami ostrzegawczymi, a w płocie z drutu kolczastego istnieje jedno przejście graniczne. Aktualnym prezydentem jest Edwin Lipburger-Kugelmugel ("wielki demokratyczny przywódca rewolucyjny", jak sam się określa na tablicy przed budynkiem).

</doc>
<doc id="1880771" url="https://pl.wikipedia.org/wiki?curid=1880771" title="Azoweć Mariupol">
Azoweć Mariupol



</doc>
<doc id="1880772" url="https://pl.wikipedia.org/wiki?curid=1880772" title="Parafia Przemienienia Pańskiego w Detroit">
Parafia Przemienienia Pańskiego w Detroit

Parafia Przemienienia Pańskiego w Detroit (ang. "Transfiguration – Our Lady Help of Christians Parish") – parafia rzymskokatolicka położona w Detroit w stanie Michigan, Stany Zjednoczone.
Jest ona wieloetniczną parafią w północnej części Detroit, z mszą św. w j. polskim, dla polskich imigrantów.
Parafia została założona w 1929 roku i dedykowana Przemienieniu Pańskiemu.

</doc>
<doc id="1880773" url="https://pl.wikipedia.org/wiki?curid=1880773" title="Dynamo-Fłesz Odessa">
Dynamo-Fłesz Odessa



</doc>
<doc id="1880774" url="https://pl.wikipedia.org/wiki?curid=1880774" title="Diecezja Coroico">
Diecezja Coroico

Diecezja Coroico (łac.: "Dioecesis Coroicensis", hiszp.: "Bispado Coroico") – rzymskokatolicka diecezja w Coroico Boliwia, w zachodniej części kraju.
Siedziba biskupa znajduje się przy katedrze św. Piotra i św. Pawła w Coroico.
Historia.
Początki dzisiejszej diecezji związane są z papieżem Janem XXIII, który 7 listopada 1958 r. wydzielił 8 parafii z archidiecezji La Paz tworząc z nich osobną jednostkę administracyjną Kościoła katolickiego w Boliwii – prałaturę terytorialną z siedzibą prałata w Coroico. Podstawą prawną do jej utworzenia była konstytucja apostolska "Ex quo".
28 lipca 1983 r. papież Jan Paweł II podniósł dotychczasową prałaturę terytorialną do rangi diecezji, przydzielając ją jako sufraganie archidiecezji La Paz, która była siedzibą metropolii kościelnej.

</doc>
<doc id="1880775" url="https://pl.wikipedia.org/wiki?curid=1880775" title="Parafia św. Floriana w Hamtramck">
Parafia św. Floriana w Hamtramck

Parafia św. Floriana w Hamtramck (ang. "St. Florian’s Parish") – parafia rzymskokatolicka położona w Hamtramck w stanie Michigan, Stany Zjednoczone.
Jest ona wieloetniczną parafią w Hamtramck, z mszą św. w j. polskim, dla polskich imigrantów.
Parafia została założona 8 maja 1907 roku i dedykowana św. Florianowi. Nadzór klerycki nad parafią ma Towarzystwo Chrystusowe dla Polonii Zagranicznej.
Historia.
Duży wpływ na rozwój parafii św. Floriana miał napływ polskich imigrantów z Polski w związku z otwarciem fabryki samochodów Dodge w 1910 roku.
W 1907 roku, fabryki Ford, Dodge i Packard były głównym miejsce zatrudnienia wielu polskich emigrantów, którzy osiedlili się w Hamtramck lub w przyległych dzielnicach w północnej części Detroit.
Archidiecezja Detroit uznawała potrzebę zapewnienia opieki duszpasterskiej dla polskich imigrantów i ustanowiła parafii Świętego Floriana w Hamtramck. Pierwszy kościół został poświęcony 10 stycznia 1910 roku.
Kościół.
Projektantem obecnego kościoła był Ralph Adams Cram, znanym za popularyzację architektury gotyckiej w Stanach Zjednoczonych. Stworzył on wspaniałą budowle w stylu gotyckim, która wygrała nagrodę amerykańskiego magazynu dla architektów w 1926 roku, a konsekracja kościoła odbyła się 21 października 1928 roku.

</doc>
<doc id="1880778" url="https://pl.wikipedia.org/wiki?curid=1880778" title="Parafia św. Władysława w Hamtramck">
Parafia św. Władysława w Hamtramck

Parafia św. Władysława w Hamtramck (ang. "St. Ladislaus's Parish") – parafia rzymskokatolicka położona w Hamtramck w stanie Michigan w Stanach Zjednoczonych.
Jest ona wieloetniczną parafią w Hamtramck, z mszą św. w j. polskim, dla polskich imigrantów.
Ustanowiona w 1920 roku i dedykowana św. Władysławowi.

</doc>
<doc id="1880779" url="https://pl.wikipedia.org/wiki?curid=1880779" title="Henry Mosler">
Henry Mosler

Henry Mosler (ur. 6 czerwca 1841, zm. 21 kwietnia 1920) – amerykański malarz pochodzenia żydowskiego.
Życiorys.
Urodził się prawdopodobnie w Tropplowitz na Śląsku (obecnie Opawica w gminie Głubczyce) jako najstarszy syn Gustawa i Zofii Mosler. W 1849 jego rodzina wyemigrowała do Stanów Zjednoczonych i osiadła w Nowym Jorku, a dwa lata później przeniosła się do Cincinnati. Mosler początkowo zajmował się wykonywaniem drzeworytów, w latach 1859-1861 studiował malarstwo u Jamesa Bearda. W czasie wojny secesyjnej pracował jako korespondent Harper’s Weekly i opublikował w tygodniku 34 ilustracje.
Po zakończeniu wojny malarz wyjechał do Europy i studiował w Düsseldorfie i Paryżu (1863-1865). Po ośmioletnim pobycie w Stanach ponownie wyjechał do Monachium, a później do Paryża, gdzie mieszkał i pracował w latach 1877-1895. W tym czasie zdobył uznanie w kręgach artystycznych, wystawiał z powodzeniem na paryskim Salonie i w Wiedniu, otrzymał też kilka medali. W 1879 jego obraz "Powrót" został zakupiony na wyposażenie Pałacu Luksemburskiego. Był to pierwszy przypadek nabycia dzieła amerykańskiego artysty przez rząd francuski. W 1894 Mosler powrócił do Stanów Zjednoczonych, aby osiedlić się w Nowym Jorku, gdzie kontynuował pracę aż do śmierci w 1920. Jego syn Gustave Henry Mosler także był malarzem.
Twórczość.
Uprawiał malarstwo rodzajowe, które cechował realizm i najczęściej ludowa tematyka. Był jednym z najbardziej utalentowanych malarzy amerykańskich schyłku XIX stulecia i jednym z pierwszych amerykańskich Żydów, którzy zdobyli uznanie w europejskich kręgach artystycznych. Największe zbiory prac artysty posiadają Cincinnati Art Museum i Richmond Art Museum.

</doc>
<doc id="1880781" url="https://pl.wikipedia.org/wiki?curid=1880781" title="Parafia Matki Bożej Królowej Apostołów w Hamtramck">
Parafia Matki Bożej Królowej Apostołów w Hamtramck

Parafia Matki Bożej Królowej Apostołów w Hamtramck (ang. "Our Lady Queen of Apostles Parish") – parafia rzymskokatolicka położona w Hamtramck w stanie Michigan, Stany Zjednoczone.
Jest ona wieloetniczną parafią w Hamtramck, z mszą św. w j. polskim, dla polskich imigrantów.
Ustanowiona w 1917 roku i dedykowana Matce Bożej Królowej Apostołów.

</doc>
<doc id="1880782" url="https://pl.wikipedia.org/wiki?curid=1880782" title="Parafia Matki Boskiej Częstochowskiej w Sterling Heights">
Parafia Matki Boskiej Częstochowskiej w Sterling Heights

Parafia Matki Boskiej Częstochowskiej w Sterling Heights (ang. "Our Lady of Czestochowa Parish") – parafia rzymskokatolicka położona w Sterling Heights w stanie Michigan, Stany Zjednoczone.
Jest ona wieloetniczną parafią w archidiecezji Detroit, z mszą św. w j. polskim, dla polskich imigrantów.
Nadzór klerycki sprawuje Towarzystwo Chrystusowe dla Polonii Zagranicznej.
Ustanowiona w 1979 roku.
Nazwa parafii jest związana z kultem Matki Boskiej Częstochowskiej.
Historia.
Polska Misja Pastoralna w Sterling Heights powstała z inicjatywy byłego prowincjała Ks. Władysława Gowina, przełożonego Prowincji Północno-Amerykańskiej Księży Chrystusowców.
15 sierpnia 1979 roku, z inicjatywy prowincjała ks. Władysława Gowina, Prowincji Północno-Amerykańskiej Księży Chrystusowców, kardynał J. Dearden wydaje dekret ustanawiający Polską Misję Pastoralną w Sterling Heights
W 1980 roku, do pracy w parafii, przybywają Siostry Misjonarki Chrystusa Króla.
3 maja 1981 roku biskup Artur Krawczak dokonuje poświęcenia terenu pod budowę nowego kościoła, a 29 sierpnia 1982 arcybiskup Edmund Szoka poświęca nową świątynię.

</doc>
<doc id="1880783" url="https://pl.wikipedia.org/wiki?curid=1880783" title="Parafia Matki Bożej Szkaplerznej w Wyandotte">
Parafia Matki Bożej Szkaplerznej w Wyandotte

Parafia Matki Bożej Szkaplerznej w Wyandotte (ang. "Our Lady of Mount Carmel Parish") – parafia rzymskokatolicka położona w Wyandotte w stanie Michigan w Stanach Zjednoczonych.
Jest ona wieloetniczną parafią w archidiecezji Detroit, z mszą św. w j. polskim dla polskich imigrantów.
Ustanowiona w 1899 roku i dedykowana Matce Bożej Szkaplerznej.

</doc>
<doc id="1880785" url="https://pl.wikipedia.org/wiki?curid=1880785" title="Monique Éwanjé-Épée">
Monique Éwanjé-Épée

Monique Éwanjé-Épée (ur. 11 lipca 1967 w Poitiers) – francuska lekkoatletka, płotkarka.
Trzykrotnie brała udział w igrzyskach olimpijskich – jej najlepszym osiągnięciem było 7. miejsce w Seulu w 1988. W 1990 została mistrzynią Europy, rok później była 4. miejsce podczas mistrzostw świata w Tokio. Złota medalistka igrzysk frankofońskich (Casablanca 1989) oraz Uniwersjady (Duisburg 1989). Mistrzyni Europy w kategorii juniorek (Cottbus 1985). Trzecia zawodniczka Finału Grand Prix IAAF (Ateny 1990), zwyciężyła w łącznej klasyfikacji całorocznego cyklu w swojej konkurencji. W 1989 wygrała bieg na 100 metrów przez płotki podczas rozgrywanego w Strasbourgu Finału "B" Pucharu Europy, czym pomogła żeńskiej reprezentacji Francji wygrać te zawody, dwa lata później Ewanjé-Épée była druga w finale "A". Odnosiła również wiele sukcesów w hali na 60 metrów przez płotki. Pięciokrotnie zdobywała złote medale mistrzostw Francji.
Jej starsza siostra – Maryse Éwanjé-Épée z powodzeniem uprawiała skok wzwyż.

</doc>
<doc id="1880788" url="https://pl.wikipedia.org/wiki?curid=1880788" title="Jean-Luc Brassard">
Jean-Luc Brassard

Jean-Luc Brassard (ur. 24 sierpnia 1972 w Valleyfield) – kanadyjski narciarz, specjalista narciarstwa dowolnego. Jego największym sukcesem jest złoty medal w jeździe po muldach wywalczony na igrzyskach olimpijskich w Lillehammer. Wywalczył także złote medale w jeździe po muldach na mistrzostwach świata w Altenmarkt i mistrzostwach w Iizuna. W tej samej konkurencji zdobył srebrny medal na mistrzostwach w La Clusaz. Najlepsze wyniki w Pucharze Świata osiągnął w sezonach 1992/1993 oraz 1996/1997, kiedy to zajmował 3. miejsce w klasyfikacji generalnej, a w klasyfikacji jazdy po muldach wywalczył małą kryształową kulę. Pierwsze miejsce w klasyfikacji jazdy po muldach zajął także w sezonie 1995/1996.
W 1998 r. był chorążym kanadyjskiej ekipy olimpijskiej. W 2002 r. zakończył karierę.

</doc>
<doc id="1880789" url="https://pl.wikipedia.org/wiki?curid=1880789" title="Jean Luc Brassard">
Jean Luc Brassard



</doc>
<doc id="1880793" url="https://pl.wikipedia.org/wiki?curid=1880793" title="Nagroda Sidewise za historię alternatywną">
Nagroda Sidewise za historię alternatywną

Nagroda Sidewise za historię alternatywną ("Sidewise Award for Alternate History") – nagroda nadawana od 1995 za najlepsze utwory w gatunku historii alternatywnej.
Nagroda jest nazwana na cześć opowiadania "Sidewise in Time" Murray Leinstera.
Każdego roku nadawane są dwie nagrody (zwykle podczas Worldconu): za krótką i długą formę. Nieregularnie przyznawane są także nagrody specjalne, za dokonania sprzed 1995 roku.

</doc>
<doc id="1880799" url="https://pl.wikipedia.org/wiki?curid=1880799" title="Doxepin">
Doxepin



</doc>
<doc id="1880800" url="https://pl.wikipedia.org/wiki?curid=1880800" title="Murray Leinster">
Murray Leinster

Murray Leinster, właśc. William Fitzgerald Jenkins (ur. 1896, zm. 1975) – amerykański autor fantastyki, specjalizujący się w gatunku historii alternatywnej. Na cześć jego opowiadania "Sidewise in Time" nazwano nagrodę Sidewise Award for Alternate History.
Autor kilkudziesięciu książek, ponad tysiąca opowiadań i artykułów, czternastu scenariuszy filmowych i setek scenariuszy radiowych i telewizyjnych.

</doc>
<doc id="1880801" url="https://pl.wikipedia.org/wiki?curid=1880801" title="Brent Tor">
Brent Tor

Brent Tor – wzgórze na zachodzie Dartmoor, około 8 kilometrów na północ od Tavistock, o wysokości 330 metrów nad poziomem morza.

</doc>
<doc id="1880802" url="https://pl.wikipedia.org/wiki?curid=1880802" title="X Flotylla MAS (RSI)">
X Flotylla MAS (RSI)

X Flotylla MAS (wł. "X (Decima) Flottiglia MAS") – elitarna formacja morska Sił Zbrojnych Włoskiej Republiki Socjalnej (RSI) podczas II wojny światowej, kontynuująca tradycję X flotylli MAS Królestwa Włoch.
Historia.
Po ogłoszeniu rozejmu przez Włochy 8 września, a następnie proklamowaniu Włoskiej Republiki Socjalnej (RSI) 15 września 1943 r., rozpoczęło się tworzenie jej sił zbrojnych. W bazie morskiej w La Spezia książę kpt. Junio Valerio Borghese, odznaczony wieloma medalami komandos elitarnej X Flotylli MAS, jeszcze przed powstaniem RSI rozpoczął zbieranie personelu morskiego. Następnie zgłosił się do dowództwa niemieckiego, oferując swoje usługi. Niemcy po początkowym zaskoczeniu, zaakceptowali jego propozycję. W następnych tygodniach kpt. Borghese jeździł po całych Włoszech, werbując oficerów, marynarzy i zwykłych ochotników do nowo formowanej X Flotylli MAS. Nowe władze RSI zamierzały rozwiązać formację, ale wskutek zdecydowanego sprzeciwu kpt. Borghesego, który zagroził samobójstwem, zrezygnowały z tego pomysłu. X Flotylla MAS weszła wkrótce oficjalnie w skład Marina Nazionale Repubblicana jako samodzielna formacja bojowa. W ramach Dywizji Morskiej "Decima" (istniejącej faktycznie na papierze) wchodziło sześć batalionów piechoty, w tym jeden szkoleniowy, dwa bataliony saperów i trzy bataliony artylerii, które działały samodzielnie:
Lądowe oddziały X Flotylli MAS wzięły udział w walkach w lutym 1944 r. pod Anzio i Nettuno przeciwko desantowi wojsk alianckich, w obronie Linii Gotów, w walkach na przełomie 1944/1945 r. na granicy włosko-jugosłowiańskim z partyzanckim IX Korpusem armii Josipa Broz Tity, utrzymując tamtejsze pozycje do końca wojny. Poza tym przez cały okres istnienia RSI prowadzono coraz bardziej intensywną walkę z partyzantami, podczas której dokonano wielu represji na ludności cywilnej. Natomiast morska aktywność X Flotylli MAS była nieznaczna (z powodu przejścia większości okrętów na stronę aliantów i przejęcia wielu innych przez Niemców, a także utraty dużej części wyposażenia). 
W X Flotylli MAS panowała bardzo silna ideologia antyaliancka i antysemicka. Organem prasowym był tygodnik "L'orizzonte", gdzie najczęściej pojawiały się artykuły mówiące o nienawiści do aliantów i żydowskiej "konspiracji". Duża samodzielność formacji przeszkadzała władzom RSI. 14 stycznia 1944 r. na polecenie Benito Mussoliniego został nawet aresztowany kpt. J. V. Borghese, aby zmusić go do pełnego podporządkowania X Flotylli MAS dowództwu Sił Zbrojnych RSI. Aresztowano też pewną ilość wyższych oficerów formacji. Za wstawiennictwem Niemców wszystkich zwolniono, a nawet wymuszono większe dostawy broni i wyposażenia. X Flotylla MAS została rozwiązana rozkazem kpt. J. V. Borghesego z 28 kwietnia 1945 r., którego wkrótce schwytali partyzanci. Został jednak uratowany przez amerykańskiego oficera OSS Jamesa Angletona, który przebrał go w mundur US Army i przewiózł do Rzymu. Po przesłuchaniach Amerykanie wydali go nowym władzom włoskim, które skazały go na karę 12 lat więzienia. Jednakże już w 1949 r. został wypuszczony na wolność.

</doc>
<doc id="1880803" url="https://pl.wikipedia.org/wiki?curid=1880803" title="Be the One">
Be the One



</doc>
<doc id="1880804" url="https://pl.wikipedia.org/wiki?curid=1880804" title="Prima J">
Prima J

Prima J – amerykański zespół muzyczny, składający się z kuzynek Janelle i Jessica Martinez. Jessica, ur. 25 maja 1988 i Janelle ur. 26 sierpnia 1988 wymyśliły nazwę „Prima J” od litery „j” z ich imion i „Prima” (czyli kuzynki) i połączyły je. Debiutancki album został wydany 17 czerwca 2008. Dziewczyny zadebiutowały w 2007 roku z singlem „Rock Star” z "". Zostały odkryte przez byłego członka Wild Orchid, Stefanie Ridel.
Przed „Rockstar” wydały piosenkę „Gotta Lotta” dla filmu Disney Channel Original Movies ("Wskakuj!" – "Jump In!"), która ukazała się na ścieżce dźwiękowej filmu i wzięły udział w teledysku do piosenki Baby Bash’a „What Is It”. Niedawno zagrały małą rolę w "", a ich piosenka „Corazon (Your’e not alone)” także ukazała się w filmie.

</doc>
<doc id="1880805" url="https://pl.wikipedia.org/wiki?curid=1880805" title="Donna Weinbrecht">
Donna Weinbrecht

Donna Weinbrecht (ur. 23 kwietnia 1965 w Hoboken) – amerykańska narciarka, specjalistka narciarstwa dowolnego. Zdobyła złoty medal w jeździe po muldach na igrzyskach w Albertville, stając się pierwszą mistrzynią olimpijską w jeździe po muldach w historii. Wywalczyła ponadto złoty medal w jeździe po muldach podczas mistrzostw w Lake Placid oraz srebrne medale na mistrzostwach w Oberjoch i mistrzostwach w Iizuna. Najlepsze wyniki w Pucharze Świata osiągnęła w sezonach 1989/1990 i 1995/1996, kiedy to zajmowała 2. miejsce w klasyfikacji generalnej, a w klasyfikacji jazdy po muldach była pierwsza. Pierwsze miejsce w klasyfikacji jazdy po muldach zajęła także w sezonach 1990/1991, 1991/1992 oraz 1993/1994. Na podium zawodów Pucharu Świata stawała 99 razy, w tym 60 razy zwyciężała.
W 2002 r. zakończyła karierę.

</doc>
<doc id="1880808" url="https://pl.wikipedia.org/wiki?curid=1880808" title="George Brecht">
George Brecht

George Brecht, właśc. George Ellis MacDiarmid (ur. 27 sierpnia 1926, zm. 5 grudnia 2008) – amerykański artysta sztuki konceptualnej oraz awangardowy kompozytor. Z wykształcenia był chemikiem – pracował jako konsultant dla różnych firm między innymi Pfizer, Johnson &amp; Johnson, oraz Mobil Oil. Był jednym z czołowych członków ruchu Fluxus, międzynarodowej grupy artystów zgromadzonych wokół George’a Maciunasa, był zaangażowany w działalność grupy od czasu pierwszego festiwalu „Festum Fluxorum”, który odbył się w Wiesbaden w 1962 roku, aż do śmierci Maciunasa w 1978 r.
Brecht był jednym z pierwszych twórców sztuki interaktywnej, w której dzieło sztuki może zostać doświadczone poprzez aktywne zaangażowanie odbiorcy „interaktora”. Zasłynął ze swoich „kompozycji” Event Scores takich jak „kapiąca muzyka” 1962. Jest powszechnie uważany za prekursora sztuki konceptualnej. Sam opisywał swoją twórczość jako: "sposób na upewnienie się, że szczegóły życia codziennego, oraz przypadkowe układy przedmiotów nas otaczających, przestaną uchodzić niezauważone."
Życiorys.
Wczesne lata.
George Brecht naprawdę nazywał się George Ellis MacDiarmid, jego ojciec, również George Ellis MacDiarmid był zawodowym flecistą, przed osiedleniem się w Nowym Jorku koncertował z wędrowną trupą Johna Philipa Sousy po czym grał na flecie dla orkiestry Metropolitan Opera oraz orkiestry symfonicznej NBC Symphony Orchestra. Po tym jak jego ojciec zmarł z powodu nadużycia alkoholu, matka dziesięcioletniego Brechta przeniosła się wraz z synem do Atlantic City, w New Jersey. W 1943 Brecht zaciągnął się do armii. To właśnie w armii w 1945 roku w czasie gdy jego oddział stacjonował w regionie Czarnego Lasu w Niemczech zmienił swe nazwisko na „Brecht” – jak twierdził nie ze względu na Bertolta Brechta, ale ponieważ podobało się mu brzmienie tego nazwiska.
Po zakończeniu drugiej wojny światowej studiował chemię w Philadelphia College of Pharmacy &amp; Science, uzyskał tytuł naukowy. W 1951 roku poślubił swą pierwszą żonę Marceline. Po krótkim etapie pracy dla Charles Pfizer &amp; Co. jako kontroler jakości produktu, podjął pracę w dziale badań chemicznych spółki Johnson &amp; Johnson w 1953 i osiadł na stałe w New Jersey. W ciągu następnych dziesięciu lat zarejestrował i opatentował 5 produktów oraz współuczestniczył przy pracach nad kolejnymi dwoma (cztery z tych patentów dotyczyły tamponów). W międzyczasie w 1953 urodził się jego jedyny syn Eryk.
Wiek średni.
Pracując jako chemik Brecht poważnie zainteresował się sztuką. Początkowo zainspirowany pracami Jacksona Pollocka i Roberta Rauschenberga – (zwłaszcza wystawa Rauschenberga „Growing Painting” w 1954 wywarła na nim ogromne wrażenie) zaczął formułować własne teorie na temat „schematów prawdopodobieństwa”, które później zostały wydane przez czasopismo „Something Else Press” w postaci broszury zatytułowanej („Symbolika Przypadku”) „Chance Imagery” 1957/66. Rozprawa polegała na dokładnym przeanalizowaniu roli „przypadku” w 20 wieku na polu nauki i sztuki awangardowej. Brecht dał w niej również odczuć swój głęboki szacunek dla projektów dadaistycznych i surrealistycznych oraz dla bardziej złożonych aspektów prac Marcela Duchampa, którego uważał za wcielenie „artysty-poszukiwacza”. Na jego twórczość w tym czasie składały się poplamione atramentem prześcieradła, co nazywał malarstwem przypadku.
W roku 1957 po zobaczeniu pracy Roberta Wattsa, która była wystawiona w Douglass College, Rutgers University, Brecht postanowił skontaktować się z artystą i zaproponował mu spotkanie, tak rozpoczęły się ich cotygodniowe spotkania na obiadowe które prowadzili jeszcze później przez wiele lat, w kafeterii pomiędzy college’em w którym wykładał Watss a laboratorium Brechta. W tych nieformalnych spotkaniach towarzyszył im jeszcze kolega Wattsa Allan Kaprow. Dyskusje podejmowane na tych spotkaniach doprowadziły bezpośrednio do utworzenia „Yam Festival” 1962-63, uważanego przez nich samych jako przed wstęp do Fluxusu, doprowadziły także do spotkania i uczestnictwa obu artystów Brechta i Kaprowa z Johnem Cage’em w New School for Social Research w Nowym Jorku, gdzie Cage prowadził zajęcia. Brecht i Karpow nieraz razem dojeżdżali jednym samochodem z New Brunswick do Nowego Jorku.
John Cage i Nowa szkoła badań społecznych.
Brecht studiował z Cage’em pomiędzy 1958 a 1959 w którym to czasie opracował „The Event Score” który miał stać się najważniejszą cechą Fluxsusu. Zazwyczaj „Event Scores” są prostymi instrukcjami, odnoszącymi się do codziennych czynności, które mogą być wykonywane publicznie, prywatnie lub mogą być kontestowane, negowane (tzn. nie decydując się na ich wykonywanie w ogóle). Ta forma sztuki została podjęta, i rozwinięta przez La Monte i Yoko Ono i wielu innych artystów awangardowych, którzy uczestniczyli w tych zajęciach.* Brecht i Cage po raz pierwszy spotkali się w 1957 roku kiedy to Brecht dowiedział się, że Cage planuje wybrać się na grzyby w okolice New Jersey, Brecht zadzwonił do niego i zaprosił by w drodze na grzyby wpadł do niego się przywitać, Vago zgodził się i wzajemnie zaprosił Brechta, to było jakiś czas przed tym jak Brecht oraz Karpow wraz z rodzinami odwiedzali Jochna Cage w jego domu w Stony Point, to tam Cage zaproponował im uczestnictwo w swoich zajęciach w Nowym Jorku. Dość ironiczny może wydawać się fakt iż muzycy znacznie gorzej akceptowali kursy prowadzone przez Cage w odróżnieniu od artystów którzy podjęli jego myśl i ją rozwijali.
W październiku 1959 roku zaraz po studiach z Cage’em Brecht zorganizował swoją pierwszą samotną ekspozycje pod tytułem „Towards Events: An arrangement” w Reuben Gallery w Nowym Jorku stanowiła ona coś pomiędzy wystawą a performance’em, składała się z prac umożliwiających widzowi manipulowanie na różne sposoby – wydobywając dźwięki, zapachy i dotykalne kształty. Jedna z prac „Case” instruowała widza do odpakowania jej zawartości i użycia ich na sposób zgodny z ich przeznaczeniem. Praca ta później miała stać się Valoche ostatnim dziełem mnogim fluxusu nad którym George Maciunas „Przewodniczący” Fluxusu pracował jeszcze 19 lat przed swą śmiercią.
Późne lata.
Jego prace wielokrotnie brały udział w znaczących wystawach zbiorowych, choć on sam od roku 1989 mówił osobie jako o „emerytowanym z Fluxusu” Brecht stopniowo stawał się samotnikiem, w ciągu ostatnich 30 lat swojego życia zezwolił tylko na dwie wystawy retrospektywne swojego dorobku, obie wystawy odbyły się pod nazwą „A Heterospective” (co można rozumieć jako „Kolekcję Inności”). Późniejsza z tych wystaw otwarta w Kolonii oraz Barcelonie w latach 2005–2006, rozpoczynała się widniejącym u wejścia znakiem z napisem „Koniec” a kończyła znakiem z napisem „Początek”.
George Brecht w 2006 roku otrzymał prestiżową nagrodę „Berliner Kunstpreis”.
W roku 1971 Brecht osiadł na stałe w Kolonii w Niemczech, gdzie po wielu latach pogarszającego się stanu zdrowia zmarł w wieku 82 lat 5 grudnia 2008 roku.
George Brecht był żonaty dwukrotnie, ze swoją pierwszą żoną Marceline Brecht rozstał się w 1963 roku, po raz kolejny ożenił się w 2002 z Herthą Klang. Jednak przez wiele lat pomiędzy swoimi małżeństwami żył w związku z Donną Jo Brewer.

</doc>
<doc id="1880814" url="https://pl.wikipedia.org/wiki?curid=1880814" title="Monique Ewanjé-Épée">
Monique Ewanjé-Épée



</doc>
<doc id="1880815" url="https://pl.wikipedia.org/wiki?curid=1880815" title="Monique Ewanje-Epée">
Monique Ewanje-Epée



</doc>
<doc id="1880817" url="https://pl.wikipedia.org/wiki?curid=1880817" title="27 Pułk Piechoty (austro-węgierski)">
27 Pułk Piechoty (austro-węgierski)

Styryjski Pułk Piechoty Nr 27 (IR. 27) – pułk piechoty cesarskiej i królewskiej Armii.
Historia pułku.
Pułk został utworzony w 1682 roku. 
Okręg uzupełnień nr 27 Graz na terytorium 3 Korpusu.
Swoje święto obchodził 6 lutego w rocznicę bitwy pod Oeversee (Översee) stoczonej w 1864 roku, w trakcie wojny duńskiej.
Kolory pułkowe: żółty (kaisergelb), guziki złote.
W 1868 roku pułk stacjonował w Bratysławie natomiast Główna stacja okręgu uzupełnień i kancelaria rachunkowa pozostawała w Grazu.
W 1869 roku pułk otrzymał nazwę wyróżniającą „Styryjski”.
W 1871 roku pułk powrócił do Grazu, gdzie pozostawała jego komenda rezerwowa i okręgu uzupełnień. Komendantem rezerwowym był płk Avelin Mroczkowski de Nałęcz. W 1873 roku został on wyznaczony na stanowisko komendanta Galicyjskiego Pułku Piechoty Nr 56 w Krakowie, a komendę rezerwową objął ppłk Józef Sabatowicz von Kronentreu.
W 1875 roku pułk został przeniesiony do czarnogórskiego miasta portowego Herceg Novi (wł. "Castelnuovo"), a w następnym roku do Dubrownika (wł. "Ragusa").
W 1878 roku pułk został przeniesiony do Zadaru (wł. "Zara"), w następnym roku do Klagenfurtu, a w 1882 roku wrócił do Grazu.
W 1889 roku pułk nadal stacjonował w Grazu z wyjątkiem 1. batalionu, który załogował w Bruck an der Mur. Cały pułk wchodził w skład 11 Brygady Piechoty należącej do 6 Dywizja Piechoty w Grazu.
W 1891 roku 1. batalion wrócił do Grazu, a do Bruck an der Mur został skierowany 4. batalion. W następnym roku 4. batalion powrócił do Grazu.
W 1893 roku pułk został przeniesiony do Lublany (niem. "Laibach") z wyjątkiem 1. batalionu, który pozostał w Grazu. Cały pułk został włączony w skład 56 Brygady Piechoty należącej do 28 Dywizji Piechoty. W 1896 roku 1. batalion dołączył do pułku w Lublanie, a jego miejsce w Grazu zajął 3. batalion. Podporządkowanie pułku nie uległo zmianie.
W latach 1903-1914 pułku stacjonował w Lublanie, z wyjątkiem 3. batalion, który załogował w Grazu. W 1914 roku pułk nadal wchodził w skład 56 Brygady Piechoty.
Skład narodowościowy w 1914 roku 94% – Niemcy.
W czasie I wojny światowej pułk walczył z Rosjanami na przełomie 1914 i 1915 roku w Galicji. Żołnierze pułku są pochowani m.in. na cmentarzach wojennych nr: 21 w Warzycach, 22 w Jaśle, 42 w Sieklówce, 44 w Długiem, 4 w Grabiu oraz 43 w Radocynie.
Szefowie pułku.
Od powstania pułku jego szefami byli:
a następnie kolejni królowie Belgów:
Drugimi szefami pułku byli: FML Ludwig von Piret de Bihain (1853 – †20 I 1862) i FML Adolf Schiller von Herdern (1862 – †22 V 1874).

</doc>
<doc id="1880818" url="https://pl.wikipedia.org/wiki?curid=1880818" title="Litwa (ujednoznacznienie)">
Litwa (ujednoznacznienie)



</doc>
<doc id="1880822" url="https://pl.wikipedia.org/wiki?curid=1880822" title="Harlesden (stacja)">
Harlesden (stacja)



</doc>
<doc id="1880825" url="https://pl.wikipedia.org/wiki?curid=1880825" title="Medaliści olimpijscy w narciarstwie dowolnym">
Medaliści olimpijscy w narciarstwie dowolnym



</doc>
<doc id="1880826" url="https://pl.wikipedia.org/wiki?curid=1880826" title="Impuls Kamieniec Podolski">
Impuls Kamieniec Podolski

Impuls Kamieniec Podolski (ukr. Футбольний клуб «Імпульс» Кам'янець-Подільський, "Futbolnyj Kłub "Impuls" Kamjaneć Podilśkyj") – ukraiński klub piłkarski z siedzibą w Kamieńcu Podolskim, w obwodzie chmielnickim.
Historia.
Chronologia nazw:
Drużyna piłkarska Pryładobudiwnyk została założona w mieście Kamieniec Podolski w czerwcu 1963 i reprezentowała miejscowy zakład budowy urządzeń. Drużyna występowała w rozgrywkach mistrzostw i Pucharu obwodu chmielnickiego. 
W 1972 zmienił nazwę na Impuls Kamieniec Podolski. Zdobył Puchar obwodu i w sezonie 1995/96 debiutował w rozgrywkach Pucharu Ukrainy.
Potem jako drużyna amatorska występowała w rozgrywkach mistrzostw i Pucharu obwodu chmielnickiego, dopóki nie została rozwiązana.

</doc>
<doc id="1880827" url="https://pl.wikipedia.org/wiki?curid=1880827" title="Antonín Veverka">
Antonín Veverka

Antonín Veverka (ur. 30 stycznia 1908 w Wiedniu, zm. 24 maja 1959 w Holešovie) – czeski taternik, alpinista i działacz turystyczny.
Antonín Veverka był z zawodu nauczycielem, przez kilka lat pracował na Orawie, następnie podjął pracę w Popradzie na Spiszu. Taternictwo uprawiał w warunkach letnich i zimowych, w latach 1945 i 1947 wspinał się także w Alpach. Veverka był aktywnym członkiem różnych organizacji turystycznych i taternickich, był również instruktorem taternictwa – przyczynił się do wychowania dużej liczby młodych taterników, jego działania pobudziły rozwój czechosłowackiego taternictwa. Od 1934 roku pisał artykuły do słowackich, czeskich i polskich czasopism wspinaczkowych, jego teksty publikowane były m.in. w „Taterniku” i w „Wierchach”. Veverka był również autorem i współautorem kilku książek o tematyce wspinaczkowej.
Antonín Veverka został upamiętniony symboliczną tablicą na Symbolicznym Cmentarzu Ofiar Tatr pod Osterwą, została ona odsłonięta w 1960 roku.

</doc>
<doc id="1880829" url="https://pl.wikipedia.org/wiki?curid=1880829" title="Parafia Niepokalanego Serca NMP w Grudziądzu">
Parafia Niepokalanego Serca NMP w Grudziądzu



</doc>
<doc id="1880830" url="https://pl.wikipedia.org/wiki?curid=1880830" title="Narciarstwo dowolne na zimowych igrzyskach olimpijskich">
Narciarstwo dowolne na zimowych igrzyskach olimpijskich

Zawody w narciarstwie dowolnym rozgrywane są od zimowych igrzysk olimpijskich w 1988 w Calgary, (Kanada) - jako dyscyplina pokazowa. Cztery lata później, w Albertville zawodnicy po raz pierwszy oficjalnie walczyli o medale igrzysk olimpijskich.
Zawody.
• = "oficjalne zawody", D = "pokazowe zawody"

</doc>
<doc id="1880832" url="https://pl.wikipedia.org/wiki?curid=1880832" title="All I Want">
All I Want

All I Want jest to pierwszy singiel z albumu Ixnay on the hombre. Singiel został wydany w grudniu 1996. Na albumie piosenka zajmuje dziesiątą pozycję. Singiel osiągnął #31 w Wielkiej Brytanii i #15 w Australii. Piosenka również znalazła się na grze wideo Crazy Taxi oraz na grze Jugular Street Luge Racing. Piosenka jest najkrótszym singlem w historii zespołu.
Piosenka znajduje się również na piątej pozycji na składance Greatest Hits.

</doc>
<doc id="1880834" url="https://pl.wikipedia.org/wiki?curid=1880834" title="Yulia Nestsiarenka">
Yulia Nestsiarenka



</doc>
<doc id="1880835" url="https://pl.wikipedia.org/wiki?curid=1880835" title="Basename">
Basename

basename ( - podstawa, - nazwa) – polecenie systemu Unix, służące do wyświetlania ostatniego składnika podanej ścieżki. Możliwe jest także pominięcie podanego przyrostka. 
W systemie GNU ten program jest dostępny w pakiecie GNU Coreutils.
Autorem wersji GNU programu jest David MacKenzie
Składnia polecenia.
Wyświetla NAZWĘ, usuwając wszystkie poprzedzające składniki ścieżki.
Jeśli jest podany, usuwa również PRZYROSTEK.
Jako OPCJĘ można podać:
Przykłady użycia.
Wyświetlenie ostatniego składnika ścieżki:
Pominięcie przyrostka:

</doc>
<doc id="1880838" url="https://pl.wikipedia.org/wiki?curid=1880838" title="Wcięcie kątowe w przód">
Wcięcie kątowe w przód

Wcięcie kątowe w przód – jedno z podstawowych zagadnień geodezyjnych powszechnie stosowane do zagęszczania osnów poziomych.
Metoda pozwala wyznaczyć współrzędne pojedynczego szukanego (wcinanego) punktu "W". Wcięcie kątowe jest jednoznacznie wyznaczalne, ponieważ liczba obserwacji "u" jest równa liczbie niewiadomych "n", którymi są współrzędne (XW,YW) punktu wcinanego. Punkt wcinany "W" zazwyczaj jest niedostępny. 
W przypadku gdy punkty A i B są punktami osnowy geodezyjnej o znanych współrzędnych geodezyjnych, wówczas wcinany punkt "W", po wykonaniu pomiarów i obliczeniu współrzędnych, będzie punktem osnowy niższego rzędu.
Dane.
Danymi są dwa kąty poziome α i β pomierzone w trójkącie ABW na stanowiskach A i B, będących punktami o znanych współrzędnych.
Opis metody 1.
oraz
Pełna zgodność obu par wyników stanowi pierwszą kontrolę rachunkową.
Rezultaty obu obliczeń powinny być jednakowe.
Opis metody 2.
Obliczenie za pomocą symboli Hausbrandta.
Po przekształceniu do postaci algebraicznej otrzymujemy dwa równania

</doc>
<doc id="1880840" url="https://pl.wikipedia.org/wiki?curid=1880840" title="Granica San Marino z Włochami">
Granica San Marino z Włochami



</doc>
<doc id="1880844" url="https://pl.wikipedia.org/wiki?curid=1880844" title="Stanisław Zamecznik">
Stanisław Zamecznik

Stanisław Zamecznik (ur. 10 marca 1909 w Warszawie, zm. 2 maja 1971 tamże) – architekt, artysta plastyk, wystawiennik, grafik, scenograf, wykładowca Państwowej Wyższej Szkoły Sztuk Plastycznych w Poznaniu.
Życiorys.
Był absolwentem Wydziału Architektury Poliechniki Warszawskiej (1949). Należał do kręgu artystów będących pod wpływem teorii formy otwartej Oskara Hansena. Współpracował z Jerzym Sołtanem, Oskarem Hansenem, Lechem Tomaszewskim, Janem Kosińskim. Tworzył awangardowe kompozycje przestrzenne. Używał pojęcia "czystej przestrzeni" i uważał, że „przestrzeń może być takim samym materiałem jak prostokąt płótna”. Aranżował wystawy sztuki w Zachęcie, tworzył plakaty oraz ilustrował książki.
Współprojektant budynku Centrali Handlowej Materiałów Budowlanych wzniesionego przy pl. Powstańców Warszawy w Warszawie w 1954 (dziś siedziba Urzędu Ochrony Konkurencji i Konsumentów i Urzędu Komisji Nadzoru Finansowego).
Odznaczony m.in. Złotym Krzyżem Zasługi (1949) i Krzyżem Kawalerskim Orderu Odrodzenia Polski (1954). 
Pochowany na cmentarzu Powązki Wojskowe w Warszawie (kwatera B19-3-13).

</doc>
<doc id="1880846" url="https://pl.wikipedia.org/wiki?curid=1880846" title="Zaćmienie Słońca z 21 maja 1993">
Zaćmienie Słońca z 21 maja 1993

Zaćmienie Słońca z 21 maja 1993 widoczne było jako zaćmienie częściowe w Europie Północnej i Wschodniej, na Islandii, w Arktyce, Kanadzie oraz we wschodnich i środkowych Stanach Zjednoczonych. Zaćmienie osiągnęło swoje maksimum na północnych wybrzeżach Czukotki, gdzie przesłonięciu uległo ponad 73% tarczy słonecznej. Na terytorium Polski Księżyc przesłonił zaledwie kilka procent tarczy Słońca.

</doc>
<doc id="1880848" url="https://pl.wikipedia.org/wiki?curid=1880848" title="Przedmiot podatku">
Przedmiot podatku

Przedmiot podatku - przedmiotem podatku jest to, od czego podatek jest płacony. Inaczej można również definiować go jako stan faktyczny (np. uzyskanie dochodu) lub prawny (np. przyjęcie spadku) z wystąpieniem którego ustawa podatkowa łączy obowiązek podatkowy.
Przedmiot podatku znajduje zazwyczaj swój wyraz w nazwie podatku, ta zaś - w tytule ustawy wprowadzającej w życie ten podatek.
Przedmiot podatku stanowi jeden z elementów konstrukcji prawnej podatku, który zgodnie z przepisami Konstytucji RP powinien być uregulowany w drodze ustawy.

</doc>
<doc id="1880851" url="https://pl.wikipedia.org/wiki?curid=1880851" title="Ibrahim Babangida (ujednoznacznienie)">
Ibrahim Babangida (ujednoznacznienie)



</doc>
<doc id="1880857" url="https://pl.wikipedia.org/wiki?curid=1880857" title="Muzeum Josepha Wittiga">
Muzeum Josepha Wittiga

Muzeum Josepha Wittiga – placówka otwarta 8 maja 1997 z inicjatywy Fundacji Odnowy Ziemi Noworudzkiej, w domu Wittiga w Dolinie Olch, poświęcone postaci i twórczości Josepha Wittiga, teologa, poety, piewcy ziemi kłodzkiej. W otwarciu uczestniczył m.in. ks. kardynał Henryk Gulbinowicz oraz rodzina Wittiga.
Wittig położył kamień węgielny pod dom własnego projektu 19 czerwca 1926, który został zbudowany przed małżeństwem pisarza z Bianką Geisler. W jednej z sal ekspozycyjnych prezentowana jest wystawa biograficzna pisarza. W innej, dawnym gabinecie, na podstawie zdjęć archiwalnych odtworzono dawne wnętrze, przypominające warunki, w jakich żył i mieszkał Joseph Wittig, nastrój i atmosferę pracy oraz wypoczynku. 
Oryginały dokumentów prezentowanych na wystawie znajdują się w zbiorach Archiwum Uniwersyteckiego we Wrocławiu. Pamiątki po Wittigu oraz część książek przekazane zostały na wystawę przez rodzinę pisarza zamieszkałą w Niemczech. Część z eksponatów prezentowanych w gabinecie pochodzi z dawnego wyposażenia domu.

</doc>
<doc id="1880860" url="https://pl.wikipedia.org/wiki?curid=1880860" title="Alain Nef">
Alain Nef

Alain Nef (ur. 6 lutego 1982 w Wädenswil) – szwajcarski piłkarz występujący na pozycji obrońcy. Obecnie jest zawodnikiem FC Zürich.
Kariera klubowa.
Nef karierę rozpoczynał jako junior w 1989 roku w klubie FC Wädenswil. W 1998 roku przeszedł do juniorskiej ekipy drużyny FC Zürich. W 2001 roku został włączony do jego pierwszej drużyny. W szwajcarskiej ekstraklasie zadebiutował 1 grudnia 2001 w zremisowanym 1:1 meczu z FC Luzern. 26 marca 2003 w przegranym 1:2 spotkaniu z Servette FC strzelił pierwszego gola w trakcie gry w ekstraklasie Szwajcarii. W 2005 roku zdobył z zespołem Puchar Szwajcarii, a rok później mistrzostwo Szwajcarii.
Latem 2006 roku odszedł do włoskiej Piacenzy Calcio, grającej w Serie B. W tych rozgrywkach pierwszy mecz zaliczył 9 września 2006 w przegranym 0:2 pojedynku z Brescią Calcio. W Piacenzy Nef spędził dwa sezony.
W 2008 roku podpisał kontrakt z pierwszoligowym Udinese Calcio. W Serie A zadebiutował 30 sierpnia 2008 w wygranym 3:1 spotkaniu z US Palermo. W styczniu 2009 Nef został wypożyczony do hiszpańskiego Recreativo Huelva. Po raz pierwszy w Primera División wystąpił 1 lutego 2009 w zremisowanym 1:1 meczu z Espanyolem. Latem 2009 roku na zasadzie wypożyczenia przeszedł do Triestiny Calcio, grającej w Serie B. Pod koniec sierpnia 2010 wypożyczono go do szwajcarskiego BSC Young Boys.
Kariera reprezentacyjna.
W reprezentacji Szwajcarii Nef zadebiutował 20 sierpnia 2008 w wygranym 4:1 towarzyskim meczu z Cyprem, w którym strzelił także gola.

</doc>
<doc id="1880861" url="https://pl.wikipedia.org/wiki?curid=1880861" title="Vi Violet Thomas">
Vi Violet Thomas

Vi Violet Thomas (ur. ? – zm. 7 stycznia 2010 w High Wycombe w Anglii) – angielska działaczka społeczna, organizatorka pomocy humanitarnej dla Polaków w okresie stanu wojennego, współzałożycielka Medical Aid For Poland.
W czasie stanu wojennego kilkakrotnie przyjeżdżała do Polski z ekipą tirów z zebranymi przez swoją organizację darami dla polskich szpitali i domów opieki.

</doc>
<doc id="1880862" url="https://pl.wikipedia.org/wiki?curid=1880862" title="Uzwarcenie przestrzeni">
Uzwarcenie przestrzeni



</doc>
<doc id="1880863" url="https://pl.wikipedia.org/wiki?curid=1880863" title="Kompaktyfikacja">
Kompaktyfikacja



</doc>
<doc id="1880864" url="https://pl.wikipedia.org/wiki?curid=1880864" title="Tatra KT3">
Tatra KT3

Tatra KT3 – oznaczenie jednej z modernizacji tramwajów T3 produkcji czechosłowackiej.
Modernizacja.
Wóz KT3 jest (podobnie jak np. Tatra K3R-NT), zmontowany z dwóch tramwajów Tatra T3. W środek wmontowano człon z obniżoną podłogą oraz dwa przeguby łączące człon środkowy z członem pierwszym i trzecim. Poza tym zainstalowano instalację elektryczną typu TV Progress, zmodernizowano wnętrze i kabinę motorniczego. Tramwaj otrzymał także nową ścianę przednią i tylną z tworzyw sztucznych. Pantograf i drzwi pozostawiono oryginalne.

</doc>
<doc id="1880866" url="https://pl.wikipedia.org/wiki?curid=1880866" title="Mountain View (hrabstwo Santa Clara)">
Mountain View (hrabstwo Santa Clara)

Mountain View – miasto położone w hrabstwie Santa Clara, w Kalifornii. Swoją nazwę wzięło ze względu na widok na góry Santa Cruz. Według spisu powszechnego z roku 2000 liczyło 70 708 mieszkańców.
Mountain View jest jednym z głównych miast tworzących Dolinę Krzemową. Swoje siedziby ulokowały w nim między innymi: Google, LinkedIn, Fundacja Mozilla. Od 16 sierpnia 2006 roku całe miasto pokryte jest zasięgiem darmowego dostępu do internetu. Odpowiada za to Google.
W mieście działa 12 szkół publicznych i 8 prywatnych.
W Mountain View działa publiczna biblioteka. W zbiorach znajdują się książki, czasopisma, filmy oraz muzyka. Można w niej także korzystać z internetu. Podczas roku fiskalnego 08-09 biblioteka została odwiedzona 857 197 razy.
Przez miasto przebiega linia kolejowa firmy Caltrain z San Francisco do Gilroy.

</doc>
<doc id="1880869" url="https://pl.wikipedia.org/wiki?curid=1880869" title="EmuTOS">
EmuTOS

EmuTOS – zamiennik systemu opracyjnego TOS, przeznaczonego dla komputerów Atari ST, bazujący na źródłach GEMu opublikowanych przez firmę Caldera. Rozprowadzany na zasadzie wolnego oprogramowania. Nie dodaje żadnych rozszerzonych możliwości w stosunku do oryginalnego TOSu, z wyjątkiem bezpośredniej obsługi dysków IDE i tablicy partycji MBR. W założeniu ma być to łatwo dostępny system przeznaczony do użytku z emulatorami, takimi jak ARAnyM. Jest także używany w komputerze FireBee, oraz został sportowany na komputery Amiga.

</doc>
<doc id="1880870" url="https://pl.wikipedia.org/wiki?curid=1880870" title="Heinz Barmettler">
Heinz Barmettler

Heinz Barmettler (ur. 21 lipca 1987) – szwajcarski piłkarz występujący na pozycji obrońcy. Od 2015 roku jest zawodnikiem klubu Cibao FC.
Kariera klubowa.
Barmettler treningi rozpoczął w wieku 6 lat w klubie FC Blue Stars Zürich. W 1999 roku, mając 12 lat przeszedł do juniorskiej ekipy zespołu Grasshopper Club. W 2005 roku został włączony do jego rezerw. W 2006 roku trafił do FC Zürich. W szwajcarskiej ekstraklasie zadebiutował 12 sierpnia 2006 w przegranym 1:3 meczu z FC Sankt Gallen. W 2007 roku zdobył z klubem mistrzostwo Szwajcarii. W 2008 roku zajął z nim 3. miejsce w lidze, a w 2009 ponownie został mistrzem Szwajcarii.
Kariera reprezentacyjna.
W reprezentacji Szwajcarii Barmettler zadebiutował 14 listopada 2009 w przegranym 0:1 towarzyskim meczu z Norwegią.

</doc>
<doc id="1880871" url="https://pl.wikipedia.org/wiki?curid=1880871" title="Wybory prezydenckie na Sri Lance w 2010 roku">
Wybory prezydenckie na Sri Lance w 2010 roku

Wybory prezydenckie na Sri Lance w 2010 roku - wcześniejsze wybory prezydenckie na Sri Lance, zorganizowane 26 stycznia 2010 i zakończone zwycięstwem urzędującego prezydenta Mahindy Rajapaksy, który pokonał głównego kandydata opozycji, generała Saratha Fonsekę.
Organizacja wyborów.
23 listopada 2009 prezydent Mahinda Rajapaksa ogłosił decyzję o organizacji wcześniejszych wyborów. Zgodnie z konstytucją kraju, głowa państwa może rozpisać wcześniejsze wybory prezydenckie po czterech latach swojej 6-letniej kadencji. Ostatnie wybory odbyły się w listopadzie 2005, co oznaczało organizację kolejnych w listopadzie 2011.
27 stycznia 2009 komisja wyborcza wyznaczyła dokładną datę wyborów na 26 stycznia 2010 oraz ustaliła czas zgłaszania kandydatur począwszy od 17 grudnia 2009. Do udziału w wyborach uprawnionych było 14,09 mln obywateli, którzy oddawali swoje głosy w ponad 11 tys. punktach wyborczych.
Kandydaci i kampania wyborcza.
Głównymi kandydatami w wyborach prezydenckich byli urzędujący od 2005 prezydent Mahinda Rajapaksa oraz były dowódca sił zbrojnych, generał Sarath Fonseka.
Prezydent Rajapaksa, stojący na czele Partii Wolności Sri Lanki ("Sri Lanka Freedom Party") i startujący jako kandydat koalicji "United People's Freedom Alliance", ubiegał się o reelekcję na stanowisku. Jego główny rywal, generał Fonseka, zdecydował się na udział w wyborach 29 listopada 2009. Już kilka dni wcześniej jego ewentualną kandydaturę poparła główna partia opozycyjna, Zjednoczona Partia Narodowa ("United National Party") oraz opozycyjna partia komunistyczna, Janatha Vimukthi Peramuna (Ludowy Front Wyzwolenia). 12 listopada 2009 gen. Fonseka zrezygnował z funkcji Szefa Sztabu Obrony z powodu konfliktu z prezydentem wokół wkładu i zasług obu stron w zakończenie wojny domowej na Sri Lance i zwycięstwo nad Tamilskimi Tygrysami. W swoim przemówieniu Fonseka skrytykował rząd za ograniczanie wolności i mediów oraz przeciąganie procesu asymilacji uchodźców wojennych. Stwierdził, że władze nie potrafiły przywrócić normalności w kraju. Zobowiązał się do zreformowania uprawnień wykonawczych głowy państwa w ciągu sześciu miesięcy, przeprowadzenia wyborów parlamentarnych i uchwalenia nowej konstytucji, gwarantującej zasady demokracji, sprawiedliwości społecznej i wolności mediów. Na początku stycznia 2010 Fonseka zobowiązał się do zwolnienia wszystkich zatrzymanych bojowników tamilskich, przeciwko którym nie postawiono żadnych zarzutów i zniesienie stanu wyjątkowego w kraju w ciągu miesięcy, w przypadku wygranej w wyborach. W odpowiedzi, główna reprezentacja Tamilów, Tamilski Sojusz Narodowy ("Tamil National Alliance"), zadeklarował poparcie dla jego kandydatury, stwierdzając, że polityka prezydenta Rajapaksy nie gwarantuje pojednania narodowego.
Oprócz Rajapaksy i Fonseki, do udziału w wyborach dopuszczonych zostało jeszcze 20 kandydatów, w tym 5 niezależnych. Jedna kandydatura została odrzucona przez komisję wyborczą. W sumie, w wyborach wzięła udział największa liczba kandydatów w historii kraju.
24 stycznia 2010 była prezydent Chandrika Kumaratunga udzieliła wsparcia kandydaturze Fonseki. Opozycja oskarżyła rządzących o planowanie oszustw wyborczych i podsycanie niepokojów w celu utrzymania swojej władzy. Kampania wyborcza okazała się bardzo krwawa, zanotowanych zostało ponad 800 aktów przemocy, w których ogółem zginęło 5 osób. Zaniepokojenie rosnącą przemocą wyraził sekretarz generalny ONZ, Ban Ki-moon. Zaapelował on do wszystkich partii politycznych i ich zwolenników o powstrzymanie się od przemocy i unikanie prowokacyjnych działań w czasie okresu wyborczego. Organizacje monitorujące przebieg kampanii stwierdziły, że była ona najbrutalniejsza w ciągu ostatnich 20 lat.
Głosowanie i wyniki.
W celu zapewnienia bezpieczeństwa, władze w dniu głosowania rozlokowały 68 tys. sił policyjnych. 26 stycznia 2010 doszło do eksplozji w kilku miastach kraju, m.in. w Dżafnie, jednak nie spowodowały one żadnych ofiar. Prezydent Rajapaksa stwierdził po oddaniu głosu, że jego zwycięstwo będzie „znaczące”, dodając, że naród jest „gotowy cieszyć się z lepszego jutra”. Generał Fonseka nie mógł oddać głosu, gdyż jego nazwisko nie znalazło się na liście wyborców. Komisja Wyborcza orzekła, iż pomimo tego może on ubiegać się o prezydenturę. Wybory były monitorowane przez obserwatorów ze Wspólnoty Narodów oraz kilku państw azjatyckich.
27 stycznia 2010 komisja wyborcza opublikowała oficjalne wyniki wyborów. Zwycięstwo już w pierwszej turze odniósł prezydent Rajapaksa, który zdobył 57,88% głosów, o ponad 1,8 mln więcej niż drugi Sarath Fonseka (40,15% głosów). Frekwencja wyborcza była wysoka i wyniosła 74,5%. W północno-wschodnich regionach kraju, zamieszkanych przez ludność tamilską sprzyjającą Fonsece, frekwencja była niska i nie przekroczyła 30%. Międzynarodowi obserwatorzy wyrazili zaniepokojenie rozmiarami przedwyborczej przemocy, której częściej według nich mieli dopuszczać się zwolennicy prezydenta Rajapakse, a także nadużywaniem przez władze swojej pozycji, w tym nierówny dostęp do publicznych mediów. Szef międzynarodowego Centrum ds. Monitorowania Przemocy Wyborczej stwierdził, że choć odnotowane zostały nieprawidłowości w trakcie wyborów, nie pojawiły się dowody sugerujące masowe fałszerstwa wyborcze.
Reakcje i sytuacja powyborcza.
Generał Fonseka odrzucił wyniki wyborów, oskarżając władze o fałszerstwa oraz zarzucając im nieuczciwą i nierównoprawną kampanię wyborczą. Wezwał do anulowania wyników i zapowiedział zaskarżenie ich do sądu. 27 stycznia 2010, w czasie ogłaszania cząstkowych wyników wyborów, korzystnych dla urzędującego prezydenta, hotel, w którym przebywał Fonseka został otoczony przez wojsko. Generał oskarżył władze o próbę jego zatrzymania i zastraszenia. Jak argumentował rzecznik sił zbrojnych, rozlokowanie żołnierzy wokół budynku było spowodowane wyłącznie planem ujęcia 400 dezerterów, przebywających również w tym czasie w hotelu. Jeszcze tego samego dnia Fonseka opuścił budynek w asyście swojej ochrony, siły wojskowe wycofały się wówczas spod hotelu.
Prezydent Rajapaksa nazwał swoje zwycięstwo „wyborem narodu”, a siebie prezydentem wszystkich obywateli. Jego zwolennicy hucznie świętowali wygraną na ulicach Kolombo. Rzecznik prezydenta określił jego sukces jako „historyczne i oszałamiające zwycięstwo”. Rajapakse zapowiedział dalszy rozwój Sri Lanki, wykorzystanie jej strategicznego położenia na szlakach powietrznych i morskich, odbudowę infrastruktury, przyciągnięcie do kraju kapitału zagranicznego oraz poprawę wydajności krajowej gospodarki.
Gratulacje prezydentowi złożył premier Indii Manmohan Singh oraz przedstawiciele amerykańskiej ambasady, którzy wezwali jednakże lankijskie władze do zbadania wszystkich nieprawidłowości wyborczych oraz do zapewnienia bezpieczeństwa wszystkim kandydatom. 2 lutego 2010 Sąd Najwyższy orzekł, że nowy mandat prezydenta Rajapaksy rozpocznie się z dniem 19 listopada 2010. Oznaczało to w praktyce wydłużenie jego rządów o kilka miesięcy i możliwość sprawowania przez niego władzy do listopada 2016.
3 lutego 2010 tysiące zwolenników opozycji demonstrowało w Kolombo przeciw sfałszowanym ich zdaniem wyborom prezydenckim i samemu prezydentowi Rajapaksie. Władze w kolejnych dniach po wyborach zatrzymały dziesiątki wojskowych, związanych dawniej z Fonseką, których oskarżyły o planowanie zamachu stanu. O to samo oskarżyły również Fonsekę. Odrzucił on zarzuty, lecz władze uniemożliwiły mu opuszczenie kraju. 29 stycznia 2010 wojsko wtargnęło i zajęło siedzibę jego sztabu wyborczego. 8 lutego 2010 Fonseka został aresztowany w swoim biurze w Kolombo przez siły wojskowe pod oficjalnym zarzutem „popełnienia przestępstw wojskowych”.

</doc>
<doc id="1880873" url="https://pl.wikipedia.org/wiki?curid=1880873" title="Black Star">
Black Star



</doc>
<doc id="1880874" url="https://pl.wikipedia.org/wiki?curid=1880874" title="Dirname">
Dirname

dirname ( – katalog, – nazwa) – polecenie systemu Unix, służące do wyświetlania ścieżki bez ostatniego składnika. Działa odwrotnie do polecenia basename.
W systemie GNU ten program jest dostępny w pakiecie GNU Coreutils.
Autorami wersji GNU programu są David MacKenzie i Jim Meyering.
Składnia polecenia.
Wyświetla NAZWĘ bez ostatniego składnika.
Jako OPCJĘ można podać:

</doc>
<doc id="1880875" url="https://pl.wikipedia.org/wiki?curid=1880875" title="Rajd Abu Dhabi 2009">
Rajd Abu Dhabi 2009



</doc>
<doc id="1880877" url="https://pl.wikipedia.org/wiki?curid=1880877" title="Otakar Štáfl">
Otakar Štáfl

Otakar Štáfl (ur. 30 grudnia 1884 w Havlíčkův Brodzie, zm. 14 lutego 1945 w Pradze) – czeski taternik, malarz i grafik, ilustrator, założyciel Tatrzańskiego Cmentarza Symbolicznego pod Osterwą i mąż taterniczki Vlasty Štáflovej.
Otakar Štáfl pierwszy raz pojawił się w Tatrach przed I wojną światową, po jej zakończeniu przyjeżdżał w Tatry co rok. W latach 1928–1939 był wraz z Václavem Fišką współdzierżawcą Schroniska Popradzkiego. Jego działalność malarska miała miejsce głównie w Tatrach, w 1928 roku wydana została teka z jego 120 akwarelami tatrzańskimi. Po rozpoczęciu II wojny światowej wyjechał z Tatr, 14 lutego 1945 roku zginął wraz ze swoją żoną Vlastą od wybuchu amerykańskiej bomby lotniczej.
W 1947 roku odsłonięto na cmentarzu pod Osterwą tablicę, która upamiętnia Otakara Štáfla i jego żonę. W jego rodzinnej miejscowości Havlíčkův Brod znajduje się izba pamiątkowa, która poświęcona jest jego osobie i jego twórczości malarskiej.

</doc>
<doc id="1880880" url="https://pl.wikipedia.org/wiki?curid=1880880" title="Otakar Stafl">
Otakar Stafl



</doc>
<doc id="1880881" url="https://pl.wikipedia.org/wiki?curid=1880881" title="Schandmaul">
Schandmaul

Schandmaul jest niemieckojęzycznym zespołem z okolic Monachium, grającym medieval rock i folk rock.
Historia.
Schandmaul został założony w 1998 roku, kiedy to szóstka muzyków z Monachium i okolic zdecydowała się zagrać wspólny koncert folkowy. Ponieważ granie samych coverów im nie wystarczało, postanowili napisać własne piosenki. Tak powstała jedna z pierwszych samodzielnych piosenek Schandmaula "Teufelsweib" (niem. "Samica diabła"), której dźwięki stały się typowe dla zespołu. W dalszych latach zespół poszedł tą samą trasą.
Pierwszy koncert Schandmaula odbył się w knajpie „Die Hexe” 14 listopada 1998. Do tego czasu nie mieli żadnej nazwy: nazwy „Schandmaul” zaczęli używać dopiero tuż przed koncertem. Z zamierzenia miała być nazwą ironiczną, symbolizującą jokera z gier karcianych, błazna. Po udanych koncertach zdecydowali się nagrać album "Wahre Helden" (niem. Prawdziwi bohaterowie), który ukazał się na początku 1999.
Ponieważ koncerty dalej stanowiły energię i inspirację dla zespołu do tworzenia kolejnych utworów, w 2000 ukazał się drugi album pod tytułem "Von Spitzbuben und anderen Halunken". W tym samym roku grupa rozpoczęła współpracę z biurem koncertów "Extratours" – współpraca trwa do dziś.
W 2001 roku na Schandmaul zwróciła uwagę wytwórnia płytowa i jeszcze w tym roku wprowadziła na rynek nowe wydanie "Von Spitzbuben und anderen Halunken". W tym samym czasie Schandmaul udzielał kolejnych koncertów, między innymi na festiwalach takich jak M'era Luna, Zillo-Festival czy Wave-Gotik-Treffen, a także zorganizował pierwszą dużą trasę. Trzeci album – "Narrenkönig" (niem. "Król błaznów") – został nagrany w profesjonalnym studio i w październiku 2002 został wprowadzony na rynek. Osiągnął 70. miejsce na niemieckich listach top albumów 2002 roku. W tym samym roku, nieco wcześniej, w sierpniu 2002 basista Hubsi Widmann odszedł z grupy, a na jego miejsce przyszedł Matthias Richter, który nie brał jednak już udziału w nagrywaniu płyty "Narrenkönig".
Wraz z początkiem 2004 ukazał się "Wie Pech &amp; Schwefel" (niem. "Jak smoła i siarka") – pierwszy album studyjny nagrany z Matthiasem Richterem jako basistą. Trasa promująca, w trakcie której zespół zagrał ponad 80 koncertów, odbyła się w całej niemieckojęzycznej części Europy. Pod koniec 2004 zespół zorganizował po raz pierwszy „Funkenflug-Festival” w Monachium. W tym samym roku grupa powołała do życia swój największy projekt: trasę akustyczną, bez gitary elektrycznej, za to z kwartetem smyczkowym i dodatkowo perkusją, a w 2005 koncert w monachijskim Circus Krone, w trakcie którego zespołowi towarzyszyła orkiestra "Puchheimer Jugendkammerorchester" i liczni goście z innych zespołów (między innymi Castus i Wim z Corvus Corax jako dudziarze czy Oliver SaTyr z Fauna jako harfiarz). Koncert okazał się sukcesem do tego stopnia, że na krótko ukazało się DVD i CD pod nazwą " Kunststück", zawierające nagrania z trasy oraz przede wszystkim występ w Circus Krone. Poza tym ukazał się pierwszy singiel Schandmaul pod tytułem "Bin unterwegs", który zawierał również kilka utworów na żywo z wyżej wspomnianego koncertu. Późniejsze koncerty tego typu, częściowo z orkiestrą smyczkową, ale już również na powrót z elementami rocka, zakończyła współpraca z Niemieckim Centrum Terapii Muzycznej. W marcu 2006 ukazał się kolejny album "Mit Leib und Seele" (niem. "Ciałem i duszą"). Jako pierwszy ze wszystkich dotychczasowych dostał się na listę Top 10 Media Control Charts. We wrześniu 2007 grupa otrzymała bawarską nagrodę Pick Up za projekt „Newcomermusic”.
4 kwietnia 2008 grupa opublikowała album "Anderswelt" (niem. "Inny świat"), który sięgnął ósmego miejsca na niemieckiej liście top albumów: zespół odnotował to wówczas jako najwyższe miejsce na topliście albumów w historii istnienia Schandmaul.
14 listopada 2008 odbył się koncert jubileuszowy z okazji 10-letniego istnienia zespołu, na którym zjawiło się 7.000 fanów. W ciągu 3,5 godziny zespół zagrał prawie wszystkie swoje najbardziej znane utwory oraz album "Anderswelt". 24 kwietnia 2009 ukazało się Live-DVD "Sinnfonie", zawierające wykonania z wyżej wspomnianego koncertu.
W 2009 roku Schandmaul został nominowany do nagrody Echo.
Styl.
Zespół łączy instrumenty współczesne, takie jak gitara basowa, perkusja czy gitara elektryczna, z instrumentami średniowiecznymi, jak np. szałamaja, lira korbowa czy dudy. Używa również instrumentów typowych dla folku: skrzypiec i akordeonu, które stanowią podstawową część melodii. Schandmaul zawiera w sobie wyraźne wpływy folku i rocka, natomiast elementy muzyki średniowiecznej występują raczej w wąskim zakresie.
Tematyka i składnia tekstów zawierają w sobie duże wpływy średniowieczne. Piosenki często opowiadają krótkie historie, zwłaszcza te znane z wieków średnich. W piosenkach Schandmaul często jest więc mowa i królach, błaznach, grajkach ("Der Spielmann"), słynnych artefaktach ("Der Talisman") czy karczmach ("Trinklied"). W ten sposób część piosenek brzmi jak ballady czy też wyśpiewane bajki.
Wraz z biegiem czasu styl Schandmaul oraz treści piosenek się zmieniały. Pierwsze albumy zawierają w sobie bardzo uwydatnione wpływy średniowieczne, zarówno w tekstach, jak i samej muzyce. Na nowszych zespół pozwala sobie na „mocniejsze” dźwięki (gitara elektryczna zaczyna grać coraz większą rolę). Teksty nie są już tak nasycone średniowieczną składnią ani tematyką.

</doc>
<doc id="1880882" url="https://pl.wikipedia.org/wiki?curid=1880882" title="Całka Pettisa">
Całka Pettisa

Całka Pettisa a. Gelfanda-Pettisa – rozszerzenie pojęcia całki na funkcje o wartościach w przestrzeniach liniowo-topologicznych poprzez sprowadzenie do zagadnienia całkowalności złożeń funkcji z ciągłymi funkcjonałami liniowymi na rozważanej przestrzeni. W tym wypadku, zagadnienie całkowalności w sensie Pettisa zależy od trzech czynników: własności przestrzeni z miarą na której określona jest funkcja, własności samej przestrzeni wartości oraz postaci ciągłych funkcjonałów liniowych. Należy mieć na uwadze, że całkowalnść w sensie Pettisa jest tylko jednym z możliwych uogólnień całkowalności na funkcje o wartościach wektorowych. Do innych tego rodzaju uogólnień należą m.in. całka Birkhoffa, całka McShane’a, całka Dunforda czy całka Bochnera. Nazwa pojęcia pochodzi od nazwisk matematyków I. M. Gelfanda i B.J. Pettisa.
Definicja.
Niech formula_1 będzie przestrzenią z miarą oraz niech formula_2 będzie przestrzenią liniowo-topologiczną z nietrywialną przestrzenią sprzężoną formula_3 O funkcji formula_4 mówi się, że jest całkowalna w sensie Pettisa, gdy dla każdego zbioru formula_5 oraz wszelkich funkcjonałów formula_6 istnieje taki element formula_7 przestrzeni formula_8 że
Punkt formula_10 we wzorze powyżej, nazywany jest całką Pettisa z funkcji formula_11 na zbiorze formula_12 względem miary formula_13 i oznaczany symbolem
Każda funkcja formula_11 całkowalna w sensie Pettisa jest również słabo mierzalna, to znaczy dla każdego formula_6 funkcja
jest mierzalna w ciele skalarów.
W przypadku, gdy formula_2 jest przestrzenią Banacha, funkcja
jest miarą wektorową przeliczalnie addytywną, nazywaną całką nieoznaczoną Pettisa z funkcji formula_20
W przypadku funkcji o wartościach w przestrzeniach refleksywnych pojęcia całkowalności w sensie Pettisa i w sensie Dunforda pokrywają się.
Przykłady.
Przykład funkcji całkowalnej w sensie Pettisa, której norma nie jest całkowalna.
Niech formula_2 będzie przestrzenią Hilberta oraz formula_22 będzie ciągiem ortonormalnym punktów tej przestrzeni. Funkcja formula_23 dana wzorem
jest całkowalna w sensie Pettisa względem miary Lebesgue’a natomiast
Przykład funkcji niecałkowalnej
Funkcja formula_26 dana wzorem
nie jest całkowalna w sensie Pettisa. Istotnie, niech formula_28 oraz niech formula_29 będzie odpowiadającym mu elementem z przestrzeni formula_30 (zob. twierdzenie Riesza dla przestrzeni formula_31).
Gdyby istniała całka formula_33 to
gdzie formula_35 przyporządkowuje elementowi przestrzeni formula_31 jego formula_37-ty wyraz.
Pettis Integral Property.
Niech formula_13 będzie miarą skończoną na przestrzeni formula_39 Mówimy, że przestrzeń Banacha ma własność formula_13-PIP ("Pettis Integral Property"), gdy każda funkcja słabo mierzalna i formula_13-p.w. słabo ograniczona formula_4 jest całkowalna w sensie Pettisa względem formula_43 W szczególności, używa się zapisu Lebesgue-PIP w przypadku miary Lebesgue’a na odcinku jednostkowym. Mówi się, że przestrzeń Banacha ma własność PIP, gdy ma własność formula_13-PIP dla każdej miary skończonej formula_43
Nie każda przestrzeń Banacha ma własność PIP. Na przykład przestrzeń funkcji ciągłych określonych na przestrzeni zwartej formula_46 gdzie formula_47 oznacza pierwszą nieprzeliczalną liczbę porządkową, nie ma własności formula_13-PIP dla pewnej miary Baire’a na σ-algebrze swoich podzbiorów mających własność Baire’a w sensie słabej topologii. Istnieją przestrzenie formula_2 (np. tzw. "długa przestrzeń Jamesa") takie, że formula_2 i formula_51 mają własność Radona-Nikodýma (RNP), ale one same nie mają własności PIP. Pod założeniem hipotezy continuum (CH) albo negacji CH i aksjomatu Martina długa przestrzeń Jamesa nie ma własności Lebesgue-PIP.
Przestrzeń funkcji całkowalnych w sensie Pettisa.
Niech formula_1 będzie przestrzenią z miarą skończoną oraz formula_2 będzie przestrzenią Banacha. W przestrzeni formula_59 wszystkich funkcji (klas równoważności formula_13-p.w.) całkowalnych w sensie Pettisa formula_61 funkcjonał określony wzorem
jest normą. Bezpośrednio z definicji wynika, że jeżeli formula_63 to
W przypadku, gdy formula_2 jest przestrzenią nieskończenie wymiarową, to formula_59 nie jest przestrzenią zupełną (przestrzenią Banacha), jest natomiast przestrzenią beczkowatą (a zatem prawdziwe są w stosunku niej pewne wersje twierdzenia Banacha-Steinhausa i twierdzenia o wykresie domkniętym).

</doc>
<doc id="1880885" url="https://pl.wikipedia.org/wiki?curid=1880885" title="Links 2-3-4">
Links 2-3-4

Links 2-3-4 (niem. Lewa 2-3-4) – utwór niemieckiej grupy Rammstein pochodzący z trzeciego albumu zespołu, zatytułowanego "Mutter" (2001).
Słowa piosenki są odpowiedzią na zarzuty kierowane w kierunku muzyków, iż popierają faszyzm. W utworze padają słowa "(mein Herz) schlägt es links" - "(moje serce) bije na lewo", co znaczy iż wyznają lewicowe poglądy.
Teledysk przedstawia wygenerowaną komputerowo walkę kolonii mrówek z chrząszczem.
Spis utworów.
Maxi singiel
Meksykański Cardsleeve
DVD single

</doc>
<doc id="1880891" url="https://pl.wikipedia.org/wiki?curid=1880891" title="Przygody Misia Colargola">
Przygody Misia Colargola

Przygody Misia Colargola – polsko-francuski lalkowy serial animowany wytwórni Se-ma-for w Łodzi, którego głównym bohaterem jest Miś Colargol.
Serial powstawał w latach 1968-1974. Kierownikiem artystycznym, współautorem scenariusza oraz autorem scenografii był Tadeusz Wilkosz. Muzykę skomponowali Mireille (odc. 1-27) i Jean Michel Defaye (odc. 28-53).

</doc>
<doc id="1880893" url="https://pl.wikipedia.org/wiki?curid=1880893" title="Quasi-pochodna">
Quasi-pochodna

Quasi-pochodna – jedno z uogólnień pochodnej funkcji między przestrzeniami Banacha. Quasi-pochodną można postrzegać jako silniejszą wersję pojęcia pochodnej Gâteaux, lecz z kolei słabsze niż pochodna Frécheta (w sensie opisanym niżej).
Definicja.
Niech formula_1 będzie funkcją ciągłą ze zbioru otwartego formula_2 z przestrzeni Banacha formula_3 w inną przestrzeń Banacha formula_4 Quasi-pochodną funkcji formula_5 w punkcie formula_6 nazywa się przekształcenie liniowe formula_7 o następującej własności:
Jeżeli takie przekształcenie liniowe formula_12 istnieje, to funkcję formula_5 nazywa się "quasi-różniczkowalną" w punkcie formula_14
Własności.
Założenie ciągłości formula_12 jest zbędne, gdyż wynika z definicji. Jeżeli formula_5 jest różniczkowalna w sensie Frécheta w punkcie formula_17 to na mocy reguły łańcuchowej formula_5 jest również quasi-różniczkowalna, a jej quasi-pochodna w punkcie formula_19 jest równa pochodnej Frécheta w tym punkcie. Implikacja odwrotna zachodzi, o ile tylko formula_3 jest skończonego wymiaru. Jeżeli formula_5 jest quasi-różniczkowalna, to jest ona także różniczkowalna w sensie Gâteaux, a jej pochodna Gâteaux jest równa quasi-pochodnej tej funkcji.

</doc>
<doc id="1880895" url="https://pl.wikipedia.org/wiki?curid=1880895" title="Zygmunt Kucharczyk">
Zygmunt Kucharczyk

Zygmunt Adam Kucharczyk (ur. 25 sierpnia 1954 w Częstochowie) – polski polityk, nauczyciel akademicki, wicewojewoda częstochowski i śląski.
Życiorys.
Ukończył studia na Wydziale Fizyki Technicznej i Matematyki Stosowanej Politechniki Warszawskiej. Uzyskał następnie stopień naukowy doktora mechaniki na Wydziale Mechaniczny Energetyki i Lotnictwa tej samej uczelni. Jest pracownikiem naukowym Instytutu Obróbki Plastycznej, Inżynierii Jakości i Bioinżynierii na Wydziale Inżynierii Mechanicznej i Informatyki Politechniki Częstochowskiej. Specjalizuje się w zakresie inżynierii jakości, trybologii i mechaniki ośrodków ciągłych.
Działacz Stowarzyszenia „Wspólnota Polska”. W rządzie Jerzego Buzka był wicewojewodą częstochowskim (ostatnim w historii tego województwa) i następnie (do 2001) wicewojewodą śląskim.
Działał w ROAD, Unii Wolności i utworzonej na bazie tego ugrupowania Partii Demokratycznej. W 2006 przeszedł do Platformy Obywatelskiej. Kandydował kilkakrotnie z ramienia tych ugrupowań bez powodzenia w wyborach parlamentarnych i samorządowych.

</doc>
<doc id="1880899" url="https://pl.wikipedia.org/wiki?curid=1880899" title="Vladimir Karalić">
Vladimir Karalić

Vladimir Karalić (ur. 22 marca 1984 w Belgradzie) – bośniacki piłkarz grający na pozycji napastnika. W 2007 roku zaliczył jeden występ w reprezentacji swojego kraju.

</doc>
<doc id="1880903" url="https://pl.wikipedia.org/wiki?curid=1880903" title="Gmina Tarnogród (1867-1954)">
Gmina Tarnogród (1867-1954)



</doc>
<doc id="1880904" url="https://pl.wikipedia.org/wiki?curid=1880904" title="Florian Cynk">
Florian Cynk

Florian Stanisław Cynk (ur. 3 maja 1838 w Krakowie, zm. 10 października 1912 tamże) – malarz polski, profesor rysunku w Szkole Sztuk Pięknych w Krakowie.
Życiorys.
Studiował w Szkole Sztuk Pięknych w Krakowie u Wojciecha Stattlera i Władysława Łuszczkiewicza. Studia kontynuował na Akademiach w Dreźnie (1862-1863) i Monachium (1863-1867: w połowie lutego 1863 r. zgłosił się do Techn. Malklasse - immatrykulacja 17 II 1863 r.). W roku 1877 został powołany na profesora rysunku w krakowskiej Szkole Sztuk Pięknych. Pozostawał pod wpływem Jana Matejki, wykonywał rysunki przedstawiające jego obrazy, które służyły potem do wykonania drzeworytniczych ilustracji publikowanych w „Tygodniku Illustrowanym” i „Kłosach”. Pomagał też w wykreślaniu widoków perspektywicznych na największych obrazach Matejki.
Malował obrazy historyczne i religijne oraz portrety. W roku 1888 namalował obraz ołtarzowy Matki Bożej Królowej Korony Polskiej w kościele w Stryju, w Wiśniczu Starym wraz z Janem Matejką namalował obrazy przedstawiające świętych Kingę i Wojciecha.
W roku 1886 został dyrektorem Towarzystwa Przyjaciół Sztuk Pięknych w Krakowie.
Pochowany został na Cmentarzu Rakowickim w Krakowie, w grobowcu rodzinnym, w kwaterze XIVa.
Do uczniów Floriana Cynka należeli m. in. Stanisław Wyspiański, Piotr Stachiewicz, Jan Wojnarski, Ludwik Stasiak, Artur Markowicz, Wojciech Weiss, Ludwik Misky, Józef Rapacki, Stefan Filipkiewicz, Władysław Benda i Zefiryn Ćwikliński.

</doc>
<doc id="1880906" url="https://pl.wikipedia.org/wiki?curid=1880906" title="Zaćmienie Słońca z 3 października 2005">
Zaćmienie Słońca z 3 października 2005

Obrączkowe zaćmienie Słońca z 3 października 2005 - zaćmienie Słońca widoczne w wąskim pasie od północnego Atlantyku, przez Półwysep Iberyjski (m.in. w Madrycie), Afrykę (Algierię, Tunezję, Libię, Sudan, Etiopię i Kenię) po Ocean Indyjski. Zaćmienie widoczne było także jako częściowe w całej Europie, na większości obszaru Afryki, w Indiach i na Bliskim Wschodzie. Na terytorium Polski przesłonięciu uległo 40 - 50% tarczy słonecznej.

</doc>
<doc id="1880907" url="https://pl.wikipedia.org/wiki?curid=1880907" title="Drużynowe Mistrzostwa Świata na Żużlu 1965">
Drużynowe Mistrzostwa Świata na Żużlu 1965

Drużynowe Mistrzostwa Świata na Żużlu 1965 – 6. edycja drużynowych mistrzostw świata na żużlu. Zawody finałowe odbyły się 5 września 1965 roku w zachodnioniemieckim Kempten.
Tytułu mistrzowskiego, wywalczonego w 1964 roku w Abensbergu, broniła reprezentacja Szwecji.
Eliminacje.
Runda brytyjska.
Wielka Brytania automatycznie w finale.

</doc>
<doc id="1880908" url="https://pl.wikipedia.org/wiki?curid=1880908" title="William Píriz">
William Píriz

William (Willy) Píriz (1933) – piłkarz urugwajski noszący przydomek "El Chato", napastnik.
Jako piłkarz klubu Defensor Sporting wziął udział w ekwadorskim turnieju Copa América 1959, gdzie Urugwaj zdobył tytuł mistrza Ameryki Południowej. Píriz zagrał tylko w drugiej połowie meczu z Brazylią, zastępując w przerwie Domingo Péreza.
Był czołowym graczem klubu Defensor w latach 50. i 60.. Trzykrotnie był najlepszym strzelcem klubu – w 1953 roku zdobył 9 bramek, w 1954 roku zdobył 7 bramek oraz w 1959 roku zdobył 9 bramek. Grał także w klubie La Luz Montevideo.

</doc>
<doc id="1880911" url="https://pl.wikipedia.org/wiki?curid=1880911" title="William Piriz">
William Piriz



</doc>
<doc id="1880918" url="https://pl.wikipedia.org/wiki?curid=1880918" title="Gmina zbiorowa">
Gmina zbiorowa



</doc>
<doc id="1880919" url="https://pl.wikipedia.org/wiki?curid=1880919" title="Opowieść o zbieraczu bambusu">
Opowieść o zbieraczu bambusu

 – japońska opowieść ("monogatari") z wczesnego okresu Heian (794–1185), najstarszy zabytek japońskiej prozy artystycznej. Jest to historia "księżycowej dziewczyny" o imieniu Kaguyahime (Kaguya-hime, Kaguya), czyli Świetlana, którą ubogi staruszek, zbieracz bambusu, znalazł jako niemowlę, wewnątrz jednej z łodyg, która błyszczała światłem.
Wyjaśnienie nazewnictwa.
Opowieść ta jest znana także pod tytułem: . Imię Kaguya (かぐや) jest przeważnie zapisywane pismem fonetycznym (hiraganą), co jest tłumaczone czasem błędnie jako Bambusowa Księżniczka (ang. "The Bamboo Princess"). Jednakże pojawiający się także zapis w postaci kanji 輝夜姫, sugeruje inne znaczenie, albowiem 輝 oznacza "blask", "jasność", "promienność"; 夜 – "noc", "wieczór"; 姫 – "księżniczkę", "młodą kobietę szlachetnego urodzenia". Jest to więc takie ujęcie, które nawiązuje do jasności bijącej od niej, tak silnej, iż "rozświetlała noc". 
Streszczenie.
Księżniczka Księżycowego Światła.
Dawno temu w małej wiosce żył pewien człowiek trudniący się zbieraniem bambusu, z którego wykonywał drobne przedmioty domowe. Ich sprzedaż pozwalała na skromne utrzymanie jemu i jego żonie. Nazywany był Taketori no Okina (竹取翁 – starzec zbierający bambus; niektóre wersje oprócz tego przydomka podają nazwisko Sanuki no Miyakko). Małżonkowie nie byli szczęśliwi, gdyż do sędziwego wieku nie doczekali się potomstwa.
Pewnego razu staruszek wybrał się jak zwykle w góry, aby zbierać łodygi bambusów. Nagle zaskoczony zobaczył jasne, miękkie światło wydobywające się z jednej z nich: jakby pełny Księżyc wzeszedł nad tym miejscem. Gdy ją ściął, we wnętrzu znalazł niemowlę wielkości ok. 3 "sun" (jap. 1 "sun" jest równy ok. 3,03 cm). Zabrał je do domu i pokazał swojej żonie. Postanowili, że wychowają dziewczynkę, jak swoją córkę i nadali jej imię Kaguya-hime (かぐや姫 – Świetlista Księżniczka). W innej wersji, kiedy niemowlę dorosło – a stało się to w ciągu trzech miesięcy – staruszkowie udali się do miejscowości Mimurodo do wróżbity o imieniu Inbe no Akita. Nadał on jej imię Nayotake no Kaguya-hime (Świetlista Księżniczka Gibkiego Bambusu) 
Od tego czasu starzec często znajdował w bambusowych łodygach drogie kamienie i złoto. Stał się bogaty, wybudował nowy dom i porzucił dotychczasowe zajęcie.
W ciągu trzech miesięcy (rosła szybko jak bambus) Kaguya wyrosła na dziewczynę normalnego wzrostu. Odznaczała się tak niezwykłą urodą, że jej przybrani rodzice starali się ją ukrywać przed obcymi. Odnosili wrażenie jakby była zrobiona ze światła. Promieniowała w domu takim blaskiem, że ciemność nocy przemieniła się w jasność dnia. Z tego powodu nazywali ją Księżniczką Księżycowego Światła. Jej niezwykła postać, piękno i wdzięk trudne były jednak do ukrycia i wkrótce stały się słynne w całym kraju, co spowodowało napływ licznych konkurentów do jej ręki oraz zalotników i ciekawskich, którzy pragnęli ją chociaż zobaczyć. Ich trud jednak poszedł na marne. Mimo długich dni i nocy spędzonych wokół domu i licznych prób ujrzenia księżycowej piękności, musieli się poddać i większość z nich odeszła. Ponadto, dziewczyna odmawiała wyjścia za mąż za kogokolwiek.
Pretendenci do ręki księżniczki.
Pozostało jednak pięciu szczególnie wytrwałych, którzy nie chcieli się poddać. Wszyscy wywodzili się z wysokiej rangą arystokracji. Wyczekiwali odpowiedzi zebrani wokół domu, nie zważając na głód i pogodę. Pisali do księżniczki listy i wiersze, ale wszystkie ich wysiłki były bezskuteczne. Tak minęła zima, nadeszła wiosna i lato. Zrezygnowani powrócili do swych domostw, gdzie spędzali czas na modlitwach do Buddy o choćby posłuchanie u księżniczki. W desperacji ponownie udali się do niej i tym razem Taketori no Okina wyszedł do nich. Ujęty ich postawą odbył ze swoją przybraną córką długą rozmowę, w czasie której zgodziła się poddać pięciu konkurentów próbie ich uczuć do niej. Kaguya postawiła warunek: obiecała wyjść za mąż za tego, który przyniesie jej z dalekich krajów konkretny przedmiot jej pragnień. Każdemu wyznaczyła inną próbę.
Pierwszy z nich, książę Ishitsukuri (Ishitsukuri no Miko), miał przynieść z Indii świętą, kamienną misę żebraczą (na jałmużnę), która należała niegdyś do Buddy. Ten uznał jednak, że zdobycie oryginału przerasta jego możliwości. Nie udawszy się zatem wcale do Indii, kupił starą, kamienną misę w jednej ze świątyń w Kioto i wręczył dziewczynie jako wskazany przez nią przedmiot. Kaguya zauważyła jednak, że misa nie jest otoczona blaskiem, który powinien towarzyszyć świętemu przedmiotowi, i odprawiła oszusta.
Drugi pretendent do jej ręki, książę Kuramochi (Kuramochi no Miko), miał zdobyć gałąź drzewa rosnącego na mitycznej górze Hōrai-san usytuowanej na wyspie Hōrai (chiń. Penglai, według chińskich legend, Wyspie Wiecznej Młodości). Korzenie tego drzewa są ze srebra, pień ze złota, a gałęzie rodzą białe klejnoty (perły) jako owoce. On również postanowił uciec się do podstępu: zatrudnił znamienitych rzemieślników, aby wykonali dla niego sztuczną gałąź ze złota, srebra i drogocennych kamieni. Tak spreparowany podarek przedstawił swojej wybrance. Jednak gdy prezentował gałąź ukochanej, do bramy jej rezydencji zaczęli się dobijać zatrudnieni przezeń rzemieślnicy, domagając się zapłaty. Skoro więc podstęp się wydał i on musiał zrezygnować z zamiaru poślubienia Kaguyi.
Trzeci konkurent, minister prawej strony ("udaijin") Abe no Mimuraji, miał przywieźć z Chin szatę wykonaną z futra ognistego szczura. Jego znajomy kupiec chiński, Wang Ching, zapewnił go, że jest w stanie zdobyć ów przedmiot i dostarczył futro odpowiadające opisowi. Zażądał za nie znacznej sumy pieniędzy, którą minister wypłacił bez chwili wahania. Gdy Kaguya otrzymała podarek, natychmiast wrzuciła go do paleniska, gdzie futro strawił ogień. Okazało się, że zalotnik dał się oszukać kupcowi – prawdziwe futro ognistego szczura miało być bowiem odporne na ogień.
Czwartemu, wielkiemu radcy dworu najwyższego stopnia ("dainagon") Ōtomo no Miyuki, Kaguya wyznaczyła zadanie zdobycia klejnotu promieniującego pięcioma kolorami, noszonego na głowie (w innej wersji na szyi lub jako część naszyjnika) przez smoka. Zalotnik rozesłał swoich podkomendnych celem odnalezienia smoka. Na ich wyposażenie przeznaczył sporą część majątku. Nie wątpiąc w sukces swych sług, zaczął przystrajać swoją siedzibę złotem i jedwabiami, aby godnie przyjąć przyszłą żonę. Pochłonięty przygotowaniami zaniedbywał jednocześnie swoją dotychczasową małżonkę. W tym czasie wysłani przezeń słudzy uznali to zadanie za niewykonalne i postanowili nie wracać w ogóle do swego suwerena, który w końcu zniecierpliwiony sam wypłynął statkiem na pełne morze, aby osobiście upolować bestię. Powstrzymał go jednak gwałtowny sztorm, podczas którego nieomal postradał życie. Przekonany, iż jest to efekt gniewu smoka, postanowił zrezygnować z dalszych prób i wrócić do swojej posiadłości. Całe przedsięwzięcie pochłonęło tak wiele pieniędzy, że jego niegdyś okazała rezydencja popadła w ruinę. Słysząc, jak zakończyła się cała eskapada, jego żona, która zdążyła się już rozwieść z niefortunnym zalotnikiem, śmiała się do rozpuku.
Piąty konkurent, wielki radca dworu średniego stopnia ("chūnagon") Isonokami Nomaro(Isonokami no Marotari), miał zdobyć muszlę ślimaka morskiego z ukrytego gniazda japońskiej jaskółki, uważanej za rodzaj amuletu ułatwiającego poród. Zaczął więc przeszukiwać gniazda tych ptaków. Podczas swoich starań spadł jednak z dużej wysokości i w efekcie doznał ciężkich obrażeń. 
Skoro żaden z pretendentów nie zdołał spełnić swego zadania, Kaguya nie musiała wychodzić za mąż.
Cesarz i wysłannicy z Księżycowego Pałacu.
Wieści o cudownej urodzie dziewczyny dotarły w końcu do uszu samego cesarza. Nawet władca nie był w stanie oprzeć się jej wdziękom. Choć nie został poddany żadnym próbom, zaskarbił sobie sympatię Kaguyi. Wielokrotnie wymieniali ze sobą wiersze. Jednak i jemu nie było pisane zdobycie ręki ukochanej. 
Kaguya-hime coraz częściej spoglądała na Księżyc i zapadała w zadumę. Na pytania swoich przybranych rodziców o przyczyny takiego smutku i melancholii, wyjawiła im w końcu, iż nie pochodzi z tego świata, że jest księżniczką z Księżyca, że ma tam ojca i matkę. Przybyła na Ziemię z Księżycowego Pałacu w wyniku "obowiązku z poprzedniego życia" i teraz nadszedł czas powrotu. Wyznała, iż niedługo, w czasie pełni, niebiańscy wysłannicy przybędą, aby zabrać ją do ojczyzny. 
Słysząc to, Taketori no Okina powiadomił o całej sytuacji cesarza. Ten wysłał dwa tysiące swoich żołnierzy, aby dzień i noc pilnowali jego ukochanej i powstrzymali księżycowych emisariuszy, gdy ci przybędą. Dom Księżycowej Księżniczki został otoczony kordonem wojska tak szczelnym, iż nawet nietoperz nie byłby w stanie się prześlizgnąć. Jednak zabiegi te okazały się daremne. 
Około północy dom i teren wokół niego został zalany oślepiającym światłem ("blaskiem dziesięciu księżyców"). W dół na chmurze przybyli z niebios wysłannicy Księżycowego Pałacu i utworzyli szyk około dwóch metrów nad ziemią. Blask tak poraził wojowników cesarza, że nie byli zdolni stawić najmniejszego oporu. Stracili siłę w rękach, ich ciała zwiotczały. Zdumieni i oszołomieni mogli tylko obserwować. Słowami nie dało się opisać piękna ubiorów księżycowych emisariuszy, którzy unosili się nad ziemią. Mieli oni ze sobą latający pojazd przykryty parasolem z lekkiego jedwabiu.
Jeden z przybyszów, zapewne król, przywołał staruszka do siebie i rzekł: "Ty zdziecinniały, stary człowieku! My wysłaliśmy tę młodą damę do tego świata na krótką chwilę. W rewanżu za twoje niewielkie, dobre uczynki obdarowaliśmy cię bogactwem i stałeś się innym człowiekiem. Kaguya-hime była zmuszona żyć tutaj w tak skromnych warunkach z powodu grzechu, który popełniła w przeszłości. Termin jej kary minął i jak widzisz przybyliśmy, aby ją zabrać do domu. Bez znaczenia, czy będziesz płakać i zawodzić, nie zatrzymasz jej".
Opór staruszka nie zdał się na nic. Niebiańscy emisariusze mieli ze sobą pojemniki (skrzynki, szkatuły). W jednym z nich była szata z piór, w innej eliksir nieśmiertelności ("fushi no kusuri"), który podano księżniczce, aby się wzmocniła. Wypiła odrobinę i przybysz próbował zarzucić jej na ramiona szatę z piór, ale odrzuciła ją i kazała się wstrzymać. Napisała bowiem jeszcze pożegnalny list do cesarza. Dołączyła do niego eliksir i wręczyła dowódcy oddziału wojskowego, aby przekazał je cesarzowi. Emisariusz Księżycowego Pałacu zarzucił ubiór z piór na księżniczkę, wspięła się ona do latającego pojazdu i wraz ze świtą setki niebiańskich istot wzniosła się do nieba. 
Dowódca powrócił z oddziałem na dwór cesarski. Przekazał monarsze szczegółową relację i przedmioty od księżniczki Kaguya. Po przeczytaniu listu władca uznał, iż nie pragnie żyć wiecznie bez ukochanej. Zebrał swoich doradców i zapytał, która góra jest najbliżej niebios. Otrzymał odpowiedź, że jest to szczyt w prowincji Suruga, blisko stolicy i niebios. Cesarz rozkazał więc zanieść list oraz eliksir, wraz z napisanym przez siebie wierszem, na wierzchołek tej góry i tam je spalić. Dym z płonącego eliksiru nieśmiertelności unoszący się ponad szczytem góry spowodował, że ludzie nazwali ją Fuji (udźwięcznione słowo 不死 "fushi", "nieśmiertelność", "życie wieczne").
Kaguya, wychowana jak istota ludzka, po perypetiach ziemskich (na Ziemi) powróciła do kręgu istot niebiańskich (mieszkańców Księżyca). Tak kończy się opowieść, która wciąż prowokuje do nowych interpretacji.
Komentarze.
Poszczególne wersje "Opowieści o zbieraczu bambusu" różnią się szczegółami. Przykładowo w opisie żołnierzy strzegących Kaguyi przed jej rodakami mowa o tym, że nawet nietoperz nie byłby w stanie ich ominąć, jednak niektóre warianty wspominają tu nie o nietoperzu, lecz o komarze. Fragment ten został zmieniony być może dlatego, że osoba kopiująca tekst uznała pierwotną wersję za zbyt mało prawdopodobną.
Autor i dokładna data powstania utworu nie są znane. Zakłada się, że powstał on w początkowej epoce Heian. Pomocą w ustaleniu przybliżonej daty powstania mogą służyć następujące informacje:
Ekranizacje.
W 1987 roku reżyser Kon Ichikawa stworzył filmową adaptację tej opowieści pt. "Princess from the Moon" z Toshirō Mifune w roli głównej.
W 2013 roku Studio Ghibli wyprodukowało pełnometrażowy film animowany pt. , będący ekranizacją baśni. Film został wyróżniony nagrodą Mainichi Film Award w kategorii najlepszy film animowany.
Kaguya-hime, Utsuro-bune, Tarō Urashima.
Te trzy opowieści dzielą tysiące lat, ale niezwykłość ich treści i stałe nimi zainteresowanie narzuca konieczność podjęcia próby dokonania porównania. We wszystkich trzech "wydarzeniach" głównymi postaciami są młode kobiety niezwykłej urody. Posiadają one tajemnicze zdolności i niezwykłe możliwości. Nie wiadomo dokładnie skąd przybyły i dokąd się udały. 
Te opowieści stały się z biegiem lat przedmiotem różnorodnych interpretacji, przeinaczeń i uzupełnień wynikających z przemian społecznych i cywilizacyjnych. W naszych czasach stały się także tematem adaptacji filmowych i seriali TV. Ich twórcy łączą je m.in. z teoriami o starożytnych i współczesnych kosmitach i innymi wydarzeniami tego rodzaju. 
Nawiązania.
Tytułowy bohater mangi InuYasha nosi ubranie z futra ognistych szczurów. W drugim filmie kinowym opartym na tej serii Kaguya pojawia się jako jego przeciwnik.
"Kaguya" jest też nazwą japońskiej sondy kosmicznej mającej na celu badanie powierzchni księżyca.
Fabuła gry "Tōhō Eiyashō" (東方永夜抄) opiera się na zmienionej wersji baśni o księżniczce Kaguyi.
Podobne tematy.
Postać Calineczki wykazuje pewne podobieństwo do Kaguyi, jednakże nic nie wskazuje, by była ona zainspirowana bohaterką "Opowieści o zbieraczu bambusu".
Momotarō jest innym przykładem dziecka cudownie znalezionego we wnętrzu rośliny (w jego przypadku – brzoskwini).
"Bambusowe pacholę" także opowiada historię dziecka znalezionego w łodydze bambusu.

</doc>
<doc id="1880920" url="https://pl.wikipedia.org/wiki?curid=1880920" title="Gmina jednostkowa">
Gmina jednostkowa



</doc>
<doc id="1880923" url="https://pl.wikipedia.org/wiki?curid=1880923" title="Michał Rutkowski">
Michał Rutkowski



</doc>
<doc id="1880924" url="https://pl.wikipedia.org/wiki?curid=1880924" title="Międzynarodowa organizacja pozarządowa">
Międzynarodowa organizacja pozarządowa

Międzynarodowa organizacja pozarządowa – organizacja pozarządowa zrzeszająca osoby prawne i/lub fizyczne i/lub stowarzyszenia z różnych państw.
W odróżnieniu od międzynarodowej organizacji rządowej nie funkcjonuje na podstawie umowy międzynarodowej, lecz w oparciu o statut i regulamin, czyli akty o charakterze wewnętrznym. Zgodnie z rezolucją Zgromadzenia Ogólnego ONZ z 26 czerwca 1968 członkostwo w takiej organizacji jest z zasady otwarte dla zainteresowanych stron.
W ramach Rady Europy zawarta została umowa międzynarodowa o uznaniu osobowości prawnej takich oraganizacji.
Klasyfikacja i liczebność.
Poniższa klasyfikacja wraz z przykładami organizacji międzynarodowych opiera się na klasyfikacji dokonanej przez "Yearbook of International Organization" w 2000 roku (dane z lat 1999 i 2000):
Powyższa klasyfikacja pomija jednak organizacje o charakterze specjalnym – organizacje religijne, międzynarodowe struktury o charakterze pomocniczym, organizacje narodowe – łącznie ich liczbę w okresie 1999/2000 określono na 21 772 (z czego 3648 miało charakter rządowy, zaś 18 124 pozarządowy). Sumarycznie zatem liczbę organizacji międzynarodowych oszacowano wówczas na ponad 36 tysięcy.

</doc>
<doc id="1880925" url="https://pl.wikipedia.org/wiki?curid=1880925" title="Międzynarodowa organizacja rządowa">
Międzynarodowa organizacja rządowa

Międzynarodowa organizacja rządowa (ang. "International Governmental Organizatons" – IGOs) – związek przynajmniej trzech państw powoływany umową międzynarodową w celu realizacji celów statutowych. Podstawy prawne ich funkcjonowania stanowi prawo międzynarodowe.
Podmiotowość prawnomiędzynarodowa.
Organizacje międzyrządowe posiadają podmiotowość prawnomiędzynarodową. Umożliwia im to zawieranie umów międzynarodowych, bycie stroną przed międzynarodowymi organami sprawiedliwości, uczestnictwo w konferencjach międzynarodowych oraz utrzymywania stosunków zbliżonych do stosunków dyplomatycznych. Podmiotowość prawnomiędzynarodowa organizacji rządowych nie jest jednak pełna – ograniczona jest treścią umów międzynarodowych oraz statusem tych organizacji względem państw – państwa dysponują bowiem własnym terytorium i ludnością. Najszerszy zakres podmiotowości przysługuje Organizacji Narodów Zjednoczonych. Została ona stwierdzona w opinii doradczej MTS-u w sprawie hrabiego Bernadotte – zaznaczono jednocześnie, że "podmioty prawa niekoniecznie są identyczne, jeśli chodzi o ich charakter i zakres uprawnień".
Klasyfikacja i liczebność.
Poniższa klasyfikacja wraz z przykładami organizacji międzynarodowych opiera się na klasyfikacji dokonanej przez "Yearbook of International Organization" w 2000 roku (dane z okresu 1999-2000):

</doc>
<doc id="1880926" url="https://pl.wikipedia.org/wiki?curid=1880926" title="Tatra T3YU">
Tatra T3YU



</doc>
<doc id="1880928" url="https://pl.wikipedia.org/wiki?curid=1880928" title="Michał Rutkowski (polityk)">
Michał Rutkowski (polityk)

Michał Andrzej Rutkowski (ur. 1 sierpnia 1951) – polski polityk, inżynier i samorządowiec, były wicewojewoda tarnobrzeski.
Życiorys.
Ukończył wyższe studia w zakresie metalurgii. W latach 1992–1998 pełnił funkcję wiceprezydenta Stalowej Woli. Następnie przez rok w rządzie Jerzego Buzka z rekomendacji Unii Wolności zajmował stanowisko wicewojewody tarnobrzeskiego (ostatniego w historii tego województwa).
Pracuje jako dyrektor ds. usług i marketingu w Miejskim Zakładzie Budynków Sp. z o.o. w Stalowej Woli. W wyborach w 2006 z listy Platformy Obywatelskiej uzyskał mandat radnego sejmiku podkarpackiego. W 2010 został radnym powiatu stalowowolskiego. W 2014 bez powodzenia kandydował do rady miasta.

</doc>
<doc id="1880929" url="https://pl.wikipedia.org/wiki?curid=1880929" title="Hearts of Iron 3">
Hearts of Iron 3



</doc>
<doc id="1880930" url="https://pl.wikipedia.org/wiki?curid=1880930" title="Willy Píriz">
Willy Píriz



</doc>
<doc id="1880932" url="https://pl.wikipedia.org/wiki?curid=1880932" title="Herluin de Conteville">
Herluin de Conteville

Herluin de Conteville, znany także jako Herlevin lub Herlwin of Conteville – szlachcic normandzki, ojczym Wilhelma Zdobywcy, a także ojciec Odona z Bayeux i Roberta de Mortain, którzy doszli do wysokich godności na dworze Wilhelma.
Conteville i Fatouville-Grestain.
Nie istnieją bezpośrednie dowody na to, że Herluin był ojczymem Wilhelma, późniejsze kroniki wymieniają go jednak jako jednego z rodziców przyrodnich braci Wilhelma. Herluin był średniozamożnym szlachcicem czerpiącym dochody z niewielkich posiadłości leżących na południe od Sekwany. Był wicehrabią Conteville, prawdopodobnie z łaski swego pasierba, a także tytularnym władyką Fatouville-Grestain w dzisiejszym departamencie Eure. W końcu lat czterdziestych XI wieku ufundował tu opactwo Grestain (przypuszczalnie z pomocą syna Roberta).
Małżeństwo z Herlevą.
Wzmianki w zachowanych źródłach wskazują, że na początku XI wieku Conteville, wraz z okolicznymi przynależnościami, najprawdopodobniej było wasalną domeną Herluina. Herluin prawdopodobnie pojął za żonę Herlevę; ta była metresą Roberta I, księcia Normandii, z którym miała nieślubnego syna Wilhelma, pogardliwie zwanego Bękartem, późniejszego Wilhelma Zdobywcę. Herluin i Herleva mieli też dwóch własnych synów i jedną córkę; Eudesa, który miał zostać w przyszłości biskupem Bayeux, Roberta, który został hrabią Mortain i Muriel, która wyszła za Guillaume'a, pana na Ferté-Macé.
Drugie małżeństwo.
Po śmierci Herlevy Herluin poślubił Fredesendis, która jest wymieniana wśród dobrodziejów opactwa Grestain (jako żona Herluina) w statucie założycielskim klasztoru z roku 1189. Budowę rozpoczął Herluin około roku 1050, wierząc, że pomoże mu to wyleczyć się z trądu lub innej podobnej choroby.
Herluin i Fredesendis mieli dwóch synów: Raoula de Conteville (zm. po 1089), który później miał posiadłości w hrabstwach Somerset i Devon w Anglii oraz Jeana de Conteville. O tych synach z drugiego małżeństwa niewiele wiadomo.

</doc>
<doc id="1880935" url="https://pl.wikipedia.org/wiki?curid=1880935" title="Lista odcinków serialu Świry">
Lista odcinków serialu Świry

Świry – amerykański serial telewizyjny emitowany od 7 lipca 2006 na USA Network.

</doc>
<doc id="1880938" url="https://pl.wikipedia.org/wiki?curid=1880938" title="Akka (roślina)">
Akka (roślina)

Akka ("Acca" Berg) – rodzaj roślin z rodziny mirtowatych. W zależności od ujęcia zaliczane są tu dwa lub trzy gatunki. Różnica wynika z wyodrębniania czasem akki Sellowa "A. sellowiana" do odrębnego rodzaju "Feijoa". Niezależnie od ujęcia rośliny te występują w Ameryce Południowej – "A. sellowiana" w południowej Brazylii, Paragwaju i Urugwaju i północnej Argentynie, pozostałe gatunki występują w Peru i Boliwii.
Akka Sellowa dostarcza jadalnych owoców używanych do przetworów. Gatunek uprawiany jest m.in. w południowej Rosji, gdzie z jego owoców sporządza się gazowane napoje.
Systematyka.
Rodzaj z rodziny mirtowatych. Należy do plemienia "Myrteae", a w jego obrębie do grupy "Pimenta", w której zajmuje pozycję siostrzaną względem rodzajów gujawa "Psidium" i "Campomanesia", z bazalnym względem nich wszystkich rodzajem korzennik "Pimenta".

</doc>
<doc id="1880939" url="https://pl.wikipedia.org/wiki?curid=1880939" title="Russel Mwafulirwa">
Russel Mwafulirwa

Russel Mwafulirwa (ur. 24 lutego 1983 roku w Zomba) – malawijski piłkarz występujący na pozycji napastnika.
Kariera.
Mwafulirwa zaczął karierę w juniorach Silver Strikers w Malawi. W 2001 roku przeszedł do Big Bullets ,a w 2002 roku do Jomo Cosmos FC. Po czterech latach spędzonych w tymże klubie pozyskał go klub Ajax Kapsztad w styczniu 2006 roku. W lipcu 2008 został sprzedany do szwedzkiego IFK Norrköping. Następnie ponownie grał w Jomo Cosmos oraz w IK Sleipner i Mzuzu University FC, w którym w 2016 zakończył karierę.
Kariera reprezentacyjna.
W reprezentacji Malawi wystąpił 42 razy i strzelił 9 goli.
Został powołany przez Kinnaha Phiriego na Puchar Narodów Afryki 2010.
Strzelił gola na 1:0 w wygranym 3:0 sensacyjnie meczu z Algierią.

</doc>
<doc id="1880941" url="https://pl.wikipedia.org/wiki?curid=1880941" title="Willy Piriz">
Willy Piriz



</doc>
<doc id="1880943" url="https://pl.wikipedia.org/wiki?curid=1880943" title="Władysław Gumplowicz">
Władysław Gumplowicz

Władysław Gumplowicz (ur. 14 lutego 1869 w Krakowie, zm. 10 września 1942 w Warszawie) – działacz PPS, publicysta, geograf, profesor Wolnej Wszechnicy Polskiej, w okresie II wojny światowej konspirator i nauczyciel tajnych kompletów.
Życiorys.
Urodził się w ochrzczonej w kalwinizmie zasymilowanej rodzinie pochodzenia żydowskiego. Był synem Ludwika Gumplowicza i jego żony Franciszki z Goldmanów. W 1875 rodzina przeniosła się do Grazu, stąd Władysław całą edukację szkolną przeszedł na obczyźnie. Po ukończeniu szkoły średniej, zgodnie z życzeniem ojca, zapisał się na Uniwersytet w Grazu, kończąc naukę w 1892 z tytułem doktora wszechnauk lekarskich. Poczucia polskości i patriotyzmu nabywał, obserwując i naśladując członków rodziny. Brat Maksymilian pasjonował się historią Polski i stale studiował różne dzieła historyczne. Ojciec Ludwik poza socjologią żył sprawami powstania styczniowego. Posiadał obszerną bibliotekę, z której wszyscy intensywnie korzystali. Do tego należy dodać wolnomyślicielskie dyskusje w gronie rodziny i przyjaciół.
Władysław okazał się dzieckiem zdolnym i inteligentnym. Naukowe uznanie, jeszcze jako gimnazjalista, otrzymał telegraficznie: „Brawo, młody Gumplowicz” od Szymona Askenazego, któremu korespondencyjnie wytknął błąd znaleziony w jego książce. Zainteresowanie poezją pojawiło się za sprawą Towarzystwa Muzycznego w Grazu. Na jego potrzeby młody gimnazjalista przetłumaczył na język niemiecki „Sonety krymskie” A.Mickiewicza. W późniejszym okresie tłumaczył także wiersze Asnyka. Drukiem ukazały się zbiory: "Ausgewahlte Gedichte" (Wien 1887) oraz "Von der Weltbühne" (Drezno 1895).
Lekarska praktyka pediatryczna nie wzbudziła w nim większego zainteresowania. Porzucił ją wkrótce, zafascynowany propagandową działalnością francuskiego profesora geografii i anarchisty Élisée Reclusa. W latach 1893–1895 swoje teksty publikował w czasopismach: niemieckich „Neue Deutsche Rundschau”, „Sozialistische Monatshefte”, „Der Sozialist”, „Die Zeit”, „Die Zukunft”, „Deutsche Worte”, „Rheinisch-Westfälische Arbeiterzeitung”, włoskich – głównie „Riforma Sociale” oraz angielskich – „Wilshire’s Magazine”.
Prowadząc własne obserwacje społeczne i studia geograficzne trafił do Zurychu i w latach 1898–1902 pracował dla tamtejszego Towarzystwa Polaków „Zgoda”. W 1898 wstąpił do Związku Zagranicznego Socjalistów Polskich w Londynie. W związku z tym pisywał recenzje, korespondencje i artykuły do ich organu prasowego „Przedświt”.
Dzięki swoim artykułom dość często kontaktował się z wieloma socjaldemokratami niemieckimi: J. Blochem, E. Bernsteinem, K. Haenischem, E. Davidem i A. Elmem a silniej zaprzyjaźnił się z posłem do Reichstagu z Bawarii G. Vollmarem. 10–14 października 1899 uczestniczył w zjeździe niemieckiej socjaldeokracji w Hanowerze. Na zjeździe dostrzegł doniosłość postulatów reformy rolnej oraz równouprawnienia kobiet. W 1900 napisał o tym w artykule "Ehe und die freie Liebe", zamieszczonym w „Sozialistische Monatshefte”.
12 listopada 1899 Związek Zagraniczny Socjalistów Polskich został włączony w struktury PPS i przeniósł swoją siedzibę do Krakowa. Władysław Gumplowicz przy okazji swoich wizyt w nowej siedzibie związku nawiązał kontakty z miejscowymi działaczami PPS oraz z działaczami PPSD Galicji i Śląska. Na potrzeby PPSD opracował program reformy rolnej, oparty na założeniu parcelacji dużej własności rolnej i stworzeniu, jako najbardziej wydajnych, małych gospodarstw indywidualnych, wspieranych maszynami i wiejską spółdzielczością. Poszczególne elementy programu rolnego Gumplowicz rozważał i przedstawiał już wcześniej np. w „Przedświcie” (1899), a i później doprecyzowywał np. w czasopiśmie „Naprzód” (1902). Postawienie nacisku na indywidualne gospodarstwa zaklasyfikowało Gumplowicza jako rewizjonistę i wywołało krytykę jego stanowiska ze strony np. E. Haeckera („Naprzód” 1903) i K. Kelles-Krauzego („Przedświt” 1905).
We wrześniu Gumplowicz brał udział w przygotowaniach polskiego stanowiska odłamów i ośrodków PPS (PPS, PPSD, Związku Zagranicznego) na zbliżający się zjazd niemieckiej socjaldemokracji w Lubece (22–28 września 1901). Współpracował wtedy z Kelles-Krauzem, Ignacym Daszyńskim oraz Esterą Golde, za pośrednictwem której poznał jej siostrę, Cecylię. Ze zjazdu pisał sprawozdania dla gazety „Naprzód”.
Po aresztowaniach polskich socjalistów w Niemczech, redakcję „Gazety Robotniczej” przeniesiono z Berlina do Krakowa. W związku z tym Gumplowicz został współredaktorem „Gazety Robotniczej” i „Naprzodu”. Aby podjąć obowiązki przerwał swój pobyt w podlondyńskim falansterze rolniczo-hodowlanym i we wrześniu 1902 przeniósł się do Krakowa. Wkrótce objął też po L.Wasilewskim redakcję „Przedświtu”, organu PPS, przeniesionego w listopadzie 1901 z Londynu. Publicystyka i praca w 3 redakcjach nie zdołały Gumplowiczowi zająć całego czasu. Swoje artykuły publikował ponadto w „Latarni”, „Krytyce” i „Świetle”, posługując się przy tym pseudonimem Piotr Górkowski albo Władysław Krakowski. Czasami wydawał też broszury popularnonaukowe, tłumaczące zjawiska społeczne i polityczne. Organizował nielegalne wycieczki na teren Górnego Śląska i spotkania z tamtejszymi towarzyszami, przemawiał na wiecach, rozwoził bibułę, w tym także po terenie zaboru rosyjskiego, co wymagało nielegalnego przekraczania granicy, przybywającym zza granicy towarzyszom służył lokalem. Od jesieni 1910, z polecenia Komisji Oświatowej PPSD, pracował jako wykładowca w szkole partyjnej. Odziedziczony po rodzicach majątek zaangażował w krakowskie wydawnictwo „Książka”, chętnie pożyczał i wspierał bezzwrotnie potrzebujących pieniędzy, sponsorował działającą na UJ organizację akademicką „Promień” oraz domy ludowe.
Z ramienia PPSD w 1907 kandydował, jednak bez powodzenia, w okręgu Biała-miasto do parlamentu austriackiego.
Po rozłamie w PPS, jaki nastąpił po IX Kongresie partii w Wiedniu (październik 1906), Władysław opowiedział się i przystąpił do PPS – Frakcja Rewolucyjna i jako delegat brał udział w jej pierwszym zjeździe omawiając zagadnienia agrarne przyszłego programu (jego tezy zostały odrzucone). Jako Piotr Górkowski napisał w 1908 objaśnienie swego stanowiska i wydał pt. "Przyczynek do kwestii rolnej w Królestwie Polskim". Spotkał się z Józefem Piłsudskim i za jego rekomendacją publikował odtąd w „Robotniku”, piśmie Frakcji Rewolucyjnej. W „Krytyce” ogłosił cykl artykułów uzasadniających powstanie niepodległej Polski, rozważał przyszłe granice i uzasadniał ich przebieg. Ogólnie opowiadał się za ustaleniem granic według kryteriów etnograficznych. Cały ten cykl rozważań wydano w zbiorze pt. "Kwestia polska a socjalizm" (1908). W latach 1907–1909 w sprawach organizacyjnych dużo podróżował. Oficjalnie w celach naukowych zwiedzał Wiedeń, Paryż, Berlin, Berno i Londyn, pogłębiając swoją wiedzę z geografii gospodarczej i antropogeografii. W 1911 na Wydziale Filozoficznym Uniwersytetu w Wiedniu uzyskał tytuł doktora filozofii. Przedstawił pracę pt. "Über den Einfluss der geographischen Bedingungen auf die Entwicklung der australischen Kolonien" (Wpływ warunków geograficznych na rozwój australijskich kolonii).
Wcześniej, w styczniu 1910 ożenił się z Cecylią Golde towarzyszką partyjną, poznaną jeszcze w 1902.
W lutym 1914 w Paryżu skontaktował się z Piłsudskim, po czym od sierpnia, na terenie Szwajcarii, dokonywał inspekcji punktów werbunkowych dla polskich ochotników do Legionów Polskich. W Zurychu, Genewie i Lozannie wygłosił szereg pogadanek propagujących sprawę polską. Równolegle opracowywał projekt reformy rolnej w Galicji. Ogłosił go pod nazwiskiem Peregrinus Vistulensis. W Lozannie w 1915 wydał opracowanie "Russia and Poland during the present war". Przygotował też "Die politisch geographische Bedeutung Polens" w zbiorze "Die Bedeutung Polens für Russland" wydanym przez NKN (1917). Po powrocie do Krakowa został zmobilizowany i resztę wojny spędził jako lekarz w armii austriackiej.
Po wojnie włączył się w propolską akcję plebiscytową na Górnym Śląsku, wkrótce jednak przez polskie Ministerstwo Spraw Zagranicznych został wysłany na placówkę dyplomatyczną w Wiedniu. W tym czasie opublikował m.in. pracę pt. "Pustynie i stepy jako środowiska zoogeograficzne" (Przegląd Geograficzny R. II, 1921, s. 69–104).
Do Polski powrócił w 1923 i osiedlił się w Warszawie. Związał się z Wolną Wszechnicą Polską, habilitował się z antropogeografii. Prowadził wykłady z geografii gospodarczej i antropogeografii na miejscu i w Oddziale Łódzkim Wszechnicy (1928–1934). 4 grudnia 1924 mianowano go profesorem geografii i antropogeografii Wolnej Wszechnicy Polskiej w Warszawie, przy okazji specjalnie dla niego utworzono nową katedrę. W 1937 Władysław Gumplowicz został profesorem zwyczajnym geografii gospodarczej.
W latach 1924–1927 dorabiał jako wykładowca na kursach organizowanych przez Wyższą Szkołę Wojenną w Warszawie.
W tym okresie z zakresu geografii ukazały się:
Nowością było nie tylko opisywanie, lecz także wyjaśnianie przyczyn zjawisk i pokazywanie związków między gospodarką człowieka a klimatem oraz warunkami fizjograficznymi terenu.
Wyrazem zainteresowań eugenicznych Władysława była praca pt. "Obłąkani królowie – Szkice z dziejów państw monarchicznych" (1923), w której ukazywał degenerację rodów arystokratycznych.
Jako członek Polskiego Związku Myśli Wolnej, Towarzystwa Eugenicznego w Warszawie oraz Towarzystwa Uniwersytetu Robotniczego wygłosił wiele odczytów i referatów o charakterze popularyzatorskim i społecznym. TUR w okresie wakacyjnym corocznie organizował kursy w Zakopanem, wykładowcą był Gumplowicz. Swoje artykuły z historii, biologii, geografii publikował w „Robotniku” i „Dzienniku Popularnym”. Podpisywał je skrótem Gu. Działał w Polskim Towarzystwie Geograficznym i przez wiele lat wybierany był do Komisji Rewizyjnej.
Był wykładowcą geografii gospodarczej i antropogeografii w Wolnej Wszechnicy Polskiej.
2-4 lutego 1934 na XXIII Kongresie PPS w Warszawie Gumplowicz wystąpił z radykalnym programem reformy rolnej (tzw. program wiejski). Postulował wywłaszczenie bez odszkodowania całej wielkiej własności rolnej (gospodarstwa średnie pozostawały), majątków fundacyjnych oraz majątków tzw. martwej ręki i po parcelacji nadania uzyskanej ziemi bezrolnym i małorolnym rolnikom oraz robotnikom wiejskim.
W 1930 jego żona Cecylia zmarła. Powtórnie ożenił się w 1937. Jego drugą wybranką również została działaczka partyjna, doktor Wanda Wołkówna.
Podczas okupacji hitlerowskiej prowadził wykłady z geografii na tajnych kompletach we własnym mieszkaniu przy ul. Barskiej 5 w Warszawie. Związał się z Robotniczą Partią Polskich Socjalistów i utrzymywał kontakty przez prof. Zygmunta Szymanowskiego. W konspiracyjnym lokalu na Ochocie dawał odczyty na temat aktualnej sytuacji. Przydały się też młodzieńcze doświadczenia z poezją. W języku niemieckim układał hasła i prześmiewcze wierszyki wypisywane na murach i rozrzucane na ulotkach przez harcerzy. Pisał też artykuły do prasy konspiracyjnej.
Zmarł na atak serca. Pochowano go na cmentarzu ewangelicko-reformowanym w Warszawie (kwatera W-3-11).

</doc>
<doc id="1880945" url="https://pl.wikipedia.org/wiki?curid=1880945" title="Monique Tourret">
Monique Tourret



</doc>
<doc id="1880946" url="https://pl.wikipedia.org/wiki?curid=1880946" title="Zielony Most w Gdańsku">
Zielony Most w Gdańsku

Zielony Most – most w Gdańsku na rzece Motławie, łączący Główne Miasto z Wyspą Spichrzów. Jest najbardziej znanym mostem gdańskiego Głównego Miasta.
Zachodni przyczółek mostu leży pod Bramą Zieloną. Prowadzą na niego ważne ulice Długi Targ i Długie Pobrzeże. Z wschodniego przyczółka mostu bierze swój początek ulica Stągiewna.
Historia.
Zielony Most został wzniesiony w 1564, według projektu Dirka Danielsa. Wcześniej w tym miejscu istniał "Most Kogi". Wśród istniejących mostów nad Motławą najstarszym rodowodem poszczycić się może Most Zielony ("Grüne Brücke"), położony na skrzyżowaniu najważniejszych dla średniowiecznego Gdańska szlaków komunikacyjnych – wodnego w postaci Motławy oraz drogowego będącego przedłużeniem Drogi Królewskiej biegnącej na wschód – do Sambii. Trudno w sposób jednoznaczny określić, kiedy powstał w tym miejscu pierwszy most. Brama Kogi. przy której był usytuowany, wzmiankowana jest już w 1357 r. – przeprawa istniała z pewnością dużo wcześniej. W październiku 1563 r. rozpoczęto rozbiórkę bramy i przylegającego mostu i już pod koniec tego roku przystąpiono do jego odbudowy według projektu Dirka Danielsa. Nazwano go Zielonym. Geneza nazwy wywodzi się od odcienia kamienia użytego do jego budowy lub od koloru pleśni pokrywającej jego podpory. Most Zielony jest bodaj jedynym gdańskim mostem, którego nazwa została przeniesiona na sąsiadującą z nim bramę. Wszystkie pozostałe nazwano mianem ulic, w ciągu których je wybudowano.
Była to konstrukcja zwodzona, umożliwiająca przepływ statkom. Na przestrzeni wieków był wielokrotnie przebudowywany. Do 1959 roku przez most przebiegała linia tramwajowa prowadząca na Stogi.
Podczas wojny uległ zniszczeniom, po odbudowie przestał pełnić funkcję mostu zwodzonego. Obecnie jest mostem pieszym.

</doc>
<doc id="1880948" url="https://pl.wikipedia.org/wiki?curid=1880948" title="MKCK">
MKCK



</doc>
<doc id="1880955" url="https://pl.wikipedia.org/wiki?curid=1880955" title="Monique Ewangé-Epeé">
Monique Ewangé-Epeé



</doc>
<doc id="1880963" url="https://pl.wikipedia.org/wiki?curid=1880963" title="Zaćmienie Słońca z 30 czerwca 1954">
Zaćmienie Słońca z 30 czerwca 1954

Całkowite zaćmienie Słońca z 30 czerwca 1954 - zaćmienie Słońca widoczne w wąskim pasie od północnych Stanów Zjednoczonych, przez wschodnią Kanadę (m.in. półwysep Labrador), południową Grenlandię, południowe wybrzeża Islandii, Wyspy Owcze, południową Skandynawię, północno-wschodnie tereny Polski (Suwalszczyzna), wschodnie tereny ówczesnego Związku Radzieckiego aż po Iran, Afganistan i Pakistan. Zaćmienie było widoczne jako częściowe w dużej części Ameryki Północnej, w Arktyce, całej Europie, w Afryce Północnej i na Bliskim Wschodzie. 
Było to ostatnie całkowite zaćmienie Słońca widoczne w Polsce. W pasie całkowitego zaćmienia znalazły się m.in. Suwałki i Sejny.

</doc>
<doc id="1880965" url="https://pl.wikipedia.org/wiki?curid=1880965" title="How Many Votes Fix Mix">
How Many Votes Fix Mix

How Many Votes Fix Mix – minialbum pochodzącej ze Sri Lanki brytyjskiej wokalistki M.I.A. wydany cyfrowo 28 października 2008. Powiększone wydanie ukazało się 4 listopada 2008. Na krążku znalazła się oprócz utworów "Boyz" i "Far Far" z albumu "Kala" nowa kompozycja "Shells".

</doc>
<doc id="1880970" url="https://pl.wikipedia.org/wiki?curid=1880970" title="Pomnik Aleksandra II w Kaliszu">
Pomnik Aleksandra II w Kaliszu

Pomnik Aleksandra II w Kaliszu – rosyjski pomnik cara Aleksandra II, stojący w latach 1900–1918 przy alei Wolności w Kaliszu.
Pomnik został odsłonięty 12 lipca 1900. Miał formę popiersia umieszczonego na wysokim białym postumencie. Na przedniej ścianie cokołu umieszczone zostały inskrypcje w języku rosyjskim i polskim: „Imperatorowi Aleksandrowi II od mieszkańców, urzędników administracji i sądu Guberni Kaliskiej”; zaś na innych ścianach napisy wymieniające najważniejsze zdaniem budowniczych pomnika wydarzenia z okresu jego rządów. Po prawej stronie wspomniane zostało uwłaszczenie chłopów wraz z datą 18 lutego 1864, po lewej – utworzenie guberni kaliskiej w 1867, z tyłu – realizacja ukazu o uwłaszczeniu chłopów na ziemiach Królestwa Polskiego.
Pomnik został rozebrany w sierpniu 1918. Rozbierali go ci sami majstrowie, którzy go stawiali: kamieniarz Ginter i ślusarz Kulisiewicz.
W tym samym miejscu, 5 grudnia 2018, został odsłonięty pomnik Józefa Piłsudskiego, w jego 151. rocznicę urodzin.

</doc>
<doc id="1880975" url="https://pl.wikipedia.org/wiki?curid=1880975" title="Masdar City">
Masdar City



</doc>
<doc id="1880977" url="https://pl.wikipedia.org/wiki?curid=1880977" title="Alcobendas">
Alcobendas

Alcobendas – miasto położone w centralnej Hiszpanii w regionie wspólnoty autonomicznej Madrytu ok. 13 km od centrum Madrytu.
W Alcobendas urodziła się hiszpańska aktorka Penélope Cruz, a także zmarł amerykański piosenkarz Bing Crosby.

</doc>
<doc id="1880980" url="https://pl.wikipedia.org/wiki?curid=1880980" title="Bie-4">
Bie-4



</doc>
<doc id="1880983" url="https://pl.wikipedia.org/wiki?curid=1880983" title="Jan Jacob Verdenius">
Jan Jacob Verdenius

Jan Jacob Verdenius (ur. 11 września 1973) – norweski biegacz narciarski, reprezentant klubu Byåsen IL.
Kariera.
W Pucharze Świata zadebiutował 18 grudnia 1993 roku w Davos, zajmując 88. miejsce w biegu na 15 km stylem dowolnym. Pierwsze pucharowe punkty zdobył jednak siedem lat później, 17 grudnia 2000 roku w Brusson, gdzie był drugi w sprincie stylem dowolnym. Tym samym nie tylko zdobył pierwsze punkty, ale od razu stanął na podium. W zawodach tych rozdzielił swego rodaka, Tora Arne Hetlanda oraz Włocha Cristiana Zorziego. Najlepsze wyniki osiągnął w sezonie 2000/2001, kiedy zajął 18. miejsce w klasyfikacji generalnej, a w klasyfikacji sprintu zdobył Małą Kryształową Kulę, wyprzedzając Zorziego i Hetlanda.
W 1995 roku wziął udział w mistrzostwach świata w Thunder Bay, gdzie zajął 81. miejsce w biegu na 10 km techniką klasyczną. Na rozgrywanych dwa lata później mistrzostwach świata w Trondheim jego najlepszym wynikiem było 43. miejsce na tym samym dystansie. Brał też udział w mistrzostwach świata w Lahti w 2001 roku, gdzie był dziesiąty w sprincie stylem dowolnym, a na dystansie 50 km stylem dowolnym zajął 28. miejsce. Nigdy nie brał udziału w igrzyskach olimpijskich.

</doc>
<doc id="1880985" url="https://pl.wikipedia.org/wiki?curid=1880985" title="U-119 (1942)">
U-119 (1942)

U-119 – niemiecki okręt podwodny (U-Boot) z okresu II wojny światowej.
Historia.
U-119 był dużym podwodnym stawiaczem min typu X B. Jak wszystkie osiem jednostek typu został zbudowany w stoczni Krupp Germaniawerft w Kilonii. Zamówienie na okręt złożono 7 sierpnia 1939 roku. U-119 został zwodowany 6 stycznia 1942 roku a wcielony do Kriegsmarine 2 kwietnia tegoż roku. Pierwszym dowódcą okrętu został Kptlt. Alois Zech.
Na czas szkolenia okręt został przydzielony do 4. U-Flotille bazującej w Stettin. 31 stycznia 1943 roku uznano, że okręt osiągnął pełną gotowość operacyjną i skierowano do frontowej 12. U-Flotille, bazującej w Bordeaux. Na swój pierwszy patrol bojowy U-119 wyszedł z Kilonii 6 lutego 1943 roku. W rejsie tym, oprócz postawienia min u wybrzeży Islandii zaopatrywał w żywność, paliwo i amunicję następujące U-Booty: U-359, U-377, U-405, U-448, U-566, U-590, U-603, U-608, U-616, U-638, U-659, U-757. Powrót do bazy w Bordeaux nastąpił 1 kwietnia 1943 roku.
W tym czasie nastąpiła zmiana dowódcy okrętu. Dotychczasowego, Kptlt. Aloisa Zecha, skierowanego do pracy w sztabie flotylli, zastąpił Kptlt. Horst-Tessen von Kameke. Pod jego dowództwem 25 kwietnia 1943 roku jednostka wypłynęła na swój drugi patrol bojowy. 29 kwietnia U-Boot został zaatakowany przez łódź latającą Short Sunderland z 461 dywizjonu RAAF. U-119 nie odniósł uszkodzeń podczas tego ataku, ale od ognia z broni pokładowej samolotu zginął jeden z członków załogi okrętu.
Tym razem załoga U-119 postawiła miny u wybrzeży Nowej Szkocji. 3 czerwca 1943 roku zatonął na jednej z nich motorowiec „Halma”, płynący pod banderą Panamy w konwoju BX-55 z Bostonu do Halifaksu. Na tym samym polu minowym poderwał się jeszcze 28 lipca 1943 roku amerykański frachtowiec „John A. Poor” typu "Liberty", lecz pomimo uszkodzeń statek zdołał dotrzeć na holu do Halifaksu. Po opróżnieniu szacht minowych U-119 zaopatrywał na Atlantyku następujące okręty podwodne: U-92, U-383, U-584, U-603, U-614, U-638, U-954.
Powracające do bazy U-119 oraz uszkodzone wcześniej U-449 i U-650 zostały 24 czerwca 1943 roku zaatakowane w Zatoce Biskajskiej na północny zachód od przylądka Ortegal przez brytyjskie slupy HMS „Starling”, HMS „Wren”, HMS „Woodpecker”, HMS „Kite” i HMS „Wild Goose” z 2. Grupy Wsparcia pod dowództwem Frederica "Johnnie" Walkera. W wyniku ataku bombami głębinowymi zatonął wraz z całą załogą U-449, zaś U-119 został zmuszony do wypłynięcia na powierzchnię morza, ostrzelany i staranowany przez HMS „Starling”, okręt flagowy Walkera. W efekcie U-119 zatonął wraz z całą załogą (57 oficerów i marynarzy).

</doc>
<doc id="1880989" url="https://pl.wikipedia.org/wiki?curid=1880989" title="Pie-8">
Pie-8



</doc>
<doc id="1880995" url="https://pl.wikipedia.org/wiki?curid=1880995" title="Jan Piskurewicz">
Jan Piskurewicz

Jan Piskurewicz (ur. 1953) - historyk, historyk nauki i wychowania, profesor Uniwersytetu Kardynała Stefana Wyszyńskiego w Warszawie.
Wykształcenie i funkcje akademickie.
Ukończył XXIV Liceum Ogólnokształcące im. Cypriana Norwida w Warszawie, następnie studiował historię na Uniwersytecie Warszawskim. Od 1978 pracownik Instytutu Historii Nauki PAN (wcześniej Instytutu Historii Nauki, Oświaty i Techniki PAN). W latach 1993-1995 zastępca dyrektora Instytutu, a od 2007 kierownik Zakładu Historii Nauk Społecznych, Oświaty i Organizacji Nauki. W latach 1991-1993 kierował Wydziałem Współpracy ze Społecznymi Instytucjami Nauki w Komitecie Badań Naukowych. W latach 1998-2003 pracował w Centrum Badań Polityki Naukowej i Szkolnictwa Wyższego Uniwersytetu Warszawskiego. Od 2002 profesor zwyczajny Wydziału Nauk Pedagogicznych Uniwersytetu Kardynała Stefana Wyszyńskiego w Warszawie, członek Senatu i kierownik Katedry Historii Wychowania i Dziejów Oświaty.
Członkostwo w korporacjach naukowych.
Od 1991 członek Komitetu Kasy im.Józefa Mianowskiego – Fundacji Popierania Nauki i redaktor naczelny jej rocznika „Nauka Polska”. Członek korespondent Towarzystwa Naukowego Warszawskiego. Był stypendystą British Academy i Fundacji im. Lanckorońskich (dwukrotnie).
Zainteresowania naukowe.
Zajmuje się historią nauki w XIX i XX wieku w Polsce i w Europie, ze szczególnym uwzględnieniem powiązań nauki polskiej z nauką europejską.

</doc>
<doc id="1880996" url="https://pl.wikipedia.org/wiki?curid=1880996" title="Mahmūd z Kaszgaru">
Mahmūd z Kaszgaru



</doc>
<doc id="1880997" url="https://pl.wikipedia.org/wiki?curid=1880997" title="Bie-12">
Bie-12



</doc>
<doc id="1880999" url="https://pl.wikipedia.org/wiki?curid=1880999" title="Las Rozas de Madrid">
Las Rozas de Madrid

Las Rozas de Madrid – miasto położone w Hiszpanii we wspólnocie autonomicznej Madrytu w odległości ok. 18 km od stolicy kraju. W pobliżu miasta przebiega autostrada , łącząca Madryt z północą kraju. Las Rozas jest jednym z miast z najwyższym dochodem na głowę w regionie Wspólnoty Madrytu. W granicy miasta znajdują się 4 stacje kolejowe podmiejskiej sieci Cercanías Madrid: "Las Rozas", "Las Matas", "El Pinar" i "Tejar".

</doc>
<doc id="1881000" url="https://pl.wikipedia.org/wiki?curid=1881000" title="Augusto Jesús Porozo">
Augusto Jesús Porozo



</doc>
<doc id="1881001" url="https://pl.wikipedia.org/wiki?curid=1881001" title="Pie-2">
Pie-2



</doc>
<doc id="1881002" url="https://pl.wikipedia.org/wiki?curid=1881002" title="Bie-103">
Bie-103



</doc>
<doc id="1881007" url="https://pl.wikipedia.org/wiki?curid=1881007" title="Pieczarka wielkozarodnikowa">
Pieczarka wielkozarodnikowa



</doc>
<doc id="1881008" url="https://pl.wikipedia.org/wiki?curid=1881008" title="Kar (geomorfologia)">
Kar (geomorfologia)



</doc>
<doc id="1881009" url="https://pl.wikipedia.org/wiki?curid=1881009" title="Michał Janczarek">
Michał Janczarek

Michał Janczarek (ur. 7 maja 1979 w Bydgoszczy) – polski hokeista grający na pozycji obrońcy. Jest wychowankiem nieistniejącego już klubu BTH Bydgoszcz. Absolwent Szkoły Mistrzostwa Sportowego w Sosnowcu oraz Gdańsku. W 1999 uczestnik Mistrzostwa Świata U-20 w hokeju na lodzie grupy B w Székesfehérvárze i Dunaújváros. Występował na Zimowej Uniwersjadzie 2001 w Zakopanem.

</doc>
<doc id="1881010" url="https://pl.wikipedia.org/wiki?curid=1881010" title="Vlasta Štáflová">
Vlasta Štáflová

Vlasta Štáflová, z domu Košková (ur. 1 kwietnia 1907 r. w Petrovicach – zm. 14 lutego 1945 r. w Pradze) – czeska taterniczka, publicystka, powieściopisarka i żona innego taternika, Otakara Štáfla.
Życiorys.
W Tatrach wspinała się od końca lat 20., często z mężem. Należała do samodzielnych taterniczek. Od 1 kwietnia 1929 r. prowadziła wraz z mężem schronisko nad Popradzkim Stawem. Wraz z mężem należała do inicjatorów utworzenia symbolicznego cmentarza tatrzańskiego u stóp Osterwy.
Wspomnienia tatrzańskich wycieczek i umiłowanie tych gór opisała w kilku powieściach, mających za tło Tatry.
Zginęła wraz z mężem 14 lutego 1945 roku, kiedy jedna z ostatnich alianckich bomb, zrzucanych na Pragę, trafiła w atelier malarskie Otakara na Mánesovej ulicy na praskich Vinohradach. Od 1947 r. upamiętnia ich tablica na cmentarzu pod Osterwą.
Vlasta Štáflová została upamiętniona w jednym z wariantów słowackiego nazewnictwa Basztowej Igły – "Veža Vlasty".

</doc>
<doc id="1881011" url="https://pl.wikipedia.org/wiki?curid=1881011" title="Wojna polsko-litewska">
Wojna polsko-litewska



</doc>
<doc id="1881013" url="https://pl.wikipedia.org/wiki?curid=1881013" title="Vlasta Staflova">
Vlasta Staflova



</doc>
<doc id="1881014" url="https://pl.wikipedia.org/wiki?curid=1881014" title="25 Brygada Kawalerii Powietrznej">
25 Brygada Kawalerii Powietrznej

25 Brygada Kawalerii Powietrznej im. Księcia Józefa Poniatowskiego (25BKPow) – aeromobilny związek taktyczny Wojsk Lądowych rozmieszczony w Tomaszowie Mazowieckim, Nowym Glinniku oraz w Leźnicy Wielkiej, w województwie łódzkim.
Historia Brygady.
Wojsko Polskie było obecne na Nowym Glinniku pod Tomaszowem Mazowieckim, od końca II wojny światowej, kiedy ulokowano tu 7 Pułk Lotnictwa Szturmowego. Lotnisko, przed II wojną światową cywilne, istnieje od 1925 roku.
W czerwcu 1994 rozpoczęto formowanie jednostki 25 Dywizji Kawalerii Powietrznej. 14 sierpnia 1995 dywizja przejęła tradycje Mazowieckiej Brygady Kawalerii z okresu II Rzeczypospolitej oraz otrzymała imię Księcia Józefa Poniatowskiego. W ciągu pięciu następnych lat podczas przygotowań do wstąpienia Polski do NATO, MON, na podstawie analizy doświadczeń podobnych jednostek z Wielkiej Brytanii i Holandii oraz uwzględniając warunki współczesnego pola walki, zdecydowało o przeformowaniu w mniejszą, specjalizowaną do szybkiego reagowania, mobilną formację taktyczną. Tym samym, we wrześniu 1999 roku, 25 Dywizja Kawalerii Powietrznej została przeformowana w 25 Brygadę Kawalerii Powietrznej.
Brygada została podporządkowana Dowódcy Korpusu Powietrzno-Zmechanizowanego, a następnie w styczniu 2002 Dowódcy 2 Korpusu Zmechanizowanego. Od kwietnia 2004 brygada podlegała Dowództwu Wojsk Lądowych.
Po zmianie organizacji dowodzenia SZ RP od 1 stycznia 2014 jednostka podlega bezpośrednio Dowództwu Generalnemu Rodzajów Sił Zbrojnych.
Od 2000 roku w tomaszowskiej Brygadzie służą kobiety. Pierwszą z nich była kapitan Ewelina Osuchowska-Rybka.
Po promocji w 2004 roku wyznaczona została na stanowisko służbowe w 25 Batalionie Dowodzenia w Tomaszowie Mazowieckim.
JW 4391 jest jedyną z wojsk powietrznodesantowych Sił Zbrojnych Rzeczypospolitej Polskiej dysponującą jakimikolwiek etatowymi statkami powietrznymi.
10 kwietnia 2021 roku żołnierze 25 Brygady Kawalerii Powietrznej pełnili asystę honorową przy trumnie piosenkarza Krzysztofa Krawczyka.
Współpraca międzynarodowa.
Brygada współpracuje z United States Army i Canadian Army, czego efektem są szkolenia w Ameryce Północnej W grudniu 2018 roku z okazji setnej rocznicy ustanowienia stosunków dyplomatycznych między USA a Polską, jednostkę w Tomaszowie Mazowieckim odwiedziła Ambasador USA w Warszawie – Georgette Mosbacher.
Lotnisko na terenie jednostki.
Na terenie jednostki znajduje się Lotnisko Tomaszów Mazowiecki. Istnieje w tym miejscu od 1925 roku, kiedy to obsługiwało Prezydenta RP często odwiedzającego rezydencje rządową w Spale, ale również służąca tomaszowskich fabrykantom (dynamicznie rozwijającego się wówczas przemysłu lekkiego i chemicznego w mieście), w podróżach biznesowych. Podczas wojny, od lata 1940 roku wykorzystywane było przez Luftwaffe, jako lotnisko "podskokowe" (w celu uzupełnienia paliwa). Z lądowiska w tym czasie korzystały głównie niemieckie samoloty transportowe, łącznikowe, rzadziej bojowe. Jednak znaczne wysiedlenia ludności okolicznych wsi i rozpoczęte budowy infrastruktury lotniczej (np. do dziś zachowane hangary na Nowym Glinniku, czy warsztaty naprawcze silników lotniczych Daimlera na terenie pobliskiej Tomaszowskiej Fabryki Sztucznego Jedwabiu), wskazują na istnienie niemieckich planów poszerzenia jego funkcjonalności. Tuż przed ewakuacją w 1944 roku Niemcy wysadzili pas startowy lotniska. W latach 70 XX wieku, korzystał z niego wielokrotnie I sekretarz PZPR, Edward Gierek, dla którego na pobliskiej Konewce wybudowano rezydencje rządową. Zmodernizowane lotnisko jest przystosowane do obsługi wojskowych samolotów z napędem turboodrzutowym.
Udział w międzynarodowych operacjach wojskowych.
Tomaszowscy Kawalerzyści uczestniczyli w zagranicznych operacjach wojskowych zarówno w Iraku, Czadzie jak i w Afganistanie. Jeden z jej dowódców gen. broni Tadeusz Buk, w latach 2004-2005 pełnił funkcję zastępcy dowódcy Wielonarodowej Dywizji Centrum-Południe w Iraku.
Polegli na służbie.
11 listopada 2018 roku w głównej bazie Polskiego Kontyngentu Wojskowego w Afganistanie w mieście Ghazni, w ramach Obchodów stulecia odzyskania niepodległości przez Polskę odsłonięty został pomnik polskich żołnierzy poległych w Afganistanie. Tablica upamiętnia 40 osób, wśród których jest pięciu żołnierzy tomaszowskiej 25 Brygady Kawalerii Powietrznej.
Są nimi:
Struktura organizacyjna Brygady.
Brygada liczy 3500 żołnierzy.
Uzbrojenie i wyposażenie.
Uzbrojenie brygady stanowią m.in.:
W Jednostce Wojskowej 4392, będącej w składzie brygady, znajduje się Ośrodek Szkolenia Aeromobilno-Spadochronowego tomaszowskiej kawalerii. Placówka posiada szkoleniowy tunel aerodynamiczny W 2019 oficerowie Ośrodka wygrali XXXVIII Międzynarodowy Wielobój Spadochronowy Europejskich Szkół Spadochronowych
Tomaszowska Brygada znajduje się na zaopatrzeniu gospodarczym 31 Wojskowego Oddziału Gospodarczego w Zgierzu.
Odznaczenia.
W 2012 roku, na podstawie decyzji Urzędu ds. Kombatantów i Osób Represjonowanych, jednostkę odznaczono Medalem „Pro Patria”. Dekoracja sztandaru miała miejsce 15 czerwca 2012 podczas uroczystości obchodów święta jednostki.

</doc>
<doc id="1881015" url="https://pl.wikipedia.org/wiki?curid=1881015" title="Rivas-Vaciamadrid">
Rivas-Vaciamadrid

Rivas-Vaciamadrid – miasto w Hiszpanii położone w regionie wspólnoty autonomicznej Madrytu u zbiegu rzek Jarama i Manzanares. W pobliżu przebiega autostrada A-3, miasto bezpośrednio graniczy administracyjnie z Madrytem. W centrum miasta znajduje się sztucznie utworzone jezioro.

</doc>
<doc id="1881016" url="https://pl.wikipedia.org/wiki?curid=1881016" title="Pigża (powiat wąbrzeski)">
Pigża (powiat wąbrzeski)

Pigża – osada w Polsce położona w województwie kujawsko-pomorskim, w powiecie wąbrzeskim, w gminie Ryńsk.
W latach 1975–1998 miejscowość należała administracyjnie do województwa toruńskiego.
Zobacz też: Pigża

</doc>
<doc id="1881018" url="https://pl.wikipedia.org/wiki?curid=1881018" title="Dyluwializm">
Dyluwializm

Dyluwializm (łac. "diluvium" potop) – koncepcja formowania Ziemi łącząca badania geologiczne z opisem biblijnego potopu. Popularna od XVII w. do końca XIX w. W XIX wieku wchodziła w skład teologii naturalnej. Obecnie ma charakter wyłącznie konfesyjny, sporadycznie wykładana na amerykańskich uczelniach należących do związków wyznaniowych – element kreacjonizmu.
Klasycznym przedstawicielem dyluwializmu był Thomas Burnett, który łącząc argumenty biblijne z własnymi rozważaniami opartymi między innymi na lekturze Kartezjuszua w swojej pracy "Sacred Theory of the Earth" (1690) twierdzi, że rzeźba Ziemi została ukształtowana przez wody potopu w następstwie grzechów ludzkich, a przed potopem skorupa ziemska była idealnie gładka i symetryczna. Książka ta została przyjęta przez Kościół anglikański z uznaniem, przetłumaczona na wiele języków i umieszczona na listach “zalecanych lektur” na wielu protestanckich uczelniach.
Innym głosicielem tego poglądu był Johann Jakob Scheuchzer.

</doc>
<doc id="1881019" url="https://pl.wikipedia.org/wiki?curid=1881019" title="Pigża">
Pigża

2 miejscowości w Polsce:

</doc>
<doc id="1881021" url="https://pl.wikipedia.org/wiki?curid=1881021" title="Aero-Targ">
Aero-Targ

Aero-Targ (Aerotarg) – jedna z pierwszych w Polsce krajowych linii lotniczych, założona 10 maja 1921 w Poznaniu, w celu obsługi uczestników i odwiedzających I Targ Poznański.
Historia.
Komitet organizacyjny pierwszej edycji Targów Poznańskich (późniejszych Międzynarodowych Targów Poznańskich) postanowił uruchomić - podczas trwania imprezy - połączenie lotnicze pomiędzy Poznaniem, Warszawą i Gdańskiem w celu szybkiego dowozu uczestników targów do Poznania. W tym celu, 10 maja 1921 utworzono Towarzystwo Komunikacji Powietrznej Aero-Targ. W celu sfinansowania przedsięwzięcia komitet organizacyjny targów wyasygnował sumę 5 mln marek polskich. Aero-Targ nawiązał współpracę z gdańskim towarzystwem przewozowym Danziger Luftpost, od którego wypożyczył sześć Junkersów F 13. Linia rozpoczęła działalność 28 maja 1921 w dniu otwarciu targów i wykonywała loty do 5 czerwca 1921, do dnia ich zamknięcia. Z okazji uruchomienia połączenia Poczta Polska wydała okolicznościowy znaczek dopłaty do przesyłki lotniczej. W czasie trwania targów wykonano 58 lotów na trasie Poznań–Warszawa–Poznań i 30 lotów na trasie Poznań–Gdańsk–Poznań, przewieziono około 100 pasażerów i 3000 kg przesyłek. Jednak przedsięwzięcie okazało się deficytowe i 5 mln marek, wyłożonych na potrzeby linii, nie zwróciło się organizatorom.
Lot samolotem Aero-Targu opisał Jerzy Waldorff w eseju "Harfy leciały na północ".

</doc>
<doc id="1881024" url="https://pl.wikipedia.org/wiki?curid=1881024" title="Aires Ali">
Aires Ali

Aires Bonifácio Ali (ur. 6 grudnia 1955 w Unango), mozambicki polityk, minister edukacji i kultury w latach 2005-2010, premier Mozambiku od 16 stycznia 2010 do 8 października 2012.
Życiorys.
Aires Ali urodził się w 1955 w Unango w prowincji Niassa. W 1976 rozpoczął pracę jako nauczyciel w szkole średniej w Namaacha. Rok później został dyrektorem szkoły średniej w Maputo. W latach 1980-1986 zajmował stanowisko dyrektora ds. edukacji i kultury w prowincji Nampula. Od 1989 do 1990 był szefem Biura Ministra Edukacji, a w latach 1991-1992 Dyrektorem Narodowym Szkolnego Programu Opieki Socjalnej. Od 1995 do 2000 zajmował urząd gubernatora prowincji Niassa, a w latach 2000-2004 gubernatora prowincji Inhambane. W lutym 2005 objął stanowisko ministra edukacji i kultury w rządzie premier Luisy Diogo, które zajmował do stycznia 2010.
16 stycznia 2010, trzy dni po dymisji gabinetu premier Diogo, prezydent Armando Guebuza mianował go nowym szefem rządu. Stanowisko zajmował do 8 października 2012, kiedy wraz z kilkoma ministrami został zdymisjonowany przez prezydenta w ramach rekonstrukcji składu rządu.

</doc>
<doc id="1881028" url="https://pl.wikipedia.org/wiki?curid=1881028" title="Lacrosse w Polsce">
Lacrosse w Polsce

Lacrosse w Polsce – lacrosse jest dyscypliną mało znaną w Polsce. W 2011 w Polsce istniało 7 drużyn: Poznań Hussars, Kosynierzy Wrocław, Grom Warszawa, Ravens Łódź, Legion Katowice, Kraków Dragons oraz Spartans Oświęcim. Dwa pierwsze zespoły są inicjatorami tej dyscypliny w Polsce. Jako pierwszy powstał zespół z Poznania w grudniu 2007 roku, zespół z Wrocławia w marcu 2008, Grom Warszawa w sierpniu 2008, Kraków Knights w listopadzie 2009 (obecnie Kraków Lacrosse Kings), Legion Katowice w marcu 2010 (obecnie AZS Legion Katowice), Ravens Łódź w sierpniu 2010, a Spartans Oświęcim w sierpniu 2011 roku. W przeszłości istniały i występowały w Polskiej Lidze Lacrosse takie drużyny jak: Korsarze Trójmiasto, Ułani Lublin. Drużyny próbowano założyć w Szczecinie (Dragoni Szczecin) oraz Koninie (Bad Boys Konin) – jednak z powodu braku chętnych do gry oba kluby zaniechały dalszej działalności. Podejmowano próbę wskrzeszenia zespołu w Lublinie(Ułani Lublin).
Polska otrzymała pomoc od US Lacrosse, Międzynarodowej Federacji Lacrosse oraz Europejskiej Federacji Lacrosse.
W 2006 roku we wrześniu oraz październiku w Krakowie rozegrano dwa mecze lacrosse. Zastosowano własnoręcznie zrobione kije z drewna oraz rozgrywano je na indiańskich zasadach. Mecze te zorganizował „Klub Miłośników Rdzennej Ludności Ameryki Północnej i Południowej”.
Rozgrywki o mistrzostwo Polski.
Sezon 2012/2013.
Terminarz.
16/09/2012
22/09/2012
13/10/2012
14/10/2012
27/10/2012
28/10/2012
10/11/2012
11/11/2012
17/11/2012
18/11/2012
16/03/2013
23/03/2013
24/03/2013
06/04/2013
07/04/2013
PLAYOFF
16/04/2013
28/04/2013
13/04/2013
28/04/2013
Weekend Mistrzów Polskiej Ligi Lacrosse – Oświęcim
25/05/2013
Finał
Mecze oraz turnieje.
Pierwsze mecze w historii Polskiego lacrosse odbywały się pomiędzy dwoma drużynami Poznań Hussars i Kosynierzy Wrocław, gdyż były to wtedy jedyne istniejące drużyny w Polsce.
I Polski Turniej Lacrosse.
28 marca 2009 r. odbył się na boisku na Warszawskim Bemowie, zorganizowany przez warszawską drużynę, pierwszy ogólnopolski turniej lacrosse. Pierwsze miejsce zajęła drużyna Poznań Hussars, drugie miejsce zajęli Kosynierzy Wrocław, zaś debiutujący gracze z Gromu Warszawa zajęli trzecie miejsce. Turniej nadzorował oraz sędziował Amerykanin Christian Arnold, trener drużyny uniwersyteckiej z Dublina.
Wyniki:
Tabela
Poznań OPEN.
Dnia 2-3 maja w Poznaniu odbył się turnie z udziałem czterech drużyn: Poznań Hussars, Kosynierzy Wrocław, Grom Warszawa oraz drużyna z Niemiec Cottbus Canibals.
Wyniki:
Tabela
Turniej w Poznaniu.
Turniej odbył się w dniach 7-8 listopada 2009 roku w Poznaniu odbył się 3. w historii Polski turniej lacrosse. Udział wzięły cztery drużyny: Poznań Hussars, Kosynierzy Wrocław, Grom Warszawa oraz rezerwowa drużyna Poznań Hussars B. Pierwszego dnia turnieju rozegrano mecz kontrolny pomiędzy Reprezentacją Polski a „Resztą Świata”. Mecz ten zakończył się wynikiem 4:4. Natomiast drugiego dnia rozegrano pozostałe mecze:
Turniej ligowy Poznań 2010.
Turniej ten odbył się w dniu 27 marca 2010 roku. Był to pierwszy turniej lacrosse w sezonie 2010. W turnieju wzięły udział trzy drużyny: Poznań Hussars, Kosynierzy Wrocław oraz Grom Warszawa.
Poznań OPEN 2010.
24 i 25 kwietnia 2010 roku w Poznaniu odbył się turniej Poznań OPEN 2010 w którym udział wzięły 3 drużyny: Poznań Hussars, Kosynierzy Wrocław i Grom Warszawa (wspierana przez pięciu zawodników drużyny Kraków Knights). Każda drużyna rozegrał po dwa z pozostałymi drużynami. Pierwszego dnia rozegrano pierwsze mecze oraz odbył się trening Reprezentacji Polski. Natomiast drugiego dnia rozegrano rewanże. Zwyciężyła drużyna z Poznania, drugie miejsce zajęła drużyna Kosynierzy Wrocław, a trzecie Grom Warszawa.
Silesia Cup.
W maju 2010 roku został rozegrany w Polsce pierwszy turniej Silesia Cup. Jest to turniej organizowany przez drużynę Kosynierzy Wrocław. W latach 2011 oraz 2012 miały miejsce jego kolejne edycje. Jest to obecnie największy turniej lacrosse organizowany w Polsce.
Reprezentacja Polski.
Trenerem Polski jest Christian Zwickert. Jego asystentami są: Chris Burdick, Chip Casto, Robb Chambers oraz Jim Masica. Managerem jest Bob Bieschke, a lekarzem dr Douglas Wright.
Zgrupowanie.
W dniach 9-11 października na warszawskiej Białołęce odbyło się pierwsze zgrupowanie reprezentacji Polski, w którym udział wzięło 49 zawodników. Podczas tego zgrupowania wyłoniono 26 osobowy skład reprezentacji
Ostatniego dnia zgrupowania na boisku przy ulicy Picassa w Białołęce rozegrano pierwszy oficjalny mecz polskiej reprezentacji. Rywalami Polski była reprezentacja Łotwy. Polska przegrała mecz 2:16. Bramki dla Polski zdobyli Michał Woźnica oraz Chris Perzinski
Inne mecze reprezentacji.
13 grudnia Polska wzięła udział w towarzyskim turnieju lacrosse w Wiedniu wraz z reprezentacją Austrii oraz Słowacji.
17 i 18 kwietnia reprezentacja Polski wzięła udział w turnieju Tricksters Cup rozgrywanym w Bratysławie. Polska zajęła w nim ostatecznie 3 miejsce wygrywając 2 mecze.

</doc>
<doc id="1881029" url="https://pl.wikipedia.org/wiki?curid=1881029" title="Limbu">
Limbu

Limbu (w Tybecie znani jako དརེན་འཛང་ཀ་ "Drendzongka"; w Sikkimie jako འསང་ Tsong; sami określają się jako Yakthungba, dosłownie "„górale”") – grupa etniczna we wschodnim Nepalu i Sikkimie, wraz z innymi grupami wchodząca w skład ludu Kiratów. Egzonim "Limbu" znaczy dosłownie „łucznik”. Posługują się językiem limbu z tybeto-birmańskiej rodziny językowej. Ich liczebność ocenia się na około 700 tysięcy.

</doc>
<doc id="1881031" url="https://pl.wikipedia.org/wiki?curid=1881031" title="Jacek Walczak">
Jacek Walczak

Jacek Walczak (ur. 3 lipca 1965 w Sieradzu) – polski samorządowiec i urzędnik, od 2006 do 2014 prezydent Sieradza.
Życiorys.
Ukończył studia ekonomiczne. Pracował w Wojewódzkim Funduszu Ochrony Środowiska i Gospodarki Wodnej, Państwowej Inspekcji Ochrony Środowiska Wojewódzkiego, Agencji Restrukturyzacji i Modernizacji Rolnictwa. W latach 2004–2006 był sekretarzem gminy Bolesławiec.
W bezpośrednich wyborach w 2006 kandydował na urząd prezydenta Sieradza z ramienia Platformy Obywatelskiej. Wygrał w drugiej turze, pokonując dotychczasową prezydent tego miasta. Cztery lata później uzyskał reelekcję. W 2014 nie został wybrany na kolejną kadencję, wszedł natomiast do rady powiatu sieradzkiego, utrzymując mandat również w 2018. W 2015 i 2019 kandydował bez powodzenia do Senatu.
Otrzymał Brązowy Krzyż Zasługi (2015) oraz Brązową Odznaką „Zasłużony dla Ochrony Przeciwpożarowej” (2009).

</doc>
<doc id="1881032" url="https://pl.wikipedia.org/wiki?curid=1881032" title="Efekt Lensego-Thirringa">
Efekt Lensego-Thirringa

Efekt Lensego-Thirringa – opisany przez ogólną teorię względności. Powstaje, gdy obracające się masywne ciało o dużym momencie bezwładności włóczy układ inercjalny w swoim polu grawitacyjnym. Został przewidziany teoretycznie w 1918 przez dwóch austriackich uczonych – Josefa Lensego i Hansa Thirringa. Swobodnie spadający układ, wzmiankowany tutaj jako układ inercjalny, którego orientacja określona jest przez żyroskop obraca się lub doznaje wtedy precesji. Lense i Thirring pokazali, że uwzględniając efekty relatywistyczne, przyspieszenie Coriolisa w odległości formula_1 od obracającego się masywnego ciała o promieniu formula_2 i masie formula_3 przy formula_4 oraz prędkości formula_5 układu inercjalnego, ma dodatkową składową:
gdzie:
Efekt Lensego-Thirringa został potwierdzony obserwacyjnie.
Wpływ pola grawitacyjnego na układ inercjalny.
Einstein przewidywał istnienie trzech efektów spowodowanych przez pole grawitacyjne oddziałujące na układ inercjalny. Są to:
Precesja Lensego-Thirringa.
Jeśli w odległości formula_1 od masywnego ciała umieszczony jest żyroskop, to jego spin formula_9 precesuje z prędkością kątową
Precesję żyroskopu można badać, kiedy żyroskop znajduje się w spoczynku względem dalekiego obserwatora, gdyż precesja Thomasa i de Sittera znikają. Zauważmy też, że:
Opis teoretyczny.
Efekt Lensego-Thirringa może być wyprowadzony na dwa sposoby, bądź tak jak to zrobił A. Einstein, bądź używając metryki Kerra. Przedstawiamy metodę rozwiniętą przez Einsteina. Odpowiednio równanie pola Einsteina na rozmaitości Riemanna oraz równanie linii geodezyjnej są:
gdzie formula_17 tensor krzywizny Ricciego, formula_18 tensor metryczny, formula_2 skalar krzywizny Ricciego, formula_20 – tensor energii -pędu, stała grawitacyjna formula_21 gdzie formula_22 symbole Christoffela. Rozważamy przybliżenie słabego pola i granicę powolnych ruchów. Rozpatrujemy przypadek takiego ośrodka ciągłego, w którym ciśnienie formula_23 jest zaniedbywalnie małe, gęstość formula_24 materii jest mała i prędkość cząstki próbnej jest mała w porównaniu z prędkością światła w próżni, formula_25 oraz że układ jest inercjalny. Słabe pole grawitacyjne i w przybliżeniu Minkowskiego opisane jest tensorem metrycznym:
gdzie formula_28 metryka Minkowskiego-Lorentza, formula_29 niewielkie zaburzenie oraz gdzie formula_30 Wstawiając wyrażenie na metrykę, otrzymujemy niezerowe symbole Christoffela:
Równanie Einsteina przyjmuje postać
stosując metodę funkcji Greena, otrzymujemy jego rozwiązania,
gdzie formula_35 jest pewną objętością przestrzeni. Rozwiązania różne od zera istnieją wyłącznie dla składowych formula_36 oraz formula_37 dla składowych formula_38 formula_39 Składowe formula_40 formula_41 i składowe formula_42 są:
dla stacjonarnego zlokalizowanego rozkładu mas, formula_44 otrzymujemy składowe formula_45 równania Einsteina:
Przy czym formula_47 gdzie formula_48 jest potencjałem skalarnym pola grawitacyjnego oraz formula_49 są składowymi pola wektorowego formula_50 formula_5 jest prędkością źródła pola grawitacyjnego. Ostatecznie równanie linii geodezyjnej przyjmuje postać:
czyli:
Einstein interpretował to równanie ruchu cząstki próbnej, w następujący sposób, mianowicie:
1. Ponieważ masa bezwładna cząstki próbnej jest proporcjonalna do wyrażenia formula_56 więc wzrasta, gdy masy ciężkie zbliżają się (statyczny efekt przyrostu masy).
2. Wyrażenie formula_57 oznacza, że istnieje oddziaływanie mas przyspieszanych na cząstkę próbną pozostającą w spoczynku (Liniowy efekt włóczenia układu inercjalnego).
3. Wyrażenie formula_58 oznacza, że cząstka próbna zostaje odchylona ze swego toru, jeśli znajdzie się w polu grawitacyjnym obracającego się obiektu (efekt Lensego-Thirringa). Wyrażenie to jest odpowiedzialne za włóczenie płaszczyzny orbitalnej i orbitalny moment obrotowy cząstki próbnej (na przykład żyroskop) w kierunku obrotu centralnego ciała masywnego (formuła odkryta przez Lensego i Thirringa).
Te trzy efekty są dlatego trudno mierzalne, że wielkość ich jest rzędu formula_59 na co wskazuje obecność stałej formula_60
Precesja żyroskopu.
Wiedząc, że moment kątowy formula_61 pole wektorowe formula_62 daleko od stacjonarnego źródła (lub w przypadku sferoidalnego rozkładu materii)
Oznaczmy formula_64 tak więc moment siły działającej na żyroskop o spinie formula_9 jest równy:
żyroskop precesuje względem dalekiego układu inercjalnego (asymptotycznego), formula_67 z prędkością kątową:
gdzie formula_69 jest momentem kątowym obiektu w centrum. Jest to właśnie efekt Lensego-Thirringa, czyli włóczenie układu inercjalnego, którego osie są definiowane przez żyroskop. Siła wywierana na ten żyroskop przez pole wektorowe formula_70 jest
Metryka Kerra.
Z punktu widzenia geometrii zadanie OTW polega na znajdowaniu czterowymiarowych rozmaitości formula_72 z metryką formula_73 o sygnaturze formula_74 spełniających równanie Einsteina:
Osiowo-symetryczne stacjonarne rozwiązanie równania Einsteina, opisujące pole grawitacyjne wirującej czarnej dziury lub obracającego się masywnego obiektu jest rozwiązaniem znalezionym przez Roya Kerra. Metrykę formula_73 o sygnaturze formula_77 nazywamy osiowosymetryczną i stacjonarną, Metryka Kerra opisuje geometrię czasoprzestrzeni obracających się ciał masywnych. Metryka Kerra przewiduje istnienie rotacyjnego włóczenia układu inercjalnego:
gdzie formula_79 współrzędne sferyczne, formula_80 promień Schwarzschilda oraz
Czasoprzestrzeń Lensego-Thirringa.
Wprowadzając współrzędne izotropowe element liniowy czasoprzestrzeni Lensego-Thirringa może być zapisany jako:
gdzie współrzędna standardowa formula_1 jest zastąpiona nową współrzędną radialną formula_86 określoną jako
przy czym formula_88 oraz formula_89 jest to analog momentu kątowego wokół osi formula_90 formula_3 jest masą obracającego się ciała centralnego.
Porównanie metryki Kerra i metryki Lensego-Thirringa.
Metryka Kerra we współrzędnych izotropowych jest:
co wskazuje, że obie metryki w przybliżeniu tym się pokrywają.
Potwierdzenie eksperymentalne.
Z historycznego punktu widzenia propozycja wykonania testów ogólnej teorii względności została przedstawiona w 1920 przez J.A. Schoutena i A.S. Eddingtona, którzy zaproponowali po raz pierwszy użycie żyroskopu. W 1960 Schiff i Pugh niezależnie, zaproponowali test efektu Lensego-Thirringa przy użyciu żyroskopu umieszczonego na orbicie okołoziemskiej. Przewidywali oni, że po wystarczająco długim czasie swobodnie wirujący żyroskop powinien się odchylić od pierwotnego kierunku. Przyczyną miały być efekty relatywistyczne. Tak więc, żeby zapewnić odpowiednie warunki dla eksperymentu stało się jasne, że musi on zostać przeprowadzony w przestrzeni kosmicznej. W 1976 Van Patten i Everittzaproponowali, żeby celem przyszłej misji kosmicznej stało się zmierzenie tego efektu.
Jednym z celów misji badawczej Gravity Probe B jest przeprowadzenie kilku eksperymentów mających na celu zbadanie relatywistycznych efektów rotacji. Na ostateczne wyniki tej misji należy poczekać do jej zakończenia. Innym z eksperymentów jest użycie satelitów LAGEOS (Laser Geodynamics Satellites) pierwotnie zaprojektowanych do badania ziemskiego potencjału, do badania efektu Lensego-Thirringa. W 2004 I. Ciufolini i E.C. Pavlis ogłosili zarejestrowanie efektu Lensego-Thirringa. Efekt opublikowany w „Nature” jest zgodny z OTW, nie wiadomo jednak, czy metody zastosowane do otrzymania wyników były całkowicie poprawne.
W 2020 roku opublikowano w „Science” informację o obserwacyjnym potwierdzeniu efektu Lensego-Thirringa po 20-letnich pomiarach precesji układu podwójnego pulsara i białego karła PSR J1141-6545.

</doc>
<doc id="1881033" url="https://pl.wikipedia.org/wiki?curid=1881033" title="Robert z Torigni">
Robert z Torigni

Robert de Torigni (ur. ok. 1106, zm. 23 lub 24 czerwca 1186) był normandzkim zakonnikiem i kronikarzem. Urodził się w Torigni-sur-Vire w środkowej Normandii; data narodzin jest niepewna. Wstąpił do klasztoru w Bec w roku 1128, a około 1149 został przeorem. W roku 1154 został opatem klasztoru św. Michała Archanioła na Mont Saint-Michel, gdzie przebywał aż do śmierci.
Ojciec Robert był zamiłowanym czytelnikiem i kolekcjonerem książek, tak religijnych, jak i świeckich. Jako opat znanego i poważanego klasztoru, miał znacznie bliższy kontakt ze światem zewnętrznym niż współautorzy "Gesta Normannorum Ducum", Orderic Vitalis czy Wilhelm z Jumieges. Pracę nad "Dziejami" rozpoczął w roku 1139 i było to jego pierwsze istotne dzieło. Uzupełnił i opatrzył aneksem "Kronikę" Sigeberta de Gembloux obejmującą okres od roku 385 do 1100; "Gesta" są kontynuacją pracy Sigeberta, opowiadając o okresie lat 1100–1186. 
Według Johna Bale'ego Robert był zapewne autorem dwóch anonimowych legend arturiańskich: "Gawain, siostrzeniec króla Artura" i "Historia Meriadoci"

</doc>
<doc id="1881035" url="https://pl.wikipedia.org/wiki?curid=1881035" title="Pieczarka ogrodowa">
Pieczarka ogrodowa



</doc>
<doc id="1881036" url="https://pl.wikipedia.org/wiki?curid=1881036" title="Lauri Pyykkönen">
Lauri Pyykkönen



</doc>
<doc id="1881037" url="https://pl.wikipedia.org/wiki?curid=1881037" title="Lauri Pyykönen">
Lauri Pyykönen

Lauri Kalervo Pyykönen (ur. 20 kwietnia 1978 w Pirkkala) – fiński biegacz narciarski, reprezentant klubu Vantaan Hiihtoseura.
Kariera.
Po raz pierwszy na arenie międzynarodowej pojawił się w 1998 roku, startując na mistrzostwach świata w Pontresinie. Zajął tam dziesiąte miejsce w sztafecie oraz dziewiąte na dystansie 30 km stylem dowolnym.
W Pucharze Świata zadebiutował 7 marca 1999 roku w Lahti, zajmując 78. miejsce w biegu na 15 km techniką klasyczną. Pierwsze pucharowe punkty zdobył 17 grudnia 2000 roku w Brusson, gdzie zajął 10. miejsce w sprincie stylem dowolnym. Na podium zawodów tego cyklu pierwszy raz stanął 15 grudnia 2002 roku w Cogne, gdzie rywalizację w sprincie stylem dowolnym ukończył na drugim miejscu. W zawodach tych rozdzielił na podium dwóch Norwegów: Tora Arne Hetlanda i Jensa Arne Svartedala. W kolejnych startach jeszcze jeden raz stanął na podium indywidualnych zawodów PŚ: 6 marca 2003 roku w Oslo ponownie był drugi w tej konkurencji. Najlepsze wyniki osiągnął w sezonie 2002/2003, kiedy w klasyfikacji generalnej zajął 26. miejsce, a w klasyfikacji sprintu był trzeci.
W 2006 roku wziął udział w igrzyskach olimpijskich w Turynie, gdzie zajął między innymi piąte miejsce w sprincie drużynowym oraz 27. miejsce w indywidualnym sprincie stylem dowolnym. W 2003 roku zajął 12. miejsce w sprincie stylem dowolnym na mistrzostwach świata w Val di Fiemme. W tej samej konkurencji był trzynasty podczas mistrzostw świata w Lahti w 2001 roku (stylem dowolnym) oraz na mistrzostwach świata w Oberstdorfie w 2005 roku i mistrzostwach świata w Sapporo dwa lata później (stylem klasycznym).

</doc>
<doc id="1881043" url="https://pl.wikipedia.org/wiki?curid=1881043" title="Martin Rathke">
Martin Rathke

Martin Heinrich Rathke (ur. 25 sierpnia 1793 w Gdańsku, zm. 15 września 1860 w Królewcu) – niemiecki zoolog, embriolog i anatom.
Życiorys.
Jego rodzicami byli budowniczy statków Georg Heinrich Rathke i jego żona Catharina Elisabeth z domu Streege. Uczęszczał do Gimnazjum Akademickiego w Gdańsku, od 1814 studiował historię naturalną i medycynę na Uniwersytecie w Getyndze i Uniwersytecie w Berlinie. Po otrzymaniu tytułu doktora medycyny w 1818 praktykował jako lekarz w Gdańsku, od 1825 jako ordynator szpitala miejskiego, w 1826 otrzymał posadę fizyka miejskiego. Od 1828 do 1835 wykładał fizjologię, patologię i semiotykę na Uniwersytecie w Dorpacie. Od 1835 do 1860 wykładał zoologię i anatomię na Uniwersytecie Albrechta w Królewcu, gdzie w latach 1852-1853 pełnił funkcję rektora. W 1836 roku mianowany radcą medycznym. Jego uczniami byli m.in. Albert von Kölliker, Franz Ernst Christian Neumann i Wilhelm von Wittich. Był członkiem Cesarskiej Leopoldyńskiej Akademii Nauk Przyrodniczych (1825), członkiem korespondencyjnym Cesarskiej Akademii Nauk w Petersburgu (1832), członkiem korespondencyjnym Pruskiej Akademii Nauk (1834), członkiem zagranicznym Bawarskiej Akademii Nauk w klasie nauk matematyczno-fizycznych (1858).
Odbywał podróże naukowe: w roku 1832/33 do Finlandii i na Krym, w 1839 do Norwegii.
Żonaty z Marthą Elmire Malonek, mieli dwie córki i dwóch synów, jednym z nich był chemik Bernhard Rathke (1840–1923).
Dorobek naukowy.
Rathke zajmował się głównie embriologią porównawczą układu moczowego i układu oddechowego. Jako pierwszy opisał łuki i kieszonki skrzelowe u zarodków ptaków i ssaków. W 1839 opisał strukturę obecną w rozwoju zarodkowym, z której rozwija się przysadka mózgowa, znaną dziś jako kieszonka przysadki lub kieszonka Rathkego.
Opublikował ponad 125 artykułów, monografii i książek

</doc>
<doc id="1881044" url="https://pl.wikipedia.org/wiki?curid=1881044" title="Martin Heinrich Rathke">
Martin Heinrich Rathke



</doc>
<doc id="1881045" url="https://pl.wikipedia.org/wiki?curid=1881045" title="Morten Brørs">
Morten Brørs

Morten Brørs (ur. 28 lipca 1973) – norweski biegacz narciarski, reprezentant klubu Steinkjer SK.
Kariera.
W Pucharze Świata zadebiutował 15 marca 1997 roku w Holmenkollen, zajmując 58. miejsce w biegu na 50 km stylem dowolnym. Pierwsze pucharowe punkty zdobył jednak 10 grudnia 1998 roku w Mediolanie, gdzie zajął 22. miejsce w sprincie stylem dowolnym. Na podium pierwszy raz stanął 29 grudnia 1999 roku w Kitzbühel, wygrywając rywalizację w sprincie stylem dowolnym. W zawodach tych wyprzedził dwóch rodaków: Håvarda Solbakkena oraz Håvarda Bjerkeli. W kolejnych startach jeszcze dwa razy uplasował się w czołowej trójce: 3 marca 2000 roku w Lahti był trzeci, a 4 lutego 2004 roku w Novym Měscie ponownie był najlepszy w sprincie stylem dowolnym. Najlepsze wyniki osiągnął w sezonie 1999/2000, kiedy zajął 11. miejsce w klasyfikacji generalnej, a w klasyfikacji sprintu zdobył Małą Kryształową Kulę, wyprzedzając Odd-Bjørna Hjelmeseta i Solbakkena.
Nigdy nie brał udziału w mistrzostwach świata ani igrzyskach olimpijskich.

</doc>
<doc id="1881051" url="https://pl.wikipedia.org/wiki?curid=1881051" title="Kikutnik pstry">
Kikutnik pstry

Kikutnik pstry, atelop pstry ("Atelopus varius") – gatunek płaza bezogonowego z rodziny ropuchowatych (Bufonidae), występujący w lasach deszczowych od Kostaryki po północno-zachodnią Amerykę Południową.
Wygląd.
Niewielki (2,4-3,8 cm) płaz o bardzo różnorodnym zabarwieniu. Ropuchy te są zazwyczaj czarne lub brązowe, z plamami i pasami w kolorze pomarańczowym, czerwonym, żółtym, zielonym lub niebieskim. Brzuch jest biały, żółty pomarańczowy lub czerwony. Kolory ostrzegają drapieżniki przed wytwarzaną przez płazy trucizną.
Pożywienie.
Owady.
Rozmnażanie.
Rozmnażają się zazwyczaj w strumieniach. Samica składa 30-75 jajeczek, z których po trzech dniach wylęgają się kijanki.
Korelacje z ludźmi.
Płazy te są czasem hodowane w terrariach, choć opieka nad nimi jest bardzo wymagająca.
Zagrożenie.
Kikutnik pstry jest zagrożony wyginięciem, głównie z powodu wyrębu lasów, być może także z powodu chorób grzybiczych.

</doc>
<doc id="1881055" url="https://pl.wikipedia.org/wiki?curid=1881055" title="Ultramikrobakterie">
Ultramikrobakterie

Ultramikrobakterie – bakterie, które są znacznie mniejsze od typowych komórek bakteryjnych. Ich średnica waha się w granicach 0,2–0,3 μm. Termin ten został po raz pierwszy użyty w roku 1981 w odniesieniu do występujących w wodzie morskiej ziarenkowców, których średnica była mniejsza niż 0,3 μm. Organizmy te zostały również odnalezione w glebie. Była to mieszanina gatunków zarówno Gram-dodatnich, jak i Gram-ujemnych. Wiele, jeśli nie wszystkie z tych bakterii to uśpione formy większych komórek. Pozwalają one przetrwać w niesprzyjających warunkach środowiska. W tym stanie spoczynku komórki bakteryjne spowalniają swój metabolizm, wstrzymują wzrost i stabilizują DNA, tworząc uśpione, nierosnące komórki, które mogą pozostać żywe przez wiele lat. Takie „formy głodowe” są prawdopodobnie najbardziej typowymi ultramikrobakteriami w wodzie morskiej.
Ultramikrobakteriami nie są „nanobakterie” („nanocząstki wapniejące”), struktury o średnicy 0,1 μm. Chociaż ich zdolność do samoreplikacji oraz wywoływania chorób nie jest w pełni wyjaśniona, większość badań wyklucza ich przynależność do organizmów żywych. Prawdopodobnie są to kompleksy mineralne powstające w wyniku wytrącania substancji nieorganicznych.

</doc>
<doc id="1881057" url="https://pl.wikipedia.org/wiki?curid=1881057" title="Aleksiej Abrikosow (ujednoznacznienie)">
Aleksiej Abrikosow (ujednoznacznienie)



</doc>
<doc id="1881059" url="https://pl.wikipedia.org/wiki?curid=1881059" title="Ella Gjømle">
Ella Gjømle

Ella Gjømle (ur. 29 maja 1979 r. w Porsgrunn) – norweska biegaczka narciarska, reprezentantka klubu Lyn Ski. W 2006 roku zajęła czwarte miejsce w sprincie drużynowym i szóste w sprincie indywidualnym techniką dowolną na igrzyskach olimpijskich w Turynie. Była też między innymi dziewiąta w sprincie stylem klasycznym podczas mistrzostw świata w Oberstdorfie rok wcześniej.
W zawodach Pucharu Świata zadebiutowała 2 lutego 2000 roku w Trondheim, zajmując 63. miejsce w biegu na 5 km stylem dowolnym. Pierwsze punkty wywalczyła 25 stycznia 2003 roku w Oberhofie, gdzie zajęła 26. miejsce w biegu na 10 km klasykiem. Na podium zawodów tego cyklu pierwszy raz stanęła 18 lutego 2004 roku w Sztokholmie, kończąc sprint klasykiem na trzeciej pozycji. Wyprzedziły ją tam jedynie jej rodaczka Marit Bjørgen oraz Anna Olsson ze Szwecji. Najlepsze wyniki osiągnęła w był sezonie 2005/2006, kiedy zajęła jedenaste miejsce w klasyfikacji generalnej, a w klasyfikacji sprintu była druga.

</doc>
<doc id="1881060" url="https://pl.wikipedia.org/wiki?curid=1881060" title="Damien Chrysostome">
Damien Chrysostome

Damien Koffi Anderson Chrysostome (ur. 24 maja 1982 roku w Kotonu) – beniński piłkarz, od 2009 roku występujący obecnie na pozycji obrońcy w tureckim Denizlisporze.
Chrysostome opuścił rodzinny Benin i klub ASACO Kotonu w 1999 roku i udał się do Europy. Benińczyk przebywał nawet na testach w szkockim Celtiku, ale z uwagi na młody wiek i brak doświadczenia, zawodnik nie został zakontraktowany w klubie z Glasgow. Kolejnym kierunkiem w karierze Damiena były Włochy. Tam Chrysostome trafił do grającej w Serie C1 drużyny A.S. Cittadella, dla której w ciągu dwóch i pół sezonu rozegrał 20 spotkań ligowych. Pozostałą część sezonu 2004/2005 spędził w grającym klasę niżej klubie A.S. Biellese 1902. Benińczyk powrócił do Cittadelli na sezon 2005/06, po którym przeniósł się do Associazione Calcio Cuneo 1905 (Serie C2). Sezon 2007/2008 spędził w zespole Serie D – A.S. Casale Calcio. Pod koniec sezonu 2007/2008 Chrysostome podpisał dwuletni kontrakt z drużyną francuskiej Ligue 2 – FC Metz. Podczas pierwszych 15 kolejek sezonu Damien miał niezachwianą pozycję w obronie "Les Grenats", lecz później zawodnik popadł w niełaskę trenera Yvona Pouliquena, który uznał, że Benińczyk nie pasuje do fizycznie i mentalnie do obranej taktyki. Gdy drużyna pod koniec sezonu zawiodła i straciła szanse na awans do Ligue 1, trener wygłosił opinię, że zawiódł się na niektórych graczach, na których liczył. Latem 2008 roku do francuskiego klubu zgłosił się Denizlispor zainteresowany kapitanem reprezentacji Beninu, który szybko zdecydował się na rozwiązanie kontraktu z francuskim klubem i przenosiny do Turcji.
Chrysostome zadebiutował w kadrze w 2004 roku, w którym zagrał z ekipą Beninu na Pucharze Narodów Afryki. Mistrzostwa w Egipcie były jednak dla "Wiewiórek" całkowicie nieudane, gdyż ekipa Beninu przegrała wszystkie 3 swoje mecze i zakończyła Puchar z zerowym dorobkiem punktowym. Podobnie zakończył się puchar cztery lata później, po którym karierę na szczeblu międzynarodowym zakończył dotychczasowy kapitan reprezentacji – Oumar Tchomogo. Wówczas to nowy trener, Michel Dussuyer, mianował Chrysostome'a nowym kapitanem. Pod jego wodzą Benin ponownie awansował do Pucharu, gdzie zdobył historyczny punkt remisując 2:2 z Mozambikiem po trafieniach Razaka Omotoyossiego i samobójczym golu zawodnika Mozambiku – Dario Khana.

</doc>
<doc id="1881061" url="https://pl.wikipedia.org/wiki?curid=1881061" title="Koffi Damien Chrysostome">
Koffi Damien Chrysostome



</doc>
<doc id="1881062" url="https://pl.wikipedia.org/wiki?curid=1881062" title="Rada Narodowa miasta Łodzi">
Rada Narodowa miasta Łodzi

Rada Narodowa miasta Łodzi – terenowy organ władzy państwowej i organ samorządu społecznego istniejący w Łodzi w latach 1950–1990, od 1975 obejmujący swoimi kompetencjami obszar województwa miejskiego łódzkiego. 
Historia.
Po raz pierwszy Miejska Rada Narodowa w Łodzi zebrała się na posiedzeniu w Teatrze Miejskim w dniu 7 marca 1945. W początkowym okresie jej istnienia radni delegowani byli w jej skład na zasadzie parytetu (PPR i PPS – po 20 radnych, SD – 10, SL – 5, związki zawodowe – 12, organizacje społeczno-kulturalne – 9, organizacje młodzieżowe – 2). 
Przewodniczącym Rady został prezydent Łodzi Kazimierz Mijal, jego zastępcą Jan Stefan Haneman (PPS), zaś członkami Prezydium: Lucjan Głowacki, Artur Kopacz (SD) i Eugeniusz Stawiński. W dniu 8 maja 1945 stanowisko przewodniczącego MRN objął Jan Stefan Haneman, następnie funkcję tę sprawował Edward Andrzejak (1946–1950). 
Do kompetencji Miejskiej Rady Narodowej w Łodzi należał w latach 1945–1950 wybór prezydenta, jego zastępców oraz ławników Zarządu Miejskiego, a także delegacja posłów do Krajowej Rady Narodowej (delegowano 5 takich przedstawicieli). Rada sprawowała kontrolę nad działalnością Zarządu Miejskiego, posiadała również kompetencje w dziedzinie ustalania budżetu oraz planowania miejskiego. 
Od lipca 1949 Radzie podległe były trzy Dzielnicowe Rady Narodowe powstałe z dawnych starostw łódzkich (Łódź Śródmieście, Łódź Północ, Łódź Południe). MRN podporządkowana była jednocześnie Prezydium Krajowej Rady Narodowej, a od 1947 Radzie Państwa. 
Rada działała poprzez swoje Komisje (m.in. Finansowo-Budżetową, Kontroli Społecznej, a także Zdrowia i Opieki Społecznej). 
Na mocy ustawy z 1950 o stworzeniu jednolitych organów władzy państwowej zlikwidowano urząd prezydenta Łodzi, a jego kompetencje przekazano Prezydium Rady Narodowej miasta Łodzi. Od tego czasu skupiono w Radzie funkcje uchwałodawcze i wykonawcze, za które odpowiadało Prezydium będące kolegialną głową miasta, a jednocześnie organem wewnętrznym Rady. Na czele Prezydium stanął dotychczasowy prezydent miasta Marian Minor, w 1952 zastąpił go Ryszard Olasek. 
W dniu 5 grudnia 1954 odbyły się pierwsze po II wojnie światowej wybory powszechne do rad narodowych, w tej liczbie do Rady Narodowej m. Łodzi oraz Dzielnicowych Rad Narodowych. W ich wyniku wybrano 200 radnych Rady Narodowej Łodzi i 66 ich zastępców, a także 750 radnych Dzielnicowych Rad Narodowych z 229 zastępcami. Ponad połowa radnych należała do PZPR, reszta reprezentowała tzw. stronnictwa sojusznicze (ZSL i SD) oraz bezpartyjnych. 
Na uroczystym posiedzeniu Rady Narodowej m. Łodzi I kadencji w dniu 16 grudnia 1954 jej przewodniczącym wybrano Bolesława Geragę. W 1958 przeprowadzono wybory do Rady Narodowej II kadencji, a w 1961 Rady Narodowej III kadencji. W ich wyniku w Radzie znalazło się 110 radnych (w tym: 67 z PZPR, 14 z SD, 5 z ZSL i 24 bezpartyjnych). 
Kolejne wybory do Rady Narodowej m. Łodzi i Dzielnicowych Rad Narodowych odbywały się w latach 1965 (IV kadencja), 1969 (V kadencja), 1973 (VI kadencja), 1976 (VII kadencja), 1980 (VIII kadencja), 1984 (IX kadencja), 1988 (X kadencja). 
W latach 1950–1973 Prezydium Rady Narodowej Miasta Łodzi wykonywało funkcję zarządzające miastem poprzez swoje Wydziały podległe ministerstwom. Organami wewnętrznymi Rady pozostały Komisje. Prezydium sprawowało kontrolę nad Prezydiami 5 Dzielnicowych Rad Narodowych, zarazem było podległe Rządowi (tj. Rada Narodowa podlegała Radzie Państwa, a Dzielnicowe Rady Narodowe Radzie Narodowej Miasta Łodzi). 
W 1973 w wyniku poprawek w konstytucji PRL z 1952 r. dokonano zniesienia zasady jednolitości władzy państwowej, rozdzielając funkcję wykonawcze i uchwałodawcze organów terenowych. Przywrócono urząd prezydenta Łodzi, a Prezydium od tego czasu pełniło jedynie funkcję wewnętrznego organu Rady. Dwa lata później nastąpiła zasadnicza reforma administracyjna państwa, która doprowadziła do zniesienia podziału na 22 dużych województw, wprowadzając 49 małe. Zarazem obszar województwa miejskiego łódzkiego powiększono o okręg podmiejski obejmujący m.in. Pabianice, Zgierz i Aleksandrów Łódzki. W wyniku zmian terytorialnych w skład Rady Narodowej m. Łodzi dokooptowano radnych Miejskich, Gminnych i Powiatowych Rad Narodowych z obszaru podłódzkiego (w tym przewodniczących PRN). Od tego czasu jurysdykcja Rady Narodowej m. Łodzi rozciągała się na miasto i województwo miejskie, a prezydent miasta był jednocześnie wojewodą łódzkim (rozdzielenia tych funkcji dokonano na początku 1990). Radzie Narodowej podlegały Dzielnicowe Rady Narodowe (we liczbie 5), Miejskie Rady Narodowe, Miejsko-Gminne Rady Narodowe oraz Gminne Rady Narodowe.

</doc>
<doc id="1881072" url="https://pl.wikipedia.org/wiki?curid=1881072" title="Myopia (zespół muzyczny)">
Myopia (zespół muzyczny)

Myopia – polska grupa muzyczna wykonująca techniczny thrash metal z elementami progresywnego metalu. Powstał z inicjatywy perkusisty Bogdana Kubicy, oraz wokalisty Roberta Koconia w połowie lat 90. XX wieku, w Bielsku-Białej.
Historia.
Pierwszy materiał muzyczny zespołu, demo "Unknown Controls" wydane w 1995 roku, zostało nagrane przy udziale "Bogdana Kubicy", "Roberta Koconia" i gitarzysty "Kazka", który opuścił zespół wkrótce po jego wydaniu i zagraniu kilku koncertów. W 2000 roku zespół reaktywował się gdy do zespołu dołączył na krótko nowy gitarzysta "Darek", który jednak opuścił zespół po sesji nagraniowej drugiego demo "Subconsciously Unconscious" w Selani Studio, w 2002 r. Jeszcze tego samego roku do zespołu dołączył "Kamil Smala". Nowy gitarzysta zdecydował się współpracę z zespołem, czego efektem było nagranie w 2005 roku w Olsztyńskim Studio X, a rok później wydanie płyty "Enter Insect Masterplan". W 2007 roku wytwórnia Selfmadegod Records dokonała reedycji płyty "Enter Insect Masterplan". W tym samym roku gitarzysta "Kamil Smala" opuścił zespół, a jego miejsce zajął obecny gitarzysta "Robert Słonka", z którym początkiem 2009 roku zespół wydał swój drugi studyjny album "Biomechatronic Intervention". Płyta zyskała dobre recenzje, a zespół nazywany był "polskim Voivod". W 2012 roku ukazała się kolejna płyta "Simultaneous Simulations", która była ostatnią rejestrowaną i produkowaną przez Szymona Czecha. Ostanim albumem, który ukazał się w 2017 roku był "Transmyopic Interconnection" nagrany w Studiu Heaven and Hell w Bielsku-Białej, po niej zespół zawiesił działalność. Cały czas funkcjonuje oficjalna strona zespołu www.myopia.pl .

</doc>
<doc id="1881074" url="https://pl.wikipedia.org/wiki?curid=1881074" title="Callistemon">
Callistemon



</doc>
<doc id="1881076" url="https://pl.wikipedia.org/wiki?curid=1881076" title="Pieczarka miejska">
Pieczarka miejska

Pieczarka miejska ("Agaricus bitorquis" (Quél.) Sacc.) – gatunek grzybów należący do rodziny pieczarkowatych ("Agaricaceae"). 
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1884 r. Lucien Quélet nadając mu nazwę "Psalliota bitorquis". Obecną, uznaną przez Index Fungorum nazwę nadał mu w 1887 r. Pier Andrea Saccardo.
Niektóre synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten wcześniej miał nazwę pieczarka szlachetna. Nazwa p. miejska pochodzi stąd, że wszystkie jej stanowiska podane w literaturze naukowej do 2003 r. znajdowały się w miastach. 
Morfologia.
Średnica 4–10, a nawet 15 cm, za młodu półkulisty, u starszych okazów płaski, a nawet z zapadniętym środkiem. Brzeg wystający poza blaszki i długo utrzymuje się podwinięty. Powierzchnia gładka i sucha, czasami pękająca na poletka. Jest białawy i nie zmienia barwy po potarciu. Czasami na jego brzegu znajdują się resztki osłony.
Gęste, wąskie i wolne. Początkowo są jasnoróżowe, potem czekoladowobrunatne, w końcu czarnobrązowe. Ostrza biało kłaczkowate. 
Niski i gruby, walcowaty o zwężonej podstawie, pełny i twardy. Powierzchnia gładka lub wełnista, biaława. Posiada masywny, podwójny pierścień o barwie od białej do jasnoochrowej. 
Twardy i bardzo zwarty, biały, po uszkodzeniu nie zmienia barwy, lub staje się lekko różowy. Ma przyjemny, migdałowy zapach i orzechowy smak.
Występowanie i siedlisko.
Pieczarka miejska w Polsce jest dość częsta. W piśmiennictwie naukowym do 2003 r. opisano 8 jej stanowisk.
Rośnie na ziemi, głównie w miastach. Spotkać ją można w ogrodach, na poboczach dróg, w miejskich parkach i zaroślach z bzem czarnym, czasami w szczelinach chodników, a nawet starych, zniszczonych tynków.
Znaczenie.
Saprotrof. Jest grzybem jadalnym i bardzo smacznym, jednak zazwyczaj jest silnie zarobaczywiona.
Gatunki podobne.
Pieczarka dwuzarodnikowa ("Agaricus bisporus") występująca głównie w uprawie i sprzedawana w sklepach. Na siedliskach naturalnych jest dość rzadka, a jej dziko rosnąca forma jest ciemniejsza, brązowawa i ma ściągalny pierścień. Najpewniejsze jednak jest rozróżnienie tych gatunków badaniem mikroskopowym; p. miejska ma Podstawki 4–zarodnikowe, a p. dwuzarodnikowa 2–zarodnikowe.

</doc>
<doc id="1881079" url="https://pl.wikipedia.org/wiki?curid=1881079" title="Matsutake">
Matsutake



</doc>
<doc id="1881080" url="https://pl.wikipedia.org/wiki?curid=1881080" title="Walerian Łopatto">
Walerian Łopatto

Walerian Łopatto (ur. 9 lutego 1888 w Kamyszłowie, zm. w 1952 w Paryżu) – polski urzędnik konsularny i samorządowiec. 
Życiorys.
Syn Waleriana Jana i Faustyny Hanczarewicz. Ukończył studia na Politechnice w Petersburgu. W latach 1912–1914 działał w Związku Walki Czynnej w Mińsku, pracując jednocześnie w Zarządzie Miejskim. W okresie I wojny światowej w Polskiej Organizacji Wojskowej (1914). U progu niepodległości Polski podjął pracę w Ministerstwie Spraw Wewnętrznych (1918-1920), następnie w polskiej służbie zagranicznej (1920), w której został mianowany konsulem RP w Lipawie (1920-1925), i Rydze (1925-1929) oraz konsulem generalnym w Stambule (1929-1932). Po powrocie do kraju zatrudniony kolejno w Ministerstwie Spraw Zagranicznych (1932-1933) i Ministerstwie Skarbu, współpracował z Instytutem Wschodnim w Warszawie jako specjalista turkolog. W latach 1934–1935 sprawował urząd prezydenta Suwałk. 
We wrześniu 1939 opuścił Suwałki, następnie przez Wilno, Wiłkomierz i Kowno udał się do Paryża. 
Kontynuując obowiązki w polskiej służbie zagranicznej, był kierownikiem referatu konsularnego Ambasady RP z siedzibą w Kujbyszewie (1942).

</doc>
<doc id="1881081" url="https://pl.wikipedia.org/wiki?curid=1881081" title="Puchar Kontynentalny 2009/2010">
Puchar Kontynentalny 2009/2010

W sezonie 2009/2010 finał Pucharu Kontynentalnego odbył się w dniach 15-17 stycznia 2010 w Grenoble. Zwycięzcą został klub EC Red Bull Salzburg. Losowanie grup odbyło się 27 czerwca 2009 w Budapeszcie. Obrońca pucharu, MHC Martin, nie brał udziału w rozgrywkach.
I runda.
Grupa A.
Mecze grupy A odbyły się w dniach 25-27 września 2009 w Ankarze w Turcji.
Drużyny biorące udział:
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
Mecze
Superfinał.
W turnieju finałowym przyznano nagrody indywidualne:

</doc>
<doc id="1881084" url="https://pl.wikipedia.org/wiki?curid=1881084" title="Techniki pamięciowe">
Techniki pamięciowe



</doc>
<doc id="1881088" url="https://pl.wikipedia.org/wiki?curid=1881088" title="Aleksandra (królowa Danii)">
Aleksandra (królowa Danii)



</doc>
<doc id="1881096" url="https://pl.wikipedia.org/wiki?curid=1881096" title="Publiczna Szkoła Podstawowa im. Heleny i Józefa Świątyńskich w Ossali">
Publiczna Szkoła Podstawowa im. Heleny i Józefa Świątyńskich w Ossali

Publiczna Szkoła Podstawowa im. Heleny i Józefa Świątyńskich w Ossali – szkoła podstawowa położona w gminie Osiek, w powiecie staszowskim, w województwie świętokrzyskim. Została założona w 1872 roku przez ówczesnych zaborców (Rosjan) na podstawie aktu fundacyjnego Rady Szkolnej – jako elementarna jednoklasowa szkoła ludowa z jednym nauczycielem. Obecnie (w roku szkolnym 2018/19) do szkoły uczęszcza około 120 uczniów do ośmiu klas i jednego oddziału przedszkolnego. Na terenie szkoły oprócz klas znajdują się: biblioteka szkolna wraz z czytelnią i świetlicą, pracownia komputerowa, sala gimnastyczna, sklepik szkolny spółdzielni uczniowskiej, stołówka wraz z jadalnią, szatnie oraz Izba Pamięci Narodowej. W skład rejonu szkolnego wchodzą następujące wioski jak i ich przysiółki (z wysiółkami): Mucharzew (Smug), Nakol (Pod Mostem, Pod Wałem), Niekrasów (Choiny, Dąbrowa, Za Górą), Ossala (Goleń, Górki, Kałki, Pod Lasem, Wądoły, Wierzby), Ossala-Lesisko (Duże i Małe), Trzcianka (Bargielka), Trzcianka-Kolonia (Gilówka, Kolonia-Tursko Małe), Sworoń (Za Wałem) i Strużki (Gajówka).
Historia szkoły.
"Źródło": oficjalna strona szkoły
Pierwszy budynek szkolny był drewniany z jedną izbą lekcyjną i mieszkaniem dla nauczyciela, kryty słomą, a przy nim stała stodoła ze stajnią pod jednym dachem. Jednak z czasem okazał się za mały, ze względu na wzrastającą liczbę uczniów. W 1906 roku stare budynki rozebrano i wybudowano nową murowaną szkołę – dwuizbową, w której uczyły się w większości dzieci polskie, z rzadka rosyjskie i osadników niemieckich (bez dzieci żydowskich – które miały swoje własne szkoły). Młodzież uczęszczała do szkoły tylko w miesiącach zimowych, „gdy bydło stało w stajni” – a dla większości mieszkańców czymś naturalnym było to, że obowiązku szkolnego nie było. Dzieci 7-letnich w szkole się nie spotykało, uczęszczały dzieci starsze, przeważnie w wieku od 10 do 16 lat. Nauka odbywała się od godz. 800 do 1600. Do 1905 roku uczono tylko w języku rosyjskim, potem w języku polskim, jednak język rosyjski był obowiązkowy (i tylko w nim załatwiano korespondencję urzędową). W czasach niewoli szkoła miała cztery oddziały: wstępny, pierwszy, drugi i trzeci. Wszystkie oddziały uczyły się razem, a uczył w nich tylko jeden nauczyciel, Rosjanin opłacany przez rząd gubernatorstwa radomskiego. Ksiądz nie uczył religii w szkole, lecz nauczyciel-niekatecheta. Ksiądz za to – gromadził dzieci na naukę katechizmu w Kościele. Do szkoły przeważnie uczęszczały dzieci z pobliskich wiosek, tj. głównie: Ossali, Niekrasowa, Strużek, Nakola, Matiaszowa, Sworonia i Trzcianki jak również dzieci z folwarków i kolonii dworskich (np.: Ossali Dworskiej, Trzcianki Folwarcznej, czy Szwagrowa), lecz te musiały płacić nauczycielowi. Stosunek jednak wsi do szkoły i oświaty był niezadowalający, było wielu, którzy nie chcieli posyłać swych dzieci do szkoły. Byli jednak i tacy, którzy chętnie posyłali dzieci na naukę, a nawet kształcili dalej. Kilkoro dzieci kształciło się w ówczesnych szkołach średnich.
W czasie I wojny światowej na podstawie "Przepisów Tymczasowych" z dnia 1 października 1917 roku została wybrana „Opieka szkolna”, której głównym zadaniem było: opiekowanie się szkołą, nauczycielami i dziećmi, pouczanie rodziców o potrzebie nauki i staranie się o rzeczowe potrzeby szkoły. Niestety błędne pojmowanie swoich obowiązków (przez tę instytucję) spowodowało narzucenie swej władzy nadzorczej nauczycielom (którzy ulegali jej wpływom, w obawie o utratę pracy). Po odrodzeniu II Rzeczypospolitej do 1920 roku była nadal szkołą jednoklasową, jednak na przełomie roku 1921/1922 miała już pięć oddziałów. W roku szkolnym 1924/1925 w pięciu oddziałach uczyło się już 167 dzieci. Nauka odbywała się w dwóch pomieszczeniach szkoły i jednej izbie wynajętej na wsi (bowiem w pozostałych salach mieszkał nauczyciel). Uczyło już wtedy trzech nauczycieli, a religii uczył ksiądz – nie w Kościele, a w szkole. Frekwencja dzieci była dość dobra (wielu rodziców ukarano za nie posyłanie dzieci do szkoły). Jednak niewielka część dzieci kończących podstawowy wiek szkolny kontynuuje naukę w szkole ponadpodstawowej, ówczesnym gimnazjum.
Lata zaborów i ich zaniedbań świeżo reaktywowanego państwa polskiego spowodowały, że poziom kulturowy wsi był nikły. W roku 1927 na 840 mieszkańców obwodu szkolnego było, aż 235 analfabetów zupełnych w wieku od 14 lat i starszych, i 205 półanalfabetów. W celu likwidacji analfabetyzmu w okresie zimowym prowadzono kursy wieczorowe dla dorosłych, które nie cieszyły się zbytnią popularnością.
Wskutek wielkiego kryzysu gospodarczego 1929–1933 nastąpiło znaczne zubożenie ludności na wsi. Pogorszenie warunków życia i pracy, brak odzieży, obuwia, przyborów szkolnych. Dzieci źle odżywione, zapędzane do robót nie mogły podołać obowiązkom szkolnym. Stąd niska frekwencja i niezadowalające postępy w nauce. W roku szkolnym 1937/1938 szkoła została podniesiona do IV-klasowej, liczyła 237 uczniów, pracowało 4 nauczycieli, w budynku szkoły były już 4 sale lekcyjne.
Jednak mimo wielu zaniedbań z okresu międzywojennego szkoła stała się lokalnym ośrodkiem kultury – na jej terenie organizowano wiele imprez artystycznych. Zorganizowano „Kółko amatorskie” młodzieży wiejskiej, przygotowywano występy artystyczne, jasełka, wieczory literackie. Młodzież ze starszych klas wydawała gazetkę szkolną pt. „Nasza gazetka”. Za uzyskane pieniądze z przedstawień i z przeprowadzonej akcji zbiórki pieniędzy zostały zakupione książki do biblioteki szkolnej. Ponadto w 1932 roku założono sklepik szkolny, a z uzyskanych dochodów prenumerowane były: „Płomyk”, „Płomyczek” i „Ilustracja Szkolna”. Organizowane były wycieczki do Sandomierza (40 km) – furmankami i do Połańca (10 km) – pieszo, koszty wycieczek pokrywały w większości dzieci i ich rodzice.
W okresie okupacji do szkoły uczęszczało 295 uczniów, było trzy klasy, trzech nauczycieli i katechetka. Ważnym ośrodkiem tajnych kompletów stało się Tursko Wielkie, gdzie według przedwojennego programu nauczania gimnazjum (po wojnie bowiem zlikwidowano gimnazja) lekcje organizował aktywny działacz BCh, Piotr Sarzyński. Objęły one okoliczną młodzież, ponadto tajne lekcje odbywały się w Ossali u Józefa Świątyńskiego, kierownika miejscowej szkoły, czy w domu prywatnym Państwa Kwiatkowskich. Na komplety uczęszczało 60 uczniów. Ośrodek ten współpracował z grupą „Jędrusiów” i AK. Nauczycielka geografii Maria Jarema była współorganizatorem tajnych spotkań ukrywającej się młodzieży, powielała tajną prasę i prowadziła zajęcia samokształceniowe w zakresie poezji i literatury polskiej.
Po przekroczeniu przez Armię Czerwoną Wisły w rejonie Baranów Sandomierski–Osiek zaczyna się budowa zrębów nowej lokalnej władzy PRL-u, a w jej wyniku szkoła liczy łącznie siedem klas – zaczęto uczyć na zmiany. Ponadto w trakcie i po II wojnie światowej w wyniku reform rolnych (na mocy dekretu PKWN z 6 września 1944) i nadaniu chłopom upragnionej ziemi, rodzice zaczęli lekceważyć obowiązek szkolny, angażowali dzieci do pracy fizycznej głównie na roli, nie dbali o swoje pociechy. Dzieci były małoambitne, nie miały też chęci do nauki i spełniania obowiązków szkolnych. Wyniki pracy szkoły były niezadowalające. Chcąc poprawić sytuację w szkole ustalono następujące kierunki pracy szkoły: dążenie do podniesienia wyników nauczania, wykształcenie w uczniach socjalistycznego stosunku do pracy, podniesienie autorytetu nauczyciela. W związku z zarządzeniem Ministerstwa Oświaty zabroniono rozpoczynania lekcji modlitwą, nauczycielom noszenia emblematów religijnych, i usunięto krzyże ze szkoły. Podkreślano laickość szkoły, kształtowanie naukowego poglądu na świat. Wkrótce wycofano religię ze szkoły. W roku 1964, kiedy miała miejsce reforma oświaty, szkoła stała się już VIII-klasową, a w 1970 roku odrestaurowano stary budynek szkoły. Zagospodarowano strych, uzyskując 2 nowe sale lekcyjne i kancelarię. Było już 6 sal lekcyjnych, utworzono klasopracownię fizyko-chemiczną. Szkołę zaopatrzono w niezbędny sprzęt szkolny i pomoce dydaktyczne. W roku szkolnym 1970/71 zapisanych jest 193 uczniów, pracuje 6 nauczycieli.
W 1972 roku uroczyście obchodzono 100-lecie istnienia szkoły. Niestety zmniejszył się rejon szkolny, wypadły z niego: Nakol, Matiaszów, Sworoń i Trzcianka-Kolonia.
Z początkiem transformacji systemowej w 1989–1990 roku w szkole uczy się 138 dzieci, pracuje 12 nauczycieli. Religii, która powraca do szkoły uczy ksiądz i katecheta. W tymże roku rozpoczęto modernizację starej szkoły, i zaczęto budowę nowej – na częściach starych fundamentów nadających się do dalszej przebudowy. Zaczął się okres trudności lokalowych. Zajęcia zostają przeniesione do byłego domu nauczyciela – dzieci uczą się w ciasnym budynku drewnianym oraz w barakach użyczonych przez proboszcza parafii, gdzie dotychczas odbywały się lekcje religii. Po dwóch latach w styczniu 1992 roku zakończono budowę nowej szkoły. Niezwykłe zaangażowanie oraz niezbędnej pomocy finansowej udzielili rodzice uczniów, jak i w większości pobliskie zakłady pracy – to dzięki ich wkładowi z zagospodarowano nowy budynek. Wyposażono szkołę w niezbędne meble i sprzęt audiowizualny. Warunki pracy uległy znacznej poprawie, m.in. klasy młodsze mają swoje stałe pracownie, a biblioteka szkolna ma oddzielne pomieszczenie, gdzie wydzielono kącik na czytelnię. Ponadto wygospodarowano pomieszczenie na Izbę Pamięci Narodowej, gdzie zgromadzono eksponaty z terenu obwodu szkolnego. W 1992 roku rozpoczęto budowę sali gimnastycznej, którą oddano do użytku po dwóch latach w 1994 roku. Koszty budowy i wyposażenia pokryła w całości Elektrownia im. Tadeusza Kościuszki w Połańcu, chociaż rodzice uczniów także pomagali przy jej budowie.
W wyniku reformy edukacji z 2000 roku szkoła stała się VI-klasowa, a w jej obręb szkolny zostaje wcielona wioska Mucharzew. Ponadto w wyniku tejże reformy większość uczniów dochodzących dotychczas do szkoły pieszo (niekiedy kilka kilometrów) – jest dowożonych autobusami szkolnymi, tzw. gimbusami, jeśli ich droga do szkoły jest dłuższa niż 3 km. Z kolei po likwidacji Niepublicznej Szkoły Podstawowej w Sworoniu (prowadzonej przez stowarzyszenie rodziców) w 2008 roku przejmuje ona jej obowiązki, jak i rejon szkolny, tj. wioski: Sworoń, Nakol i Trzciankę-Kolonię.
18 września 2004 roku odbyła się uroczystość nadania imienia szkole: „Heleny i Józefa Świątyńskich” w Ossali, byłych wieloletnich pracowników szkoły. Jest to najstarsza jednostka tego typu na terenie gminy Osiek.
Absolwenci.
Jej absolwentami są m.in.: Kazimierz Aleksander Sabbat – Prezydent RP na uchodźstwie (prezydent z Trzcianki), Adam Bień – ostatni z procesu szesnastu, Józefa Kwiatkowska – poetka i malarka.

</doc>
<doc id="1881097" url="https://pl.wikipedia.org/wiki?curid=1881097" title="Nadroparin">
Nadroparin



</doc>
<doc id="1881098" url="https://pl.wikipedia.org/wiki?curid=1881098" title="Fraxodi">
Fraxodi



</doc>
<doc id="1881099" url="https://pl.wikipedia.org/wiki?curid=1881099" title="Fraxiparine">
Fraxiparine



</doc>
<doc id="1881100" url="https://pl.wikipedia.org/wiki?curid=1881100" title="Angiox">
Angiox



</doc>
<doc id="1881101" url="https://pl.wikipedia.org/wiki?curid=1881101" title="Angiomax">
Angiomax



</doc>
<doc id="1881104" url="https://pl.wikipedia.org/wiki?curid=1881104" title="Videotorakoskopia">
Videotorakoskopia



</doc>
<doc id="1881105" url="https://pl.wikipedia.org/wiki?curid=1881105" title="Układ krzepnięcia krwi">
Układ krzepnięcia krwi



</doc>
<doc id="1881107" url="https://pl.wikipedia.org/wiki?curid=1881107" title="Elizabeth Bay (Namibia)">
Elizabeth Bay (Namibia)

Elizabeth Bay (niem. "Elisabethbucht") opuszczone miasto w południowej Namibii, położone niedaleko miasta Lüderitz. W ostatnich latach Elizabeth Bay stało się atrakcją turystyczną.

</doc>
<doc id="1881108" url="https://pl.wikipedia.org/wiki?curid=1881108" title="Orderic Vitalis">
Orderic Vitalis

Orderic Vitalis (łac. Ordericus) (ur. ok. 1075, zm. ok. 1142) – angielski kronikarz, który spisał dzieje Normandii i Anglii w XI i XII wieku.
Młodość.
Przyszedł na świat w Shropshire; jego ojcem był najprawdopodobniej francuski duchowny, Odelarius z Orleanu, który wstąpił na służbę u Rogera de Montgomerie i otrzymał, za pośrednictwem swego patrona, kaplicę w Shrewsbury. Gdy Orderic miał lat 5, został oddany w ręce angielskiego księdza, Siwarda, który prowadził szkołę przy kościele św. Piotra i Pawła w tym mieście. W wieku lat jedenastu rozpoczął nowicjat w normandzkim klasztorze Saint-Évroult. W chwili przybycia do Normandii nie znał zupełnie francuskiego; z jego książki, choć pisanej wiele lat później, wynika, że nigdy nie zapomniał o kraju swego pochodzenia.
Życie klasztorne.
Otrzymał zakonne imię Vitalis (na pamiątkę jednego z żołnierzy legendarnego Legii Tebańskiej), ale na stronie tytułowej swej kroniki wpisał swe prawdziwe imię przed zakonnym i dodał przydomek „Angligena”. W roku 1093 został diakonem, a w 1107 księdzem. Kilkakrotnie opuszczał klasztor; w kronice wymienia miejsca, które odwiedzał: Croyland, Worcester, Cambrai (1105) i Cluny (1132). Od najmłodszych lat interesował się literaturą i wszystkie cieplejsze miesiące roku spędzał w skryptorium.
Przełożeni (gdzieś pomiędzy rokiem 1099 a 1122) polecili mu spisać żywot św. Evroula. Ta praca, "Historia Ecclesiastica" ("Historia Kościoła"), zmieniła się z biegiem lat w zapis wydarzeń całego jego życia. Opactwo św. Evroula obrastało w bogactwa i zaszczyty. Wielu zmęczonych wojowaniem rycerzy wybierało to miejsce spoczynku w ostatnich latach życia. Ciągle pojawiali się przybysze z południowych Włoch, gdzie opactwo zakładało swe filie, a także z Anglii, gdzie miało coraz większe posiadłości. Tak więc Orderic, chociaż nie był świadkiem żadnych wielkich wydarzeń, był o nich dobrze poinformowany. Niezależnie od ciężkawego i afektowanego stylu, okazał się niezłym narratorem, aczkolwiek tekst jest nie najlepiej ułożony i pełen zupełnie niespodziewanych dygresji. Zapis kroniki kończy się na roku 1141, jakkolwiek w roku następnym dodał kilka dodatkowych informacji. Na koniec napisał, że jest już stary i niedołężny. Przypuszczalnie nie żył zbyt długo po ukończeniu dzieła.
"Historia Ecclesiastica".
Księga składa się z trzech części:

</doc>
<doc id="1881110" url="https://pl.wikipedia.org/wiki?curid=1881110" title="Courier du Bas-Rhin">
Courier du Bas-Rhin

Courier du Bas-Rhin - francuskojęzyczna gazeta wychodząca w Kleve od 1767 roku, jedno z najważniejszych pism drugiej połowy XVIII wieku w Europie. Jeden z głównych konkurentów "Gazette de Leyde".
Courier du Bas-Rhin był w znaczącym stopniu zdominowany przez interesy rządu Prus.

</doc>
<doc id="1881113" url="https://pl.wikipedia.org/wiki?curid=1881113" title="Streptokinase">
Streptokinase



</doc>
<doc id="1881114" url="https://pl.wikipedia.org/wiki?curid=1881114" title="Syncumar">
Syncumar



</doc>
<doc id="1881115" url="https://pl.wikipedia.org/wiki?curid=1881115" title="Michał Cała">
Michał Cała

Michał Cała (ur. 15 marca 1948 w Toruniu) − polski artysta fotografik.
Życiorys.
Po zakończeniu studiów na Politechnice Warszawskiej zamieszkał w Tychach i w latach 1975–1992 poświęcił się fotografowaniu śląskiego krajobrazu. W efekcie tej pracy powstał cykl czarno-białych fotografii "Śląsk". Autor był szczególnie zainteresowany osiedlami robotniczymi, starymi hutami, kopalniami i olbrzymimi hałdami. Fotografował także ludzi żyjących w tym środowisku.
Michał Cała jest laureatem wielu konkursów fotograficznych. Dwukrotnie otrzymał Grand Prix na Biennale Krajobrazu Polskiego w Kielcach w 1979 i w 1983 roku. W latach 2004–2006 Michał Cała współpracował z Galerią Zderzak w Krakowie. W efekcie tej współpracy został wydany czarno-biały album pt. "Śląsk". Autor jest również twórcą cyklu fotografii pt. "Galicja", a także wystawy "Paysages de Pologne" pokazanej w Galerie Contraste w Bordeaux w 1985 roku.
W roku 2007 Michał Cała został zaliczony do stu najwybitniejszych polskich fotografików działających w ubiegłym stuleciu i wziął udział w wystawie pt. "Polska fotografia w XX wieku" (Warszawa, Wilno).
Również w roku 2007 Michał Cała pokazał swoją wystawę "Śląsk" na 2. Foto Festival Mannheim Ludwigshafen Heidelberg. Zajął też I miejsce na konkursie Pilsner IPA 2007 w kategorii "Industrial". W tym samym roku o autorze i o jego śląskich zdjęciach napisał brytyjski magazyn Foto8 oraz British Journal of Photography. W roku 2008 zdjęcia te wzięły udział w projekcie "Behind Wall" podczas Noorderlicht Photofestival w Holandii.
W roku 2009 odbyła się wystawa w Muzeum Śląskim w Katowicach "Śląskie inspiracje krajobrazowe. Michał Cała i Edward Poloczek. Fotografie", oraz w Starej Galerii ZPAF w Warszawie "Michał Cała 30 lat fotografii na Śląsku". W grudniu tego samym roku otrzymał odznakę honorową "Zasłużony dla Kultury Polskiej".
Jego fotografie były publikowane w albumach: "Antologia fotografii polskiej 1839–1989", "Mistrzowie polskiego pejzażu", "Polska fotografia w XX wieku".
Od roku 1983 jest członkiem Związku Polskich Artystów Fotografików. Obecnie mieszka w Bielsku-Białej.
Publikacje.
Albumy fotograficzne:
Albumy zbiorowe (wybór): Polska (1994); Bielsko-Biała (1996); Pejzaż Polski; Polskie góry; Parki Narodowe

</doc>
<doc id="1881117" url="https://pl.wikipedia.org/wiki?curid=1881117" title="ZWRSP">
ZWRSP



</doc>
<doc id="1881119" url="https://pl.wikipedia.org/wiki?curid=1881119" title="Tsuruoka">
Tsuruoka

 – miasto w prefekturze Yamagata w Japonii (Honsiu), leży nad Morzem Japońskim. Ma powierzchnię 1 311,53 km2 . W 2020 r. mieszkały w nim 122 454 osoby, w 45 780 gospodarstwach domowych (w 2010 r. 136 627 osób, w 45 496 gospodarstwach domowych).
Położenie.
Miasto leży w środkowej części prefektury nad Morzem Japońskim. Graniczy z miastami:
oraz kilkoma miasteczkami.
Historia.
Miasto powstało 1 kwietnia 1889 roku.

</doc>
<doc id="1881120" url="https://pl.wikipedia.org/wiki?curid=1881120" title="Wilhelm z Poitiers (kronikarz)">
Wilhelm z Poitiers (kronikarz)

Wilhelm z Poitiers (ur. ok. 1020, zm. 1090) – normandzki kronikarz, który urodził się w Les Préaux, w pobliżu Pont-Audemer, a należał do wpływowego rodu szlachty normandzkiej. Po odbyciu krótkiej służby wojskowej wyjechał na studia do Poitiers, a wróciwszy do Normandii został kapelanem księcia Wilhelma i archidiakonem w Lisieux.
Orderic Vitalis zamieścił jego krótką biografię w swej "Historia ecclesiastica" nadmieniając, że pisywał również wiersze.
W swej pracy zatytułowanej "Gesta Guillelmi II ducis Normannorum", której wstępna i końcowa część zaginęła, opisał barwnie życie i dzieje księcia; to, co przertwało do naszych czasów obejmuje okres od roku 1047 do 1068 i jest wartościowe ze względu na liczne szczegóły życia Zdobywcy i jego dworu, jakkolwiek mało wiarygodne, jeśli chodzi o okres angielski. Wilhelm z Poitiers opisuje z detalami przygotowania Normanów do inwazji na Anglię, bitwę pod Hastings i jej następstwa. Dzieło powstało pomiędzy 1071 a 1077 rokiem i zostało wykorzystane przez Orderica Vitalisa.
"Gesta Guillelmi" zostały przetłumaczone na język angielski: "The Gesta Guillelmi of William of Poitiers" ().

</doc>
<doc id="1881121" url="https://pl.wikipedia.org/wiki?curid=1881121" title="Rafał Stradomski">
Rafał Stradomski

Rafał Stradomski (ur. 13 października 1958 w Warszawie) – polski kompozytor, pianista i pisarz.
Życiorys.
Ukończył kompozycję pod kierunkiem prof. Tadeusza Paciorkiewicza oraz wydział instrumentalny (obój) w warszawskiej Akademii Muzycznej. W latach 1992-1993 był stypendystą rządu francuskiego; studiował kompozycję École normale de musique de Paris.
W 1986 r. otrzymał dwie nagrody: na Konkursie Młodych Kompozytorów ZKP za Kwintet dęty i na Konkursie im. G. Fitelberga za A tre na wielką orkiestrę symfoniczną. W 1988 r. jego utwór 555 znalazł się, jako jeden z sześciu, w finale I Międzynarodowego Konkursu na Kwintet saksofonowy w Paryżu.
W latach 1984-2001 organizował koncerty Warszawskiego Towarzystwa Muzycznego. W 1992 r. założył wydawnictwo Felix Victor.
Mąż Wandy oraz ojciec dwóch synów Feliksa i Bolesława. Jest stryjecznym wnukiem Józefa Turczyńskiego - znanego polskiego pianisty i współredaktora wydania narodowego Dzieł Wszystkich Fryderyka Chopina.
Twórczość.
kompozytorska.
W swych utworach poszukuje nowych rozwiązań raczej w sferze konstrukcji niż w wynajdywaniu nowych efektów brzmieniowych; korzysta zarówno ze zdobyczy serializmu jak i techniki dodekafonicznej, nie traktowanej jednak rygorystycznie; wykorzystuje elementy jazzu i możliwości aleatoryzmu; stosuje także różne, wymyślone przez siebie (często na użytek jednego tylko utworu) techniki kompozytorskie; niektóre jego utwory brzmią tonalnie, choć tonalne nie są inne (Scherzo na fortepian, piosenki, Rondo na harfę) noszą znamiona systemu dur-moll.
literacka.
W 1995 zadebiutował również jako pisarz. Jest autorem sześciu książek: "Widok z pokoju bez okien" (2000), "Życie seksualne Muminków, czyli ucieczka ze świata bajki" (1995), "Ruski sikor albo wieczna miłość", "Wszystkie dziewczyny prezydenta", "Powrót prezydenta", "Tajemnica prezydenta" oraz czterech sztuk teatralnych: "Trawnik", "Syn chrzestny", "Przygłup" i "Kontrafagocista".

</doc>
<doc id="1881122" url="https://pl.wikipedia.org/wiki?curid=1881122" title="Björn Jónsson á Skarðsá">
Björn Jónsson á Skarðsá

Björn Jónsson á Skarðsá (ur. 1574, zm. 29 czerwca 1655) – islandzki historyk i znawca prawa. Wydawca starych islandzkich roczników (Annálar). Podkreślał narodową i wychowawczą rolę nauk historycznych.

</doc>
<doc id="1881124" url="https://pl.wikipedia.org/wiki?curid=1881124" title="ST BOOK">
ST BOOK



</doc>
<doc id="1881125" url="https://pl.wikipedia.org/wiki?curid=1881125" title="Gemäldegalerie">
Gemäldegalerie

Galeria Malarstwa w Berlinie (niem. Gemäldegalerie) – jedno z ważniejszych muzeów sztuki w Berlinie, którego zbiory malarstwa należą do największych na świecie. Muzeum to stanowi część Berlińskich Muzeów Państwowych pod opieką Fundacji Pruskiego Dziedzictwa Kultury, poświęcone jest dawnemu malarstwu niemieckiemu i europejskiemu XIII–XIX wieku. Obok Galerii Malarstwa w tym samym gmachu mieści także Kupferstichkabinett (Gabinet Rycin) oraz Kunstbibliothek (Biblioteka Sztuki). Budynek położony jest na terenie nowoczesnego centrum kultury znanego jako Kulturforum nieopodal placu Poczdamskiego w obrębie dzielnicy Tiergarten. Zbiory, których rdzeń stanowią dzieła sztuki kolekcjonowane przez pruskich Hohenzollernów w XVIII wieku, zawierają obrazy europejskich artystów takich jak Albrecht Dürer, Lucas Cranach, Rafael Santi, Tycjan, Caravaggio, Peter Paul Rubens, Rembrandt czy Johannes Vermeer. Po raz pierwszy zbiory pokazano publiczności w roku 1830, po licznych przenosinach ostatecznie w 1998 otwarto kolekcję malarstwa w obecnej postaci.
Dzieje.
Gemäldegalerie powstało w XIX wieku. Mieściło się w Muzeum Królewskim położonym przy Lustgarten przy berlińskiej Unter den Linden. Rdzeniem zbiorów były kolekcje Fryderyka Wilhelma I, zwanego Wielkim Elektorem, oraz Fryderyka II Wielkiego. Spośród dzieł oprócz nabytków znalazły się obrazy pochodzące z królewskich zbiorów polskich Wazów, Jana III Sobieskiego oraz Stanisława Augusta Poniatowskiego, które w Berlinie znalazły się w wyniku grabieży i konfiskat, szczególnie w dobie rozbiorów Polski.
Pierwszym dyrektorem muzeum został Gustav Friedrich Waagen, który dokonał nowoczesnej ekspozycji zbiorów. Znaczącą dla muzeum i jego prestiżu była działalność Wilhelma von Bode, dyrektora muzeum w latach 1890-1929. Za jego dyrektury w 1904 Galeria wzbogaciła się o kolekcję sztuki renesansowej. W tymże czasie zbiory przeniesiono do Kaiser Friedrich Museum, znanego później jako Muzeum Bodego (niem. Bode-Museum), znajdowały się one tam do II wojny światowej; większość dzieł ewakuowano, natomiast gmach uległ poważnemu zniszczeniu. Część dzieł (ok. 400) uległa zniszczeniom na miejscu, część zrabowała Armia Czerwona i wojska alianckie. Po wojnie w wyniku podziału Berlina dzieła podzielono i umieszczono m.in. w Bode-Museum oraz w Berlinie-Dahlem. Wraz z powstawaniem w obrębie ówczesnego Berlina Zachodniego Kulturforum będącego alternatywą Wyspy Muzeów po drugiej stronie muru berlińskiego powstała koncepcja urządzenia nowoczesnej galerii. Po zjednoczeniu Niemiec zbiory zintegrowano w powstałym w 1998 budynku w Kulturforum. Gmach zaprojektowali Heinz Hilmer i Christoph Sattler architekci z Monachium.
Struktura muzeum.
Położona w południowo-zachodniej części Kulturforum Galeria Malarstwa mieści się w nowoczesnym gmachu z przestrzenią muzealną liczącą około 7000 metrów kwadratowych. Pełna trasa dla zwiedzających ma niemal dwa kilometry długości, obejmuje 72 sale ekspozycyjne. Ciąg sal poprzedza wielki hol ekspozycyjny przeznaczony do wystaw czasowych. Ekspozycję najstarszych obrazów podzielono na trzy galerie dzieł włoskich, niderlandzkich oraz z krajów Rzeszy doby gotyku i renesansu.
Centrum budynku stanowi oktagonalna w planie sala poświęcona Rembrandtowi, z szesnastoma dziełami jego autorstwa. Salę tę flankują dwa pomieszczenia z ekspozycją malarstwa doby złotego wieku Niderlandów z uwzględnionym podziałem na kategorie tematyczne (tematyka biblijna i mitologiczna, martwa natura, portret, pejzaż itp.); osobno mieszczą się dzieła malarstwa flamandzkiego i holenderskiego.
Kolejne pomieszczenia zawierają dzieła XVIII wiecznego malarstwa angielskiego, niemieckiego, francuskiego i włoskiego.
Główna część ekspozycji Galerii mieści ponad 1200 dzieł, ponadto 400 obrazów znajduje się w niższym poziomie.
Ponadto w Galerii Obrazów znajduje się nowoczesna pracownia komputerowa z galerią zdigitalizowanych obrazów z informacjami w trzech językach; niemieckim, francuskim i angielskim.
Zbiory.
Galeria Malarstwa zawiera kolekcję liczącą ponad 3 500 dzieł malarstwa, w tym 3000 z oryginalnymi ramami. Zbiory podzielono na dziesięć kategorii.
Malarstwo Rzeszy Niemieckiej XIII-XVI w..
Berlińska Galeria Malarstwa jest obok Starej Pinakoteki w Monachium i Wallraf-Richartz-Museum w Kolonii największym w Niemczech zbiorem dzieł malarstwa ziem dawnego Świętego Cesarstwa Rzymskiego. Prestiżową kolekcję średniowiecznego malarstwa tablicowego tworzą dzieła anonimów szkoły kolońskiej XIV-XVI w., m.in.; dyptyk z Madonną i Dzieciątkiem oraz Ukrzyżowaniem, wieloobrazowy "Żywot Chrystusa", "Madonna w ogrodzie zamkniętym", czy "Pokłon Trzech Króli" Mistrza Ołtarza Akwizgrańskiego. Ponadto dzieła malarstwa Austrii i Czech w tym "Pietas Domini wśród aniołów" oraz "Ukrzyżowanie Kaufmannów" i "Madonna Kłodzka", ostatnie z dzieł było ufundowane przez Arnošta z Pardubic, arcybiskupa praskiego, działającego na dworze Karola IV Luksemburskiego.
Znaczącą dla gotyckiego malarstwa jest kolekcja malarstwa gotyckiego realizmu. Najcenniejszymi dziełami są skrzydła retabulum ołtarza z Wurzach pędzla Hansa Multschera, rzeźbiarza i malarza z Ulm, jednego z pierwszych przedstawicieli realizmu gotyckiego XV w. Ponadto dzieła artystów tworzących szkołę ulmską, m.in.; Bernharda Strigela i Bartholomäusa Zeitbloma oraz dzieła malarzy takich jak: Konrad Witz ("Salomon i Szeba"), Martin Schongauer ("Pokłon Trzech Króli"), Mistrz Księgi Domowej oraz Hans Holbein Starszy.
Wielki zespół tworzą obrazy malarzy doby Odrodzenia, m.in. siedem dzieł Albrechta Dürera; "Madonna i Dzieciątko z czyżykiem", "Portret Wenecjanki", "Modląca się Maria"; kilka dzieł ucznia Albrechta Hansa Baldunga i 22 obrazy Lucasa Cranacha Starszego, obrazy Albrechta Altdorfera, duży zespół portretów Hansa Holbeina Młodszego z "Portretem Georga Giszego" na czele.
Malarstwo Rzeszy Niemieckiej XVII-XVIII w..
Większa część nowożytnego malarstwa niemieckiego mieści się w Starej Galerii Narodowej na Wyspie Muzeów. W berlińskiej Galerii Malarstwa są prezentowane dzieła artystów krajów niemieckojęzycznych m.in. Daniela Chodowieckiego, Christiana Wilhelma Ernsta Dietricha, Johanna Georga Edlingera, Adama Elsheimera, Antona Graffa, Angeliki Kauffmann, Christiana Bernhardta Rode i Johanna Rottenhammera.
Malarstwo Niderlandów XIV-XVI w..
Zbiory berlińskie znane są z bogatej kolekcji malarstwa Niderlandów doby gotyku, szczególnie późnejszej jego fazy. Kolekcję otwierają trzy niewielkie obrazy pędzla Jana van Eycka, w tym "Madonna w kościele". Spośród dzieł malarzy niderlandzkiej, najstarszej generacji, wyróżniają się cztery obrazy; Petrusa Christusa, dwa dzieła Roberta Campina. Spośród obrazów uczniów Campina wyróżniają się; "Pokłon Trzech Króli" Jacques'a Dareta i "Ołtarz Bladelin", "Tryptyk Miraflores" oraz "Tryptyk Świętego Jana" Rogiera van der Weydena. Oprócz malarstwa ołtarzowego Rogiera, w berlińskich zbiorach można podziwiać "Portret młodej kobiety", identyfikowany z żoną artysty, ponadto w muzeum jest wiele dzieł uczniów van der Weydena. Spośród dziedzictwa artystów młodszych generacji znajdują się obrazy; Aelberta van Ouwatera, Dirka Boutsa, Gerarda Davida Geertgena tot Sint Jansa (w tym "Jan Chrzciciel"), trzy dzieła Hugona van der Goesa, dwa obrazy Hans Memling. Grupę dzieł łączących tradycję późnogotyckiego malarstwa niderlandzkiego z formami renesansowymi i humanistyczną myślą egzemplifikują obrazy Jana Gossaerta, Pietera Bruegla Starszego, w tym "Przysłowia niderlandzkie". Ponadto w Gemäldegalerie swoje obrazy mają; Hieronymus Bosch ("Święty Jan na Patmos"), Lucas van Leyden, Quintin Massys, Marinus van Reymerswaele.
Malarstwo Flandrii XVI-XVII w..
Ekspozycja sztuki niderlandzkiej doby nowożytności dzieli się na dwie części, flamandzką i holenderską. W zbiorach malarstwa flamandzkiego dominantę tworzy zespół siedemnastu obrazów Petera Paula Rubensa siedmiu Antona van Dycka, trzech Jacoba Jordaensa oraz ośmiu Davida Teniersa Młodszego. Tematykę rodzajową tworzą obrazy Adriaena Brouwera, Pietera Brueghla Młodszego, natomiast pejzaż ze sztafażem egzemplifikują dzieła Jana Brueghla Starszego, ponadto w muzeum znajdują się martwe natury i kwiaty tegoż malarza. Temat martwej natury z kwiatami egzemplifikują obrazy Jana Fyta i Jana Davidsza de Heema. Ponadto obrazy z motywami animalistycznymi, przede wszystkim dzieła Fransa Snydersa.
Malarstwo Holandii XVII w..
Świadectwo złotego wieku w Holandii którym było XVII stulecie stanowi wielka kolekcja malarstwa tej epoki jedna z największych w Europie zarówno pod względem ilości obrazów jak pod względem szerokości zakresu tematycznego. W berlińskim muzeum można oglądać dzieła niemal wszystkich ważniejszych osobistości XVII-wiecznej Holandii. Głównym akcentem jest szesnaście prac Rembrandta, w tym dzieła o tematyce staro- "Mojżesz rozbijający tablice", "Zuzanna i starcy", "Samson i Delilah" i nowotestamentowej "Chrystus i Samarytanka", "Przypowieść o bogaczu", portrety "Autoportret", "Portret Saskii", "Portret Hendrickije Stoffels" wątki rodzajowe "Rozmowa mennonita Cornelisa Claesza z żoną Aaltje" mitologiczne "Gwałt Prosperiny", a ponadto "Krajobraz z mostem". Ponadto wiele dzieł z "oeuvre" większości nauczycieli, uczniów Rembrandta oraz artystów związanych z jego kręgiem takich jak Pieter Lastman oraz Ferdinand Bol, Gerard Dou, Govert Flinck, Aert de Gelder i Philips de Koninck. Ze skromnej ilościowo twórczości Jana Vermeera w tutejszym muzeum znajdują się "Kielich wina" oraz "Sznur pereł". Pokrewny wątek i styl prezentują dzieła Pietera de Hooch. W zakresie portretu prym wiedzie kolekcja dzieł Fransa Halsa m.in. "Portret śpiewającego chłopca z fletem", "Tyman Oosdorp", "Portret kobiety", a ponadto rodzajowy obraz "Radosna kompania przy stole". W zakresie tematu rodzajowego prezentowane są w muzeum obrazy Adriaena van Ostade, Isacka van Ostade, Gerarda ter Borch, Jana Steena czy Paulusa Pottera. Z przedstawicieli caravaggionizmu utrechtskiego m.in. biblijne wątki Gerrita van Honthorst i Hendricka ter Brugghena. Spośród pejzaży wyróżniają się sztafaże Jana van Goyena, italianizmy Nicolaesa Pieterszoona Berchema, wnętrza świątyń Emanuela de Witte oraz krajobrazy takich indywidualności jak Aelbert Cuyp i Jacob van Ruisdael. Przykładami tematu martwej natury są obrazy Willema van Aelsta, Pietera Claesza, Willema Kalfa.
Malarstwo Italii XIII-XVI w..
Trzecią wielką grupę tworzą dzieła Italii, które podzielono na dwie podgrupy, obrazy gotyku i renesansu, oraz manieryzmu i baroku. Cykl rozpoczynają dzieła duocenta i przede wszystkim trecenta takie jak; "Ukrzyżowanie" Giotta, ponadto malarstwo tablicowe artystów jak; Simone Martini, Pietro Lorenzetti oraz Lorenzo Monaco i Gentile da Fabriano, którego "Madonna z Dzieciątkiem i świętymi Mikołajem i Katarzyną" otwierają malarstwo quattrocenta – okresu wyraźnej dominacji form renesansowych. Późny gotyk reprezentują dzieła Fra Angelico, w tym;"Sąd Ostateczny", natomiast wczesny renesans otwierają dzieła Tommasa di Ser Giovanni di Simonego znanego bardziej jako Masaccio, Piera della Francesca, Domenica Veneziano, braci Antoniego i Piera del Pollaiuolo. Wczesny renesans florencki reprezentują dzieła malarzy, jak; Andrea del Castagno, Fra Filippo Lippi i Filippino Lippi i przede wszystkim trzy obrazy; Sandra Botticellego "Św. Sebastian", "Portret Giulia Medici" i tondo "Madonny z dzieciątkiem i ośmioma aniołami".
Malarstwo renesansu florenckiego tworzą dzieła pędzla malarzy jak; Luca Signorelli, Domenico Ghirlandaio, Piero di Cosimo, Antonello da Messina, nauczyciela Leonarda Andrea del Verrocchio. Z weneckiego quatrocenta prace m.in.; Carla Crivelliego, Gentile Belliniego i Giovanniego Belliniego. Ponadto obrazy malarzy z innych środowisk artystycznych Vincenzego Foppy, Ercole Robertiego. Malarstwo Lombardii tworzą przede wszystkim obrazy Andrea Mantegni – "Portret kardynała Cardinal Lodovica Trevisana", "Madonna ze śpiącym Dzieciątkiem" i "Prezentacja w świątyni".
Malarstwo doby cinquecenta egzemplifikuje liczny zespół obrazów malarzy weneckich z Giorgionem, Tycjanem na czele. Ponadto obrazy; Palmy il Veccio, Lorenza Lotto, Parisa Bondone, Sebastiana del Piombo oraz Paola Veronese i Jacopa Tintoretta. Ponadto w muzeum można oglądać dzieła Giovanniego Battisty Moroniego i przede wszystkim zespół przedstawień Madonny z Dzieciątkiem pędzla Rafaela – " Madonna Colonna", "Madonna Terranuova", "Madonna Diotalevi", "Madonna Solva" oraz "Madonna z Dzieciątkiem i ze świętymi; Franciszkiem i Hieronimem".
Styl manierystyczny cechuje dzieła Antoniego da Correggia, Agnola Bronziniego oraz Francesca Mazzoli – znanego bardziej jako Parmigianino.
Malarstwo Italii XVII-XVIII w..
Kategoria ta obejmuje dzieła od ostatniej generacji włoskich manierystów po dzieła rokokowe. Silnym akcentem jest zespół dzieł Caravaggia i carravaggionistów takich jak Carlo Dolci, Orazio Gentileschi,
Cenny zespół tworzą płótna malowane przez rodzinę Carraccich, oraz ich naśladowcę Giuseppego Marię Crespiego. Barokowe malarstwo iluzjonistyczne reprezentują prace z oeuvre Guercina oraz przede wszystkim
Giovanniego Battisty Tiepola i jego syna Giovanniego Domenica Tiepola.
Przykładem rokoka są obrazy Giovanniego Antonio Guardiego, Sebastiana Ricci, Jacopa Amigoniego oraz naśladowcy Rafaela Pompeo Batoniego. Ponadto weduty pędzla Giovanniego Antonio Canaletta i Francesca Guardiego.
Malarstwo Hiszpanii XV-XVIII w..
Zakres zbiorów malarstwa hiszpańskiego obejmuje dzieła od późnego gotyku aż do okresu romantyzmu. Część dzieł gotyckiego malarstwa hiszpańskiego i katalońskiego eksponowana jest w Bode-Museum. W Gemäldegalerie znajdują się dzieła malarzy późnego gotyku takich jak Bartolomé Bermejo i Pedro Berruguete oraz artystów anonimowych. Renesans i manieryzm reprezentują m.in. dzieła Alonso Cano i Luis de Morales. Kulminację ekspozycji tworzą barokowe dzieła takich osobistości jak Bartolomé Esteban Murillo ("Chrzest Chrystusa"), Diego Velázquez ("Portret kobiety") oraz Francisco de Zurbarán. Cykl zamykają szkice Francisco de Goya.
Malarstwo Francji XV-XVIII w..
Kolekcja malarstwa francuskiego charakteryzuje się rozbieżnością w ilości dzieł malarstwa przed i po XVIII w. Spośród starszych dzieł wyróżnieją się miniatury Simona Marmiona oraz lewe skrzydło dyptyku z Melun pędzla Jeana Fouqueta. Barok reprezentują dzieła Nicolasa Poussina oraz dwa obrazy Georga de la Tour "Dwóch starców" i jedna z wersji "Świętego Sebastiana opatrywanego przez świętą Irenę". Rokoko i wczesny klasycyzm reprezentują dzieła artystów jak m.in. Antoine Watteau, Claude Lorrain, François Boucher, Jean-Baptiste Greuze, Nicolas de Largillière, Eustache Le Sueur, Jean Baptiste Chardin, Antoine Pesne i Hubert Robert.
Malarstwo Anglii XVIII w..
Najmniejszą kolekcje w Gemäldegalerie tworzy XVII-wieczne malarstwo angielskie. Do najważniejszych należą pięć dzieł Thomasa Gainsborough, trzy Joshuego Reynoldsa, ponadto obrazy, Johna Hoppnera, Henry'ego Raeburna oraz Thomasa Lawrence'a.

</doc>
<doc id="1881128" url="https://pl.wikipedia.org/wiki?curid=1881128" title="Algorytm karuzelowy">
Algorytm karuzelowy



</doc>
<doc id="1881130" url="https://pl.wikipedia.org/wiki?curid=1881130" title="Agaricus subfloccosus">
Agaricus subfloccosus

Agaricus subfloccosus (J.E. Lange) Hlaváček – gatunek grzybów należący do rodziny pieczarkowatych ("Agaricaceae"). 
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1926 r. Jakob Emanuel Lange nadając mu nazwę "Psalliota hortensis f. subfloccosa". Obecną, uznaną przez Index Fungorum nazwę nadał mu w 1951 r. Hlaváček.
Synonimy nazwy naukowej:
Morfologia.
Saprotrofy wytwarzające jadalne owocniki z szarobiaławym, w centralnej części brązowawym kapeluszem (średnicy 4–8 cm) o blaszkowatym hymenoforze, umieszczonym na bladym trzonie, do którego przyrośnięty jest dość gruby, trwały, wzniesiony pierścień. Gatunek ten występuje w lasach iglastych, często pod świerkami, owocniki wytwarza od lipca do października.

</doc>
<doc id="1881131" url="https://pl.wikipedia.org/wiki?curid=1881131" title="Agaricus litoralis">
Agaricus litoralis

Agaricus litoralis (Wakef. &amp; A. Pearson) Pilát – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował Persoon, potem Elsi Maud Wakefield, który w 1946 r. nadał mu nazwę "Psaliota litoralis". Obecną, uznaną przez Index Fungorum nazwę nadał mu w 1952 r. Albert Pilát, przenosząc go do rodzaju "Agaricus".
Charakterystyka.
Saprotrofy wytwarzające jadalne owocniki z białawym, w centralnej części lekko żółtawym lub brązowawym, pokrytym przylegającymi łuskami kapeluszem (średnicy 4–8 cm) o blaszkowatym hymenoforze, umieszczonym na maczugowatym trzonie, do którego przyrośnięty jest wąski, zwisający pierścień. Charakterystyczną cechą "Agaricus litoralis" jest obecność cystyd na ostrzach blaszek. Gatunek ten występuje na łąkach, obrzeżach lasów, czasami w zaroślach, owocniki wytwarza od lipca do września.

</doc>
<doc id="1881132" url="https://pl.wikipedia.org/wiki?curid=1881132" title="Wilhelm z Jumieges">
Wilhelm z Jumieges

Wilhelm z Jumièges, właściwie Guillaume de Jumièges (daty urodzenia i śmierci nieznane), był współuczestnikiem wydarzeń roku 1066, a także autorem jednego z pierwszych opisów inwazji Normanów na Anglię.
Według niego samego był osobą „pozostającą w cieniu”, znaną jedynie z jego listu do Króla Williama jako zakonnik z Jumièges. Jako że wspomniał również, iż był świadkiem pewnych wydarzeń za czasów panowania Ryszarda III (zmarłego 1026/1027), można przyjąć za pewnik, że urodził się około roku 1000. Najprawdopodobniej wstąpił do zakonu przed upływem pierwszej ćwierci XI wieku i pobierał nauki u Thierry’ego de Mathonville. Według Orderica Vitalisa Wilhelm nosił przydomek „Calculus”. Pochodzenie tego przydomka, choć brzmiącego matematycznie, jest nieznane. Jego śmierć, z pewnością po roku 1070, również nie została odnotowana. Był Normanem piszącym z normandzkiego punktu widzenia.
Wilhelm z Jumièges był twórcą pracy znanej jako "Gesta Normannorum Ducum" („Czyny książąt normandzkich”), napisanej około roku 1070. Dzieło powstało w oparciu o wcześniejsze opracowanie historyczne pióra Dudona de Saint-Quentin, zatytułowane "De moribus et actis primorum Normannorum ducum" (ok. 996–1015). Praca Dudona została zaakceptowana przez księcia Ryszarda I, po czym uzupełniona przez jego przyrodniego brata, hrabiego Raoula d’Ivry, oraz syna, księcia Ryszarda II (996–1026). Dzieło Dudona zostało podjęte przez Wilhelma z Jumièges w latach pięćdziesiątych XI wieku, ten zaś przejrzał, skrócił i uzupełnił "De moribus…", dodając zapis wydarzeń z czasów panowania księcia Ryszarda II, Ryszarda III (1026-1027), Roberta I (1027-1035) i Wilhelma II.
Wilhelm z Jumièges ukończył zapis wydarzeń na roku 1060, ale później, gdy Wilhelm Zdobywca został królem Anglii, dopisał to, co wydarzyło się po rok 1070. "Gesta Normannorum Ducum" zostały następnie, w XII stuleciu, rozbudowane przez zakonnych kronikarzy, Orderica Vitalisa i Roberta z Torigni.

</doc>
<doc id="1881133" url="https://pl.wikipedia.org/wiki?curid=1881133" title="Agaricus subperonatus">
Agaricus subperonatus

Agaricus subperonatus (J.E. Lange) Singer – gatunek grzybów należący do rodziny pieczarkowatych ("Agaricaceae"). 
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1926 r. Jacob Emanuel Lange nadając mu nazwę "Psalliota hortensis f. subperonata". Obecną, uznaną przez Index Fungorum nazwę nadał mu w 1951 r. Rolf Singer.
Synonimy nazwy naukowej:
Morfologia.
Saprotrofy wytwarzające jadalne owocniki z szarobiałym, często pokrytym przylegającymi, ciemniejszymi łuskami kapeluszem (średnicy przeważnie 6–10 cm) o blaszkowatym hymenoforze, umieszczonym na cylindrycznym trzonie, do którego przyrośnięty jest zwisający pierścień. Charakterystyczną cechą "Agaricus subperonatus" jest obecność cystyd na ostrzach blaszek. Gatunek ten występuje w lasach, parkach i ogrodach, na glebach próchniczych. Owocniki wytwarza od maja do października, czasami w kępkach.

</doc>
<doc id="1881136" url="https://pl.wikipedia.org/wiki?curid=1881136" title="Pieczarka okazała">
Pieczarka okazała

Pieczarka okazała ("Agaricus augustus" Fr.) – gatunek grzybów należący do rodziny pieczarkowatych ("Agaricaceae"). 
Systematyka i nazewnictwo.
Pozycja w klasyfikacji według Index Fungorum: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten ma też inne nazwy: pieczarka osobliwa, pieczarka olbrzymia. 
Morfologia.
Saprotrof wytwarzające jadalne owocniki z pokrytym gęstymi, przylegającymi, żółtobrązowymi lub brązowymi łuskami kapeluszem (średnicy 10–30 cm) o blaszkowatym hymenoforze, umieszczonym na wysmukłym trzonie ze zwisającym pierścieniem, poniżej którego widoczne są kosmkowate łuski. Charakterystyczną cechą "Agaricus augustus" jest żółknący po dotknięciu miąższ o anyżkowej lub migdałowej woni.
Występowanie i siedlisko.
Występuje w Ameryce Północnej, Europie i Azji (tutaj podano stanowiska tylko w Japonii). Na terenie Polski w piśmiennictwie naukowym podano liczne stanowiska tego gatunku.
Rośnie na ziemi w lasach i ich obrzeżach, na glebach piaszczystych i wapiennych. Owocniki wytwarza od sierpnia (czasami od lipca) do października.

</doc>
<doc id="1881138" url="https://pl.wikipedia.org/wiki?curid=1881138" title="Herman Benni">
Herman Benni

Fryderyk Emanuel Herman Benni (ur. 13 lutego 1834 w Tomaszowie Mazowieckim, zm. 15 maja 1900 w Warszawie), zwany „Benkiem z Tomaszowa” – pastor ewangelicki, pedagog, lektor języka angielskiego w Uniwersytecie Warszawskim, redaktor czasopism.
Życiorys.
Herman Benni był najstarszym synem tomaszowskiego pastora Jana Jakuba Benniego (1800–1863) i Angielki Marii Anny White (1800–1874). Miał dwie siostry i dwóch braci Artura Wilhelma (1839–1867) i Karola (1843–1916). Ukończył ewangelicką szkołę elementarną w Tomaszowie Mazowieckim. Naukę kontynuował w gimnazjum w Radomiu, potem w Piotrkowie Trybunalskim, gdzie otrzymał świadectwo dojrzałości (1853).
Kariera duchowna.
W latach 1854–1858 studiował teologię w Uniwersytecie w Dorpacie (ob. Tartu, Estonia). Po studiach przebywał wraz z bratem Arturem u rodziny matki w Londynie, gdzie na krótko podjął pracę zarobkową jako referent spraw słowiańskich w British Museum (w latach 1858–1859). W 1859 był ordynowany i został wikariuszem w Warszawie. W latach 1859–1862 pracował tamże jako nauczyciel w 5-klasowej Szkole Powiatowej. W roku 1861 przystąpił pod kierunkiem ks. Leopolda Otto do opracowania nowego polskiego śpiewnika kościelnego (wydanego w roku 1866). Należał do grona młodej inteligencji warszawskiej, pozostającej pod wpływem narodowych poglądów głoszonych przez Edwarda Jürgensa. Kiedy w 1862 podjęto tworzenie Szkoły Głównej Warszawskiej margrabia Aleksander Wielopolski namówił Hermana Benniego, by podjął starania o katedrę filozofii. Profesorem filozofii na uczelni warszawskiej uczyniono jednak Henryka Struve. W 1863 po śmierci ojca Herman Benni przybył do Tomaszowa Mazowieckiego i objął stanowisko administratora i (od 12 II 1865 r.) proboszcza w tutejszej parafii ewangelickiej. W 1870 został przeniesiony do Kalisza. Opublikował po rosyjsku wspomnienie o młodszym bracie Arturze Wilhelmie (zob. Герман Бенни, „Санктпетербургские Ведомости” 1871, nr 256). W 1872 opuścił szeregi duchownych i przeniósł się do Warszawy.
Nauczyciel, dyrektor szkoły.
W latach 1872–1880 pracował jako lektor języka angielskiego w Uniwersytecie Warszawskim. Uczył także języków obcych w gimnazjach warszawskich. W 1880 Benni otworzył w Warszawie prywatną średnią szkołę męską 6-klasową, która zatrudniała wybitnych nauczycieli-Polaków (m.in. literaturoznawcę Piotra Chmielowskiego, prawnika Karola Dunina, pisarza i pedagoga Adolfa Dygasińskiego, religioznawcę i filologa klasycznego Ignacego Radlińskiego, historyka Władysława Smoleńskiego, pisarza i publicystę Ludwika Straszewicza), a poziomem nauczania przewyższała inne podobne placówki. Szkoła mieściła się w budynku, położonym przy skrzyżowaniu Alej Jerozolimskich i Marszałkowskiej (w okolicach dzisiejszego hotelu Novotel). Została ona zamknięta przez kuratora Apuchtina w 1885 pod pretekstem niedozwolonego nauczania języka polskiego w klasach niższych, co odkrył inspektor Kryłow podczas wizytacji (mową polską posługiwał się Adolf Dygasiński, który na zawsze utracił prawo nauczania w szkołach). Wskutek tych represji Benni przeniósł się w 1886 do Dorpatu, gdzie pracował jako nauczyciel języka francuskiego i angielskiego w tamtejszym gimnazjum realnym (w latach 1886–1891). W 1891 powrócił do Warszawy. W ostatnich latach był lektorem języka angielskiego i francuskiego, a nadto sekretarzem konsulatu angielskiego w Warszawie. Benni należał wraz z młodszym bratem Karolem do inicjatorów budowy pomnika Adama Mickiewicza w Warszawie na setną rocznicę urodzin poety (odsłonięcie pomnika nastąpiło 24 XII 1898 r.). Był także stałym uczestnikiem słynnych „piątków” u brata Karola Benniego. Bywał ponadto w salonie literackim Jadwigi Łuszczewskiej (Deotymy).
Redaktor czasopism.
Równocześnie był redaktorem „Kuriera Warszawskiego” (od 14 I 1873 do 14 V 1876) i czasopisma „Ateneum” (w latach 1876–1880). Później redagował także „Gazetę Świąteczną”, przeznaczoną dla wsi.
Zgon, Pogrzeb.
Umarł 15 V 1900 roku w Warszawie. Został pochowany na cmentarzu ewangelicko-augsburskim w Warszawie (aleja 9 nr 74). Adolf Dygasiński, przyjaciel Hermana Benniego, wygłosił mowę pogrzebową (druk. „Tygodnik Ilustrowany” 1900, nr 27, s. 523-524), podkreślając jego wielką skromność, gołębią łagodność, miłość dla bliźnich, pogodę ducha mimo licznych przeciwności, gustowanie w towarzystwie wykwintnym, niechęć do światowej kariery i pogoni za sukcesem. Oddanie Benniego pracy dydaktyczno-wychowawczej docenili jego uczniowie. Na nagrobku widnieje napis: „Zacnemu swemu Dyrektorowi / w dowód wiernej pamięci / wdzięczni wychowańcy”. Zdaniem ucznia Benedykta Hertza, dyrektor Benni „był niski, tęgi, miał wysokie czoło, szpakowatą brodę i złote okulary”. Według Władysława Wolerta, Herman Benni „spuścizny drukowanej ani rękopiśmiennej nie zostawił” (co nie odpowiada prawdzie), ale mimo to współcześni nazywali go mędrcem.
Rodzina.
W 1867 poślubił Olgę Matyldę z Moesów (1840–1886), która, według opinii Adolfa Dygasińskiego, była „najgładszą z Bodzantynek” (Opis imprezy, s. 37). Pozostawił siedmioro dzieci: córkę Lenorę zam. Foland (ur. 2 IX 1870, zm. 18 VI 1941), kierowniczkę Domu Polskiego na Podolu, i sześciu synów: Pawła (ok. 1868–1928), sekretarza konsulatu angielskiego; Artura Jerzego (ur. 1871, zm. 27 II 1936), kandydata nauk handlowych Uniwersytetu Dorpackiego, długoletniego pracownika Zarządu Wodociągów i Kanalizacji; Feliksa (1872–1930), budowniczego kolei na Zakaukaziu; Witolda (1873–1937), dziennikarza; Stefana (ur. 1875, zm. 16 IV 1931), doktora chemii, dyrektora Związku Fabrykantów Dykt i Fornirów w Polsce, oraz Tytusa Juniusa White’a (1877–1935), językoznawcę, fonetyka i profesora Uniwersytetu Warszawskiego.

</doc>
<doc id="1881139" url="https://pl.wikipedia.org/wiki?curid=1881139" title="Pieczarka winnoczerwona">
Pieczarka winnoczerwona

Pieczarka winnoczerwona ("Agaricus semotus" Fr.) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten ma też inne nazwy: pieczarka odmienna, pieczarka fioletowożółta.
Morfologia.
Średnica 2–5 cm, u młodych okazów półkulisty, później łukowaty, w końcu rozpostarty. Brzeg długo pozostaje podwinięty. Powierzchnia początkowo gładka, później delikatnie łuskowato-włóknista. Barwa biała, u młodych owocników pokryta różowofioletowymi lub winnoczerwonymi łuseczkami, które później stają się jaśniejsze – ochrowożółte. Kapelusz nigdy nie jest całkiem płaski, czasem ma kremową, lekko żółknącą barwę.
Wolne, początkowo białe, ale szybko zmieniające barwę na różową, później siworóżową, na końcu purpurowobrązową.
Wolne, szerokie, o gładkich ostrzach, u młodych okazów jasnoróżowe, potem ciemnoróżowe, w końcu purpurowobrązowe.
Wysokość 4–6 cm, grubość 0,5–0,8 cm, walcowaty, początkowo pełny, później pusty. Łatwo wyłamujący się. Posiada nietrwały pierścień, powyżej którego jest gładki. Powierzchnia barwy białej lub różowofioletowej. W starszych owocnikach od podstawy żółknie, również po ugnieceniu zmienia kolor na żółty.
Biały, po ugnieceniu żółknący. Smak i zapach słaby, anyżkowo-migdałowy.
Brązowy: Zarodniki eliptyczne, gładkie, nieamyloidalne, o rozmiarach 4,5–5,5 × 3–3,5 μm. podstawki 4–zarodnikowe, cystydy duże, cienkościenne.
Występowanie i siedlisko.
Występuje w Ameryce Północnej, Europie, Azji, Australii i Nowej Zelandii. W Polsce jej rozprzestrzenienie i częstość występowania nie są znane. W piśmiennictwie naukowym do 2003 r. podano ponad 10 jej stanowisk.
Rośnie w różnego typu lasach, na niżu i w niższych partiach gór, głównie na glebach gliniastych, o odczynie obojętnym lub zasadowym. Owocniki wytwarza od lipca do września.
Znaczenie.
Saprotrof, grzyb jadalny, zazwyczaj jednak przez grzybiarzy nie jest zbierany ze względu na małe rozmiary, którymi różni się od standardowych pieczarek.
Gatunki podobne.
W Polsce występuje kilka gatunków małych pieczarek. Wśród nich jest pieczarka malutka ("Agaricus comtulus"), która ma żółtawy lub ochrowobrązowy odcień i pieczarka liliowoczerwona ("Agaricus porphyrizon"), która ma kapelusz purpurowy.

</doc>
<doc id="1881145" url="https://pl.wikipedia.org/wiki?curid=1881145" title="Pięciornik krwisty">
Pięciornik krwisty

Pięciornik krwisty ("Potentilla atrosanguinea") – gatunek rośliny należący do rodziny różowatych. Pochodzi z Azji (Afganistan, Chiny, Indie, Nepal, Pakistan). Jest uprawiany w wielu krajach świata jako roślina ozdobna.
Morfologia.
Jeden z większych gatunków pięciornika, bylina. Wytwarza pędy o wysokości do 1 m. Ma trójlistkowe liście o długości 5-8 cm. Są one, a zwłaszcza na spodniej stronie pokryte włoskami nadającymi im srebrny kolor (szczególnie wiosną, latem zielenieją). Łodyga silnie rozgałęziona, owłosiona. Typowa forma ma krwistoczerwone kwiaty. Kwitnie przez całe lato, z największą intensywnością w czerwcu i lipcu.
Zastosowanie i uprawa.
Jest uprawiany ze względu na swój gęstokrzaczasty pokrój i ładne kwiaty. Nadaje się na rabaty, jako roślina okrywowa, na skalniaki, do obsadzania obrzeży drzew i krzewów, na kwiat cięty. W uprawie oprócz typowej formy o krwistoczerwonych kwiatach istnieją też kultywary o innych kwiatach, np. 'Gipson's Scarlet' o intensywnie czerwonych kwiatach z niemal czarnym środkiem, czy 'Yellow Queen' o jaskrawożółtych kwiatach.
Wymaga przepuszczalnej i żyznej gleby, stanowiska słonecznego lub nieco zacienionego (w półcieniu jego kwiaty intensywniej się wybarwiają). Rozmnaża się go przez podział wiosną, lub przez wysiew nasion jesienią.
Zmienność.
Występuje w dwóch odmianach:

</doc>
<doc id="1881147" url="https://pl.wikipedia.org/wiki?curid=1881147" title="Potentilla argyrophylla">
Potentilla argyrophylla



</doc>
<doc id="1881150" url="https://pl.wikipedia.org/wiki?curid=1881150" title="Pieczarka purpurowa">
Pieczarka purpurowa

Pieczarka purpurowa ("Agaricus dulcidulus" Schulzer) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Niektóre synonimy naukowe:
Nazwę polską zaproponował Władysław Wojewoda w 2003 r. (dla synonimu "Agaricus purpurellus" (F.H. Møller) F.H. Møller).
W niektórych źródłach jest uznawany za synonim "Agaricus semotus", jednak według Index fungorum są to odrębne taksony.
Charakterystyka.
O średnicy 2–7 cm, wypukły, o szaroróżowej barwie. Pokryty na całej powierzchni promieniście ułożonymi, rzadkimi włóknami o barwie od różowo-brązowej do purpurowo-brązowej.
Blaszkowy. Blaszki wolne, gęste, początkowo jasnoszaro-brązowe, potem ciemnopurpurowo-brązowe.
Cylindryczny, o wysokości 2,5 cm i grubości 0,4-0,8 cm z delikatnym, zwisającym pierścieniem. Podstawa trzonu bulwiasta lub maczugowata. Powierzchnia powyżej pierścienia o barwie żółto brązowej, poniżej biaława (pokryta resztkami osłony.
Charakterystyczną cechą "Agaricus dulcidulus" jest anyżkowa, a w podstawie migdałowa woń oraz przebarwianie się żółto samej podstawy trzonu przy dotknięciu.
Występowanie i siedlisko.
Podano występowanie pieczarki purpurowej w Europie, oraz na Ziemi Ognistej w Ameryce Południowej. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek zagrożony wymarciem. Znajduje się na listach gatunków zagrożonych także w Niemczech.
Saprotrof. Rośnie na ziemi w lasach liściastych i mieszanych. Owocniki wytwarza od lipca do października.
Gatunki podobne.
Pieczarka winnoczerwona ("Agaricus semotus"). Odróżnia się brakiem włókienek na kapeluszu. U rzadkiej pieczarki liliowoczerwonawej ("Agaricus porphyrizon") miąższ po uszkodzeniu żółknie, ma też inne łuski i włókienka na kapeluszu.

</doc>
<doc id="1881152" url="https://pl.wikipedia.org/wiki?curid=1881152" title="Pieczarka malutka">
Pieczarka malutka

Pieczarka malutka ("Agaricus comtulus" Fr.) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Niektóre synonimy naukowe:
Nazwę polską zaproponował Władysław Wojewoda w 2003 r. 
Morfologia.
Średnica 2–5 cm, u młodych okazów półkulisty, później łukowaty, w końcu rozpostarty. Czasami posiada tępy garb, Powierzchnia gładka, tylko brzegi wrośnięto-włókniste. Barwa u młodych okazów biała, później jasnożółta, na koniec ochrowobrązowa, środek kapelusza wyraźnie ciemniejszy .
Wolne, szerokie, o gładkich ostrzach, u młodych okazów jasnoróżowe, potem ciemnoróżowe, w końcu purpurowobrązowe.
Wysokość 3–5 cm, grubość 0,5–1 cm, cylindryczny, pusty o jedwabiście włóknistej powierzchni. Posiada nietrwały, delikatny, błoniasty i obwisły pierścień. Barwa biała lub cielista.
Biały, po uszkodzeniu żółknący. Charakterystyczną cechą jest migdałowa woń.
Ciemnobrązowy. Zarodniki szerokoelipsoidalne, grubościenne, gładkie o rozmiarach 4-5 × 3-3,5 μm. 
Występowanie i siedlisko.
Gatunek szeroko rozprzestrzeniony na kuli ziemskiej. Występuje w całej niemal Europie, w Azji, we wschodnich regionach Ameryki oraz północno-wschodniej Afryce (Maroko). W Polsce gatunek rzadki. Znajduje się na Czerwonej liście roślin i grzybów Polski. Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. W literaturze mykologiczne podano jego występowanie m.in. w Cedyni, Wielkopolskim Parku Narodowym, Ciechocinku, Obornikach Śląskich, Pienińskim Parku Narodowym, Bieszczadach Zachodnich, w Puszczy Białowieskiej.
Rośnie na łąkach, pastwiskach (nigdy w lasach). Owocniki wytwarza od sierpnia do października, w niewielkich grupach. 
Znaczenie.
Saprotrof, grzyb jadalny.
Gatunki podobne.
W Polsce występuje kilka gatunków małych pieczarek. Wśród nich jest pieczarka winnoczerwona ("Agaricus semotus"), ale na środku kapelusza ma różowofioletowe łuseczki, pieczarka liliowoczerwona ("Agaricus porphyrizon"), ale ma kapelusz purpurowy.

</doc>
<doc id="1881154" url="https://pl.wikipedia.org/wiki?curid=1881154" title="Nabrzeże zakładów chemicznych">
Nabrzeże zakładów chemicznych



</doc>
<doc id="1881156" url="https://pl.wikipedia.org/wiki?curid=1881156" title="Agaricus phaeolepidotus">
Agaricus phaeolepidotus

Agaricus phaeolepidotus (F.H. Møller) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej:
Morfologia i biologia.
Saprotrof, wytwarzający toksyczne dla człowieka owocniki z białawym, pokrytym pękającą na drobne łuski brązową skórką, w centrum ciemniejszym kapeluszem (średnicy 5–10 cm) o blaszkowatym hymenoforze, umieszczonym na białawym, nagim, bulwiastym u podstawy trzonie ze zwisającym pierścieniem. Charakterystyczną cechą "Agaricus phaeolepidotus" jest (czasami słaba) fenolowa woń miąższu i brązowe obrzeżenie wewnętrznej strony pierścienia. Gatunek ten występuje lasach liściastych i mieszanych lub w parkach. Owocniki wytwarza od lipca do września. Spożycie owocników powoduje (nie u wszystkich) zaburzenia trawienne, nudności i wymioty, silniejsze w połączeniu z alkoholem etylowym.

</doc>
<doc id="1881157" url="https://pl.wikipedia.org/wiki?curid=1881157" title="Agaricus comtulus">
Agaricus comtulus



</doc>
<doc id="1881159" url="https://pl.wikipedia.org/wiki?curid=1881159" title="Nabrzeże przeładunkowe zboża">
Nabrzeże przeładunkowe zboża



</doc>
<doc id="1881160" url="https://pl.wikipedia.org/wiki?curid=1881160" title="Agaricus semotus">
Agaricus semotus



</doc>
<doc id="1881161" url="https://pl.wikipedia.org/wiki?curid=1881161" title="Agaricus augustus">
Agaricus augustus



</doc>
<doc id="1881162" url="https://pl.wikipedia.org/wiki?curid=1881162" title="Hirschfeld (Brandenburgia)">
Hirschfeld (Brandenburgia)

Hirschfeld - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schradenland.

</doc>
<doc id="1881163" url="https://pl.wikipedia.org/wiki?curid=1881163" title="Hirschfeld">
Hirschfeld

Niemcy.
4 gminy:

</doc>
<doc id="1881165" url="https://pl.wikipedia.org/wiki?curid=1881165" title="Merzdorf (Brandenburgia)">
Merzdorf (Brandenburgia)

Merzdorf - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schradenland.

</doc>
<doc id="1881166" url="https://pl.wikipedia.org/wiki?curid=1881166" title="Carl Brouard">
Carl Brouard

Carl Brouard (ur. 5 grudnia 1902 w Port-au-Prince, zm. w listopadzie 1965) – haitański poeta.
Życiorys.
Urodził się w Port-au-Prince na Haiti. W 1927 razem z Jakiem Roumainem i Émilem Roumerem założyli "La Revue Indigène: Les Arts et La Vie". Po 1930 Brouard stał się "oficjalnym poetą" Papa Doca. Najbardziej znanym dziełem poety jest tomik poezji "Écrit sur du Ruban Rose".

</doc>
<doc id="1881168" url="https://pl.wikipedia.org/wiki?curid=1881168" title="Awner Szalew">
Awner Szalew

Awner Szalew (ur. 1939 w Jerozolimie) – izraelski wojskowy i urzędnik, dyrektor Instytutu Jad Waszem w Jerozolimie.
W latach 1956–1980 czynny żołnierz izraelskich sił zbrojnych, w stopniu oficerskim podczas wojny sześciodniowej. W latach 1972-1974 był dyrektorem biura szefa sztabu generała Dawida Elazara i brał udział w negocjacjach po wojnie Jom Kipur. Następnie został szefem wojskowego pionu edukacji. Doszedł do stopnia generała brygady. Po karierze wojskowej został w latach 80. dyrektorem ds. kultury w ministerstwie edukacji i kultury. Od 1993 roku pełni funkcję dyrektora Instytutu Jad Waszem. Jest członkiem Międzynarodowej Rady Oświęcimskiej. Odznaczony Złotym Medalem „Zasłużony Kulturze Gloria Artis” w 2008. Oficer Orderu Zasługi Rzeczypospolitej Polskiej (2010), Kawaler Legii Honorowej. W czerwcu 2013 roku, podczas uroczystości otwarcia wystawy „Szoa” w bloku 27 Auschwitz, w obecności premiera Binjamina Netanjahu otrzymał nagrodę Światło Pamięci.

</doc>
<doc id="1881169" url="https://pl.wikipedia.org/wiki?curid=1881169" title="Kościół św. Stanisława w Kobylinie-Borzymach">
Kościół św. Stanisława w Kobylinie-Borzymach

Kościół św. Stanisława w Kobylinie-Borzymach – rzymskokatolicki kościół w dekanacie Kobylin w diecezji łomżyńskiej, w Kobylinie przy ul. Głównej 3.
Architektura.
Neogotycki kościół jest trójnawowy, z cegły, nietynkowany, na podmurówce z ciosów kamiennych. Elewacja zewnętrzna jest wsparta uskokowymi skarpami. Sklepienie w korpusie i prezbiterium jest krzyżowo-żebrowe, w kaplicy i zakrystii – gwiaździste a w kruchcie – krzyżowe.
W kościele są 4 ołtarze:
Na ścianach prezbiterium znajdują się olejne obrazy "Złożenia Chrystusa do grobu" i "Zmartwychwstania" a w zakrystii – obraz "Matki Boskiej z Dzieciątkiem" z II poł. XVII w. Wyposażenie kościoła (w tym ambona, chrzcielnica i konfesjonały) pochodzi z pocz. XIX w.
Wymiary kościoła:

</doc>
<doc id="1881170" url="https://pl.wikipedia.org/wiki?curid=1881170" title="Przeroscheln">
Przeroscheln



</doc>
<doc id="1881171" url="https://pl.wikipedia.org/wiki?curid=1881171" title="Merzdorf">
Merzdorf

1 dzielnica miasta:
1 gmina:
Polska.
Dawne nazwy:

</doc>
<doc id="1881173" url="https://pl.wikipedia.org/wiki?curid=1881173" title="Fulcher z Chartres">
Fulcher z Chartres

Fulcher z Chartres (ur. ok. 1059 w lub w pobliżu Chartres, zm. 1127) był kronikarzem I krucjaty, pisał po łacinie.
Życiorys.
Jego prośba o przyjęcie jako kanonika przez Baldwina z Boulogne w roku 1097 wskazuje, że był księdzem, najprawdopodobniej po seminarium duchownym w Chartres. Nie był jednakże członkiem kapituły katedralnej, bowiem jego nazwisko nie figuruje na liście "Dygnitarzy kościoła NMP z Chartres".
Szczegółowy opis synodu w Clermont-Ferrand w jego kronice sugeruje, że uczestniczył w nim osobiście, lub uzyskał relację od kogoś, kto tam był, być może biskupa Iwo z Bretanii (Iwo z Chartres), który miał wpływ na formowanie opinii Fulchera na temat reform w Kościele wobec sporu o inwestyturę ze Świętym Cesarstwem Rzymskim.
Fulcher należał do dworów hrabiego Stefana de Blois i Robert Normandzkiego, przy których pomocy przedostał się w roku 1096 przez południową Francję i Włochy do Bari, skąd przybył drogą morską do Konstantynopola w 1097, gdzie dołączył do połączonych sił I krucjaty. Przemierzył wraz z armią bezdroża Azji Mniejszej, by dotrzeć w 1097 pod mury Antiochii, gdzie został mianowany kapelanem Baldwina z Boulogne. Podążył za swym nowym panem do Edessy, gdzie Baldwin założył swe państwo.
Po zdobyciu Jerozolimy w roku 1099 Fulcher towarzyszył Baldwinowi w podróży do tego Świętego Miasta, by dopełnić swych pielgrzymich obowiązków. Gdy Baldwin został królem w roku 1100, Fulcher przeniósł się wraz z nim do Jerozolimy, gdzie przypuszczalnie nadal pełnił obowiązki kapelana do roku 1115. Po 1115 został kanonikiem bazyliki Grobu Świętego, gdzie prawdopodobnie opiekował się relikwiami i skarbcem świątynnym. Fulcher zmarł wiosną 1127 roku.
Kronika.
Fulcher zaczął prowadzić zapiski późnym latem 1100 roku albo też wiosną 1101, w wersji, która nie tylko przetrwała, ale dotarła do Europy jeszcze za jego życia. Ta wersja została skompletowana około roku 1106 i została wykorzystana jako źródło przez Guiberta z Nogent, współczesnego Fulcherowi kronikarza europejskigo.
Miał w Jerozolimie co najmniej jedną bibliotekę do swej dyspozycji, gdzie znajdowały się listy i inne dokumenty dotyczące krucjaty. W tej bibliotece musiały znajdować się "Historia Francorum" Rajmunda z Aguilers, jak również "Gesta Francorum", które posłużyły za źródła tam, gdzie Fulcher nie mógł liczyć na zeznania świadków.
Fulcher zamknął swą kronikę w trzech księgach. Księga I opisuje wydarzenia od synodu w Clermont w roku 1095 aż do zdobycia Jerozolimy i założenia Królestwa Jerozolimskiego przez Gotfryda z Bouillon. Znajduje się w niej wręcz entuzjastyczny opis Konstantynopola. W Księdze II opisuje czyny Baldwina I, który, jako następca Gotfryda, został królem i panował w latach 1100–1118. Trzecia i ostatnia księga opisuje okres panowania Baldwina II aż do roku 1127, kiedy to Jerozolimę nawiedziła zaraza, której ofiarą padł również Fulcher. Druga i trzecia księga powstały w latach 1109–1115 i 1118–1127, kiedy to Fulcher przygotowywał ich drugie wydanie.
Praca Fulchera była wykorzystywana przez wielu kronikarzy po nim. Wilhelm z Tyru i William z Malmesbury użyli jej częściowo jako źródła.

</doc>
<doc id="1881175" url="https://pl.wikipedia.org/wiki?curid=1881175" title="Großthiemig">
Großthiemig

Großthiemig - gmina w Niemczech w kraju związkowym Brandenburgia, w powiecie Elbe-Elster, wchodzi w skład urzędu Schradenland.

</doc>
<doc id="1881176" url="https://pl.wikipedia.org/wiki?curid=1881176" title="Grossthiemig">
Grossthiemig



</doc>
<doc id="1881177" url="https://pl.wikipedia.org/wiki?curid=1881177" title="Máximo Alcócer">
Máximo Alcócer

Máximo Alcócer (ur. 15 kwietnia 1933 w Cochabambie, zm. 13 maja 2014 w Karolinie Północnej) – boliwijski piłkarz, reprezentant kraju, grający na pozycji napastnika. 
Kariera klubowa.
Alcócer urodził się w Cochabambie. Swoją przygodę z piłką rozpoczął w 1954 Unión Maestranza Viacha. Po dwóch sezonach spędzonych w Uniónie, w 1956 dołączył do Club Jorge Wilstermann. Wraz z drużyną "Aviadores" trzykrotnie sięgnął do mistrzostwo Boliwii w sezonach 1958, 1959 i 1960.
Niespodziewanie pierwszą część sezonu 1961 spędził w drugoligowym Club Always Ready, by drugą część tego sezonu kontynuować w Deportivo Municipal La Paz. Wraz z Deportivo zdobył pierwsze w historii klubu mistrzostwo Boliwii w sezonie 1961. 
Ostatnim klubem w karierze Alcócera był Club Aurora. Pomógł drużynie z rodzinnego miasta zdobyć mistrzostwo Boliwii w sezonie 1963. Pozwoliło to zagrać w rozgrywkach Copa Libertadores 1964. Klub zajął w grupie ostatnie miejsce i odpadł, a Alcócer zdobył dla swej drużyny jedną z dwóch bramek dających remis w spotkaniu z paragwajskim klubem Cerro Porteño. Po sezonie 1964 zakończył karierę piłkarską.
Kariera reprezentacyjna.
Alcócer w drużynie narodowej zadebiutował 9 czerwca 1957 w przegranym 2:5 meczu z Paragwajem. W 1959 został powołany na Copa América w Argentynie. Zagrał tam w 4 spotkaniach z Argentyną, Paragwajem, Chile i Peru. Na tym turnieju Boliwia zajęła 7. miejsce, a w spotkaniu z Chile Alcócer strzelił 2 bramki. 
Wystąpił także na Copa América 1963, na którym Boliwia zdobyła jedyny tytuł w historii. Zagrał tam w 6 spotkaniach z Ekwadorem (bramka), Kolumbią (bramka), Peru (bramka), Paragwajem, Argentyną i Brazylią (bramka). W sumie na tym turnieju strzelił 4 bramki. Mecz z Brazylią był ostatnim w drużynie narodowej dla Alcócera. Łącznie w latach 1957–1963 wystąpił w reprezentacji w 22 spotkaniach, w których strzelił 14 bramek.
Sukcesy.
Boliwia
Club Jorge Wilstermann
Deportivo Municipal La Paz
Club Aurora

</doc>
<doc id="1881178" url="https://pl.wikipedia.org/wiki?curid=1881178" title="Exposed (album Kristinii DeBarge)">
Exposed (album Kristinii DeBarge)

Exposed – debiutancki album amerykańskiej wokalistki Kristinii DeBarge wydany w Stanach Zjednoczonych 28 lipca 2009 roku. Album zajął 23 miejsce na amerykańskim notowaniu The Billboard 200, sprzedając się w nakładzie 16 539 egzemplarzy już w pierwszym tygodniu. Album został nagrany w 2008 roku, natomiast teksty utworów były już napisane w 2006 r. Przy produkowaniu płyty oraz pisaniu tekstów DeBarge pomagali Babyface oraz wokalista OneRepublic- Ryan Tedder.
Album promowały trzy single: „Goodbye”, „Sabotage” oraz „Future Love”. Ten ostatni został zremisowany przez rapera Pitbulla. 15 grudnia 2009 roku została wydana wersja deluxe albumu. W Polsce album miał premierę 18 października 2009 roku. 

</doc>
<doc id="1881181" url="https://pl.wikipedia.org/wiki?curid=1881181" title="Isaac Álvarez">
Isaac Álvarez

Isaac Álvarez – boliwijski piłkarz i trener, reprezentant kraju, grający na pozycji pomocnika. 
Kariera piłkarska.
Isaac Álvarez całą swoją karierę klubową spędził w zespole Club 31 de Octubre.
W 1963 został powołany na Copa América, na którym Boliwia zdobyła jedyny tytuł w historii. Turniej spędził na ławce rezerwowych. Pierwsze spotkanie w reprezentacji rozegrał 22 sierpnia 1965, a przeciwnikiem był Paragwaj. Mecz ten zakończył się zwycięstwem Boliwii 2:1. Drugi i ostatni raz zagrał w kadrze 29 sierpnia 1965, w przegranym 1:2 meczu z Argentyną.
Sukcesy.
Boliwia
Kariera trenerska.
Álvarez czterokrotnie w latach 1982, 1988, 1990 oraz 1991 pełnił funkcję tymczasowego trenera w zespole Club The Strongest.

</doc>
<doc id="1881183" url="https://pl.wikipedia.org/wiki?curid=1881183" title="Droga do Science Fiction">
Droga do Science Fiction



</doc>
<doc id="1881184" url="https://pl.wikipedia.org/wiki?curid=1881184" title="Podróż do Reims">
Podróż do Reims

Podróż do Reims albo Gospoda pod Złotą Lilią (wł. "Il viaggio a Reims ossia L’albergo del Giglio d’oro") – opera Gioacchina Rossiniego, napisana i wystawiona w 1825 roku z okazji koronacji króla Francji Karola X.
Okoliczności powstania.
W 1825 roku Rossini, wówczas dyrektor Teatru Włoskiego w Paryżu, otrzymał zamówienie na okolicznościową operę z okazji koronacji Karola X w Reims. Libretto przygotował Luigi Balocchi, dyrektor sceny w Teatrze Włoskim. Opera została wystawiona w Teatrze Włoskim 19 czerwca 1825 roku. Publiczność powitała dzieło oklaskami, choć wyraźnie nudziły ją wątła akcja i dłużyzny libretta. "Podróż do Reims" to prawdopodobnie najdłuższa jednoaktówka w historii opery: przedstawienie trwało 3 godziny. Prasa paryska po spektaklu doradzała autorowi przeróbki i skróty. Rossini też najwidoczniej miał wątpliwości co do wartości utworu, skoro po trzecim przedstawieniu wycofał operę. Najlepsze fragmenty wykorzystał później w "Hrabim Ory".
Dalsze losy.
Oryginał partytury opery nie zachował się. W oparciu o kopię, zachowaną w archiwum Teatru Włoskiego, w październiku 1848 roku, ówczesny dyrektor teatru Dupin, z powodu braku nowości repertuarowych, wznowił operę. Utwór otrzymał wówczas nowy tytuł "Andremo a Parigi?" ("Pojedziemy do Paryża?"). Skrócony i przerobiony spektakl opowiadał o gronie turystów, które wybiera się już nie do Reims na koronację, ale do Paryża, aby zwiedzić miejsca walk rewolucji lutowej. Wznowienia dokonano bez wiedzy Rossiniego. Przedstawienie nie cieszyło się powodzeniem u publiczności.
W 1854 roku podobnej przeróbki dokonano w Wiedniu ("Il viaggio a Vienna") przy okazji zaślubin Franciszka Józefa z Elżbietą Bawarską. Dzieło następnie uległo zapomnieniu na ponad sto lat, partyturę zrekonstruowano dopiero w początkach lat 80 XX wieku, kompilując odnalezione fragmenty, zachowane w różnych bibliotekach muzycznych (Rzym, Paryż, Wiedeń). Po zrekonstruowaniu, w roku 1984 utwór został wystawiony na festiwalu rossiniowskim w Pesaro co rozpoczęło jego powrót na światowe sceny operowe.
Treść.
Akcja utworu rozgrywa się w maju 1825 roku, w przeddzień koronacji Karola X w Reims, w oberży, domu uzdrowiskowym "Pod Złotą Lilią" w Plombiėres. Zakładem zarządza Madama Cortese (Pani Uprzejma), która wraz z wierną jej Maddaleną i doktorem Don Prudenzio dbają o dobre samopoczucie licznie zebranych gości (introdukcja i aria: "Presto, presto - Di vaghi raggi adorno"). Goście, kosmopolityczno-arystokratyczne towarzystwo, są wymagający i kapryśni. Francuzka, Hrabina de Foleville, opłakuje w tragicznej arii utratę swej garderoby ("Partir, oh ciel, desio!"), po chwili zaś olśniewającą cabalettą wita cudem ocalały kapelusz. Niemiec, baron Trombonok okazuje się miłośnikiem sztuki muzycznej. Hiszpan Don Alvaro i Rosjanin, hrabia Libenskof, rywalizują o względny pięknej Polki, wdowy Markizy Melibei. Ich spór (sekstet: "Si, di matti una gran gabbia") przerywa interwencja słynnej "rzymskiej improwizatorki", poetki Korynny, która grając na harfie opiewa wschodzącą nad Europą "jutrzenkę złotego wieku". Za Korynną podąża zakochany w niej Brytyjczyk, Lord Sidney ("Invan strappar dal core"). Kolejny podróżnik, Włoch Don Profondo, wielki kolekcjoner antyków, poszukuje aktualnie legendarnego miecza Fingala lub przynajmniej zbroi króla Artura.
Tymczasem w konkury do ukochanej lorda Sidneya uderza kawaler Belfiore. Zostaje jednak odprawiony z kwitkiem (duet: "Nel suo divin sembiante"). Don Profondo zachwala bogactwo swej kolekcji ("Medaglie incomparabili"). Okazuje się, że kawaler Belfiore złożył nieopatrznie jakieś przysięgi hrabinie de Foleville, a ona - choć nie ma co na siebie włożyć, ma dobrą pamięć. Baron Trombonok przynosi hiobową wieść: wszystkie konie do Reims zostały wynajęte. Towarzystwo popada w chóralną rozpacz wykonując Gran Pezzo Concertato na 14 głosów ("A tal colpo inaspettato", "Cóż za cios niespodziewany"). Na szczęście okazuje się, że po koronacji monarcha uda się do Paryża, gdzie nie będzie końca fetom i fajerwerkom. Hrabina, paryżanka, zaprasza wszystkich do swojej rezydencji. Wszyscy pojadą zwykłym dyliżansem, a tymczasem pieniądze zaoszczędzone na koniach do Reims zostaną spożytkowane na wieczorne przyjęcie. Dochodzi do pojednania skłóconych kochanków: Markiza wybacza Hrabiemu Libenskofowi nadmierną zazdrość (duet: "D'alma celeste"). Belfiore spocznie na łonie Hrabiny, a Korynna poślubi swą sztukę. Spektakl kończy się wesołą "międzynarodówką", podczas której każdy śpiewa najpiękniejszą pieśń swojego kraju. Całość wieńczy nowa improwizacja Korynny na temat geniuszu Karola X.
O operze.
"Podróż do Reims" stanowi raczej rodzaj inscenizowanej kantaty niż operę. Wątła akcja jest w niej bowiem tylko pretekstem do uświetnienia uroczystości koronacyjnych. Utworem tym Rossini inauguruje nowy gatunek, który z czasem doczeka się kilku wybitnych realizacji: operę-kabaret, czy też operę-szopkę na tematy aktualne. Każdy z wykonawców ma w niej osobny skecz i uczestniczy w scenach zespołowych, przyczynia się do postępów pozornej intrygi i na koniec przyłącza się do współwykonawców w zbiorowym finale. "Podróż do Reims" jest też operą w operze, wielkim autocytatem i operą o niczym. Rossini drobiazgowo przestrzega form. Utwór otwiera dramatyczna introdukcja Madame Cortese, po niej następuje tragiczna aria nad zagubioną garderobą, łącznik ("tempo di mezzo") i tryumfalna cabaletta o ocalonym kapeluszu. Jest sytuacyjny sekstet i potężne concertato. Rossini parodiuje własne schematy, przewrotnie demaskując ich sztampowość i pustkę. Odtwórcy głównych ról olśniewają stylem lirycznym, heroicznym i komicznym. Portrety psychologiczne są nakreślone wyraziście: nie sposób pomylić egzaltowanej Hrabiny z pełną godności Markizą czy ekstatyczną Korynną. Don Profondo z charakterystyczną dla XVIII-wiecznej opery "arią katalogową" bawi purnonsensem, a Doktor i Baron stanowią typy z komedii mieszczańskiej. Dystans Rossiniego do samego siebie - niosący zarodki jego przedwczesnego zamilknięcia - sięga szczytów w Gran Pezzo Concertato, odwzorowującym 3-częściowe sceny zespołowe z innych oper, ale rozdymającym je do monstrualnych rozmiarów. Finał to "wodewil" z wykorzystaniem znanych melodii.
Polska prapremiera.
Polska premiera miała miejsce w Teatrze Wielkim w Warszawie w 2003 roku, z udziałem m.in. Ewy Podleś (Markiza Melibea), Rockwella Blake'a (jako hrabia Libenskoff), Manuela Zapaty (Kawaler Belfiore), Anny Cymmerman (Korynna) i Edyty Piaseckiej (Hrabina Folleville), pod dyrekcją Alberto Zeddy, przedstawienie wyreżyserował Tomasz Konina.

</doc>
<doc id="1881192" url="https://pl.wikipedia.org/wiki?curid=1881192" title="Korzennik">
Korzennik

Korzennik ("Pimenta" Lindl.) – rodzaj roślin z rodziny mirtowatych. Obejmuje 20 gatunków. Roślny te występują w strefie międzyzwrotnikowej Ameryki Południowej i Środkowej. Owoce niektórych gatunków są używane jako przyprawy, wytwarza się też z nich olejki eteryczne.
Morfologia.
Zimozielone drzewa i krzewy. Liście skórzaste, ciemnozielone, lśniące. Całe rośliny wydzielają aromatyczny zapach. Kwiaty drobne, delikatne, przeważnie kremowe i zebrane w wiechy na wierzchołkach pędów. Wytwarzają kwiaty męskie i żeńskie. Owocem jest drobny pestkowiec.
Systematyka.
"Amomis " O. Berg, "Cryptorhiza" Urb., "Evanesca" Raf., "Krokia" Urb., "Mentodendron" Lundell, Urb., "Pimentus" Raf., "Pseudocaryophyllus" O. Berg
Rodzaj z rodziny mirtowatych z rzędu mirtowców, należących do kladu różowych w obrębie okrytonasiennych. W obrębie rodziny: podrodzina "Myrtoideae", plemię "Myrteae".

</doc>
<doc id="1881193" url="https://pl.wikipedia.org/wiki?curid=1881193" title="Potentilla atrosanguinea">
Potentilla atrosanguinea



</doc>
<doc id="1881194" url="https://pl.wikipedia.org/wiki?curid=1881194" title="Pimenta">
Pimenta



</doc>
<doc id="1881198" url="https://pl.wikipedia.org/wiki?curid=1881198" title="Arystoteles Onassis">
Arystoteles Onassis



</doc>
<doc id="1881208" url="https://pl.wikipedia.org/wiki?curid=1881208" title="Ogólnopolskie Dyktando">
Ogólnopolskie Dyktando

Ogólnopolskie Dyktando (Ogólnopolski Konkurs Ortograficzny „Dyktando”) – masowy konkurs polegający na pisaniu dyktanda w języku polskim, organizowany w Katowicach od 1987 roku, początkowo corocznie, następnie nieregularnie, a od 2012 co dwa lata. Osoba, która napisze tekst dyktanda bezbłędnie lub popełni najmniejszą liczbę błędów ortograficznych, a także interpunkcyjnych, otrzymuje tytuł "Mistrza Polskiej Ortografii". Tytuł mistrzowski można zdobyć tylko raz, w przeciwieństwie do tytułów wicemistrzowskich – zgodnie z regulaminem zwycięzcy Dyktanda nie mogą startować w kolejnych jego edycjach. Od 1993 roku w Dyktandzie nie mogą także uczestniczyć osoby z tytułem magistra filologii polskiej.
Ogólnopolskie Dyktando to najstarszy i największy tego typu konkurs językowy w Polsce. Jego twórczynią była wieloletnia dziennikarka radiowa, następnie senator i wicemarszałek Senatu Krystyna Bochenek, zmarła tragicznie w katastrofie lotniczej w Smoleńsku 10 kwietnia 2010 roku. Autorami tekstów dyktand i jurorami są wybitni polscy językoznawcy, między innymi prof. Irena Klemensiewicz-Bajerowa, prof. Danuta Jodłowska-Wesołowska, prof. Jerzy Bralczyk, prof. Bogusław Dunaj, prof. Andrzej Markowski (autor największej liczby tekstów dyktand), prof. Jerzy Podracki, prof. Edward Polański, ks. prof. Wiesław Przyczyna. Jury Dyktanda od pierwszej edycji przewodniczył prof. Walery Pisarek, honorowy przewodniczący Rady Języka Polskiego. Teksty dyktand opracowywane są na podstawie zasad i rozstrzygnięć zawartych w najnowszym wydaniu normatywnego słownika ortograficznego PWN, mającego rekomendację Rady Języka Polskiego.
Historia.
Pierwsze dyktanda odbywały się w studiu koncertowym Radia Katowice. W 2003 i 2006 roku miejscem rywalizacji był katowicki Spodek, a następnie Estrada Śląska. Od 2012 roku Ogólnopolskie Dyktando organizowane jest przez Centrum Kultury Katowice im. Krystyny Bochenek, pod patronatem Rady Języka Polskiego, Narodowego Centrum Kultury i Ministra Edukacji Narodowej.
W dotychczasowych 18 edycjach rywalizowało łącznie ok. 52 tysiące uczestników. W 1997 roku w jubileuszowym dyktandzie z okazji 20-lecia imprezy mogli wziąć udział jedynie dwudziestolatkowie, czyli (w myśl regulaminu) osoby między 20. a 29. rokiem życia. W roku 2006 obchody Roku Języka Polskiego zainaugurowało w Senacie RP dyktando dla parlamentarzystów. W latach 2009 i 2012 w ramach Ogólnopolskiego Dyktanda przeprowadzono także Gadu-Dyktando – jego uczestnicy pisali dyktowany tekst za pośrednictwem komunikatora Gadu-Gadu, a zwycięzcami zostali Patrycjusz Pilawski (2009 r., mistrz ortografii z 2007 r.) i Marek Szopa (2012 r., mistrz ortografii z 2001 r.). W 2014 roku uczestnicy konkursu w wieku 12–16 lat, pisząc inny, łatwiejszy tekst dyktanda, rywalizowali o tytuł Młodzieżowego Mistrza Ortografii – zwyciężczynią w tej kategorii została Kornelia Szczygieł z Chrzanowa.
Zagraniczne wersje Ogólnopolskiego Dyktanda odbywały się ponadto we Francji, Austrii, Szwecji, na Białorusi, Litwie i Łotwie, głównie w latach 90. Na wzór konkursu w Katowicach podobne imprezy, na mniejszą skalę, zaczęto przeprowadzać corocznie także w innych polskich miastach, np. w Jastrzębiu-Zdroju (Jastrzębskie Dyktando), Warszawie (Ursynowskie Dyktando), Inowrocławiu (Sportowe Dyktando), Radomiu (Dyktando Radomskie), Głogowie (Wielkie Głogowskie Dyktando), Świnoujściu (Ogólnopolskie Dyktando o Tytuł Mistrza Ortografii), Piotrkowie Trybunalskim (Dyktando Trybunalskie), Białobrzegach (Białobrzeski Konkurs Ortograficzny), Rumi (Dyktando Wybrzeża) – których organizatorami były tamtejsze urzędy miejskie lub ośrodki kultury.
Nagrody.
Obok tytułów Mistrza i Wicemistrza Polskiej Ortografii oraz honorowych dyplomów laureaci Ogólnopolskiego Dyktanda otrzymują także nagrody. Początkowo były nimi zestawy książek, a w kolejnych edycjach wartość nagród stopniowo rosła. W latach 90. zwycięzca odbierał samochód lub jego równowartość. Obecnie laureaci Dyktanda otrzymują nagrody pieniężne w wysokości 30 tys. zł (I miejsce), 15 tys. zł (II miejsce) i 5 tys. zł (III miejsce), a także drobne nagrody rzeczowe od sponsorów konkursu.
Laureaci.
Zdobywcy tytułów Mistrza Polskiej Ortografii (I miejsce), Pierwszego Wicemistrza Polskiej Ortografii (II miejsce) i Drugiego Wicemistrza Polskiej Ortografii (III miejsce):
Goście specjalni.
W latach 1993–2009 do udziału w poszczególnych edycjach Dyktanda zapraszani byli goście specjalni: redaktorzy naczelni gazet i czasopism, prezenterzy radiowi i telewizyjni, politycy, artyści. Zwycięzcami w poszczególnych kategoriach zostali:
Arcymistrz Polskiej Ortografii.
21 lutego 2010 roku z okazji Międzynarodowego Dnia Języka Ojczystego odbył się w Katowicach konkurs pod nazwą Dyktando Mistrzów. Mogli w nim uczestniczyć wyłącznie mistrzowie i wicemistrzowie Ogólnopolskiego Dyktanda. Autorem tekstu dyktanda, w którym dodatkowo należało podać jak najwięcej dopuszczalnych wariantów pisowni poszczególnych słów, był prof. Andrzej Markowski. Tytuł Arcymistrza Polskiej Ortografii zdobył mgr Robert Bil, polonista i redaktor z Poznania, dwukrotny wicemistrz Ogólnopolskiego Dyktanda z 1996 i 1999 roku.

</doc>
<doc id="1881210" url="https://pl.wikipedia.org/wiki?curid=1881210" title="Nietupa (dopływ Świsłoczy)">
Nietupa (dopływ Świsłoczy)

Nietupa (, "Niatupa", , "Nietupa") − rzeka III rzędu w Polsce i na niewielkim odcinku na Białorusi, lewy dopływ Świsłoczy dorzecza Niemna. W górnym biegu (do drogi Nietupa - Szaciły) nosi nazwę Nietupka. 
Opis.
Długość rzeki wynosi 18 km, z czego na Białorusi znajduje się 1,3 km. Początek bierze w Polsce, w pobliżu wsi Nowa Grzybowszczyzna. Przecina granicę polsko-białoruską 2 km na zachód od wsi Dzieniewicze i uchodzi do Świsłoczy 0,5 km na zachód od tej miejscowości. Koryto rzeki znajdujące się na terytorium Białorusi zostało skanalizowane.

</doc>
<doc id="1881220" url="https://pl.wikipedia.org/wiki?curid=1881220" title="Koniopłoch łąkowy">
Koniopłoch łąkowy

Koniopłoch łąkowy ("Silaum silaus") – gatunek rośliny należący do rodziny selerowatych. Jedyny przedstawiciel rodzaju koniopłoch "Silaum". Występuje na rozległych obszarach Europy, z wyjątkiem jej południowych, zachodnich i północnych krańców, oraz w zachodniej Azji, sięgając do Azji Środkowej. W Polsce występuje głównie na niżu i jest dość rzadki. Brak go w północno-wschodniej części kraju, rzadki jest na południu.
Biologia i ekologia.
Bylina, hemikryptofit. Kwitnie od czerwca do września, przedprątne kwiaty zapylane są przez motyle. Rośnie na wilgotnych łąkach. Gatunek charakterystyczny dla związku (All.) "Molinion caeruleae" i Ass. "Sanguisorbo-Silaetum" (wymaga dalszych badań). Liczba chromosomów 2n = 22.
Systematyka.
Gatunek należy do monotypowego rodzaju koniopłoch "Silaum" Mill. Gard. Dict. Abr. ed. 4. 28 Jan 1754 (synonim: "Silaus" Bernhardi). Takson ten należy do podrodziny "Apioideae " Seemann, rodziny selerowatych ("Apiaceae" Lindl.) z rzędu selerowców ("Apiales" Lindl.).
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).

</doc>
<doc id="1881222" url="https://pl.wikipedia.org/wiki?curid=1881222" title="Silaum silaus">
Silaum silaus



</doc>
<doc id="1881223" url="https://pl.wikipedia.org/wiki?curid=1881223" title="Paweł Kupisz">
Paweł Kupisz

Paweł Kupisz - (ur. 4 kwietnia 1978) – polski siatkarz, grający w klubie Rajbud GTPS Gorzów Wielkopolski na pozycji środkowego.

</doc>
<doc id="1881224" url="https://pl.wikipedia.org/wiki?curid=1881224" title="Silaus flavescens">
Silaus flavescens



</doc>
<doc id="1881225" url="https://pl.wikipedia.org/wiki?curid=1881225" title="Catherine Siachoque">
Catherine Siachoque

Catherine Siachoque, właśc. Maria Alexandra Catherine Siachoque Gaete (ur. 21 stycznia 1972 w Bogocie) – kolumbijska aktorka. Często występowała jako czarny charakter w telenowelach, m.in.: "Meandry miłości" (2007), "Kraina namiętności" (2006) i "Gdzie jest Elisa?" (2010).

</doc>
<doc id="1881231" url="https://pl.wikipedia.org/wiki?curid=1881231" title="Fryderyk Franciszek II">
Fryderyk Franciszek II

Fryderyk Franciszek II (ur. 28 lutego 1823 w Ludwigslust, zm. 15 kwietnia 1883 w Schwerinie) – wielki książę Meklemburgii i Schwerinu; panował od 7 marca 1842 do 15 kwietnia 1883. Był synem wielkiego księcia Pawła Fryderyka i jego żony Aleksandry Hohenzollern.
Życie.
Po śmierci ojca Pawła Fryderyka, Fryderyk Franciszek II. został w wielu 19 lat Wielkim Księciem Mecklenburgii-Schwerinu. Fryderyk Franciszek II. dużo podróżował. Między innymi do Rosji, Włoch oraz do Azji. Pod wpływem wydarzeń rewolucyjnych z lat 1848–1849 Fryderyk Franciszek II. zgodził się nadać księstwu konstytucję. W 1864 roku, w czasie wojny niemiecko-duńskiej otrzymał propozycję wystawienia swojego korpusu. Odmówił jednak ze względu na bliskość granicy z Danią, a także z uwagi na fakt, iż był osobistym przyjacielem króla Danii. W wojnie francusko-niemieckiej walczył jako dowódca korpusu 6. Dywizji Kawalerii (14 i 15 Brygady), a od 1 września 1870 roku jako dowódca XIII armii.
Fryderyk Franciszek II w polityce wewnętrznej do roku 1848 osiągnął niewiele. Koniecznym socjalnym i gospodarczym zmianom przeciwstawiało się nadmorskie mieszczaństwo i potentaci ziemscy jako konserwatywne siły w kraju. Dopiero wydarzenia lat 1848/49 sprawiły, iż uchylona została coraz bardziej odczuwana jako anachronizm konstytucja stanowa. Pod naciskiem meklemburskiego ruchu reformy, ze sprytnym pociąganiem za sznurki przez pierwszego ministra Ludwika von Lützow, unieważniono w sierpniu 1849 ustawę zasadniczą jako konstytucję i w Meklemburgii-Schwerin wprowadzono zasadę równości. Stara konstytucja stanowa przestała istnieć, arystokracja jako stan została zlikwidowana. Tak jak w innych częściach Niemiec, tak samo w Meklemburgii wprowadzone przez rewolucję zmiany nie trwały długo.
Fryderyk Franciszek nie mógł się przeciwstawić antyreakcyjnej falandze miejscowego rycerstwa, wielkiemu księciu von Mecklenburg-Strelitz i królowi Prus Fryderykowi Wilhelmowi IV (swojemu wujowi), do tego był religijnie i antydemokratycznie usposobiony przez krewnych i rodzinę. Skrupuły religijne, nacisk z wielu stron i zagrożenie z Prus, że w razie konieczności ich oddziały wkroczą do Meklemburgii-Schwerin, spowodowały zmianę obozu przez wielkiego księcia. Ostrożnie konserwatywny reformator von Lützow musiał ustąpić, restytuowano ustawę zasadniczą, stan rzeczy sprzed rewolucji w kraju został przywrócony. Kontrreakcja zwyciężyła.
Wraz z przystąpieniem do Związku Północnoniemieckiego w 1867 roku wprowadzono także w Meklemburgii ogólne i równe prawo wyborcze, przynajmniej dla wyborów do północnoniemieckiego Reichstagu. W wojnie francusko-pruskiej wielki książę próbował poprzez dowództwo nad oddziałami przynajmniej w dziedzinie militarnej i poza krajem osiągnąć sukces i satysfakcję, co mu w ojczyźnie, gdzie pozostawał wielokrotnie zależny od silnego rycerstwa, nie chciało się udać. Ale także tutaj Fryderyk Franciszek II był w najlepszym wypadku przeciętny, co widoczne jest w jego przekonującej korekcie (auto-) prezentacji jego osoby jako bohatera zjednoczeniowych wojen pruskich. 
Fryderyk Franciszek II z wiary w Boga starał się stworzyć fundamentalne podstawy swojego rozumienia roli monarchy, czuł się jednak często niedostatecznie przygotowany do tego zadania. Jego obstawanie przy stworzonej przez rewolucję wyższej radzie kościelnej i rozwój luteranizmu służyły chrześcijańskiej prawowitości domu wielkiego księcia i wskazują na wzmocnienie monarchistycznych wymagań jako władcy. Prywatna i charytatywna funkcja rodziny wielkiego księcia jako przykładu, która wynoszona była na zewnątrz poprzez przedstawianie jej na obrazach, pokazywana jest wraz z przebudową zamku i inscenizacją wiejskiej idylli jako azylu. Wielki książę w wojnach zjednoczeniowych 1866 i 1870 istotnie przyczynił się do rozwinięcia nowoczesnej świadomości narodowej. 
Małżeństwa i rodzina.
Fryderyk Franciszek II. był trzykrotnie żonaty. Z wszystkich trzech małżeństw doczekał się jedenaściorga dzieci. Dużo problemów przysparzał Fryderykowi Franciszkowi II. najstarszy syn i następca tronu, przyszły wielki książę Fryderyk Franciszek III., który od dzieciństwa przewlekle chorował, przez co wymagał troskliwej opieki i specjalnego traktowania. Fryderyk Franciszek II. zmarł 15 kwietnia 1883 roku.
Potomstwo.
Z pierwszego małżeństwa z księżniczką Augustą Reuß zu Schleiz-Köstritz (1822–1862), miał wielki książę sześcioro dzieci:
Z drugą żoną księżniczką Anną Hessen-Darmstadt (1843–1865) miał Fryderyk Franciszek II jedno dziecko:
Z trzeciego i ostatniego małżeństwa z księżniczką Marią Schwarzburg-Rudolstadt (1850–1922) urodziło się natomiast wielkiemu księciu czworo dzieci:

</doc>
<doc id="1881234" url="https://pl.wikipedia.org/wiki?curid=1881234" title="Kózka">
Kózka



</doc>
<doc id="1881235" url="https://pl.wikipedia.org/wiki?curid=1881235" title="Karla Monroig">
Karla Monroig

Karla Monroig, (ur. 5 marca 1979 w Guayama (Portoryko), aktorka i modelka, w Polsce znana z telenowel "Miłość jak czekolada" (2007), "Twarz Analiji" (2008), "Diabeł wie lepiej" (2009) oraz "Ktoś Cię obserwuje" (2010). Znalazła się na liście "50 najpiękniejszych" w magazynie "People Espanol".

</doc>
<doc id="1881238" url="https://pl.wikipedia.org/wiki?curid=1881238" title="Parafia św. Wojciecha i św. Katarzyny w Jaworznie">
Parafia św. Wojciecha i św. Katarzyny w Jaworznie

Parafia Świętych Wojciecha i Katarzyny w Jaworznie – rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w XIII wieku.

</doc>
<doc id="1881240" url="https://pl.wikipedia.org/wiki?curid=1881240" title="Madolyn Smith Osborne">
Madolyn Smith Osborne

Madolyn Smith (ur. 1 stycznia 1957 w Albuquerque w stanie Nowy Meksyk) – amerykańska aktorka.
Największe sukcesy odniosła w latach 80. Wystąpiła wówczas m.in. u boku Toma Berengera w popularnym serialu "Jeśli nadejdzie jutro" (1986), a także z Chevym Chase'em w ostatnim filmie George'a Roya Hilla, komedii "Rozkoszny domek" (1988). W latach 90. nie kontynuowała aktorskiej kariery.
Życie prywatne.
Madolyn od 1988 jest żoną amerykańskiego hokeisty, gracza NHL Marka Osborne'a. Mają 2 córki: Abigail (ur. 1997) i Elizę (ur. 2000). Obecnie używa podwójnego nazwiska Smith Osborne.

</doc>
<doc id="1881241" url="https://pl.wikipedia.org/wiki?curid=1881241" title="Most Kamieniarski">
Most Kamieniarski

Most Kamieniarski (niem. "Steinhauerbrücke") – most w Gdańsku na rzece Motławie, nad Kanałem na Stępce, zwany również "Czerwonym" i "Szafarskim". Łączy wyspę Ołowianka z ul. Szafarnia. Swoją nazwę zawdzięcza gdańskiemu cechowi kamieniarzy.
Most jest najbliższym połączeniem kołowym Ołowianki od strony Głównego Miasta. Pozstałe połączenia lądowe z Ołowianką umożliwiają dawny most kolejowy i zwodzona kładka dla pieszych. Połączenie wodne umożliwia prom pasażerski Motława.
Historia.
Most został zbudowany po przekopaniu w 1576 roku Kanału na Stępce. Na planach miasta widnieje od 1617 roku. Do około 1843 roku był zwodzony. Nazwa istnieje od XVIII wieku, pochodzi od warsztatów kamieniarzy zlokalizowanych na nabrzeżu Szafarni. Został przebudowany na murowany w końcu XIX wieku, a obecny wygląd uzyskał w 1930 roku.

</doc>
<doc id="1881244" url="https://pl.wikipedia.org/wiki?curid=1881244" title="Parafia Miłosierdzia Bożego w Jaworznie-Borach">
Parafia Miłosierdzia Bożego w Jaworznie-Borach

Parafia Miłosierdzia Bożego w Jaworznie-Borach - rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w 1980 roku.

</doc>
<doc id="1881247" url="https://pl.wikipedia.org/wiki?curid=1881247" title="Parafia Najświętszego Serca Pana Jezusa w Jaworznie-Byczynie">
Parafia Najświętszego Serca Pana Jezusa w Jaworznie-Byczynie

Parafia Najświętszego Serca Pana Jezusa w Jaworznie-Byczynie - rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w 1933 roku.

</doc>
<doc id="1881248" url="https://pl.wikipedia.org/wiki?curid=1881248" title="Kasabian (ujednoznacznienie)">
Kasabian (ujednoznacznienie)



</doc>
<doc id="1881249" url="https://pl.wikipedia.org/wiki?curid=1881249" title="Operacja wiślańsko-odrzańska">
Operacja wiślańsko-odrzańska

Operacja wiślańsko-odrzańska znana również jako operacja styczniowa – operacja zaczepna Armii Czerwonej w ramach ofensywy przeciwko wojskom hitlerowskich Niemiec, przeprowadzona od 12 stycznia 1945 roku z linii Wisły i zakończona w lutym na linii Odry.
Radzieckie plany ofensywy.
Radziecki Sztab Generalny zdecydował się wykonać uderzenie w kierunku Berlina siłami 1., 2., 3 Frontu Białoruskiego oraz siłami 1 Frontu Ukraińskiego. Plan kampanii na rok 1945, został zatwierdzony przez radziecki Sztab Generalny w listopadzie 1944 roku.
Plan kampanii 1945 roku składał się z dwóch etapów, bez pauzy operacyjnej. Pierwszy etap miał trwać 15 dni, wojska nacierające miały zająć miasta Bydgoszcz, Poznań i Wrocław. W czasie trwania drugiego etapu Armia Czerwona i oddziały Wojska Polskiego, miały sforsować Odrę i doprowadzić do zdobycia Berlina. Drugi etap miał trwać 30 dni. W ciągu 45 dni wojska głównego zgrupowania uderzeniowego Armii Czerwonej miały wykonać marsz bojowy na odległość 700 kilometrów.
Alianci zachodni, mając kłopoty z powstrzymaniem nacierających wojsk niemieckich w Ardenach, zwrócili się o pomoc do Rosjan z prośbą o przyśpieszenie swojej ofensywy na froncie wschodnim, by odciążyć walczące na zachodzie wojska. Termin ofensywy przesunięto z 20 na 12 stycznia 1945 roku.
Niemieckie plany obrony.
Już na początku 1944 szef sztabu Oberkommando des Heeres, gen. Heinz Guderian, zaczął kreślić niemieckie plany obrony na terenie między Wisłą i Odrą. Miał to być szereg ufortyfikowanych linii obronnych:
Ważnym elementem wszystkich tych linii miały być dawne umocnione miasta-twierdze rozbudowane o otaczające je nowe rejony umocnione. W doktrynie tej Guderian zakładał, że nawet odcięta twierdza angażuje więcej sił wroga, niż żołnierze stanowiący jej obsadę. Poznań, w związku ze swym położeniem w centrum „linii c” w prostej linii między Warszawą, pod którą stykały się dwa najpotężniejsze fronty radzieckie, a Berlinem, miał stanowić główny element tego pasa umocnień. Na komendanta twierdzy 25 września 1944 wyznaczono generała majora Heinza Deindela.
Przebieg.
W walkach brały udział jednostki 1 Frontu Białoruskiego oraz 1 Frontu Ukraińskiego, w skład tego pierwszego wchodziły polskie oddziały, 1. oraz 2 Armia WP z 1 Korpusem Pancernym. Niemcy bronili się siłami Grupy Armii „A” oraz „Środek”.
Rosjanie przyjęli taktykę, którą umożliwiała im spora przewaga tak w sprzęcie, jak i w ludziach. Nie wdawali się w ciężkie boje i przewlekłe walki, silniejsze zgrupowania przeciwnika okrążano prąc dalej na zachód i licząc na ich poddanie się, wynikające z beznadziejnej sytuacji, bądź powolną likwidację w późniejszym terminie.
W wyniku przeprowadzonych działań wyzwolono zachodnią część Polski oraz opanowano ziemie niemieckie po Odrę.
W ramach operacji przeprowadzono:
Następnie wojska radzieckie przeszły do forsowania Odry i szturmu na Berlin (operacja berlińska).
Działania 1 Frontu Białoruskiego.
1 Front Białoruski marszałka Gieorgija Żukowa miał rozbić warszawsko-radomskie zgrupowanie nieprzyjaciela, przełamać obronę niemieckiej 9 Armii Polowej, wyzwolić Warszawę i głównymi siłami osiągnąć rubież: Piotrówek, Żychlin, Łódź, nacierając w ogólnym kierunku na Poznań. Zgodnie z dyrektywą dowódcy frontu związki operacyjne miały wykonać trzy uderzenia: główne, z przyczółka magnuszewskiego w kierunku na Białobrzegi – Skierniewice – Kutno; drugie, z przyczółka puławskiego w kierunku Radomia i Łodzi; pomocnicze, z rejonu Jabłonny – Legionowa i spod Warszawy, które miało za zadanie likwidację niemieckiego przyczółka w widłach Wisły i Bugonarwi oraz oskrzydlenie Warszawy od północnego zachodu. Spośród związków operacyjnych, rozpoczynających natarcie z przyczółka puławskiego, główne zadanie otrzymała 69 Armia gen. Władimira Kołpakczi. Jej celem było przełamanie obrony nad Wisłą i natarcie na kierunku: Zwoleń – Radom – Tomaszów Mazowiecki – Łódź. Na południe od 69 Armii nacierać miała 33 Armia gen. Wiaczesława Cwietajewa, wykonująca główne uderzenie w kierunku na Szydłowiec i Skarżysko-Kamienna.
14 stycznia z przyczółka warecko-magnuszewskiego uderzyła radziecka 61 Armia dowodzona przez gen. płka Pawła Biełowa. Nacierała w kierunku Warki, Grójca i Grodziska, zaś w kierunku Warszawy ruszyły wojska 1 Armii WP. 15 stycznia 47 Armia przeprawiła się przez Wisłę w rejonie Modlina i nacierała w kierunku tego miasta i Błonia, z zamiarem połączenia się z 61 Armią. Pierwszego dnia ofensywy wojska radzieckie przełamały pozycje wroga na froncie o długości 500 kilometrów. 18 stycznia po wyzwoleniu Warszawy 1 Armia WP ruszyła do natarcia w kierunku Pomorza.
Fronty 1. i 2 Białoruski działały rozbieżnie. Dla obrony, jednostki polskie zostały skierowane i działały na prawym skrzydle 1 Frontu Białoruskiego. Generał Popławski podzielił siły polskie na dwa ugrupowania. Zgrupowanie ubezpieczające tworzyły 3. i 6 Dywizja Piechoty, 2 Brygada Artylerii Haubic i 1 Pułk Moździerzy, reszta sił tworzyła trzon uderzeniowy. 1 Warszawska Brygada Pancerna im. Bohaterów Westerplatte została włączona w skład 50 Brygady Pancernej pułkownika Czeriapkina.
19 stycznia jednostki polskie poruszały się w kierunku Bydgoszczy, wzdłuż lewego brzegu Wisły, drogą na Sochaczew, Gostynin i Brześć Kujawski. 1 Armia WP, współdziałała z oddziałami 47 Armii i 2 Gwardyjskiej Armii Pancernej. 20 stycznia odbyła się próba zdobycia Poznania z marszu, oddziały armii radzieckiej zaczęły przekraczać dawną granicę niemiecko-polską. Dowództwo wojsk niemieckich dostrzegło zbliżającą się klęskę, przygotowując obronę na głównych węzłach drogowych oraz w miastach. W dniach od 24 stycznia do 23 lutego rozegrała się bitwa o Poznań. 25 stycznia na rozkaz Józefa Stalina została przeprowadzona próba zdobycia przyczółku na zachodnim brzegu rzeki Odry na kierunku berlińskim. Żukow powierzył dokonanie 150 km rajdu za linie wroga 1. i 2 Gwardyjskiej Armii Pancernej. Głównym celem wypadu było zdezorganizowanie obrony niemieckiej i przecięcie dróg odwrotu rozbitym jednostkom Wehrmachtu w stronę Berlina. 27 stycznia z armii wydzielono po jednym korpusie piechoty, w celu wzmocnienia jednostek pancernych nacierających w kierunku Kostrzyna. 28 stycznia 2 Gwardyjska Armia Pancerna przełamała pozycje umocnione Wału Pomorskiego na odcinku Osieczno – Drawiny i kontynuowała marsz w kierunku Odry. Na szpicy posuwał się 1 Gwardyjski Korpus Zmechanizowany. 31 stycznia w rejonie Kienitza przeprawiły się przez Odrę jednostki 1 Gwardyjskiej Armii Pancernej. Napotkały one opór ze strony wojsk niemieckich na rubieży Pozycji Trzcielskiej i Międzyrzeckiego Rejonu Umocnionego.
2 lutego opór niemiecki został złamany; 11 Korpus Zmechanizowany przeprawił się po lodzie na drugi brzeg rzeki. Rozpoczęły się walki o utrzymanie przyczółku na Odrze. Od 3 lutego do 30 marca toczyły się walki o zdobycie Kostrzyna nad Odrą; miasto uległo zniszczeniu w 90%. Od 15 do 18 lutego rozgrywały się walki o Stargard związane z operacją „Sonnenwende”.
Działania 1 Frontu Ukraińskiego.
1 Frontem Ukraińskim dowodził marszałek Iwan S. Koniew, który ściśle współpracował ze skrzydłami sąsiednich frontów, a były to: lewe skrzydło 1 Frontu Białoruskiego i prawe skrzydło 4 Frontu Ukraińskiego.
Koniew ruszył swoimi oddziałami w dwóch kierunkach. Na pierwszym kierunku ruszał w stronę Kielc – Radomska – Częstochowy – Wrocławia. Na drugim kierunku w stronę Krakowa i Zagłębia Śląsko–Dąbrowskiego.
W rejonie Kielc i Chęcin radziecka 4 Armia Pancerna generała Leluszenki rozgromiła jednostki Grupy Armii „A”.
15 stycznia 1945 roku Armia Czerwona wyzwoliła Kielce. 17 stycznia oddziały 5 Gwardyjskiej Armii i 52 Armii wyzwoliły Radomsko i Częstochowę (Chochriakow). 18 stycznia jednostki 5 Gwardyjskiej Armii i 4 Armii Pancernej wyzwoliły Piotrków Trybunalski, 19 stycznia Armia Czerwona wyzwoliła Kraków, Łódź i około 600 innych małych miejscowości.
Po zdobyciu Częstochowy, działająca na tym odcinku frontu 3 Gwardyjska Armia Pancerna generała Rybałki zmieniła kierunek natarcia z zachodniego na południowo-zachodni, w kierunku Opola i Olesna, w celu oskrzydlenia 17 Armii gen. Schulzego na terenie okręgu przemysłowego.
18 stycznia walki trwały w rejonach miejscowości: Cykarzew, Kamyk Stary, Kroczyce, Poraj, Szarlejka, Żarki, Kłobuck, Krzepice, Ogrodzieniec, Ostrowy, Rększowice, Truskolasy, Włodowice i Wieluń.
Oddziały 52 Armii gen. Korotiejewa, pomiędzy Kluczborkiem a Olesnem, przekroczyły dawną granicę polsko-niemiecką.
20 stycznia Armia Czerwona wyzwoliła Lubliniec. 21 stycznia Rosjanie zdobyli Byczynę, Dobrodzień, Gorzów Śląski, Kluczbork, Zawiercie, Olesno, Komorzno, Jakubowice, Krzywiznę, Bąków, Gronowice, Chudobę, Rodawie, Myślinę, Kostów, Biskupice, Żędowice, Kolonowskie, Zawadzkie i jeszcze około 250 innych miejscowości. 22 stycznia zdobyto Głuszyce, Kowalowice, Bukowę Śląską, Chwalęcice, Domaszowice, Karłowice, Ładzę, Brynicę, Łubniany, Jełową, Świercze, Grzodziec, Wierzbicę Górną, Smardy, Wołczyn, Laskowice, Strzelce Opolskie i Tarnowskie Góry. 23 stycznia zdobyto Ujazd Śląski, Toszek, Chechło, Grodzisko, Olszową, Czarnowąsy, Popielów Stary, Biadacz, Chróścice i 200 innych miejscowości. 24 stycznia Armia Czerwona zdobyła Opole, Gliwice i Chrzanów. 28 stycznia wyzwolono Katowice, Siemianowice Śląskie, Chorzów oraz zdobyto Bytom i Mikołów. 30 stycznia zdobyto 100 miejscowości, m.in. Bierawę, Sośnicowice, Stanice, Kędzierzyn, Dziergowice, Kuźnię Raciborską i Wielopole.
4 i 8 lutego ruszyły kolejne natarcia w kierunku zachodnim spod Oławy i Opola. Zdobyto 60 miejscowości (Grodków, Lewin Brzeski, Oława) i oskrzydlono Wrocław od południa i południowego zachodu (zajęto wtedy wiele miejscowości w pobliżu Oławy i Strzelina). Mimo zaciętych walk i reorganizacji wojsk niemieckich (obronę wschodniej części miasta pozostawiono załodze twierdzy, kierując inne oddziały w kierunku miejsc, gdzie toczyły się potyczki) Rosjanie parli wzdłuż szosy Nysa – Grodków, dochodząc na 14 km na północ od Nysy. 8 lutego ruszył do natarcia odcinek – przyczółek ścinawski wojsk rosyjskich w kierunku Nysy Łużyckiej. 4., 13. i 52 Armia parły szybko na zachód, a 3 Armia Pancerna zmieniła swój odcinek działań i skierowała się na południe, w kierunki Legnicy i Prochowic; tam wspomogła ją w bojach 6 Armia gen. Głuzdowskiego. 9 lutego zdobyto Legnicę i mimo sprowadzenia przez Niemców posiłków z zachodu, natarcie Rosjan rozwinęło się na głębokość 60 km w pozycjach obronnych wojsk niemieckich. 11 lutego szturm Rosjan spod Oławy na zachód od miasta ruszył w okolicach Sobociska, Swojkowa i Węgier. Po dniu zaciekłych walk i zepchnięciu niemieckiej 269 Dywizji Piechoty w kierunku Sobótki nastąpiło zamknięcie pierścienia wokół „Festung Breslau”. Pozostała tylko linia kolejowa Wrocław – Ziębice i to ona była w swoim 8 km pasie szerokości jedyną droga łączącą garnizon twierdzy z resztą wojsk niemieckich. Ten wąski odcinek był miejscem zaciętych walk Rosjan z niemiecką 19 Dywizją Pancerną, której ów pas udało się poszerzyć, ale jedynie na krótko, bowiem skomplikowana sytuacja Niemców, a dokładnie 17 Dywizji Piechoty generała Sachsenheimera w rejonie Środy Śląskiej zmusiła 19 DPanc na pośpieszenie jej z pomocą.
W tych dniach także mimo ciągłych niemieckich kontrataków Rosjanie opanowali Środę Śląską, Kąty Wrocławskie, Ścinawę, Jaczów, Przemków, Chocianów i wiele innych miast. 16 lutego Wrocław został definitywnie okrążony bez braku możliwości połączenia się z oddziałami zarówno na południu, jak i na zachodzie. Następne dni to następne zdobyte miasta: Zielona Góra, Żary, Świdnica, zaś 18 lutego Rosjanie stanęli nad brzegiem Nysy Łużyckiej.
W międzyczasie północne skrzydło 1 Frontu Ukraińskiego prowadziło uderzenie na Wrocław z kierunku północnego, gdzie z marszu 25 stycznia po zaciekłych walkach w okolicach Sycowa zajęta została Oleśnica. 26 stycznia wojska radzieckie zdobyły Trzebnicę i jeszcze tego samego dnia pierwsze oddziały Armii Czerwonej sforsowały Odrę i okrążyły Ścinawę oraz zaczęły rozbudowywać silny przyczółek, jednocześnie rozpoczynając likwidację załogi Ścinawy. 27 stycznia zdobyto Wołów, Oborniki Śląskie i Brzeg Dolny (miejsce obozu koncentracyjnego Groß-Rosen).
10 lutego po przegrupowaniu, 1 Front Ukraiński przeszedł do pościgu za wojskami niemieckimi, mając za zadanie sforsowanie rzek Bóbr i Kwisa, aby uniemożliwić dowództwu niemieckiemu zorganizowanie kolejnej rubieży obrony. 11 lutego 6 Gwardyjski Korpus Zmechanizowany, pod dowództwem W. Orłowa (4 Armia Pancerna), osiągnął Bóbr w rejonie Gorzupii Dolnej, sforsował rzekę oraz zdobył przyczółek na zachodnim brzegu Bobru. 12 lutego 10 Korpus Pancerny płk. N. Czuprowa rozpoczął forsowanie Bobru (nieco na północ od Żagania). Radziecka 13 Armia ruszyła w kierunku Żagania, Gwardyjski Korpus Zmechanizowany powiększył swój przyczółek w rejonie Gorzupia do 8 km szerokości i 4 km głębokości. Wykorzystując to powodzenie, nad rzekę wyszła 13 Armia. 13 lutego 4 Gwardyjska Armia Pancerna ze zdobytych przyczółków ruszyła na Lubsko i Żary i gdy zajęła Bieniowo, 6 Gwardyjski Korpus Zmechanizowany przedarł się przez Jasień i około 19:00 rozpoczął walki o Lubsko. Radziecki 10 Korpus Pancerny zdobył w godzinach popołudniowych Żary i pozostawiając w mieście 62 BPanc, ruszył w kierunku Nysy Łużyckiej. 14 lutego Rosjanie zdobyli Lubsko, a 6 Gwardyjski Korpus Zmechanizowany dotarł do Nysy Łużyckiej, w rejonie Gubina. Do Nysy Łużyckiej dotarły również wojska 10 Korpusu Pancernego. Próba sforsowania rzeki nie powiodła się; wojska przeszły do obrony co stwarzało groźbę odcięcia walczących nad Nysą Łużycką oddziałów pancernych od głównych sił frontu. 18 lutego oddziały 13 Armii zajęły Żagań.
Wehrmacht dostrzegł tę sytuację i postanowił ją wykorzystać realizując pod Stargardem operację „Sonnenwende”. Wojska niemieckie zamierzały koncentrycznymi uderzeniami wykonanymi przez XXXX Korpus Pancerny, z północy (spod Krzystkowic) oraz Korpus Pancerny Großdeutschland, z południa (rejon pomiędzy Żarami a Żaganiem), zamknąć wyłom na zachodnim brzegu Bobru, wyprzeć stamtąd wojska radzieckie i odtworzyć na tyłach odciętych oddziałów radzieckich ciągły front obrony.
Upamiętnienie.
[[Plik:Mokre pomnik Armii Czerwonej.JPG|mały|240px|Pomnik w miejscowości Mokre upamiętniający operację wiślańsko-odrzańską Armii Czerwonej]]
Główne uderzenie operacji wiślańsko-odrzańskiej przeprowadzono z [[Przyczółek baranowsko-sandomierski|przyczółka baranowsko-sandomierskiego]], co upamiętniono w miejscowości [[Mokre (województwo świętokrzyskie)|Mokre]] w okresie [[Polska Ludowa|Polski Ludowej]] pomnikiem z napisem, cyt:
Bibliografia.
[[Kategoria:Front wschodni (II wojna światowa)]]
[[Kategoria:Operacje Armii Czerwonej w czasie II wojny światowej]]
[[Kategoria:II wojna światowa – Polska]]
[[Kategoria:Działania zbrojne w 1945]]

</doc>
<doc id="1881250" url="https://pl.wikipedia.org/wiki?curid=1881250" title="Bonnie Blair">
Bonnie Blair

Bonnie Kathleen Blair (ur. 18 marca 1964 w Cornwall) – amerykańska panczenistka, startująca także w short tracku. Wielokrotna medalistka olimpijska, wielokrotna medalistka mistrzostw świata i wielokrotna zdobywczyni Pucharu Świata w łyżwiarstwie szybkim.
Kariera.
Bonnie Blair urodziła się w Cornwall w stanie Nowy Jork 18 marca 1964 roku. Rozpoczęła karierę sportową od short tracku. Pierwszy sukces osiągnęła w 1984 roku, kiedy zdobyła brązowy medal na mistrzostwach świata w short tracku w Peterborough. W zawodach tych wyprzedziły ją jedynie Japonka Mariko Kinoshita i Sylvie Daigle z Kanady. W tym samym roku wystąpiła na igrzyskach olimpijskich w Sarajewie, zajmując ósme miejsce w biegu na 500 m. W short tracku zdobyła jeszcze dwa medale: srebrny na mistrzostwach świata w Amsterdamie w 1985 roku i złoty podczas mistrzostw świata w Chamonix rok później. Swój pierwszy medal w łyżwiarstwie szybkim zdobyła w 1986 roku, zajmując trzecie miejsce na mistrzostwach świata w wieloboju sprinterskim w Karuizawie. Przegrała tam tylko z dwiema reprezentantkami NRD: Karin Kanią i Christą Rothenburger.
Od 1987 roku skupiła się na łyżwiarstwie szybkim. Jeszcze w tym roku zajęła drugie miejsce za Karin Kanią podczas mistrzostw świata w wieloboju sprinterskim w Sainte-Foy. igrzyska w Calgary w 1988 roku przyniosły jej złoty medal już w pierwszym starcie - biegu na 500 m. Dwa dni później była trzecia za Kanią i Rothenburger na dwukrotnie dłuższym dystansie. Na tych samych igrzyskach zajęła też czwarte miejsce w biegu na 1500 m, przegrywając walkę o medal z Andreą Ehrig-Mitscherlich. Na igrzyskach olimpijskich w Albertville w 1992 roku i rozgrywanych dwa lata później igrzyskach w Lillehammer Blair wygrywała w biegach na 500 i 1000 m. W międzyczasie zdobyła jeszcze siedem medali mistrzostw świata w wieloboju sprinterskim: złote na MŚ w Heerenveen (1989), MŚ w Calgary (1994) i MŚ w Milwaukee (1995), srebrne podczas MŚ w Tromsø (1990), MŚ w Oslo (1992) i MŚ w Ikaho (1993) oraz brązowy na MŚ w West Allis (1988).
Wielokrotnie stawała na podium zawodów Pucharu Świata, odnosząc przy tym 69. zwycięstw. W sezonach 1986/1987, 1989/1990, 1991/1992, 1993/1994 i 1994/1995 zwyciężała w klasyfikacji końcowej 500 m, w sezonach 1987/1988 i 1992/1993 była druga, a w sezonach 1988/1989 oraz 1990/1991 zajmowała trzecie miejsce. Ponadto w sezonach 1986/1987 i 1991/1992-1994/1995 wygrywała także klasyfikację 1000 m, w sezonach 1987/1988 i 1989/1990 zajmowała drugie miejsce, a w sezonie 1990/1991 była trzecia. Sukcesy osiągnęła także w klasyfikacji 1500 m, wygrywając w sezonie 1987/1988 i zajmując trzecie miejsce w sezonie 1991/1992.
Ośmiokrotnie stawała na podium klasyfikacji końcowej, najlepszy wynik osiągając w sezonie 1985/1986, kiedy zwyciężyła w klasyfikacji 1000 m. W tym samym sezonie była też druga w klasyfikacjach 500 i 1500 m oraz trzecia w klasyfikacji 3000 m/5000 m.
Ustanowiła 11 rekordów świata (2 nieoficjalne), przy czym w 1994 roku w Calgary jako pierwsza kobieta złamała barierę 39 sekund na 500 m. W 1992 roku została pierwszą kobietą uhonorowaną Nagrodą Oscara Mathisena.
Jej mąż Dave Cruikshank także uprawiał łyżwiarstwo szybkie.

</doc>
<doc id="1881252" url="https://pl.wikipedia.org/wiki?curid=1881252" title="Parafia Najświętszej Maryi Panny Nieustającej Pomocy w Jaworznie-Ciężkowicach">
Parafia Najświętszej Maryi Panny Nieustającej Pomocy w Jaworznie-Ciężkowicach

Parafia Najświętszej Maryi Panny Nieustającej Pomocy w Jaworznie-Ciężkowicach – rzymskokatolicka parafia, położona w dekanacie IX – Świętych Wojciecha i Katarzyny w Jaworznie, diecezji sosnowieckiej, metropolii częstochowskiej w Polsce. Została erygowana w 1921 roku.
Historia.
Parafia Najświętszej Maryi Panny Nieustającej Pomocy w Jaworznie-Ciężkowicach została założona 23 października 1921 roku przez biskupa Anatola Nowaka. Pierwszym proboszczem parafii został mianowany ks. Andrzej Mroczek (wikariusz z Jaworzna). 1 listopada 1921 roku biskup Adam Sapieha wyłączył Ciężkowice z parafii Jaworzno i mianował ekspozytem ks. Andrzeja Mroczka.

</doc>
<doc id="1881255" url="https://pl.wikipedia.org/wiki?curid=1881255" title="Parafia św. Karola Boromeusza w Jaworznie-Starej Hucie">
Parafia św. Karola Boromeusza w Jaworznie-Starej Hucie

Parafia Świętego Karola Boromeusza w Jaworznie-Starej Hucie – rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w 1988 roku.

</doc>
<doc id="1881256" url="https://pl.wikipedia.org/wiki?curid=1881256" title="Refrakcja astronomiczna">
Refrakcja astronomiczna



</doc>
<doc id="1881258" url="https://pl.wikipedia.org/wiki?curid=1881258" title="Parafia Świętego Krzyża w Jaworznie-Jeleniu">
Parafia Świętego Krzyża w Jaworznie-Jeleniu

Parafia Świętego Krzyża w Jaworznie Jeleniu – rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w 1914 roku. Do maja 1992 roku należała do diecezji krakowskiej, a od 1925 roku do metropolii krakowskiej.

</doc>
<doc id="1881260" url="https://pl.wikipedia.org/wiki?curid=1881260" title="Živko Živković">
Živko Živković

Živko Živković, cyr. Живко Живковић (ur. 14 kwietnia 1989 w Užicach) – serbski piłkarz występujący na pozycji bramkarza. Živković jest wychowankiem klubu Teleoptik Belgrad. W 2007 roku przeniósł się do innego klubu z Belgradu, Partizana. Tam jednak nie miał szans na grę w pierwszym składzie i w 2008 roku został wypożyczony Metalaca Gornji Milanovac. W 2016 przeszedł do AO Ksanti.

</doc>
<doc id="1881261" url="https://pl.wikipedia.org/wiki?curid=1881261" title="Sobór św. Michała Archanioła w Niżnym Nowogrodzie">
Sobór św. Michała Archanioła w Niżnym Nowogrodzie

Sobór św. Michała Archanioła – najstarsza kamienna cerkiew prawosławna w Niżnym Nowogrodzie. 
Na miejscu dzisiejszego soboru w 1221 znajdowała się drewniana cerkiew. Sześć lat później wzniesiono na jej miejscu nową świątynię z białego kamienia. W 1359 była przebudowywana. Od 23 kwietnia 1628 do 1631 Ławrientij Siemionow kierował pracami nad budową nowego obiektu sakralnego.
W 1704 budynek został uszkodzony podczas pożaru Kremla nowogrodzkiego i odnowiony w 1732. Od 1962 w świątyni znajdują się szczątki Kuźmy Minina.

</doc>
<doc id="1881262" url="https://pl.wikipedia.org/wiki?curid=1881262" title="Parafia Świętego Józefa Rzemieślnika w Jaworznie-Jeziorkach">
Parafia Świętego Józefa Rzemieślnika w Jaworznie-Jeziorkach

Parafia Świętego Józefa Rzemieślnika w Jaworznie-Jeziorkach - rzymskokatolicka parafia, położona w dekanacie jaworznickim św. Wojciecha BM, diecezji sosnowieckiej, metropolii częstochowskiej w Polsce, erygowana w 1980 roku.

</doc>
<doc id="1881264" url="https://pl.wikipedia.org/wiki?curid=1881264" title="Parafia św. Barbary w Jaworznie-Podłężu">
Parafia św. Barbary w Jaworznie-Podłężu

Parafia Świętej Barbary w Jaworznie-Podłężu – rzymskokatolicka parafia, położona w dekanacie IX – Świętych Wojciecha i Katarzyny w Jaworznie, diecezji sosnowieckiej, metropolii częstochowskiej w Polsce. Została erygowana w 1985 roku.

</doc>
<doc id="1881267" url="https://pl.wikipedia.org/wiki?curid=1881267" title="Scott Roth">
Scott Roth

Scott Roth (ur. 25 czerwca 1988) – amerykański lekkoatleta, tyczkarz.

</doc>
<doc id="1881268" url="https://pl.wikipedia.org/wiki?curid=1881268" title="Ostatnia piosenka">
Ostatnia piosenka

Ostatnia piosenka (ang. "The Last Song", 2010) – amerykański melodramat w reżyserii Julie Anne Robinson, z fabułą opartą na powieści Nicholasa Sparksa z 2009. Premiera filmu odbyła się 31 marca 2010 roku w Los Angeles.
Polska premiera kinowa "Ostatniej piosenki" miała odbyć się 11 czerwca 2010 roku. Jednakże dystrybutor zrezygnował z rozpowszechniania filmu. Jako przyczynę podano złe wyniki oglądalności na świecie. Premiera filmu odbyła się 20 marca 2014 na kanale HBO Polska o godzinie 18:20.
Opis fabuły.
Film opowiada o zbuntowanej nastolatce – Veronice (Ronnie), która zostaje zmuszona przez swoją mamę do spędzenia wakacji z ojcem, z którym nie miała kontaktu od trzech lat, czyli od rozwodu jej rodziców. W Nowym Yorku była przyłapana na kradzieży i chodziła do nocnych klubów. Od małego uczyła się gry na pianinie od swojego ojca, który był w tym prawdziwym mistrzem. Po jego odejściu Veronica znienawidziła ten instrument. Dziewczyna poznaje gracza siatkówki plażowej – Willa, żyjącego marzeniami o studiowaniu na Ivy League, staje się on obiektem westchnień Veroniki. Z czasem dowiaduje się o sekrecie, jaki chłopak skrywał przed nią od kilku miesięcy oraz o tajemnicy swojego ojca.
Obsada.
i inni

</doc>
<doc id="1881270" url="https://pl.wikipedia.org/wiki?curid=1881270" title="Allsvenskan (1955/1956)">
Allsvenskan (1955/1956)

Sezon 1955/1956 był 32. sezonem Allsvenskan – najwyższej klasy rozgrywkowej w Szwecji. Tytułu nie obroniła drużyna Djurgårdens IF. Nowym mistrzem Szwecji został zespół IFK Norrköping. Tytuł króla strzelców zdobył Sylve Bengtsson, który w barwach Halmstads BK strzelił 22 gole.

</doc>
<doc id="1881271" url="https://pl.wikipedia.org/wiki?curid=1881271" title="Bartosz Łeszyk">
Bartosz Łeszyk

Bartosz Łeszyk (ur. 4 grudnia 1980 w Poznaniu) – polski futsalista , wielokrotny reprezentant Polski, od sezonu 2014/15 zawodnik K.S. Auto Wicherka Oborniki. Wcześniej był zawodnikiem KS Gniezno i Akademii FC Pniewy oraz Euromastera Chrobry Głogów.

</doc>
<doc id="1881272" url="https://pl.wikipedia.org/wiki?curid=1881272" title="Kościół św. Trójcy w Gnieźnie">
Kościół św. Trójcy w Gnieźnie



</doc>
<doc id="1881273" url="https://pl.wikipedia.org/wiki?curid=1881273" title="Parafia Najświętszej Maryi Panny Królowej Polski w Jaworznie-Sobieskim">
Parafia Najświętszej Maryi Panny Królowej Polski w Jaworznie-Sobieskim

Parafia Najświętszej Maryi Panny Królowej Polski w Jaworznie-Sobieskim – rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 2006 roku.

</doc>
<doc id="1881276" url="https://pl.wikipedia.org/wiki?curid=1881276" title="Beskid Kisucki">
Beskid Kisucki



</doc>
<doc id="1881277" url="https://pl.wikipedia.org/wiki?curid=1881277" title="Chóśebuz">
Chóśebuz



</doc>
<doc id="1881278" url="https://pl.wikipedia.org/wiki?curid=1881278" title="Allsvenskan (1956/1957)">
Allsvenskan (1956/1957)

Sezon 1956/1957 był 33. sezonem Allsvenskan – najwyższej klasy rozgrywkowej w Szwecji. Tytułu obroniła drużyna IFK Norrköping. Tytuł króla strzelców zdobył Harry Bild, który w barwach IFK Norrköping strzelił 19 goli.

</doc>
<doc id="1881279" url="https://pl.wikipedia.org/wiki?curid=1881279" title="Lindy">
Lindy

Lindy – jeden z czołowych światowych dostawców technologii połączeń komputerowych i audio/video.
Przedsiębiorstwo powstało w 1932 roku w Niemczech, a swoją pierwotną działalność skupiało na produkcji lamp naftowych, radioodbiorników i komponentów z dziedziny elektroniki. Obecnie biura firmy Lindy ulokowane są na całym świecie, m.in. w Niemczech, Anglii, we Włoszech, w Szwajcarii, Francji, USA i Australii. Międzynarodowe ramię, bazujące w Anglii zaopatruje klientów w Irlandii, Hiszpanii, Skandynawii, we Wschodniej Europie, Afryce i innych państwach świata. Firma specjalizuje się w rozwiązaniach bezprzewodowej transmisji audio-video. Opracowała wiele innowacyjnych rozwiązań dla urządzeń KVM i uchodzi za jednego z europejskich liderów w tej dziedzinie.

</doc>
<doc id="1881281" url="https://pl.wikipedia.org/wiki?curid=1881281" title="Parafia Najświętszej Maryi Panny Anielskiej w Jaworznie-Dąbrowie Narodowej">
Parafia Najświętszej Maryi Panny Anielskiej w Jaworznie-Dąbrowie Narodowej

Parafia Najświętszej Maryi Panny Anielskiej w Jaworznie-Dąbrowie Narodowej – rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 1950 roku.

</doc>
<doc id="1881282" url="https://pl.wikipedia.org/wiki?curid=1881282" title="Taihō">
Taihō



</doc>
<doc id="1881284" url="https://pl.wikipedia.org/wiki?curid=1881284" title="Parafia Narodzenia Najświętszej Maryi Panny w Jaworznie-Długoszynie">
Parafia Narodzenia Najświętszej Maryi Panny w Jaworznie-Długoszynie

Parafia Narodzenia Najświętszej Maryi Panny w Jaworznie-Długoszynie – rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 1982 roku.

</doc>
<doc id="1881285" url="https://pl.wikipedia.org/wiki?curid=1881285" title="Allsvenskan (1957/1958)">
Allsvenskan (1957/1958)

Sezon 1957/1958 był 34. sezonem Allsvenskan – najwyższej klasy rozgrywkowej w Szwecji. Tytułu nie obroniła drużyna IFK Norrköping. Nowym mistrzem Szwecji został zespół IFK Göteborg. Tytuł króla strzelców zdobyli Bertil Johansson (IFK Göteborg) i Henry Källgren (IFK Norrköping), którzy strzelili po 27 goli.

</doc>
<doc id="1881288" url="https://pl.wikipedia.org/wiki?curid=1881288" title="Parafia św. Elżbiety Węgierskiej w Jaworznie-Szczakowej">
Parafia św. Elżbiety Węgierskiej w Jaworznie-Szczakowej

Parafia Świętej Elżbiety Węgierskiej w Jaworznie-Szczakowej – rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 1914 roku.

</doc>
<doc id="1881291" url="https://pl.wikipedia.org/wiki?curid=1881291" title="Parafia św. Jana Kantego w Jaworznie-Niedzieliskach">
Parafia św. Jana Kantego w Jaworznie-Niedzieliskach

Parafia Świętego Jana Kantego w Jaworznie Niedzieliskach – rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 1986 roku. Do 1992 należała do archidiecezji krakowskiej.

</doc>
<doc id="1881292" url="https://pl.wikipedia.org/wiki?curid=1881292" title="Allsvenskan (1959)">
Allsvenskan (1959)

Sezon 1959 był 35. sezonem Allsvenskan – najwyższej klasy rozgrywkowej w Szwecji. Tytułu nie obroniła drużyna IFK Göteborg. Nowym mistrzem Szwecji został zespół Djurgårdens IF. Tytuł króla strzelców zdobył Rune Börjesson, który w barwach Örgryte IS strzelił 21 goli.

</doc>
<doc id="1881294" url="https://pl.wikipedia.org/wiki?curid=1881294" title="Parafia św. Brata Alberta Chmielowskiego w Jaworznie-Pieczyskach">
Parafia św. Brata Alberta Chmielowskiego w Jaworznie-Pieczyskach

Parafia Świętego Brata Alberta Chmielowskiego w Jaworznie-Pieczyskach - rzymskokatolicka parafia, położona w dekanacie jaworznickim NMP Nieustającej Pomocy, diecezji sosnowieckiej, metropolii częstochowskiej w Polsce, erygowana w 1992 roku.

</doc>
<doc id="1881295" url="https://pl.wikipedia.org/wiki?curid=1881295" title="Óscar Díaz">
Óscar Díaz

Óscar Díaz González (ur. 24 sierpnia 1984 w Madrycie) – hiszpański piłkarz występujący na pozycji napastnika. Wychowanek klubu AD Alcorcón. Następnie występował w Realu Madryt Castilla oraz Elche CF. W latach 2008–2010 zawodnik RCD Mallorca. W sezonie 2008/2009 przebywał na wypożyczeniu w klubie Celta Vigo, a w 2010 roku w Recreativo Huelva. Obecnie zawodnik RCD Mallorca.

</doc>
<doc id="1881297" url="https://pl.wikipedia.org/wiki?curid=1881297" title="Rozdroże pod Bobrzakiem">
Rozdroże pod Bobrzakiem

Rozdroże pod Bobrzakiem – przełęcz w Rudawach Janowickich na wysokości 743 m n.p.m.
Rozdroże pod Bobrzakiem jest rozległą aczkolwiek płytką przełęczą dzielącą główny grzbiet Rudaw Janowickich od Wilkowyi. Podłoże przełęczy tworzą staropaleozoiczne łupki, zieleńce, amfibolity i tufity.
Z łąk na przełęczy roztacza się szeroki widok na wschodnią część Rudaw Janowickich.
Szlaki turystyczne.
Na przełęczy łączą się szlaki turystyczne:

</doc>
<doc id="1881301" url="https://pl.wikipedia.org/wiki?curid=1881301" title="Tuni">
Tuni

Tuni, właśc. Antoni Lluís Adrover Colom (ur. 14 czerwca 1982 w Sóller, Majorka) – hiszpański piłkarz występujący na pozycji pomocnika. Wychowanek klubu RCD Mallorca. W sezonie 2003/2004 przebywał na wypożyczeniu w UD Salamanca, natomiast w sezonie 2008/2009 w klubie Hércules CF. Od 2011 roku grał w klubie Gimnàstic Tarragona. Obecnie piłkarz greckiego Iraklis Saloniki

</doc>
<doc id="1881304" url="https://pl.wikipedia.org/wiki?curid=1881304" title="True Colors (album Cyndi Lauper)">
True Colors (album Cyndi Lauper)

True Colors − drugi album amerykańskiej piosenkarki Cyndi Lauper, wydany w roku 1986.

</doc>
<doc id="1881308" url="https://pl.wikipedia.org/wiki?curid=1881308" title="Wy">
Wy



</doc>
<doc id="1881309" url="https://pl.wikipedia.org/wiki?curid=1881309" title="Biblioteka Azjatycka">
Biblioteka Azjatycka

Biblioteka Azjatycka – biblioteka naukowa działająca w ramach Muzeum Azji i Pacyfiku w Warszawie. Liczy ponad 13 tysięcy woluminów. Gromadzi głównie publikacje naukowe o kulturze materialnej i duchowej krajów Azji, Australii oraz Oceanii w językach europejskich i azjatyckich. 
Księgozbiór.
Początek Bibliotece dał prywatny księgozbiór Andrzeja Wawrzyniaka, założyciela i dyrektora Muzeum. Najstarsze druki biblioteczne pochodzą z XIX w., wiele z nich jest bogato ilustrowanych. Biblioteka Azjatycka posiada dużo wydawnictw unikatowych, pochodzących od osób prywatnych i instytucji z wielu krajów świata. 
Biblioteka kolekcjonuje aktualne publikacje sprowadzane ze światowych wydawnictw uniwersyteckich (Oxford, Cambridge, Harvard, Yale, Honolulu) i z historii sztuki (Thames &amp;Hudson, Prestel, H.Abrams, Inc., etc). W Bibliotece znajduje się wiele wydawnictw podarowanych przez Japan Foundation w Tokio i Korea Foundation w Seulu. Biblioteka otrzymuje wiele katalogów domów aukcyjnych (Lempertz, Sotheby's, Christie's, Larasati). W księgozbiorze podręcznym oprócz około 300 słowników językowych - jest kilka rzadkich encyklopedii, np. "Kodansha Encyclopedia of Japan" (9 wol.) czy "The Dictionary of Art" (34 wol.). 
W Bibliotece są dostępne m.in. następujące czasopisma naukowe: "Arts of Asia", "Orientations", "Saudi Aramco World", "Canberra Anthropology", "Senri Ethnological Studies", "Acta Orientalia Academiae Scientiarum Hungaricae", "Pacific Affaires".
Biblioteka gromadzi publikacje o tematyce orientalnej z polskiego rynku wydawniczego. Współpracuje z polskimi muzeami, które posiadają kolekcje sztuki orientalnej i z polskimi instytucjami naukowymi o pokrewnym profilu. Z polskich periodyków Biblioteka posiada m.in. "Rocznik Orientalistyczny", "Azja-Pacyfik" (rocznik), "Przegląd Orientalistyczny" i polską edycję "National Geographic".
Ze zbiorów Biblioteki można korzystać nieodpłatnie na miejscu lub na zasadzie wypożyczeń międzybibliotecznych. Możliwe jest odpłatne wykonywanie odbitek kserograficznych.
Inne.
Prowadzi także wymianę międzybiblioteczną publikacji z bibliotekami zagranicznych muzeów orientalnych (Praga, Budapeszt, Paryż, Sztokholm, Kolonia), etnograficznych (Amsterdam, Lejda, Monachium, Lipsk, Kolonia, Hanoi, Petersburg) i innych. 

</doc>
<doc id="1881310" url="https://pl.wikipedia.org/wiki?curid=1881310" title="A Night to Remember (album Cyndi Lauper)">
A Night to Remember (album Cyndi Lauper)

A Night to Remember − trzeci studyjny album amerykańskiej piosenkarki Cyndi Lauper, wydany w roku 1989.

</doc>
<doc id="1881311" url="https://pl.wikipedia.org/wiki?curid=1881311" title="PeZet">
PeZet



</doc>
<doc id="1881314" url="https://pl.wikipedia.org/wiki?curid=1881314" title="Most Krowi">
Most Krowi

Most Krowi (niem. "Kuhbrücke", łac. "Pons Pecorum") – most w Gdańsku, na rzece Motławie. Łączy ulicę Ogarną, poprzez Bramę Krowią (zachodni przyczółek) z Wyspą Spichrzów (wschodni przyczółek).
Historia.
Most Krowi wziął swoją nazwę od bydła, przepędzanego przez niego na wypas w rejonach dzisiejszego Dolnego Miasta. Od jego funkcji wzięła nazwę także Brama Krowia, otwierająca przejście przez most.
Do II wojny światowej był to most zwodzony. Powojenna odbudowa odebrała mu tę funkcję.

</doc>
<doc id="1881315" url="https://pl.wikipedia.org/wiki?curid=1881315" title="Ayoze Díaz Díaz">
Ayoze Díaz Díaz

Ayoze, właśc. Ayoze Díaz Díaz (ur. 25 maja 1982 w San Cristóbal de La Laguna, Wyspy Kanaryjskie) – hiszpański piłkarz występujący na pozycji obrońcy. Wychowanek klubu CD Tenerife. W sezonie 2001/2002 przebywał na wypożyczeniu w UD Lanzarote. Następnie występował w Racingu Santander, z którego w sezonie 2006/2007 został wypożyczony do klubu Ciudad de Murcia. W 2008 roku został zawodnikiem RCD Mallorca, a w 2011 – Deportivo La Coruña.

</doc>
<doc id="1881316" url="https://pl.wikipedia.org/wiki?curid=1881316" title="Anastazja Romanowa (1860–1922)">
Anastazja Romanowa (1860–1922)

Anastazja Michajłowna Romanowa, ros. Анастасия Михайловна (ur. 28 lipca 1860 w Peterhofie, zm. 11 marca 1922 w Èze) – wielka księżna, córka Mikołaja Mikołajewicza, żona Fryderyka Franciszka III, wielkiego księcia Meklemburgii i Schwerinu. Ze związku pochodziło troje dzieci:
Była odznaczona meklemburskim Krzyżem Wielkim Orderu Korony Wendyjskiej, rosyjskim Orderem św. Katarzyny, pruskim Orderem Luizy.

</doc>
<doc id="1881321" url="https://pl.wikipedia.org/wiki?curid=1881321" title="Granica chińsko-rosyjska">
Granica chińsko-rosyjska

Granica rosyjsko–chińska – granica międzypaństwowa o długości 4250 km. Część zachodnia granicy od trójstyku z Kazachstanem do trójstyku z Mongolią mierzy 55 km, część wschodnia od trójstyku z Mongolią do trójstyku z Koreą Północną mierzy 4195 km. Jest szóstą co do długości granicą międzypaństwową na świecie.
Pierwsze porozumienie w sprawie granicy to Traktat nerczyński (27 sierpnia 1689), który ustalił przebieg granicy chińsko-rosyjskiej wzdłuż rzek Argun i Gorbica i dalej Pasmem Stanowym do Morza Ochockiego. Ziemie położone na północ od rzeki Amur i jego ujście przypadły Chinom. Rosjanie wycofali się natomiast z założonej w 1651 roku twierdzy Ałbazin. W związku z kontrowersjami terytorialnymi korektę ustaleń traktatu nerczyńskiego wprowadził traktat kiachtański z roku 1727. 
Później sprawę granicy nadamurskiej uregulowały traktaty w Ajgunie (1858) i Pekinie (1860), zawarte po II wojnie opiumowej, zgodnie z którymi granica chińsko-rosyjska została ustalona wzdłuż Amuru, a tereny na północ od Amuru i Kraj Nadmorski anektowała Rosja.
W 1964 roku Mao Zedong zgłosił chińskie pretensje terytorialne wobec ZSRR (Kraj Nadmorski, Władywostok), a w roku 1966 rozpoczęła się rewolucja kulturalna w Chinach, podczas której ogłoszono ZSRR "wrogiem nr 1" Chin. Od 23 stycznia 1969 roku zaczęły narastać incydenty graniczne nad rzeką Ussuri, co rozpoczęło starcia określane jako Konflikt nad Ussuri w rejonie wyspy Damanskij. Konflikt ten rozszerzył się aż na pustynny teren Kazachstanu, gdzie w okolicach Żałanoszkol w obwodzie semipałatyńskim doszło do kolejnych starć. Walki chińsko-radzieckie trwały do końca kwietnia 1969 roku. We wrześniu 1969 roku podjęto rokowania pokojowe, a układ kończący spory terytorialne podpisano 16 maja 1991 roku. W efekcie wyspa Damanskij przypadła Chinom. W grudniu 2004 roku Władimir Putin wyraził wstępną zgodę na zwrot całego spornego terenu w rejonie ujścia Ussuri do Amuru, także Yinlong (Wyspy Srebrnego Niedźwiedzia, dla Rosjan – Wyspy Tarabarowa) i połowy Heixiazi (Wyspy Czarnego Niedźwiedzia, dla Rosjan – Wielkiej Wyspy Ussuryjskiej). Zwrócono go Chinom 20 lipca 2008 roku, a oficjalne przekazanie 340 km² nastąpiło 14 października.

</doc>
<doc id="1881322" url="https://pl.wikipedia.org/wiki?curid=1881322" title="Usnarka">
Usnarka

Usnarka (biał. Уснарка) – struga, ciek III stopnia w Polsce i na Białorusi o długości 12 km, lewy dopływ Świsłoczy dorzecza Niemna. Ma spadek około 41 m.
Rzeka początek swój ma w pobliżu wsi Grzybowszczyzna. Przecina granicę polsko-białoruską, uchodzi do Świsłoczy w pobliżu wsi Ignatowicze (rejon brzostowicki).

</doc>
<doc id="1881323" url="https://pl.wikipedia.org/wiki?curid=1881323" title="Maryse Éwanjé-Épée">
Maryse Éwanjé-Épée

Maryse Maury (Éwanjé-Épée) (ur. 4 września 1964 w Poitiers) – francuska lekkoatletka, skoczkini wzwyż.
Dwukrotnie brała udział w igrzyskach olimpijskich – 10. lokata w Los Angeles (1984) oraz 4. miejsce w Seulu (1988). Trzykrotnie zdobywała medale halowych mistrzostw Europy. Złota medalistka igrzysk śródziemnomorskich (Casablanca 1983) oraz igrzysk frankofońskich (Casablanca 1989), brązowa Uniwersjady (Edmonton 1983). W 1985 i 1989 wygrała konkurs skoku wzwyż podczas rozgrywanego Finału "B" Pucharu Europy, czym pomogła w obu przypadkach żeńskiej reprezentacji Francji wygrać te zawody. Piętnastokrotnie zdobywała złote medale mistrzostw Francji.
Jej młodsza siostra – Monique Éwanjé-Épée z powodzeniem uprawiała biegi płotkarskie.

</doc>
<doc id="1881324" url="https://pl.wikipedia.org/wiki?curid=1881324" title="Maryse Ewanjé-Epée">
Maryse Ewanjé-Epée



</doc>
<doc id="1881327" url="https://pl.wikipedia.org/wiki?curid=1881327" title="Maryse Maury">
Maryse Maury



</doc>
<doc id="1881330" url="https://pl.wikipedia.org/wiki?curid=1881330" title="Hat Full of Stars">
Hat Full of Stars

Hat Full of Stars − czwarty album studyjny Cyndi Lauper wydany w 1993.

</doc>
<doc id="1881331" url="https://pl.wikipedia.org/wiki?curid=1881331" title="Roxy Hunter i straszny Halloween">
Roxy Hunter i straszny Halloween

Roxy Hunter i straszny Halloween (ang. "Roxy Hunter and the Horrific Halloween", 2008) – amerykański film familijny wyprodukowany przez The N. Film opowiada o kolejnych przygodach Roxy Hunter i jej najlepszego przyjaciela – Maxa.
Jest to kontynuacja trzech filmów: "Roxy Hunter i duch" (2008), "Roxy Hunter i tajemnica szamana" (2009) i "Roxy Hunter i mityczna syrenka" (2009).

</doc>
<doc id="1881332" url="https://pl.wikipedia.org/wiki?curid=1881332" title="Víctor Casadesús">
Víctor Casadesús

Víctor Casadesús (ur. 28 lutego 1985 w Palma de Mallorca) – hiszpański piłkarz występujący na pozycji napastnika.
Kariera klubowa.
Wychowanek klubu RCD Mallorca. W latach 2008–2009 był na wypożyczeniach do Realu Sociedad oraz Gimnàstic Tarragona. Obecnie reprezentuje barwy hiszpańskiego AD Alcorcón.

</doc>
<doc id="1881333" url="https://pl.wikipedia.org/wiki?curid=1881333" title="Arrichion">
Arrichion

Arrichion lub Arrachion z Figalii (gr. Αρριχίων ο Φιγαλεύς) – starożytny grecki atleta, olimpijczyk. Zwycięzca w pankrationie podczas trzech olimpiad z rzędu: w 572, 568 i 564 roku p.n.e. Ostatnie zwycięstwo przypłacił śmiercią. 
W 564 p.n.e. w walce finałowej zmagał się z nieznanym z imienia atletą, który zacisnął mu uda na szyi i powoli zaczął go dusić. Arrichion nie poddał się jednak i ostatkiem sił zdołał złapać przeciwnika za palce stopy i wykręcić je. Konkurent z bólu zaprzestał dalszej walki. Gdy zwolnił ucisk, okazało się, że Arrichion nie żyje. Sędziowie w dowód uznania przyznali zwycięstwo martwemu już atlecie.
Według relacji przekazanej przez Flawiusza Filostrata ("O atletyce" 21) Arrichiona w trakcie zakończonej śmiercią walki miał zachęcić do ostatniego wysiłku jego trener Eryksias okrzykiem „Jak piękny to nagrobek – nie poddać się w Olimpii”.

</doc>
<doc id="1881334" url="https://pl.wikipedia.org/wiki?curid=1881334" title="Arrachion">
Arrachion



</doc>
<doc id="1881336" url="https://pl.wikipedia.org/wiki?curid=1881336" title="Bobrzak">
Bobrzak

Bobrzak – (niem. "Bibersberg") szczyt w Rudawach Janowickich o wysokości 839 m n.p.m.
Bobrzak wraz z Rudnikiem stanowi jedną z dwóch kulminacji południowo-zachodniej części głównego grzbietu Rudaw Janowickich. Od strony północnej, od Skalnika, oddziela go Przełęcz pod Bobrzakiem, od wschodniej jest oddzielony Rozdrożem pod Bobrzakiem od Wilkowyi.
Bobrzak znajduje się na granicy dwóch jednostek geologicznych należących do bloku karkonosko-izerskiego - masywu karkonoskiego i wschodniej osłony granitu karkonoskiego. Zachodnie zbocza zbudowane są z waryscyjskich granitów porfirowatych. Partie szczytowe z proterozoicznych gnejsów oczkowych, a wschodnie zbocza z dewońskich łupków łyszczykowych, zieleńców, amfibolitów i innych skał metamorficznych "serii Leszczyńca".
Bobrzak był w przeszłości porośnięty lasem świerkowych regla górnego, lecz w wyniku katastrofy ekologicznej drzewostan doznał poważnych uszkodzeń. Znajduje się na obszarze Rudawskiego Parku Krajobrazowego.
Szlaki turystyczne.
Południowo-zachodnim zboczem Bobrzaka prowadzi żółty szlak pieszy, łączący Przełęcz Okraj ze stacją kolejową w Trzcińsku.

</doc>
<doc id="1881337" url="https://pl.wikipedia.org/wiki?curid=1881337" title="Sisters of Avalon">
Sisters of Avalon

Sisters of Avalon − piąty album studyjny amerykańskiej piosenkarki Cyndi Lauper, wydany w roku 1997.

</doc>
<doc id="1881342" url="https://pl.wikipedia.org/wiki?curid=1881342" title="Merry Christmas... Have a Nice Life">
Merry Christmas... Have a Nice Life

Merry Christmas... Have a Nice Life − świąteczny album amerykańskiej piosenkarki Cyndi Lauper, wydany w roku 1998.

</doc>
<doc id="1881344" url="https://pl.wikipedia.org/wiki?curid=1881344" title="Goździkowiec">
Goździkowiec

Goździkowiec ("Eugenia" L.) – rodzaj roślin z rodziny mirtowatych, do którego zaliczanych jest 1115 gatunków. Gatunkiem typowym jest goździkowiec jednokwiatowy "E. uniflora". Do rodzaju tego zaliczana była czapetka pachnąca ("Syzygium aromaticum") znana wciąż powszechnie jako goździkowiec korzenny (w obrębie rodzaju goździkowiec pod nazwą naukową "Eugenia caryophyllus" – stanowiącą obecnie synonim).
Morfologia.
Wiecznie zielone lub okresowo zrzucające liście krzewy lub drzewa. Kwiaty wyrastają pojedynczo lub w małych grupkach u wierzchołków liści. Przeważnie są białe, z małymi płatkami i licznymi pręcikami. Owocami są jagody, u niektórych gatunków jadalne.
Systematyka.
Rodzaj należący do rodziny mirtowatych z rzędu mirtowców, należących do kladu różowych w obrębie okrytonasiennych. W obrębie rodziny: podrodzina "Myrtoideae", plemię "Myrteae".

</doc>
<doc id="1881345" url="https://pl.wikipedia.org/wiki?curid=1881345" title="Breaking Point">
Breaking Point



</doc>
<doc id="1881346" url="https://pl.wikipedia.org/wiki?curid=1881346" title="Giuliano Sarti">
Giuliano Sarti

Giuliano Sarti (ur. 2 października 1933 w Castello d’Argile, zm. 5 czerwca 2017 we Florencji) – włoski piłkarz, występujący na pozycji bramkarza.
Z zespołem ACF Fiorentina zdobył mistrzostwo Włoch (1956), Puchar Włoch (1961) i Puchar Zdobywców Pucharów (1961). Z Interem Mediolan dwukrotnie sięgnął po mistrzostwo Włoch (1964, 1965), dwukrotnie Puchar Krajowych Mistrzów Europy (1964, 1965) i również dwukrotnie Puchar Interkontynentalny (1964, 1965). W reprezentacji Włoch w latach 1959–1967 rozegrał 8 meczów.

</doc>
<doc id="1881348" url="https://pl.wikipedia.org/wiki?curid=1881348" title="I Quit Match">
I Quit Match



</doc>
<doc id="1881349" url="https://pl.wikipedia.org/wiki?curid=1881349" title="Księży Las (ujednoznacznienie)">
Księży Las (ujednoznacznienie)



</doc>
<doc id="1881351" url="https://pl.wikipedia.org/wiki?curid=1881351" title="Submissions Count Anywhere Match">
Submissions Count Anywhere Match



</doc>
<doc id="1881354" url="https://pl.wikipedia.org/wiki?curid=1881354" title="Wybrzeże Trzebiatowskie (Natura 2000)">
Wybrzeże Trzebiatowskie (Natura 2000)

Wybrzeże Trzebiatowskie (PLB320010) – obszar specjalnej ochrony ptaków w północno-zachodniej Polsce, nad Morzem Bałtyckim, o powierzchni 31 757,6 ha, w całości w woj. zachodniopomorskim, na Pobrzeżu Szczecińskim. Celem utworzenia obszaru jest ochrona populacji dziko występujących ptaków oraz utrzymanie ich siedlisk w niepogorszonym stanie. Stwierdzono występowanie na tym terenie 35 gatunków ptaków z Załącznika II Dyrektywy Ptasiej.
Obszar został wyznaczony w 2007 roku przez Ministra Środowiska.
Położenie.
Obszar „Wybrzeże Trzebiatowskie” rozciąga się na długości ok. 54 km wzdłuż brzegu Bałtyku. Jego obszar jest spójny, jednak bardzo wydłużony. Obejmuje głównie tereny mezoregionu Wybrzeże Trzebiatowskie – od którego wziął swą nazwę, a także północne obrzeża Równiny Gryfickiej.
Ostoja zajmuje północno-zachodnią część woj. zachodniopomorskiego.
Należy do siedmiu gmin, w trzech powiatach: kamieńskim, gryfickim, kołobrzeskim. Teren chroniony rozciąga się od miasta Kamień Pomorski przy ujściu rzeki Świniec, aż do przedmieść Kołobrzegu – miejscowości Grzybowo i Zieleniewo. Od południa ostoję ograniczają takie miejscowości jak: Świerzno, Karnice, Lędzin, Trzebiatów i Gołańcz Pomorska. Obszar zajmuje pas nad morzem od Pogorzelicy do Grzybowa z wyłączeniem miejscowości letniskowych: Mrzeżyno, Rogowo i Dźwirzyno. 
Na obszarze ochrony znajduje się 6 nazwanych zbiorników wodnych: Jezioro Jatkowskie, Jezioro na Górce, Konarzewo ("Bagno Pogorzelickie"), Borek, w tym 2 największe jeziora lagunowe Liwia Łuża i Resko Przymorskie.
Przyroda.
47% obszaru ochrony zajmują łąki i pastwiska, które dawniej były intensywnie koszone i na których było wypasane bydło. Od kilkunastu lat większość tego terenu nie była użytkowana. Zachodnia część ostoi jest obszarem zalewowym dla rzeki Świniec i Niemica, a zaniedbywany system odwadniający skutkuje dłuższym utrzymywanie się wody na rozlewiskach. Sporą część obszaru ochrony ptaków zajmuje trzcina pospolita i wierzba szara.
Inne formy ochrony przyrody.
Na terenie obszaru Natura 2000 znajdują się 4 rezerwaty przyrody: „Roby” (84,40 ha), „Jezioro Liwia Łuża” (239,68 ha), „Nadmorski bór bażynowy w Mrzeżynie” (8,92 ha) i „Wydmy między Dźwirzynem a Grzybowem” (14,20 ha).
Obszar specjalnej ochrony ptaków „Wybrzeże Trzebiatowskie” częściowo pokrywa się z obszarem Natura 2000 o nieco innym zakresie ochrony – obszarem mającym znaczenie dla Wspólnoty „Trzebiatowsko-Kołobrzeski Pas Nadmorski”.
Nadzór.
Nadzór nad obszarem sprawują: Regionalny Dyrektor Ochrony Środowiska w Szczecinie, Urząd Morski w Szczecinie i Urząd Morski w Słupsku.
Ostoje znajdują się na terenach administrowanych przez: Nadleśnictwo Gryfice (RDLP w Szczecinie), Nadleśnictwo Gościno (RDLP w Szczecinku).

</doc>
<doc id="1881357" url="https://pl.wikipedia.org/wiki?curid=1881357" title="Shine (album Cyndi Lauper)">
Shine (album Cyndi Lauper)

Shine − album amerykańskiej piosenkarki Cyndi Lauper, wydany w 2004 roku.
Premiera albumu zaplanowana była na 2001 rok, jednak firma, która miała go wydać, wcześniej zakończyła działalność. Zamiast tego Cyndi Lauper opublikowała dwa minialbumy z wybranymi piosenkami. Całość ujrzała światło dzienne dopiero w 2004 roku, kiedy to pełny album "Shine" został wydany wyłącznie na rynek japoński.

</doc>
<doc id="1881358" url="https://pl.wikipedia.org/wiki?curid=1881358" title="Kaflarz">
Kaflarz



</doc>
<doc id="1881359" url="https://pl.wikipedia.org/wiki?curid=1881359" title="Falls Count Anywhere match">
Falls Count Anywhere match

Falls Count Anywhere match – odmiana walki w wrestlingu.
Zasady.
W Falls Count Anywhere matchu przypięcia liczone są nie tylko w ringu, ale również poza nim. Niemożliwa jest w nim wygrana poprzez wyliczenie pozaringowe. Jako że walka może mieć miejsce w różnych częściach areny (np. na zapleczu), często wprowadza się w nią brak dyskwalifikacji – dzięki temu wrestlerzy mogą używać znalezionych przedmiotów.
Przypięcia nie są jednak liczone dosłownie wszędzie – liczenie ich ogranicza się do przypięć wewnątrz areny. Wyjątkiem od tej reguły była walka pomiędzy Hardcore Hollym a Al Snowem na gali , w której Holly przypiął Snowa na brzegu rzeki Missisipi.
Wariacje.
Wariacją tego starcia może być walka, w której przypięty poza ringiem zawodnik musi wrócić do ringu w przeciągu wyznaczonego czasu, liczonego przez sędziego (liczenie do 10 lub 30). Jeżeli wrestler zdoła dotrzeć do ringu, walka jest kontynuowana. Kolejną wariacją jest Submissions Count Anywhere match, odbywający się na takich samych zasadach, co Falls Count Anywhere match, lecz aby wygrać należy zmusić przeciwnika do poddania się.

</doc>
<doc id="1881362" url="https://pl.wikipedia.org/wiki?curid=1881362" title="At Last (album)">
At Last (album)

At Last − album amerykańskiej piosenkarki Cyndi Lauper. Nagrywany był w nowojorskich studiach: Livewire Recording, Avatar Studios, Right Track Studios, Clinton Recording Studios oraz Bennett Studios
w Englewood (New Jersey). Wydany w 2003 przez wytwórnie Epic/Daylight. Na płycie znajdują się wyłącznie covery.
Muzycy.
Orkiestra w składzie:

</doc>
<doc id="1881363" url="https://pl.wikipedia.org/wiki?curid=1881363" title="The Body Acoustic">
The Body Acoustic

The Body Acoustic – album amerykańskiej piosenkarki Cyndi Lauper, wydany w roku 2005, zawierający głównie nowe wersje jej starszych przebojów.

</doc>
<doc id="1881366" url="https://pl.wikipedia.org/wiki?curid=1881366" title="Science Direct">
Science Direct



</doc>
<doc id="1881371" url="https://pl.wikipedia.org/wiki?curid=1881371" title="Stefan Þórðarson">
Stefan Þórðarson



</doc>
<doc id="1881372" url="https://pl.wikipedia.org/wiki?curid=1881372" title="Dusza">
Dusza



</doc>
<doc id="1881374" url="https://pl.wikipedia.org/wiki?curid=1881374" title="Udyni">
Udyni

Udyni (również: "Udini"; nazwa własna: Udi, Uti) – jedna z grup etnicznych Kaukazu, którą uważa się czasem za spadkobierców ludów Albanii Kaukaskiej. Według większości źródeł zamieszkiwali oni tereny wschodniego Kaukazu wzdłuż wybrzeży Morza Kaspijskiego oraz prowincje Utik (istniała ona w Albanii Kaukaskiej i królestwie Armenii), która jak się uważa, wzięła nazwę właśnie od Udynów. Większość ludów Albanii Kaukaskiej po podboju muzułmańskim stopniowo uległa asymilacji i przyjmowała islam, Udynowie natomiast pozostali wierni chrześcijaństwu i swojej kulturze.
Zamieszkanie.
Udyni zamieszkują głównie Azerbejdżan: wieś Nidż w regionie Kabala, Vartashen i Baku. Część z nich mieszka również w Rosji, w Kraju Krasnodarskim i Stawropolskim, obwodzie rostowskim i wołgogradzkim oraz w niektórych większych miastach (Moskwa, Petersburg). Mieszkają także w Gruzji, Kazachstanie i na Ukrainie. Są chrześcijanami.
Język.
Język udyjski (też: "udiński", "udyński") należy do grupy języków północno-wschodniokaukaskich. Występują w nim dwa główne dialekty zwane Nidż i Vartashen. Udynowie zazwyczaj znają języki obce, które są im niezbędnie potrzebne do komunikowania się z sąsiadami. Oprócz swojego języka większość z nich zna jeszcze azerski, rosyjski lub gruziński. Pierwsza szkoła udińska została otwarta w Nidż w 1854, w latach 1931–1933 edukacja przebiegała w języku udińskim, a od 1937 w azerskim.
Historia.
Pierwsza wzmianka o Udynach pochodzi z dzieł Herodota, który opisywał plemię Utiów. Wspominają o nich również inni kronikarze (Strabon, Pliniusz Starszy). W VIII wieku o Udynach pisze Mojżesz Utyjski, pochodzący z Albanii Kaukaskiej. Plemię to najprawdopodobniej dominowało wówczas w tym rejonie, gdyż język staroudyński był językiem państwowym Albanii. 
W IV wieku, podobnie jak inne ludy Kaukazu przyjęli chrześcijaństwo od Ormian lub Syryjczyków. W VII wieku ulegli podbojowi muzułmańskich Arabów. Rozpoczął się wówczas proces islamizacji i asymilacji tego ludu. Jeszcze do przełomu XVIII/XIX wieku Udyni stanowili znaczną część ludności w niektórych rejonach Azerbejdżanu. 
Pod panowaniem najpierw arabskim, potem tureckim i perskim wykształcił się wśród nich zwyczaj znajomości kilku języków. W latach 20. XX wieku w Azerbejdżanie miały miejsce pogromy Ormian, które dotknęły także Udynów, gdyż wielu z nich używało w liturgii języka ormiańskiego, przez co przez muzułmańskich sąsiadów byli utożsamiani z Ormianami. Wielu Udynów zdecydowało się wówczas na emigrację do Gruzji. Do lat 60. XX wieku Udynowie zamieszkiwali nie tylko Nidż i Vartashen, ale także Mirzabejlu, Dżourlu i Sułtan–Nuchi. Ludność tych wsi uległa jednak asymilacji. Wraz z wybuchem wojny ormiańsko-azerskiej o Karabach, Udynowie zaczęli migrować do Rosji, obawiając się oskarżeń ze strony Azerów o sprzyjanie Armenii.
Tradycje.
We wsiach wypieka się tradycyjnie chleby w głębokich piecach budowanych w ogrodach, większość domów np. w miejscowości Nidż jest drewniana, gospodarstwa z mniejszymi lub większymi sadami otoczone są średniej wysokości kamiennymi murami. Społeczność zachowuje bogate zwyczaje np. weselne związane z kulturą muzyczną, strojem, tańcem i kuchnią. W szkołach dzieci uczą się języka udyjskiego, posiadają specjalnie przygotowane podręczniki. Jednym z popularnych świat jest wiosenne święto Zhogulun Akhsibaj: tego dnia rodziny przygotowują danie zwane "herse," malują jajka i skacza przez ogniska. 
Współczesność.
Udini we wsi Nidż zabiegają o uznanie swojej wspólnoty za istotną: na arenie lokalnej i międzynarodowej najczęściej reprezentuje ich Robert Mobili. M.in. dzięki jego aktywności pozyskano fundusze norweskie na odrestaurowanie lokalnej świątyni i uporządkowanie jej otoczenia; do wsi zaprasza się gości, mieszkańcy prowadzą kronikę tych wizyt, nie ustają wysiłki, by kultura i tradycje Udinów były umieszczane w propozycjach dla turystów odwiedzających ten region.

</doc>
<doc id="1881381" url="https://pl.wikipedia.org/wiki?curid=1881381" title="Ludwik Natkaniec">
Ludwik Natkaniec

Ludwik Natkaniec (ur. 17 lutego 1931 roku w Sosnowcu, zm. 29 czerwca 1999 roku w Warszawie) – pilot doświadczalny, wieloletni szef pilotów Zakładu Badań w Locie Instytutu Lotnictwa w Warszawie. 
Życiorys.
Karierę lotniczą rozpoczął w 1949 roku w Lisich Kątach, gdzie szkoląc się metodą jednosterową latał na szybowcach poniemieckich SG-38 i polskich Salamandra. Latem 1950 roku uzyskał przeszkolenie na samolocie CSS-13 (licencyjna odmiana Po-2). W 1951 roku rozpoczął studia na Wydziale Lotniczym Politechniki Wrocławskiej, a po zlikwidowaniu tego wydziału dokończył studia na Wydziale Lotniczym Politechniki Warszawskiej. Był aktywnym członkiem Aeroklubu Warszawskiego, gdzie w 1954 roku uzyskał uprawnienia instruktora. 
W czerwcu 1955 roku uzyskał dyplom inżyniera lotnictwa i 1 września tego rozpoczął pracę w Zakładzie Badań w Locie Instytutu Lotnictwa w Warszawie, gdzie jako pilot doświadczalny latał przez 42 lata swej kariery zawodowej (bez przerwy do września 1997 roku). 30 maja 1957 na samolocie PZL TS-8 Bies ustanowił międzynarodowy rekord prędkości, bijąc przy okazji cztery rekordy krajowe. W 1964 roku na samolocie PZL TS-11 Iskra uzyskał też kolejny rekord międzynarodowy, uzyskując na krótkiej bazie prędkość 839 km/h. 
W czasie badań samolotów miał wielorakie przygody z których najbardziej znana jest ta z 30 września 1957 roku – gdy po urwaniu się jednej łopaty śmigła na prototypie na samolocie TS-8 Bies doszło do wybudowania się i urwania w locie silnika samolotu. Błyskawiczne otwarcie podwozia i duża doza szczęścia uratowała pilota przed przeciągnięciem i pozwoliła na szczęśliwe wylądowanie. 
Od lutego 1960 roku ma uprawnienia pilota doświadczalnego I klasy. Podczas prób samolotu TS-11 Iskra doszło do złożenia się jednej goleni podwozia. Pod koniec lat 60 XX wieku prowadził loty homologacyjne samolotu komunikacyjnego Jak-40. 
Był głównoprowadzącym próby latającego laboratorium Lala-1 a później samolotu M-15. Od początku programu PZL I-22 Iryda został włączony do zespołu prowadzącego próby, dokonując większość oblotów, w tym najbardziej ryzykowne próby flatterowe. Był gorącym propagatorem tej konstrukcji, zwłaszcza jej ostatniej wersji M-96. 
Badał w locie m.in.
Miał uprawnienia na wszystkie typy samolotów dopuszczonych do użytkowania w Polsce, uprawnienia pilota komunikacyjnego, instruktora pilota I kl. Dnia 1.8.1985 r. decyzją Ministra Obrony Narodowej awansowany na stopień porucznika rezerwy Sił Zbrojnych PRL.
Był całe życie człowiekiem bardzo skromnym, niechętnie mówiącym o swych dokonaniach i zasługach. Zmarł po ciężkiej chorobie, został pochowany na Wojskowych Powązkach z honorami wojskowymi (kwatera HIII-7-35). 
Pośmiertnie, Postanowieniem Prezydenta RP z 6 lipca 1999 został odznaczony Krzyżem Oficerskim Orderu Odrodzenia Polski.

</doc>
<doc id="1881384" url="https://pl.wikipedia.org/wiki?curid=1881384" title="Dusza (część instrumentu)">
Dusza (część instrumentu)

Dusza – drewniany patyczek będący elementem wszystkich instrumentów smyczkowych, łączy górną i dolną płytę pudła rezonansowego.
"Dusza" pełni w instrumencie dwie role między innymi:
Czasami w instrumentach ludowych funkcję "duszy" pełni jedna z nóżek podstawka, przedłużona tak, że przechodzi przez górną płytę i opiera się na dolnej (np. w guslicy). Zdarza się też, że przedłużone są obie nóżki podstawka - wtedy stoi on na dolnej płycie, zamiast na górnej (np. w serbach).

</doc>
<doc id="1881385" url="https://pl.wikipedia.org/wiki?curid=1881385" title="Niina Sammalvuo">
Niina Sammalvuo



</doc>
<doc id="1881386" url="https://pl.wikipedia.org/wiki?curid=1881386" title="Bruno China">
Bruno China

Bruno China, właśc. Bruno Manuel Rodrigues Silva (ur. 5 sierpnia 1982 w Matosinhos) – portugalski piłkarz występujący na pozycji pomocnika. Wychowanek klubu Leixões S.C., dla którego wystąpił w 165 meczach, zdobywając 5 bramek. W 2009 roku został zawodnikiem RCD Mallorca. W 2010 roku przeszedł do Rio Ave FC.

</doc>
<doc id="1881387" url="https://pl.wikipedia.org/wiki?curid=1881387" title="Men of War">
Men of War

Men of War (ros. В тылу врага 2: Лис пустыни, "W tyłu wraga 2: Lis pustyni") – komputerowa strategiczna gra czasu rzeczywistego w realiach II wojny światowej, wyprodukowana przez ukraińskie studio Best Way i wydana w 2008 roku przez 1C. Jest to kontynuacja gier ' (В тылу врага) i ' (В тылу врага 2).
W "Men of War" gracz kieruje niewielką grupą żołnierzy alianckich, niemieckich lub radzieckich, którzy mają za zadanie dokonywać operacji na tyłach wroga. Graczowi przeciwstawiają się przeważające siły przeciwnika.
Gra została pozytywnie przyjęta przez krytyków, osiągając średnią ocen wynoszącą 79% według agregatora GameRankings; chwalono silnik fizyczny gry, natomiast krytykowano wysoki poziom trudności i udźwiękowienie. Do "Men of War" wydane zostały dodatki ', ', ' i '.
Rozgrywka.
"Men of War" jest grą taktyczną, w której brakuje typowych dla strategicznych gier czasu rzeczywistego rozwiązań takich jak rozbudowa bazy, zdobywanie surowców czy szkolenie jednostek. Gracz otrzymuje ustaloną, liczącą do kilkudziesięciu ludzi grupę żołnierzy, aczkolwiek możliwe jest niekiedy wezwanie dodatkowych posiłków. Kierowani żołnierze mogą przyjmować pozycje: stojącą, kuczną i leżącą, od których zależy celność strzału, ukrywać się za osłonami, przeskakiwać przez przeszkody terenowe, opatrywać rany, instalować miny, ładunki wybuchowe i jeże oraz obsługiwać pojazdy i broń stacjonarną. Są oni zorganizowani w oddziały liczące do ośmiu osób.
Kierowani żołnierze dzielą się zwykle na: strzelców wyborowych, skutecznych na daleki dystans; oficerów wyposażonych w lornetkę umożliwiającą dostrzeżenia wroga z dużych odległości; zwykłych strzelców wyposażonych w karabiny i granaty odłamkowe oraz piechurów posiadających pistolety maszynowe, którzy służą do ataku na pozycje wroga. W trybie gry wieloosobowej gracz ma do dyspozycji także inżynierów, piechotę szturmową i przeciwpancerną oraz piechurów wyposażonych w miotacze ognia.
W grze występują elementy mikrozarządzania: żołnierze i pojazdy posiadają ograniczoną ilość amunicji, te ostatnie zaś wymagają paliwa do jazdy. Ważne jest zatem przeszukiwanie zwłok w poszukiwaniu amunicji oraz napełnianie pojazdów beczkami z paliwem. Podczas rozgrywki można pokierować pojedynczym żołnierzem bądź pojazdem w trybie bezpośredniej kontroli, celując myszą i kierując klawiszami kierunkowymi – zwiększa to celność strzałów.
W porównaniu z wcześniejszym dziełem studia, "", w "Men of War" poprawiono zachowanie sztucznej inteligencji i umożliwiono modyfikację interfejsu, na przykład przesunięcie minimapy oraz dodanie nowych przycisków do panelu centralnego.
W grze zastosowano taki sam jak w "Faces of War" silnik fizyczny. Umożliwia on wyświetlanie realistycznych wybuchów i uszkodzeń pojazdów. Wyraźny wpływ ma użycie różnych typów pocisków – burzące potrafią niszczyć całe mury i ściany, natomiast przeciwpancerne pełnią funkcję penetrującą.
Dostępne są dwa tryby gry. Pierwszy to tryb jednoosobowy składający się z 19 misji, który pozwala wziąć udział w trzech kampaniach: radzieckiej, która ma miejsce podczas walk na froncie wschodnim (m.in. w czasie bitwy pod Moskwą, obrony Sewastopola, czy bitwy o wzgórza Seelow), oraz niemieckiej i alianckiej, toczących się podczas działań wojennych w Afryce. Oprócz standardowych zadań takich jak szturm na pozycje wroga czy obrona ważnych punktów strategicznych, są także polegające na dyskretnej infiltracji wrogich terenów. Tryb gry wieloosobowej umożliwia rozgrywkę na czterech mapach do 16 osobom jednocześnie oraz grę w trybie współpracy, czyli granie w misje z kampanii z innymi graczami. W przeciwieństwie do kampanii, można w nim kierować wojskami Japonii.
Wydanie gry.
W styczniu 2008 roku wydawca gry, 1C, zapowiedział "Men of War" w mediach zachodnich, a w kwietniu ogłosił w Rosji rozpoczęcie prac nad grą. W sierpniu 2008 roku "Men of War" została pokazana na targach Games Convention; zaprezentowano pierwszą misję kampanii radzieckiej. 11 lutego 2009 roku w serwisie Fileplanet ukazała się wersja beta gry, a 18 lutego – jej wersja demonstracyjna. "Men of War" została opublikowana 14 listopada 2008 roku w Rosji, 16 marca 2009 roku – w Stanach Zjednoczonych, a 20 marca 2009 roku – w Polsce.
Na uwagę zasługuje to, że gra została wydana bez zabezpieczeń typu DRM. 11 maja 2010 roku 1C udostępnił darmową wersję "Men of War" z trybem gry wieloosobowej. Można było w nią grać do 23 maja.
Dodatki.
"Karmazynowy przypływ".
Pierwszy samodzielny dodatek do "Men of War", zwany "Karmazynowy przypływ" ("Red Tide"), ukazał się 14 sierpnia 2009 roku. Zawiera on utrzymaną w tonie propagandowym kampanię opowiadającą o elitarnych jednostkach radzieckiej piechoty morskiej.
"Oddział szturmowy".
Drugi samodzielny dodatek do "Men of War", zatytułowany "Oddział szturmowy" ("Assault Squad"), miał premierę 25 lutego 2011 roku. Jest on nastawiony głównie na dynamiczny tryb gry wieloosobowej, liczący 37 map.
"Wietnam".
Trzeci samodzielny dodatek do "Men of War" pod tytułem "Wietnam" ("Vietnam") został wydany 9 września 2011 roku. Jego akcja została przeniesiona w czasy wojny wietnamskiej. Gracz może pokierować w niej żołnierzami Wietkongu i amerykańskimi marines.
"Wyklęci bohaterowie".
Czwarty samodzielny dodatek do "Men of War", o podtytule "Wyklęci bohaterowie" ("Condemned Heroes"), ukazał się 12 kwietnia 2012 roku. Akcja gry ponownie została umieszczona na froncie wschodnim II wojny światowej, a pod kontrolę gracza oddano żołnierzy radzieckich batalionów karanych, jednostek złożonych ze skazańców, które otrzymywały najtrudniejsze zadania do wykonania.
Odbiór gry.
Gra została względnie pozytywnie przyjęta przez krytyków, osiągając według agregatora GameRankings średnią wynoszącą 79% maksymalnych ocen. Steve Butts z portalu IGN i Michał Kuszewski z pisma „CD-Action” chwalili silnik fizyczny gry, umożliwiający zniszczenie każdego obiektu na mapie, zarazem jednak Daniel Shannon z portalu GameSpot ocenił oprawę graficzną jako przeciętną. Recenzent z portalu GameZone stwierdził, że silnik gry w 2009 roku był już przestarzały, skrytykował też niedopracowane animacje krzaków, zarazem przyznając jednak, że gra działa płynnie.
W kwestii rozgrywki Oliver Clare z portalu Eurogamer pochwalił klimatyczną kampanię, twierdząc że gra realistycznie pokazuje koszmar wojny. Daniel Shannon pozytywnie ocenił zróżnicowanie misji, zarazem jednak krytykując niedopracowany tryb gry wieloosobowej. Steve Butts zauważył natomiast, że poprawione zostało działanie sztucznej inteligencji. Oliver Clare pochwalił mniejszą intensywność akcji w stosunku do "", natomiast Michaił Chromow z rosyjskiego portalu Absolute Games stwierdził, że przez to gra jest nudna i powtarzalna.
Często przyznawano, że gra ma wysoki poziom trudności, za co była krytykowana. Powszechną dezaprobatę zebrała natomiast oprawa dźwiękowa, szczególnie dialogi. Dubbing aktorów Daniel Shannon określił mianem żałosnego, Steve Butts nazwał go koszmarnym, a recenzent z GameZone'u negatywnie ocenił akcent aktorów. Michał Kuszewski skrytykował skopiowanie wielu odgłosów z "Faces of War".
"Men of War" uzyskała nagrodę rosyjskiego portalu Gameland dla najlepszej strategii roku 2008.

</doc>
<doc id="1881396" url="https://pl.wikipedia.org/wiki?curid=1881396" title="Telewizja Kablowa w Kole">
Telewizja Kablowa w Kole

Telewizja Kablowa SM w Kole – telewizja informacyjno-ogłoszeniowa o charakterze lokalnym (jedna z pierwszych w Polsce). Swoim zasięgiem obejmuje członków Spółdzielni Mieszkaniowej w Kole. Swoją historią sięga końca lat 80. XX wieku.
Informacje ogólne.
Telewizja Kablowa Spółdzielni Mieszkaniowej w Kole istnieje od 1988, dociera do ponad 5 tys. abonentów Koła i Kłodawy. Siedziba telewizji mieści się w Kole przy ulicy PCK 10, gdzie znajdują się Biuro Obsługi Klienta, studio nagrań, studio montażowe oraz stacja czołowa.
Oferta Telewizji Kablowej składa się z około 140 programów TV i radiowych, w tym programu lokalnego oraz całodobowego kanału ogłoszeniowego. Na program własny składają się informacje spółdzielcze, notki z życia miasta, imprez kulturalnych, sportowych, reportaże i publicystyka.
W ofercie znajduje się również dostęp do internetu szerokopasmowego. 
Telewizja Kablowa jest organizatorem imprez sportowych i kulturalnych. Kilkuletnią tradycją cieszą się organizowane festyny, które rozpoczynają i żegnają wakacje. W ramach działalności społeczno-wychowawczej Spółdzielni Mieszkaniowej funkcjonują: sekcja taneczna, sekcja tenisa stołowego, zajęcia ruchowe dla pań oraz Klub Seniora "Wrzos".

</doc>
<doc id="1881397" url="https://pl.wikipedia.org/wiki?curid=1881397" title="Marián Kelemen">
Marián Kelemen

Marián Kelemen (ur. 7 grudnia 1979 w Michalovcach) – słowacki piłkarz występujący na pozycji bramkarza.
Kariera.
Kelemen jest wychowankiem klubu ŠK Zemplín Michalovce. Jako junior grał także w zespole NAC Breda. W sezonie 1999/2000, przez rundę jesienną, reprezentował barwy klubu FC Košice. Na wiosnę został bramkarzem Slovana Bratysława. W tym klubie, do połowy sezonu 2001/2002, rozegrał 16 spotkań. Następnie przeniósł się do zespołu ligi tureckiej – Bursasporu. W ciągu dwóch sezonów wystąpił w 50 spotkaniach. W sezonie 2002/2003 przeniósł się do łotewskiej drużyny FK Ventspils, z którą zdobył krajowy puchar. Łącznie rozegrał w drużynie 24 mecze. W latach 2004–2006 bronił barw hiszpańskiego CD Tenerife. Wystąpił w 49 pojedynkach. Reprezentował potem UD Vecindario. Z ligi hiszpańskiej, w sezonie 2007/2008, przeniósł się do Arisu Saloniki. Podczas dwóch sezonów gry w lidze greckiej rozegrał 16 spotkań. W rundzie wiosennej kolejnych rozgrywek został zawodnikiem klubu CD Numancia, w którym zagrał tylko jeden mecz.
12 stycznia 2010 podpisał kontrakt ze Śląskiem Wrocław.
Sezon 2010/2011 zakończył zdobyciem wicemistrzostwa Polski, a rok później został mistrzem kraju.
W lipcu 2013 pozwał sądowo trenera bramkarzy Daniela Pawłowskiego za naruszenie dóbr osobistych z powodu umieszczenia jego wizerunku na analizach video. Sprawa była szeroko komentowana w mediach sportowych. Po sezonie 2013/14, gdzie wygrał ze Śląskiem ""Grupę Spadkową" zajmując 9. miejsce rozwiązał kontrakt ze Śląskiem i zakończył karierę. Po 10 miesiącach bez klubu podpisał kontrakt 1. FK Příbram do końca sezonu 2014/15. 17 czerwca 2016 podpisał roczny kontrakt z Jagiellonią Białystok, w której grał przez trzy sezony do 2019 roku.

</doc>
<doc id="1881400" url="https://pl.wikipedia.org/wiki?curid=1881400" title="Tensor żyracji">
Tensor żyracji

Tensor żyracji jest tensorem opisującym drugi moment, który opisuje pozycję zbioru cząstek lub cząstek elementarnych.
gdzie formula_2 jest formula_3 współrzędną kartezjańską wektora pozycyjnego formula_4 formula_5 cząstki.
Początek układu współrzędnych został dobrany tak aby został spełniony następujący warunek:
co oznacza, że system posiada centrum masy formula_7 zdefiniowane w sposób następujący:
W układzie ciągłym tensor żyracji jest zapisywany jako:
gdzie formula_10 reprezentuje gęstość cząstek w zadanym położeniu formula_11
Pomimo że, tensor żyracji oraz tensor momentu bezwładności wyrażone są za pomocą odmiennych jednostek to wykazują one istotne podobieństwo. Kluczową różnicą jest nadanie masy każdej z cząstek opisywanych za pomocą tensora momentu bezwładności podczas gdy wartość tensora żyracji zależy jedynie od położenia cząstek a masa nie odgrywa żadnego znaczenia. Dlatego też w przypadku gdy wszystkie cząstki w opisywanym układzie mają taką samą masę to obydwa tensory są do siebie proporcjonalne.
Diagonalizacja.
Ponieważ tensor żyracji stanowi symetryczną macierz kwadratową o rozmiarze 3x3, to kartezjański układ współrzędnych może być wyznaczona w oparciu o część diagonalną macierzy.
gdzie osie są dobrane w taki sposób aby elementy diagonalne były uporządkowane w sposób następujący:
Opisane elementy diagonalne są zwyczajowo nazywane „momentami głównymi” tensora żyracji.
Parametry opisujące kształt cząsteczki.
Momenty główne tensora żyracji mogą posłużyć do wyrażenia kilku parametrów opisujących rozmieszczenie cząsteczek; podniesiony do kwadratu promień żyracji jest sumą momentów głównych
Asferyczność formula_15 jest definiowana w sposób następujący:
Wielkość ta jest zawsze dodatnia, przyjmuje wartość zerową jedynie gdy wszystkie momenty główne są równe, λx = λy = λz. Jest to osiągane gdy rozmieszczenie cząstek w przestrzeni jest sferyczne (stąd też wywodzi się nazwa tego parametru), lub też gdy rozmieszczenie cząstek jest symetryczne względem wszystkich osi w układzie – przykładowo cząsteczki są rozmieszczone na podobieństwo sześcianu, tetraedru lub innej bryły platońskiej.
W podobny sposób acylindryczność formula_17 jest definiowana jako:
Wielkość ta ma zawsze wartość dodatnią, przyjmuje wartość zerową tylko gdy dwa momenty główne są równe, λx = λy. Warunek ten jest spełniony gdy rozmieszczenie cząstek jest cylindrycznie symetryczne (stąd pochodzi miano parametru). Jednakże w sytuacji, gdy rozmieszczenie cząstek jest symetryczne względem dwóch osi układu współrzędnych acylindryczność także równa się zeru.
Natomiast względna anizotropia kształtu formula_19 jest definiowana jako:
Parametr ten przyjmuje wartości w zakresie od zera do jeden.

</doc>
<doc id="1881403" url="https://pl.wikipedia.org/wiki?curid=1881403" title="Kamil Smala">
Kamil Smala

Kamil Smala (ur. 7 września 1984 w Bielsku-Białej) – polski grafik, malarz, rysownik, a także były gitarzysta zespołu Myopia. Odbył studia w Akademii Sztuk Pięknych w Katowicach, na Wydziale Grafiki Warsztatowej.
W 2009 roku uzyskał dyplom z wyróżnieniem "ASP" w Katowicach, któremu towarzyszyła indywidualna wystawa grafik w galerii sztuki "Fra Angelico" w Katowicach. Uczestniczył także w wielu wystawach zbiorowych m.in. w wystawie "21" w salonie Toyoty, w Chorzowie, w 2005 r., wystawie poświęconej sztuce figuratywnej "Figurama 2009" w Pradze i wystawie pt. "Reaktywacja Matrycy" w galerii "Art Nova 2".
Laureat nagrody "Rektora ASP we Wrocławiu" na "VI Ogólnopolskim Biennale Grafiki Studenckiej" w Poznaniu, w 2009 roku. Artysta odbywał także staż w "Pracowni Druku Wypukłego" prof. Mariusza Pałki na ASP w Katowicach.

</doc>
<doc id="1881405" url="https://pl.wikipedia.org/wiki?curid=1881405" title="Ceglarz">
Ceglarz



</doc>
<doc id="1881406" url="https://pl.wikipedia.org/wiki?curid=1881406" title="Andrea Ehrig-Mitscherlich">
Andrea Ehrig-Mitscherlich

Andrea Ehrig-Mitscherlich z d. Mitscherlich (ur. 1 grudnia 1960 w Dreźnie) – niemiecka łyżwiarka szybka reprezentująca NRD, wielokrotna medalistka olimpijska, wielokrotna medalistka mistrzostw świata i Europy, a także zdobywczyni Pucharu Świata.
Kariera.
Specjalizowała się w długich dystansach, choć startowała również w sprincie. Pierwszy sukces w karierze osiągnęła w 1976 roku, kiedy zdobyła srebrny medal na dystansie 3000 m podczas igrzysk olimpijskich w Innsbrucku. W zawodach tych wyprzedziła ją jedynie Tatjana Awierina z ZSRR, a trzecie miejsce zajęła Norweżka Lisbeth Korsmo. Na tym samym dystansie była czwarta na rozgrywanych cztery lata później igrzyskach olimpijskich w Lake Placid, przegrywając walkę o podium z Amerykanką Beth Heiden. W 1982 roku wywalczyła srebrny medal na wielobojowych mistrzostwach świata w Inzell, rozdzielając na podium swą rodaczkę Karin Busch oraz Natalję Pietrusiową z ZSRR. W tej samej konkurencji była najlepsza podczas rozgrywanych rok później mistrzostw świata w Karl-Marx-Stadt i mistrzostw Europy w Heerenveen. W 1984 roku wystąpiła na igrzyskach w Sarajewie, zdobywając medale w każdym ze startów. Najpierw zajęła drugie miejsce za Karin Enke w biegach na 1000 i 1500 m, a następnie zwyciężyła na dystansie 3000 m, ustanawiając nowy rekord olimpijski. Podobne wyniki uzyskała podczas igrzysk olimpijskich w Calgary w 1988 roku, gdzie także trzykrotnie plasowała się na podium. Tym razem srebrne medale zdobyła na dystansach 3000 i 5000 m, ulegając tylko Yvonne van Gennip z Holandii. Wywalczyła także brązowy medal w biegu na 1500 m, w którym na podium oprócz niej stanęły również Yvonne van Gennip i Karin Kania. Na tych samych igrzyskach była też dziesiąta w biegu na 500 m i czwarta na dwukrotnie dłuższym dystansie, przegrywając walkę o podium z Bonnie Blair z USA. W międzyczasie Mitscherlich zdobyła też cztery medale na wielobojowych mistrzostwach świata: złoty na MŚ w Sarajewie w 1985 roku oraz srebrne podczas MŚ w Deventer w 1984 roku, MŚ w Hadze w 1986 roku oraz rozgrywanych rok później MŚ w West Allis. Równocześnie sięgała po złote medale na mistrzostwach Europy w Groningen w 1985 roku, mistrzostwach Europy w Geithus w 1986 roku i mistrzostwach Europy w Kongsbergu w 1988 roku. Wielokrotnie stawała na podium zawodów Pucharu Świata, odnosząc przy tym sześć zwycięstw. Najlepsze wyniki osiągnęła w sezonie 1985/1986, kiedy zwyciężyła w klasyfikacji końcowej 3000 m/5000 m.
Ustanowiła 10 rekordów świata (w tym jeden nieoficjalny).
Po swoim pierwszym ślubie w 1981 roku zmieniła nazwisko i od sezonu 1981/1982 startowała jako Andrea Schöne. W 1985 roku ponownie wyszła za mąż, tym razem za panczenistę Andreasa Ehriga i od tej pory startowała pod nazwiskiem Andrea Ehrig-Mitscherlich.

</doc>
<doc id="1881407" url="https://pl.wikipedia.org/wiki?curid=1881407" title="Andrea Schöne">
Andrea Schöne



</doc>
<doc id="1881408" url="https://pl.wikipedia.org/wiki?curid=1881408" title="Harry Kinnard">
Harry Kinnard

Harry William Osborne Kinnard (ur. 7 maja 1915 w Dallas, zm. 5 stycznia 2009 w Arlington) – amerykański generał okresu wojny wietnamskiej.
Życiorys.
Dzieciństwo i młodość.
Urodził się i wychowywał w rodzinie oficera zawodowego. Jak większość dzieci oficerów zawodowych, chcąc podtrzymać tradycję rodzinną zgłosił się do West Point. Po ukończeniu Akademii Wojskowej w West Point Harry wstąpił (w stopniu podporucznika United States Army) do wojska gdzie został przydzielony do 27 Pułku Piechoty Dywizji Hawajskiej.
II wojna światowa.
W czasie II wojny światowej ukończył kurs spadochronowy i mianowano go oficerem 501 Pułku Spadochronowego 101 Dywizji Powietrznodesantowej. W szeregach Dywizji brał udział w desancie w Normandii i już jako dowódca 1 batalionu 501 pułku w operacji Market Garden, za którą dostał Krzyż za Wybitną Służbę oraz Srebrną Gwiazdę.
We wrześniu 1944 w wieku 29 lat, awansowany (jako najmłodszy w armii USA) do stopnia pułkownika, oraz mianowany przez gen. Maxwella Taylora na stanowisko oficera operacyjnego 101 Dywizji, z którą brał udział w obronie Bastogne w czasie bitwy o Ardeny.
Po wojnie Harry Kinnard został skierowany na stanowisko wykładowcy w Fort Bragg. W 1960 roku przydzielony do służby w Biurze Sekretarza Obrony.
Wojna wietnamska.
W 1962 otrzymał awans do stopnia generała i przydzielony na stanowisko zastępcy dowódcy 101 Dywizji. W 1965 objął dowództwo nad nowo utworzoną 1 Dywizją Kawalerii. W czasie wojny wietnamskiej stoczył wygraną bitwę w dolinie Ia Đrăng oraz w prowincji Bình Định. W 1966 przekazał dowództwo nad dywizją gen. Johnowi Nortonowi. Powrócił do Stanów gdzie w 1967 został szefem Combat Developmets Command w Fort Belvoir, skąd we wrześniu 1969 przeszedł na emeryturę.
Okres powojenny.
Po wojnie został wiceprezesem jednej z firm lotniczych w Los Angeles. Po niepowodzeniach oraz bankructwie firmy lotniczej przeprowadził się do Georgii, gdzie nawiązywał współpracę z firmami produkującymi śmigłowce. Na początku lat osiemdziesiątych przeniósł się do Arlington w stanie Wirginia, gdzie na kilka lat został prezydentem stowarzyszeń byłych żołnierzy 1 Dywizji Kawalerii i 101 Dywizji.
Zmarł 5 stycznia 2009 w Arlington w wieku 93 lat.

</doc>
<doc id="1881409" url="https://pl.wikipedia.org/wiki?curid=1881409" title="Andrea Ehrig">
Andrea Ehrig



</doc>
<doc id="1881410" url="https://pl.wikipedia.org/wiki?curid=1881410" title="Andrea Mitscherlich">
Andrea Mitscherlich



</doc>
<doc id="1881412" url="https://pl.wikipedia.org/wiki?curid=1881412" title="Puchar Świata w biegach narciarskich 1999/2000">
Puchar Świata w biegach narciarskich 1999/2000

Sezon 1999/2000 Pucharu Świata w biegach narciarskich rozpoczął się 27 listopada 1999 w szwedzkim mieście Kiruna. Ostatnie zawody z tego cyklu rozegrano 19 marca 2000 we włoskim Bormio.
Puchar Świata rozegrany został w 10 krajach i 17 miastach. Najwięcej zawodów zorganizowali Szwedzi, którzy 5 razy gościli najlepszych biegaczy narciarskich świata.
Obrońcą Pucharu Świata wśród mężczyzn był Norweg Bjorn Dahlie, a wśród kobiet Norweżka Bente Martinsen.
W tym sezonie w pucharze świata triumfowała ponownie Bente Martinsen wśród kobiet oraz Hiszpan Johann Mühlegg wśród mężczyzn.

</doc>
<doc id="1881418" url="https://pl.wikipedia.org/wiki?curid=1881418" title="Gonzalo Segares">
Gonzalo Segares

Gonzalo Segares (ur. 13 października 1982 w San José) - kostarykański piłkarz grający na pozycji obrońcy w Chicago Fire. Ma za sobą 13 występów w dorosłej reprezentacji Kostaryki.

</doc>
<doc id="1881427" url="https://pl.wikipedia.org/wiki?curid=1881427" title="Frankfurt (Oder)">
Frankfurt (Oder)



</doc>
<doc id="1881437" url="https://pl.wikipedia.org/wiki?curid=1881437" title="Podróż apostolska Jana Pawła II do Brazylii (1980)">
Podróż apostolska Jana Pawła II do Brazylii (1980)

7. podróż apostolska Jana Pawła II odbywała się od 30 czerwca do 12 lipca 1980. Papież odwiedził Republikę Brazylii.
Celami pielgrzymki były: wizyta w lokalnym Kościele, inauguracja kongresu eucharystycznego oraz uczczenie 25. rocznicy powstania Rady Biskupów Ameryki Łacińskiej CELAM.
Przebieg pielgrzymki.
Brasília.
Jan Paweł II przybył do stolicy kraju 30 czerwca. Tego dnia odprawił mszę św. na placu przed katedrą pw. św. Jana Bosko. Tego dnia miały również spotkania z prezydentem Brazylii João Figueiredo, kardynałami, biskupami, klerem brazylijskim i korpusem dyplomatycznym. Następnego dnia papież odwiedził więzienie Papuda.
Belo Horizonte.
Do stolicy stanu Minas Gerais papież przybył 1 lipca. Tutaj odprawił mszę dla młodzieży i studentów. Jeszcze tego samego dnia udał się do Rio de Janeiro.
Rio de Janeiro.
W tej położonej nad Oceanem Atlantyckim metropolii Jan Paweł II odprawił mszę św. na placu Flamengo. Spotkał się z przedstawicielami świata kultury i nauki. 2 lipca odwiedził dzielnicę nędzy oraz odprawił dwie msze św., udzielił święceń kapłańskich oraz pobłogosławił całemu miastu i krajowi ze szczytu Corcovado.
São Paulo.
W São Paulo Jan Paweł II przebywał 3 lipca. Po odprawieniu mszy ku czci bł. Józefa Anchiety miały miejsce liczne spotkania z grupami wiernych, m.in. zakonnikami i zakonnicami, robotnikami i przedstawicielami miejscowej gminy żydowskiej.
Aparecida de Goiânia.
4 lipca w Aparecida papież odprawił mszę św. i poświęcił ołtarz w nowej bazylice sanktuarium Matki Bożej z Aparecidy. Tego samego dnia miało również spotkanie z alumnami w seminarium Bom Jesus.
Porto Alegre.
4 lipca Jan Paweł II odwiedził również miasto portowe nad Jeziorem Patos – Porto Alegre. Po wizycie w miejscowej katedrze papież spotkał się z radnymi miasta i Krajową Radą Kościołów Chrześcijańskich. 5 lipca odprawił mszę św. na równinie przy Rua de Alancar. Następnie Jan Paweł II udał się do Kurytyby.
Kurytyba.
W Kurytybie 6 lipca papież odprawił mszę dla imigrantów. Tego samego dnia Jan Paweł II udał się do Salvador da Bahia.
Salvador da Bahia.
W Salvador da Bahia papież spotykał się z ubogimi i odprawił mszę na przedmieściu aglomeracji. W siedzibie ośrodka studiów i rekolekcji zamkniętych miało miejsce spotkanie z klerykami i zakonnicami.
Recife.
7 lipca w Recife Jan Paweł II odprawił mszę w intencji rolników.
Teresina.
W Teresinie 8 lipca papież przemówił do wiernych zgromadzonych na lotnisku, skąd udał się do Belém.
Belem.
W stolicy stanu Pará Jan Paweł II odwiedził 8 lipca seminarium Piusa X, po wizycie w Maritubie – kolonii trędowatych – odprawił mszę św. i nawiedził bazylikę Najświętszej Maryi Panny z Nazaretu.
Fortaleza.
9 lipca w Fortaleza papież odprawił mszę św. i otworzył X Krajowy Kongres Eucharystycznego. 10 lipca Jan Paweł II spotkał się z biskupami Brazylii i odprawił mszę św. w kaplicy arcybiskupstwa.
Manaus.
10 lipca papież przejechał 20-kilometrową trasę odkrytym samochodem, spotkał się z klerem i wiernymi oraz przedstawicielami mieszkańców Amazonii. 11 lipca odprawił mszę w intencji misjonarzy. Po procesji na Rio Negro i oficjalnym pożegnaniu Jan Paweł II odleciał do Rzymu.

</doc>
<doc id="1881440" url="https://pl.wikipedia.org/wiki?curid=1881440" title="Terry McDermott">
Terry McDermott

Richard Terrance "Terry" McDermott (ur. 20 września 1940 w Essexville) – amerykański łyżwiarz szybki, dwukrotny medalista olimpijski.
Kariera.
Specjalizował się w dystansach sprinterskich. W 1964 roku wystartował na igrzyskach olimpijskich w Squaw Valley, zajmując siódme miejsce w biegu na 500 m. Największy sukces w karierze osiągnął podczas igrzysk w Innsbrucku w 1964 roku, gdzie zwyciężył na dystansie 500 m, wyprzedzając bezpośrednio Norwega Alva Gjestvanga i dwóch reprezentantów ZSRR: Jewgienija Griszyna i Władimira Orłowa. Wszyscy trzej zajęli ex aequo drugie miejsce. Na rozgrywanych cztery lata później igrzyskach w Grenoble zdobył srebro w biegu na 500 m (ex aequo z Norwegiem Magne Thomassenem), przegrywając tylko z Erhardem Kellerem z RFN. Podczas igrzysk w 1968 roku McDermott był chorążym reprezentacji USA. Nigdy nie wystąpił na mistrzostwach świata.

</doc>
<doc id="1881442" url="https://pl.wikipedia.org/wiki?curid=1881442" title="Agnes Osazuwa">
Agnes Osazuwa

Agnes Osazuwa (ur. 26 czerwca 1989 lub 21 czerwca 1990 w mieście Benin) – nigeryjska lekkoatletka, sprinterka.
W 2008 reprezentowała Nigerię podczas igrzysk olimpijskich w Pekinie. Biegła na trzeciej zmianie w eliminacjach sztafety 4 × 100 metrów. W finale zastąpiła ją Halimat Ismaila, Nigeryjki zajęły 3. miejsce a brązowy medal tej imprezy przypadł także Osazuwie.

</doc>
<doc id="1881446" url="https://pl.wikipedia.org/wiki?curid=1881446" title="Roxy Hunter i mityczna syrenka">
Roxy Hunter i mityczna syrenka

Roxy Hunter i mityczna syrenka (ang. "Roxy Hunter and the Myth of the Mermaid", 2009) – amerykański film familijny wyprodukowany przez Nickelodeon. Film opisuje dalsze przygody Roxy Hunter i jej najlepszego przyjaciela – Maxa. Film doczekał się kontynuacji filmu "Roxy Hunter i straszny Halloween".
Opis fabuły.
Roxy Hunter (Aria Wallace) i jej najlepszy przyjaciel Max (Demetrius Joyette) wyruszają na poszukiwanie dziewczyny zwanej Annie (Ashleigh Rains), która jest syrenką.

</doc>
<doc id="1881452" url="https://pl.wikipedia.org/wiki?curid=1881452" title="HMS Upholder (1940)">
HMS Upholder (1940)

HMS Upholder (N.99) – brytyjski okręt podwodny typu "U" z okresu II wojny światowej. Jednostka, wraz z załogą dowodzoną przez kmdr ppor. Malcolma Davida Wanklyna, była najbardziej skutecznym brytyjskim okrętem podwodnym w czasie II wojny światowej.
Historia budowy.
HMS „Upholder” był jednym z dwunastu okrętów podwodnych drugiej serii typu "U", których budowę rozpoczęto jeszcze w 1939 roku. Były to proste w konstrukcji niewielkie jednostki, zaprojektowane początkowo jako okręty treningowe. W czasie II wojny światowej znaczna część okrętów typu "U" działała na Morzu Śródziemnym.
Budowę HMS „Upholder” rozpoczęto 30 października 1939 roku w stoczni koncernu Vickers-Armstrongs w Barrow-in-Furness. Początkowo otrzymał oznaczenie P.37, ostatecznie jednak jego numerem taktycznym był N.99. Wodowanie odbyło się 8 lipca 1940 roku, zaś wejście do służby w Royal Navy niemal równo rok po rozpoczęciu budowy, 31 października 1940 roku. Dowództwo okrętu objął kpt. mar. M.D. Wanklyn (od 1 lutego 1941 roku awansowany do stopnia kmdr ppor.).
Opis konstrukcji.
HMS „Upholder” miał nitowany kadłub o całkowitej długości 58,22 m i szerokości 4,9 m oraz wyporności na powierzchni 540 t zaś w zanurzeniu 730 t. Konstrukcyjna dopuszczalna głębokość zanurzenia wynosiła 60 m. Okręt posiadał napęd diesel-elektryczny. Stanowiły go dwa silniki elektryczne General Electric o łącznej mocy 825 KM, zasilane w energię elektryczną przez generatory (podczas pływania na powierzchni) napędzane dwoma silnikami wysokoprężnymi Davey-Paxman o łącznej mocy 615 KM lub z baterii akumulatorów (w zanurzeniu). Prędkość maksymalna wynosiła 11,25 węzła na powierzchni i 9 węzłów w zanurzeniu. Zapas paliwa do silników wysokoprężnych wynosił 41 ton, co zapewniało zasięg 4050 mil morskich przy prędkości 10 węzłów.
Główne uzbrojenie okrętu stanowiło sześć wyrzutni torped kal. 533 mm. Cztery z nich były umieszczone w przedziale dziobowym, z czterema torpedami zapasowymi, dwie pozostałe zaś w opływce na zewnątrz kadłuba nad stewą dziobową. Były one ładowane w porcie przed wypłynięciem na patrol i odpalane jako pierwsze. To rozwiązanie, zastosowane na trzech jednostkach prototypowych i czterech drugiej serii typu "U" nie okazało się być zbyt praktyczne, ponieważ fala dziobowa wytwarzana przez opływkę utrudniała obserwację peryskopową i przez to zmniejszała zdolności operacyjne okrętów.
Uzbrojenie artyleryjskie stanowiło działo kal. 76 mm na pokładzie przed kioskiem oraz dwa karabiny maszynowe Lewis kal. 7,7 mm montowane na podstawach w kiosku, z możliwością zdejmowania. Na wyposażenie nawigacyjne składały się dwa peryskopy: wachtowy i bojowy, żyrokompas, ASDIC oraz radiostacja ze składanym masztem antenowym.
Załoga okrętu składała się z 27 do 31 oficerów i marynarzy. Stan zapasów i warunki panujące na okręcie ograniczały czas trwania patrolu do 12 dni, jednak w warunkach wojennych czas ten niejednokrotnie wydłużano.
Działalność operacyjna.
Po okresie szkolenia załogi HMS „Upholder” został skierowany na Maltę, gdzie w grudniu 1940 roku dołączył do 10. Flotylli Okrętów Podwodnych dowodzonej przez komandora George'a W.G. Simpsona. Od stycznia 1941 roku do kwietnia 1942 roku okręt przeprowadził 25 patroli bojowych po Morzu Śródziemnym i okalających go wodach. Swój pierwszy sukces załoga HMS „Upholder” odniosła 25 kwietnia 1941 roku, topiąc włoski parowiec „Antonietta Lauro” o pojemności 5428 BRT. Już następnego dnia zatopiony został kolejny statek: niemiecki „Arta”.
Podobnie jak pozostałe okręty 10. Flotylli, HMS „Upholder” miał za zadanie zwalczanie komunikacji państw Osi na Morzu Śródziemnym, głównie zaś dostaw dla wojsk walczących w Afryce Północnej i na Bałkanach. 24 maja 1941 roku na południowy wschód od Cieśniny Mesyńskiej kmdr Wanklyn zaatakował duży konwój płynący z Neapolu do Trypolisu (cztery statki pasażerskie przewożące wojskowych w eskorcie trzech niszczycieli i trzech torpedowców). Dwie torpedy trafiły duży turbinowiec „Conte Rosso” (17 879 BRT), który zatonął z dużymi stratami wśród członków załogi i zaokrętowanych żołnierzy. Za ten atak i wcześniejsze sukcesy M.D. Wanklyn został odznaczony (jako pierwszy marynarz z okrętu podwodnego) najwyższym brytyjskim orderem wojennym: Krzyżem Wiktorii.
28 lipca 1941 roku torpeda wystrzelona z HMS „Upholder” uszkodziła włoski krążownik lekki "Giuseppe Garibaldi", wyłączając go na pewien czas z linii. Kolejnym dużym sukcesem kmdr Wanklyna było zatopienie 18 września 1941 roku dwóch niemal bliźniaczych włoskich motorowców „Neptunia” (19 475 BRT) i "Oceania" (19 507 BRT). Oba statki płynęły jako transportowce wojska z Tarentu do Trypolisu, z eskortą pięciu niszczycieli. „Neptunia”, trafiona przez dwie torpedy, zatonęła zaraz po ataku, zaś uszkodzona trzecią torpedą „Oceania” została wzięta na hol przez dwa okręty eskorty. W tym czasie załoga załadowała powtórnie wyrzutnie torpedowe HMS „Upholder” i okręt powrócił w pobliże konwoju, trafiając tym razem dwukrotnie, co spowodowało zatonięcie „Oceanii”. Ogółem na obydwu statkach zginęło 384 osoby.
9 listopada 1941 roku zatopiony został włoski niszczyciel „Libeccio” (typu "Maestrale"), biorący udział w akcji ratowania rozbitków ze zniszczonego wcześniej przez okręty nawodne Royal Navy konwoju. W grudniu 1941 roku kmdr Wanklyn odebrał w Londynie z rąk króla Jerzego VI Krzyż Wiktorii. Zaś 5 stycznia 1942 roku zatopił na północ od Sycylii włoski okręt podwodny „Ammiraglio St. Bon”. Kolejny okręt podwodny padł łupem załogi HMS „Upholder” 18 marca, gdy w pobliżu Brindisi storpedowany został „Tricheco”.
Ogółem w czasie 24 zakończonych sukcesem patroli bojowych HMS „Upholder” zatopił 12 statków o łącznej pojemności 91 024 BRT oraz niszczyciel i dwa okręty podwodne o łącznej wyporności standardowej 3976 ton. Stawia go to na pierwszym miejscu wśród jednostek brytyjskiej floty podwodnej działających w czasie II wojny światowej. Oprócz "Victoria Cross" dowódca okrętu za swe osiągnięcia był trzykrotnie (drugi i trzeci raz nadane pośmiertnie) odznaczony "Distinguished Service Order".
Zatopienie HMS „Upholder”.
W kwietniu 1942 roku HMS „Upholder” wyszedł w rejon Trypolisu na 25. patrol bojowy, który miał być ostatnim przed planowanym powrotem do Wielkiej Brytanii na remont i modernizację okrętu, połączone z wypoczynkiem dla załogi. 12 kwietnia dowództwo 10. Flotylli przekazało rozkaz zajęcia pozycji umożliwiającej przechwycenie wykrytego konwoju, jednak radiostacja HMS „Upholder” nie potwierdziła odbioru. Ponieważ okręt nie powrócił do bazy w przewidywanym czasie, został uznany za utracony w akcji wraz z całą załogą.
Co do przyczyn zatonięcia jednostki, źródła wymieniają kilka teorii. Najbardziej rozpowszechnioną jest skuteczny atak bombami głębinowymi wykonany 14 kwietnia na północny wschód od Trypolisu przez włoski torpedowiec eskortowy „Pegaso” (typu "Orsa") lub niemieckie samoloty z ZG.26, eskortujące konwój u wybrzeży Afryki. Inne wersje mówią o ataku niemieckich kutrów trałowych 14 kwietnia lub wejściu na nierozpoznane pole minowe 11 kwietnia.
Ogłaszając stratę okrętu Admiralicja odstąpiła od tradycyjnego suchego komunikatu, i poświęciła okrętowi i załodze specjalną wzmiankę, przypominając ich sukcesy odniesione w kampanii śródziemnomorskiej. Portret dowódcy okrętu zawisł w mesie oficerskiej w bazie okrętów podwodnych w Portsmouth, gdzie komandor Wanklyn służył przed przeniesieniem na Morze Śródziemne.

</doc>
<doc id="1881456" url="https://pl.wikipedia.org/wiki?curid=1881456" title="Goran Stevanović">
Goran Stevanović

Goran Stevanović, cyr. Горан Стевановић (ur. 27 listopada 1966 w Sremskiej Mitrovicy) – serbski trener piłkarski i piłkarz. Podczas kariery zawodniczej występował m.in. w Partizanie Belgrad, czy CA Osasuna. Zaliczył jeden występ w reprezentacji Jugosławii.
Kariera trenerska.
Po zakończeniu kariery piłkarza, Stevanović został trenerem. Pierwszym prowadzonym przez niego klubem był FK Čukarički. Następnie prowadził Železnik Belgrad oraz był asystentem trenera reprezentacji Serbii i Czarnogóry oraz Partizan. Po dymisji Slavišy Jokanovicia stał się pierwszym trenerem klubu z ulicy Humskiej. W 2010 roku został zdymisjonowany. W styczniu 2011 roku został trenerem reprezentacji Ghany.

</doc>
<doc id="1881459" url="https://pl.wikipedia.org/wiki?curid=1881459" title="Bert Trautmann">
Bert Trautmann

Bert Trautmann, właśc. Bernhard Carl Trautmann (ur. 22 października 1923 w Bremie, zm. 19 lipca 2013 w La Llosa, Hiszpania) – niemiecki piłkarz, grający na pozycji bramkarza. W latach 1949–1964 piłkarz Manchesteru City. Trautmann dorastał w czasach konfliktów międzywojennych w Niemczech, a na początku drugiej wojny światowej dołączył do Luftwaffe i został spadochroniarzem. Przez trzy lata walczył na froncie wschodnim, zdobywając pięć odznaczeń, w tym Krzyż Żelazny. Później walczył na froncie zachodnim, gdzie pod koniec wojny został schwytany przez British Army. Był jedną z zaledwie 90 osób z liczącego tysiąc żołnierzy pułku, która przeżyła wojnę. Następnie został przewieziony do obozu dla jeńców wojennych w Ashton-in-Makerfield. Trautmann odrzucił ofertę repatriacji, a po wyjściu z więzienia w 1948 roku osiedlił się w Lancashire, gdzie łączył pracę na roli z grą jako bramkarz w miejscowej drużynie piłkarskiej St Helens Town.
Występy dla tej drużyny spowodowały, że Trautmann zdobył reputację utalentowanego bramkarza, co spowodowało, że zainteresowały się nim kluby z The Football League. W październiku 1949 roku niemiecki zawodnik przeszedł do Manchesteru City, który grał w najwyższej klasie rozgrywek, Football League First Division. Decyzja, by zatrudnić byłego spadochroniarza Państwa Osi, wywołała demonstracje dwudziestu tysięcy osób. Jednakże z czasem Trautmann uzyskał akceptację kibiców poprzez występy w bramce Manchesteru City, grając – z wyjątkiem pięciu – w kolejnych 250 meczach.
W 1956 zdobył nagrodę Piłkarza Roku FWA. W tym samym roku w finale Pucharu Anglii po 17 minutach gry odniósł poważną kontuzję po próbie rzucenia się pod nogi piłkarzowi Birmingham City, Peterowi Murphy'emu. Pomimo kontuzji Trautmann grał dalej, a między innymi dzięki jego kluczowym interwencjom jego drużyna wygrała 3:1. W trakcie odbierania medalu widać było, że jego szyja była wyraźnie zakrzywiona; trzy dni później prześwietlenie ujawniło, że jest ona złamana.
Trautmann grał dla Manchesteru City do roku 1964, występując w 545 meczach (w tym w 508 ligowych). Po zakończeniu kariery został trenerem, początkowo klubów niższych lig Anglii i Niemiec, a następnie reprezentacji Mjanmy, Liberii oraz Pakistanu. W 2004 roku otrzymał tytuł Oficera Orderu Imperium Brytyjskiego za promowanie porozumienia angielsko-niemieckiego w futbolu.
Dzieciństwo w Niemczech.
Trautmann urodził się 22 października 1923 roku w Walle, dzielnicy Bremy zamieszkiwanej głównie przez klasę średnią. Jego ojciec pracował w fabryce nawozów sztucznych, a jego matka była gospodynią domową. Miał również o trzy lata młodszego brata, Karla-Heinza, z którym utrzymywał bliskie stosunki. Posępny klimat gospodarczy wczesnych lat 30. spowodował, że Trautmannowie sprzedali dom i przenieśli się do robotniczej dzielnicy Gröpelingen, gdzie zamieszkali w mieszkaniu w bloku, w którym Bernhard mieszkał do 1941 roku. Gdy był młody, zainteresował się sportem – grał w piłkę nożna, piłkę ręczną i völkerball (odmianę dwóch ogni). Wstąpił również do YMCA i klubu piłkarskiego, Blau und Weisse. W klubie piłkarskim grał z entuzjazmem, ale działalność w YMCA nie pochłaniała jego zaangażowania w tym samym stopniu. W sierpniu 1933 roku dołączył do nowej organizacji, Jungvolk, która była prekursorem Hitlerjugend. W następnym roku wygrał kilka lokalnych juniorskich zawodów atletycznych i otrzymał certyfikat za sportową wybitność, podpisany przez Paula von Hindenburga, prezydenta Niemiec. Na początku drugiej wojny światowej Trautmann pracował jako praktykant na stanowisku mechanika samochodowego.
II wojna światowa.
W 1941 roku Trautmann dołączył do Luftwaffe, gdzie początkowo był operatorem radiowym, jednakże podczas szkolenia nie wykazał wiele zdolności do tej pracy i został przeniesiony do Spandau, gdzie został spadochroniarzem. Najpierw służył w okupowanej Polsce, a jako że stacjonował daleko od linii frontu, mógł pozwolić sobie na uprawianie sportu i psikusy. W wyniku jednego z nich doszło do wypadku (poszkodowanym był sierżant sztabowy). Trautmann został za to skazany na trzy miesiące więzienia. Na początku odbywania kary miał ostre zapalenie wyrostka robaczkowego, wskutek czego spędził karę w szpitalu wojskowym. W październiku 1941 roku rozpoczął stacjonowanie w Dniepropetrowsku na Ukrainie, gdzie armia niemiecka została wskutek wczesnego początku zimy na dłużej. Tam prowadziła ataki typu podjazdowego na Armię Czerwoną. Na wiosnę 1942 roku Trautmann otrzymał awans na stanowisko kaprala. Początkowo armia niemiecka przeważała, ale sowiecka kontrofensywa spowodowała duże straty w jednostce Trautmanna (700 zabitych, co stanowiło 70% jednostki), na skutek czego została ona wycofana z frontu wschodniego. Za osiągnięcia na froncie wschodnim Trautmann zdobył pięć medali, w tym Krzyż Żelazny I klasy.
Po otrzymaniu awansu na stanowisko sierżanta, Trautmann znajdował się w jednostce utworzonej z kilku innych, zdziesiątkowanych na wschodzie. Jednostka ta stacjonowała we Francji, przygotowując się na lądowanie aliantów w Normandii. W roku 1944 Trautmann był jedną z nielicznych osób, która przeżyła bombardowanie w Kleve. Nie mając jednostki, zdecydował się na powrót do Bremy. Niemieccy żołnierze nieposiadający ważnych dokumentów urlopowych byli rozstrzeliwani w wyniku podejrzeń o dezercję, z tego powodu więc Trautmann starał się unikać wojsk niemieckich. Kilka dni później został on schwytany przez dwóch żołnierzy US Army. Po zdecydowaniu, że Niemiec nie ma dla nich przydatnych informacji, żołnierze wyprowadzili go z remizy, każąc mu mieć podniesione do góry ręce. Ze strachu przed rozstrzelaniem Trautmann uciekł. Po uzyskaniu wystarczającej odległości, by uniknąć oprawców, przeskoczył przez płot. Wylądował jednak u stóp brytyjskiego żołnierza, który przywitał go słowami: „Cześć Fritz, masz ochotę na filiżankę herbaty?”. Wcześniej Trautmann został schwytany również przez Rosjan oraz Francuzów, ale za każdym razem udało mu się uciec. Jako że wojna dobiegała końca, Trautmann nie podejmował kolejnej próby ucieczki. Początkowo został uwięziony w pobliżu Ostendy, a następnie przeniesiony do obozu w Esseksie, gdzie został przesłuchany. Jako żołnierz ochotnik, który od najmłodszych lat był przedmiotem indoktrynacji, otrzymał kategorię „C”, co oznacza, że został sklasyfikowany jako nazista. Trautmann, który był jednym z 90 żołnierzy z jego pierwszego pułku, którzy przeżyli wojnę, został przewieziony do obozu jenieckiego w Northwich. Wkrótce potem otrzymał kategorię „B”, co oznaczało, że został uznany za nie-nazistę. Następnie został przewieziony do obozu jenieckiego w Ashton-in-Makerfield – małej miejscowości w hrabstwie Lancashire pomiędzy St Helens a Wigan – gdzie znajdował się do roku 1948.
W obozie regularnie rozgrywano mecze piłkarskie, a Trautmann uczestniczył w nich jako zawodnik z pola. Jednakże w meczu przeciwko amatorskiej drużynie Haydock Park, grając jako obrońca doznał kontuzji, po czym poprosił bramkarza Gunthera Luhra o zamianę pozycji. Od tamtego czasu Trautmann grał jako bramkarz. W tym czasie w Anglii mówiono na niego „Bert”, ponieważ wymawianie skróconej wersji jego imienia – „Bernd” – sprawiało Anglikom problemy.
Początki kariery piłkarskiej.
Po zamknięciu obozu Trautmann odrzucił ofertę repatriacji i został w Wielkiej Brytanii. Początkowo pracował na roli, a następnie przy rozbrajaniu bomb w Liverpoolu. Grał również w amatorskim klubie piłkarskim, St Helens Town; ożenił się później z Margaret Friar – córką sekretarza tego klubu. Reputacja Trautmanna w sezonie 1948/49 stale rosła, a jego występy przyciągały liczne rzesze kibiców, w tym rekordowe 9000 osób w finale lokalnego pucharu, Mahon Cup.
Manchester City.
Gdy rozpoczynał się nowy sezon, wiele drużyn The Football League wykazało zainteresowanie zatrudnieniem Trautmanna. Ostatecznie 7 października 1949 roku Niemiec podpisał kontrakt z Manchesterem City, wiążąc się z klubem kontraktem amatorskim. Wkrótce później zmieniono charakter kontraktu na profesjonalny.
Niezadowolenie kibiców.
Niektórzy kibice klubu byli niezadowoleni z powodu zatrudnienia w klubie byłego pracownika Luftwaffe. Posiadacze karnetów zagrozili bojkotem, a różne grupy kibiców w Manchesterze i całym kraju wysyłali do klubu wiele listów protestacyjnych. Oprócz trudności z narodowością dodatkowym problemem dla Trautmanna był fakt, że zastąpił on Franka Swifta, jednego z najlepszych bramkarzy w historii klubu. Choć niemiecki bramkarz wyrażał wątpliwości związane z podpisaniem kontraktu, kapitan klubu i weteran z Normandii, Eric Westwood, publicznie przywitał go w klubie, mówiąc, że „w szatni City nie ma już żadnej wojny”. Pierwszym meczem Trautmanna w Manchesterze City było spotkanie przeciwko Bolton Wanderers, rozegrane 19 listopada. Po udanym występie ilość protestów kibiców zmniejszyła się. W dalszym ciągu jednak lżono go na meczach wyjazdowych, co początkowo źle wpływało na jego koncentrację; w grudniu 1949 roku w meczu z Derby County wpuścił siedem goli.
 Mecz Manchesteru City przeciwko Fulham w styczniu 1950 roku był pierwszą wizytą Trautmanna w Londynie. Spowodował wielkie zainteresowanie mediów, jako że siedziby większości brytyjskich gazet znajdowały się w Londynie; kilku wiodących dziennikarzy sportowych obserwowało Trautmanna w akcji po raz pierwszy. Ciężkie szkody wyrządzone miastu przez Luftwaffe oznaczały, że były spadochroniarz Trautmann był znienawidzoną przez kibiców postacią; krzyczeli oni na niego „Szwab” i „nazista”. Manchester City słabo spisywał się w lidze i oczekiwano wysokiego zwycięstwa Fulham, jednakże bardzo dobra gra Trautmanna spowodowała, że Fulham wygrał „zaledwie” 1:0. Po zakończeniu meczu Trautmann otrzymał owacje na stojąco, był także oklaskiwany przez piłkarzy obu drużyn. Jednakże po sezonie klub spadł do drugiej ligi.
Kolejne finały Pucharu Anglii.
Manchester City powrócił do najwyższej klasy rozgrywkowej w następnym sezonie. W kolejnych latach Trautmann dał się poznać jako jeden z najlepszych bramkarzy w lidze, grając – z wyjątkiem pięciu – w kolejnych 250 meczach ligowych. W 1952 jego usługami zainteresowało się FC Schalke 04, które zaoferowało Manchesterowi City tysiąc funtów za transfer piłkarza. Oferta została kategorycznie odrzucona, a Manchester City odpowiedział, że uważa, iż Trautmann jest wart dwadzieścia razy więcej.
W połowie lat 50. menedżer Manchesteru City, Les McDowall, wprowadził nowe ustawienie taktyczne, w którym środkowy napastnik był głęboko cofnięty. Ustawienie to nosiło nazwę "Revie Plan", od nazwiska Dona Reviego, który był takim napastnikiem. W systemie tym ważne było jak najdłuższe utrzymywanie piłki, wskutek czego Trautmann mógł zrobić użytek ze swoich zdolności wyrzucania piłki; w tamtych czasach bramkarze po obronie strzału zazwyczaj jak najdalej wykopywali piłkę. W przeciwieństwie do nich Trautmann, inspirowany węgierskim bramkarzem Gyulą Grosicsem, starał się rozpocząć atak rzucając piłkę do skrzydłowych – zwykle Kena Barnesa bądź Johna McTavisha. Następnie ci podawali do Reviego, który dalej przeprowadzał atak. Używając tej taktyki klub dotarł do finału Pucharu Anglii w 1955 roku, przez co Trautmann stał się pierwszym Niemcem grającym w finale tegoż pucharu. Manchester City podejmował zdobywcę pucharu w latach 1951 oraz 1952, Newcastle United. Jackie Milburn strzelił Manchesterowi City gola po 45 sekundach, a w 18 minucie Jimmy Meadows musiał opuścić boisko z powodu kontuzji, wskutek czego klub z Manchesteru grał w dziesiątkę. Przewaga Newcastle oznaczała, że możliwość rozpoczynania ataków przez Trautmanna wskutek wyrzutów była ograniczona. Manchester wprawdzie zdołał strzelić gola w pierwszej połowie, ale w 57 minucie Bobby Mitchell strzelił na 2:1 dla Newcastle. Mecz skończył się zwycięstwem Newcastle 3:1, tak więc Trautmann i jego klub zdobyli w pucharze drugie miejsce.
Mimo porażki w finale w 1955, Manchester City dobrze radził sobie w sezonie 1955/56, kiedy to ukończył rozgrywki na czwartym miejscu i ponownie dotarł do finału Pucharu Anglii. W finale tym Manchester City zmierzył się z Birmingham City. Trautmann był jednym z najwybitniejszych piłkarzy klubu; na krótko przed finałem odebrał nagrodę dla Piłkarza Roku FWA, będąc jednocześnie pierwszym bramkarzem, który został nią uhonorowany. Dwa dni później Trautmann zagrał na Wembley mecz z Birmingham, który to mecz dał mu uznanie na całym świecie. Jedną z przyczyn porażki w poprzednim finale była nerwowość, co objawiło się w szybkim straceniu gola. Tym razem to jednak Manchester City za sprawą lewonożnego Joe Hayesa wcześnie strzelił gola. W 14 minucie wyrównał Noel Kinsey. W drugiej połowie dwa gole dla Manchesteru City zdobyli Jack Dyson i Bobby Johnstone. Przez następne dziesięć minut Birmingham przeprowadzał częste ataki. W 75 minucie Trautmann, rzucający się na piłkę, został powalony w kolizji z piłkarzem Birmingham, Peterem Murphym, w której został uderzony kolanem w szyję. Jako że nie można było przeprowadzać zmian, Trautmann, oszołomiony i niepewnie stojący na nogach, grał dalej. W pozostałych do końca meczu 15 minutach Trautmann między innymi wykonał kluczową interwencję po strzale Murphy'ego. Manchester City wygrał mecz, a Trautmann był jego bohaterem z powodu spektakularnych interwencji pod koniec meczu. Książę Filip powiedział później, że podczas wręczania Trautmannowi medalu zauważył, iż ten ma skrzywioną szyję. Niemiecki bramkarz uczestniczył również tego dnia w pomeczowym bankiecie, mimo że nie mógł ruszać głową. Jako że ból nie ustawał, następnego dnia udał się do St George's Hospital, gdzie powiedziano mu, że ma on jedynie skurcz w karku, z którym może normalnie chodzić. Trzy dni później w Manchester Royal Infirmary wykonano mu prześwietlenie promieniami X, które ujawniło, że miał zwichnięte pięć kręgów szyjnych, z których drugi był pęknięty na dwie części. Trzeci kręg był wciśnięty w drugi, co zapobiegło dalszym uszkodzeniom, które mogły kosztować Trautmanna jego życie.
Powrót po kontuzji.
Rekonwalescencja Trautmanna trwała kilka miesięcy, wskutek czego wykluczony był z gry przez znaczną część sezonu 1956/57; podczas jego absencji bronił Jack Savage. Na początku grudnia Niemiec zagrał w dwóch meczach drużyny rezerw, ale jego forma nie była optymalna. Do pierwszej drużyny powrócił 15 grudnia, kiedy to w meczu przeciwko Wolverhampton Wanderers wpuścił trzy gole. Nadal próbował on uzyskać dobrą formę, ale nie bronił dobrze, wskutek czego niektórzy kibice i media apelowali do niego o zakończenie kariery.
Sezon 1957/58 był o tyle nietypowy dla Manchesteru City, że stała się ona pierwszą i jedyną angielską drużyną w historii, która zarówno zdobyła, jak i straciła w sezonie przynajmniej sto goli. W tamtym sezonie Trautmann zagrał w 34 meczach, i mimo że nie grał w przegranym 2:9 meczu z West Bromwich Albion oraz 4:8 z Leicester City, był to dla niego rekordowy sezon, jeśli chodzi o liczbę wpuszczonych bramek w karierze. Ponadto tylko dwa razy w całym sezonie zdołał zachować czyste konto.
Ostatni mecz.
Trautmann zagrał w barwach Manchesteru City w 545 meczach podczas piętnastoletniego pobytu w klubie, w latach 1949–1964.
W roku 1964 zakończył karierę, grając w swoim meczu pożegnalnym, który z trybun według oficjalnych statystyk obserwowało 47 000 osób, chociaż rzeczywista ich liczba mogła sięgać 60 000. W tym meczu Trautmann był kapitanem drużyny składającej się z piłkarzy Manchesteru City oraz Manchesteru United, w której grali między innymi Bobby Charlton i Denis Law, a ich rywalem była reprezentacja Anglii, mająca w składzie takich piłkarzy, jak Tom Finney, Stanley Matthews czy Jimmy Armfield.
Późniejsza kariera piłkarska.
Po opuszczeniu Manchesteru City Trautmann grał krótko dla klubu Wellington Town, który za mecz płacił mu 50 funtów. Wiek zmniejszył jego umiejętności, ale na mecz, w którym debiutował w nowym klubie (przeciwko Hereford United) przyszła duża ilość kibiców. Jednakże w drugim meczu sędzia wykluczył go z gry za niesportowe zachowanie. Trautmann nigdy więcej już nie zagrał.
Reprezentacja.
Mimo iż Trautmann był uważany za jednego z najlepszych bramkarzy w swoim okresie, nigdy nie zagrał w reprezentacji narodowej. W 1953 spotkał się on z selekcjonerem RFN, Seppem Herbergerem, który wyjaśnił mu, że wyprawa do Anglii i motywy polityczne uniemożliwiły mu wybór zawodnika, który nie był łatwo dostępny. Ponadto dodał, że powołałby Trautmanna tylko wtedy, jeśli ten grałby w lidze niemieckiej. Wskutek tego Trautmann nie uczestniczył w Mistrzostwach Świata w 1954 roku, na których RFN zdobyło pierwsze miejsce. Jedyne doświadczenie Trautmanna w futbolu międzynarodowym miało miejsce w 1960 roku. Wtedy to po raz pierwszy Football League postanowiła włączyć nie-angielskich graczy do reprezentowania ligi angielskiej w meczach reprezentatywnych. Trautmann był kapitanem drużyny ligi angielskiej w meczu przeciwko drużynie ligi irlandzkiej, grał także w spotkaniu z drużyną ligi włoskiej.
Styl gry.
Trautmann przodował w bronieniu strzałów, szczególnie jeśli chodzi o rzuty karne – w swojej karierze obronił około 60% strzelanych mu rzutów karnych. Menedżer Manchesteru United, Matt Busby, posunął się nawet do wspominania swojej drużynie o umiejętnościach przewidywania Trautmanna: „Nie myślcie, gdzie uderzyć piłkę Trautmannowi. Najpierw uderzcie, potem myślcie. Jeśli spojrzycie i zrobicie to, on odczyta wasze myśli i obroni ją”. Podobnie twierdził piłkarz Manchesteru City, Neil Young: „Jedynym sposobem, by na treningu pokonać go strzałem, było przestrzelenie”. Trautmann w młodości grał w piłkę ręczną, wobec czego potrafił daleko wyrzucać piłkę, czym rozpoczynał ataki swojej drużyny. Gyula Grosics używał takiego rozwiązania, na przykład w wygranym w 1953 roku meczu Węgier nad Anglią 6:3.
Trautmann z trudem przyjmował krytykę i jedynie jego bliscy przyjaciele mogli mu sugerować zmiany w sposobie gry. Okazyjnie rozwodził się on nad błędami, które źle wpływały na jego koncentrację; jego przyjaciel Stan Wilson nazwał to „skubaniem stokrotek”. Jego temperament czasami powodował problemy – niejednokrotnie został wyrzucony z boiska.
W ciągu swojej kariery Trautmann otrzymał wiele pochwał ze strony czołowych postaci piłki nożnej. Spytany o najlepszego bramkarza w historii, Lew Jaszyn odpowiedział: „Było tylko dwóch bramkarzy światowej klasy. Jeden to Lew Jaszyn. Drugim był niemiecki chłopak, który grał w Manchesterze – Trautmann”. Były bramkarz Arsenalu Londyn – Bob Wilson, nazwał Trautmanna „bohaterem z dzieciństwa”, a Gordon Banks powiedział, że Trautmann miał wpływ na jego styl gry.
Kariera trenerska.
Po kilku miesiącach rozważania o swojej przyszłości, Niemiec otrzymał telefon od prezesa Stockport County, Victora Bernarda, który zaoferował mu stanowisko generalnego menedżera. Stockport był klubem niższej ligi z niewielkim budżetem, a zatrudnienie Trautmanna było próbą poprawienia wizerunku klubu. Wielu ludzi w lokalnej społeczności kibicowało bądź to Manchesterowi City, bądź Manchesterowi United, więc - by ożywić zainteresowanie - Trautmann i Bernard zdecydowali, że mecze będą rozgrywane w piątkowe wieczory, kiedy to żaden klub z Manchesteru nie grał. Zwiększyło to dochody, ale klub grał słabo. Na skutek konfliktu z Bernardem Trautmann zrezygnował z funkcji w roku 1966. W latach 1967–1968 Trautmann był trenerem zespołu Preußen Münster, z którym zdobył 13. miejsce w Regionallidze, a następnie na krótko został trenerem klubu Opel Rüsselsheim. Następnie DFB wysłał go do krajów bez narodowych struktur piłkarskich. Wpierw Trautmann był trenerem reprezentacji Mjanmy, z którą w 1972 roku awansował na Igrzyska Olimpijskie oraz zdobył Puchar Prezydenta (turniej, w którym brały udział kraje południowoazjatyckie). Następnie pracował w Tanzanii, Liberii, Pakistanie oraz Jemenie. W 1988 przeszedł na emeryturę i zamieszkał w Hiszpanii.
Nagrody.
Za pracę na rzecz poprawy stosunków angielsko-niemieckich w 2004 roku Trautmann został odznaczony Orderem Imperium Brytyjskiego. W roku 2005 znalazł się w Galerii Sław National Football Museum.
Życie prywatne.
Trautmann ożenił się z Brytyjką Margaret Friar w 1950 roku, ale rozwiódł się z nią w latach 60. Mieli oni trójkę synów: Johna, Marka i Stephena. John zginął w wieku pięciu lat w wypadku samochodowym, kilka miesięcy po finale Pucharu Anglii w 1956 roku. Według byłej żony Trautmanna walka o pogodzenie się z tą stratą doprowadziła do rozpadu ich małżeństwa. W latach 70., podczas pobytu w Birmie, ożenił się z Niemką Ursulą Van der Heyde; rozwiedli się w 1982 roku. Od 1990 roku Trautmann mieszkał z trzecią żoną, Marlis, w małym bungalow niedaleko Walencji. Założył on fundację, pomagającą poprzez piłkę nożną w poprawie stosunków angielsko-niemieckich.

</doc>
<doc id="1881462" url="https://pl.wikipedia.org/wiki?curid=1881462" title="Droga bez powrotu 2 (ścieżka dźwiękowa)">
Droga bez powrotu 2 (ścieżka dźwiękowa)

Wrong Turn 2 OST – ścieżka dźwiękowa z filmu "Droga bez powrotu 2" (2007), wydana 18 września 2007 roku. Na albumie zawarto kompozycje autorstwa Beara McCreary'ego.

</doc>
<doc id="1881476" url="https://pl.wikipedia.org/wiki?curid=1881476" title="Allsvenskan (1960)">
Allsvenskan (1960)

Sezon 1960 był 36. sezonem Allsvenskan – najwyższej klasy rozgrywkowej w Szwecji. Rozpoczął się 16 kwietnia, a zakończył 16 października. Tytułu nie obroniła drużyna Djurgårdens IF. Nowym mistrzem Szwecji został zespół IFK Norrköping. Tytuł króla strzelców zdobył Rune Börjesson, który w barwach Örgryte IS strzelił 24 gole.

</doc>
<doc id="1881480" url="https://pl.wikipedia.org/wiki?curid=1881480" title="Maurycy Urstein">
Maurycy Urstein

Maurycy Urstein (ur. 21 września 1872 w Warszawie, zm. 4 kwietnia 1940 tamże) – polski lekarz psychiatra i neurolog.
Życiorys.
Urodził się w Warszawie w rodzinie polskich Żydów, jako syn Stanisława Ursteina (1832–1914) i Balbiny z domu Przedborskiej (1851–1934). Miał dziewięcioro rodzeństwa. Jego starszym bratem był warszawski pianista Ludwik Urstein (1870–1939), młodszym – piosenkarz i aktor Józef „Pikuś” Urstein (1884–1923). Wujem Maurycego był Ludwik Przedborski (1857–1911).
Uczęszczał najpierw do prywatnej szkoły Izaaka Methala na Nalewkach, następnie uczył się w gimnazjach w Warszawie i Gdańsku, po czym studiował medycynę na Uniwersytecie Fryderyka Wilhelma w Berlinie. Tytuł doktora medycyny otrzymał 10 sierpnia 1900. Dyplom nostryfikował na Uniwersytecie Kazańskim. Był uczniem Friedricha Jolly’ego w Berlinie i Emila Kraepelina, najpierw w Heidelbergu, potem w Monachium. Przez kilka lat był asystentem w poliklinice Samuela Goldflama. Podczas wojny rosyjsko-japońskiej powołany do armii carskiej jako lekarz wojskowy, w 1905 przebywał w Turkiestanie, gdzie kierował tamtejszym szpitalem cholerycznym. Przez półtora roku służby wojskowej zwiedził także Bucharę i Kraj Zabajkalski. Podczas I wojny światowej był dyrektorem rosyjskiego szpitala Czerwonego Krzyża, głównym pełnomocnikiem Czerwonego Krzyża frontu zachodniego i prezesem rady lekarskiej w Mińsku.
W kwietniu 1922 z ramienia Urzędu Emigracyjnego odwiedził Stany Zjednoczone. Miał możliwość zapoznania się z warunkami podróży emigrantów, w hotelach i portach, a także ich kontroli na Ellis Island. W październiku 1923 odwiedził Stany Zjednoczone ponownie. W maju 1924 miał gościnny wykład na spotkaniu Chicago Neurological Society.
W latach 1926–1927, również w służbie Urzędu Emigracyjnego, zwiedzał kraje skandynawskie. W latach 1928–1930 przebywał w różnych krajach Ameryki Łacińskiej, badając m.in. warunki sanitarno-higieniczne w koloniach polskich w Argentynie. Miał też gościnne wykłady na Uniwersytecie w Buenos Aires i w Brazylii.
Należał do Międzynarodowej Ligi Przeciwpadaczkowej, był członkiem Izby Lekarskiej Warszawsko-Białostockiej, członkiem honorowym Towarzystwa Neurologiczno-Psychiatrycznego w Buenos Aires.
W Warszawie mieszkał w latach 20. przy ulicy Polnej 72, potem pod adresem Nowogrodzka 43. Prowadził praktykę prywatną. Jego pacjentami byli m.in. Karol Szymanowski i Paweł Kochański. Wyznawał religię mojżeszową.
Zmarł w kwietniu 1940.
Dorobek naukowy.
Opublikował ponad 100 prac, w językach polskim, niemieckim, rosyjskim, angielskim, hiszpańskim i portugalskim. Współpracował z redakcjami „Nowin Lekarskich”, „Centralblatt für Nervenheilkunde und Psychiatrie”, „Centralblatt für die medizinischen Wissenschaften” i „Therapie der Gegenwart”. Autor szeregu artykułów i monografii na temat schizofrenii (na której określenie preferował termin katatonii). Jego prace były głośne w latach 30., a szczególny typ psychoz nazywano „psychozami Ursteina” (niem. "Ursteinpsychosen", ang. "Urstein psychoses").
W 1923 zajął stanowisko w sprawie Eligiusza Niewiadomskiego, dowodząc, że zabójca Narutowicza cierpi na chorobę psychiczną. Swoją tezę przedstawił w wydanej w tym samym roku broszurze. Pisał w niej m.in.:
„Całe życie jego jest wyrazem owej ciężkiej choroby, która z żywiołową koniecznością musiała doprowadzić do owego tragicznego rezultatu. W każdym razie nie był on zdolny właściwie pokierować swoim życiem i zdobyć sobie należne stanowisko społeczne. Przy tym pozwolił się stopniowo opanować ideom, które, być może, pierwotnie wynikały jeszcze zniechęci osobistych, lecz które w następstwie rozwinęły się w tak oczywiście niedorzeczny sposób, że ich związek ze stanowiska psychologicznego wcale ująć się nie daje. Do tego się dołącza wielka nietrafność, raczej zupełny brak sądu, słaba wola, megalomania w ocenianiu własnej osoby, typowe idee reformatorskie, nieobliczalne postępki, dziwactwa w obejściu i inne cechy charakterystyczne dla katatonii”.
W 1924 ukazała się w Stanach Zjednoczonych jego praca poświęcona procesowi Leopolda i Loeba. Była to pierwsza z wielu prac podejmujących zagadnienie psychiki tych młodocianych morderców. Psychiatrii sądowej poświęcił wydane w 1933 studium "Przestępczość a psychoza".

</doc>
<doc id="1881489" url="https://pl.wikipedia.org/wiki?curid=1881489" title="Sonaty fortepianowe op. 14 Beethovena">
Sonaty fortepianowe op. 14 Beethovena

Dwie sonaty fortepianowe op. 14 Ludwiga van Beethovena zostały napisane w latach 1798-99 i zadedykowane baronowej Josefie von Braun. Należą do dorobku wczesnego okresu twórczości Beethovena.

</doc>
<doc id="1881513" url="https://pl.wikipedia.org/wiki?curid=1881513" title="Matsuo Bashō">
Matsuo Bashō



</doc>
<doc id="1881520" url="https://pl.wikipedia.org/wiki?curid=1881520" title="Anastazja Michaiłowna Romanowa">
Anastazja Michaiłowna Romanowa



</doc>
<doc id="1881523" url="https://pl.wikipedia.org/wiki?curid=1881523" title="God Save the King">
God Save the King



</doc>
<doc id="1881525" url="https://pl.wikipedia.org/wiki?curid=1881525" title="Max Emmanuel Mandelstamm">
Max Emmanuel Mandelstamm



</doc>
<doc id="1881527" url="https://pl.wikipedia.org/wiki?curid=1881527" title="Moritz Urstein">
Moritz Urstein



</doc>
<doc id="1881528" url="https://pl.wikipedia.org/wiki?curid=1881528" title="Dixie (Stany Zjednoczone)">
Dixie (Stany Zjednoczone)

Dixie (znane również jako Dixieland lub Dixie's Land) – to potoczne określenie południowo-wschodniej części Stanów Zjednoczonych.
Do Dixie zalicza się obecnie następujące stany: Alabama, Arkansas, Delaware, Floryda, Georgia, Karolina Południowa, Karolina Północna, Kentucky, Luizjana, Maryland, Missisipi, Oklahoma, Teksas, Tennessee, Wirginia i Wirginia Zachodnia, a także Dystrykt Kolumbii.
Pochodzenie słowa.
Pochodzenie nazwy "Dixie" jako synonimu Południa USA nie jest pewne. Źródłosłów wyjaśnia się najczęściej jedną z trzech teorii:
Dixie w kulturze.
"Dixie", jako nazwa odróżniającej się historycznie i kulturowo części Stanów Zjednoczonych, często pojawia się w wytworach kultury popularnej i biznesie. Wiele przedsiębiorstw działających na południu Stanów Zjednoczonych włącza słowo "Dixie" w nazwę. Jednym z najbardziej znanych przykładów jest nazwa supermarketów „Winn-Dixie”. W 1976 roku przeprowadzono badania liczby firm posiadających w nazwie słowo Dixi w porównaniu do liczby przedsiębiorstw mających w nazwie przymiotnik „amerykański” (ang. "American"). Wykazały one, że w stanach, które w czasie wojny secesyjnej zaliczały się do Południa, było o 6% więcej firm mających w nazwie "Dixie" niż "American". Wyjątkiem okazał się Texas, gdzie liczba firm z "Dixie" i "American" w nazwie była porównywalna.
"Dixie" pojawia się również w muzyce. Popularna amerykańska piosenka z XIX wieku – „Dixie” (znana też pod tytułem „I wish I was in Dixie”) – stała się swoistym hymnem Konfederacji w czasach wojny secesyjnej.
Wątek Dixie pojawia się w wielu utworach muzyki rozrywkowej, jest poruszony między innymi w piosence An American Trilogy wykonywanej na żywo przez Elvisa Presleya na jego koncertach w latach 1972 – 1974.
Słowem Dixie określa również zespoły białych muzyków grających jazz w tradycyjnym stylu nowoorleańskim.

</doc>
<doc id="1881533" url="https://pl.wikipedia.org/wiki?curid=1881533" title="Wojewódzka Biblioteka Publiczna im. Emilii Sukertowej-Biedrawiny w Olsztynie">
Wojewódzka Biblioteka Publiczna im. Emilii Sukertowej-Biedrawiny w Olsztynie

Wojewódzka Biblioteka Publiczna im. Emilii Sukertowej-Biedrawiny w Olsztynie jest samorządową instytucją kultury, finansowaną przez urząd marszałkowski województwa warmińsko-mazurskiego. 
Siedziba biblioteki znajduje się przy ul. 1 Maja 5, a wypożyczalnia główna ulokowana została w Starym Ratuszu, mieszczącym się w samym środku olsztyńskiej starówki, przy na ul. Stare Miasto 33.
Historia.
Wojewódzką Bibliotekę Publiczną w Olsztynie powołano w 1950 (oficjalne otwarcie nastąpiło 3 maja 1951) celem zapewnienia opieki merytorycznej nad siecią placówek terenowych. Okres organizacji WBP trwał od 27 lipca 1950 do 3 maja 1951. W 1952 WBP, działająca dotychczas w skrajnie trudnych warunkach lokalowych, została umieszczona wraz z Miejską Biblioteką Publiczną w odbudowanym zabytkowym Starym Ratuszu. W 1955 obie placówki zostały połączone w jedną instytucję: Wojewódzką i Miejską Bibliotekę Publiczną.
14 października 1971, z okazji jubileuszu dwudziestopięciolecia, Wojewódzkiej i Miejskiej Bibliotece Publicznej nadano imię Emilii Sukertowej-Biedrawiny, która to zainicjowała, kontynuowane przez Bibliotekę, opracowywanie i wydawanie Bibliografii Warmii i Mazur. W 1975 bibliotece przywrócono poprzednią nazwę – Wojewódzka Biblioteka Publiczna.
1 kwietnia 1992 ze struktury organizacyjnej placówki wyłączonych zostało 19 filii. Siedemnaście z nich stało się własnością samorządu miasta Olsztyn i włączonych zostało w strukturę Miejskiego Ośrodka Kultury. Pozostałe dwie filie zostały w późniejszych latach zlikwidowane.
W 1993 r. decyzją Wojewody Olsztyńskiego a później Głównej Komisji Uwłaszczeniowej, budynek Starego Ratusza, w którym mieści się główny księgozbiór Biblioteki, przekazany został na własność Wojewódzkiej Bibliotece Publicznej.
Z dniem 1 stycznia 1999 Wojewódzka Biblioteka Publiczna w Olsztynie stała się instytucją kultury samorządu województwa warmińsko-mazurskiego. Uchwałą Nr XIV/214/00 Sejmiku Województwa Warmińsko-Mazurskiego z dnia 14 marca 2000 nadano jej nowy statut. 
Zadania.
Do podstawowych jej zadań należy: udostępnianie zgromadzonych i opracowanych kolekcji bibliotecznych, pełnienie funkcji ośrodka informacji biblioteczno-bibliograficznej, opracowywanie i publikowanie bibliografii regionalnej, organizowanie obiegu wypożyczeń międzybibliotecznych, sprawowanie opieki merytorycznej nad bibliotekami publicznymi województwa warmińsko-mazurskiego, współdziałanie z samorządami lokalnymi, bibliotekami innych sieci w kraju i za granicą w celu zaspokajania zróżnicowanych potrzeb czytelniczych, oświatowych, kulturalnych i informacyjnych mieszkańców całego regionu.
Dyrektorem od 2003 jest Andrzej Marcinkiewicz (przed nim ponad 20 lat stanowisko to piastował Roman Ławrynowicz).
VariArt.
VariArt – pismo kulturalno-literackie wydawane przez Wojewódzką Bibliotekę Publiczną w Olsztynie. Jest kwartalnikiem, pierwszy numer ukazał się w 2008. Na swoich łamach publikuje twórczość poetów oraz prozaików, tj. Krzysztof Szatrawski, Kazimierz Brakoniecki, Mariusz Sieniewicz, Joanna Wilengowska i inni.

</doc>
<doc id="1881534" url="https://pl.wikipedia.org/wiki?curid=1881534" title="Proletariusz">
Proletariusz



</doc>
<doc id="1881538" url="https://pl.wikipedia.org/wiki?curid=1881538" title="Duszoty">
Duszoty

Duszoty – wieś w Polsce położona w województwie kujawsko-pomorskim, w powiecie rypińskim, w gminie Brzuze.
W latach 1975–1998 miejscowość należała administracyjnie do województwa włocławskiego.

</doc>
<doc id="1881541" url="https://pl.wikipedia.org/wiki?curid=1881541" title="Jon Bakero">
Jon Bakero

Jon Bakero Escudero, znany lepiej jako Jon Bakero (ur. 16 lipca 1971) to były hiszpański piłkarz występujący na pozycji napastnika. Jest bratem José Mari Bakero. Był także jego asystentem w klubie Polonia Warszawa.

</doc>
<doc id="1881542" url="https://pl.wikipedia.org/wiki?curid=1881542" title="Jon Bakero Escudero">
Jon Bakero Escudero



</doc>
<doc id="1881557" url="https://pl.wikipedia.org/wiki?curid=1881557" title="Rajamäki">
Rajamäki

Rajamäki jest małym miastem w Finlandii, w gminie Nurmijärvi. Liczba ludności wynosi około 7500 ludzi. Rajamäki jest najbardziej popularne z gorzelni Altia.

</doc>
<doc id="1881561" url="https://pl.wikipedia.org/wiki?curid=1881561" title="Urstein">
Urstein



</doc>
<doc id="1881576" url="https://pl.wikipedia.org/wiki?curid=1881576" title="Maria Tiemrukowa">
Maria Tiemrukowa



</doc>
<doc id="1881577" url="https://pl.wikipedia.org/wiki?curid=1881577" title="Quasipochodna">
Quasipochodna



</doc>
<doc id="1881581" url="https://pl.wikipedia.org/wiki?curid=1881581" title="Kiczora (Pasmo Jałowieckie)">
Kiczora (Pasmo Jałowieckie)

Kiczora lub Kiczera (905 m) – szczyt Pasma Przedbabiogórskiego (Jałowieckiego), pomiędzy Przełęczą Przysłop (661 m) a Solniskami (879 m). Według regionalizacji Polski opracowanej przez Jerzego Kondrackiego pasmo to należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Nazwa góry jak wiele innych pochodzi z języka wołoskiego i oznacza zarośniętą lasem górę.
W północno-zachodnim kierunku do doliny Stryszawki opada z Kiczory boczny grzbiet z wierzchołkiem Mirków Groń (619 m), w południowo-wschodnim do doliny Skawicy opadają dość łagodny grzbiet zakończony wzniesieniami Surmiaków Groń (766 m) i Niedźwiedziarka (719 m). Stoki Kiczory są dość łagodne, z tego też względu dawniej wycięto na nich znaczną część lasów i tereny przeznaczono na pola uprawne, które wraz z zabudowaniami z wszystkich stron wysoko podchodzą pod szczyt Kiczory. Od północno-wschodniej strony jest tutaj należące do Zawoi sołectwo Przysłop, na północnych stokach na dużej polanie znajduje się należące do miejscowości Stryszawa osiedle Mirkówka. Najwyżej, bo aż pod sam wierzchołek Kiczory podchodziły południowo-wschodnimi stokami pola i zabudowania osiedli Zawoi. O tym, że były tutaj pola orne pola świadczą kupy kamieni zbierane z tych pól. Z powodu nieopłacalności ekonomicznej na najwyżej położonych polach zaprzestano już uprawy i stopniowo zarastają lasem. Nadal jednak Kiczora i jej południowe oraz północno-wschodnie, bezleśne stoki są dobrym punktem widokowym. Rozciąga się stąd panorama widokowa obejmująca Beskid Makowski w kierunku przełęczy Przysłop oraz całe Pasmo Policy i Pasmo Babiogórskie.

</doc>
<doc id="1881582" url="https://pl.wikipedia.org/wiki?curid=1881582" title="Ceratodon monodon">
Ceratodon monodon



</doc>
<doc id="1881583" url="https://pl.wikipedia.org/wiki?curid=1881583" title="Narwalus microcephalus">
Narwalus microcephalus



</doc>
<doc id="1881584" url="https://pl.wikipedia.org/wiki?curid=1881584" title="Narwalus vulgaris">
Narwalus vulgaris



</doc>
<doc id="1881585" url="https://pl.wikipedia.org/wiki?curid=1881585" title="Zoltán Brüll">
Zoltán Brüll

Zoltán Brüll (wym. [], ur. 22 czerwca 1905 w Łuczeńcu, zm. 16 stycznia 1945 w Tatrach) – węgierski taternik i lekarz.
Zoltán Brüll uprawiał taternictwo od 1930 roku, jego partnerami wspinaczkowymi byli głównie Węgrzy, Słowacy i Polacy, m.in. Stanisław Motyka, Jan Sawicki i István Zamkovszky. O swojej próbie przejścia nową drogą zachodniej ściany Łomnicy napisał wspomnieniowy artykuł, który ukazał się 1936 roku w słowackim czasopiśmie turystycznym „Krásy Slovenska”.
W 1944 roku dołączył do słowackiego powstania narodowego i walczył w partyzanckim oddziale „Vysoké Tatry”. Jako lekarz tego oddziału przebywał przez pewien czas w Schronisku Ważeckim, później w Dolinie Krzyżnej i Dolinie Cichej Liptowskiej. Zginął 16 stycznia 1945 roku podczas walki przy partyzanckich bunkrach na stokach Gronika. Początkowo pochowany został wraz z innymi partyzantami na cmentarzu w Kokawie Liptowskiej, w 1947 jego zwłoki przeniesiono na cmentarz żydowski w Łuczeńcu.

</doc>
<doc id="1881586" url="https://pl.wikipedia.org/wiki?curid=1881586" title="Björn Andersson (piłkarz)">
Björn Andersson (piłkarz)

Björn Andersson (ur. 20 lipca 1951 w Perstorp) – szwedzki piłkarz występujący na pozycji obrońcy.
Kariera klubowa.
Andersson zawodową karierę rozpoczynał w 1971 roku w klubie Östers IF. W 1973 roku wywalczył z nim wicemistrzostwo Szwecji. W 1974 roku dotarł z klubem do finału Pucharu Szwecji, jednak Östers przegrało tam 0:2 z Malmö FF. W tym samym roku Andersson przeszedł do Bayernu Monachium. W Bundeslidze zadebiutował 23 listopada 1974 w zremisowanym 2:2 meczu z Rot-Weiss Essen. 19 kwietnia 1975 w wygranym 3:1 spotkaniu z Tennis Borussią Berlin strzelił pierwszego gola w trakcie gry w Bundeslidze. W Bayernie Andersson spędził trzy sezony. W tym czasie zdobył z klubem dwa Puchary Mistrzów (1975, 1976) oraz Puchar Interkontynentalny (1976). W 1977 roku powrócił do Östers IF. W sezonie 1977 zdobył z nim Puchar Szwecji, a w następnym mistrzostwo Szwecji.
Kariera reprezentacyjna.
W reprezentacji Szwecji Andersson zadebiutował 29 czerwca 1972 w wygranym 2:0 towarzyskim meczu z Danią. W 1974 roku został powołany do kadry na Mistrzostwa Świata. Zagrał na nich w czterech spotkaniach swojej drużyny – z Bułgarią (0:0), Holandią (0:0), Urugwajem (3:0) oraz Polską (0:1). Ostatecznie tamten mundial Szwedzi zakończyli na drugiej rundzie. W latach 1972–1977 w drużynie narodowej Andersson rozegrał w sumie 28 spotkań i zdobył jedną bramkę.

</doc>
<doc id="1881588" url="https://pl.wikipedia.org/wiki?curid=1881588" title="Bjorn Andersson">
Bjorn Andersson



</doc>
<doc id="1881590" url="https://pl.wikipedia.org/wiki?curid=1881590" title="Confetti">
Confetti



</doc>
<doc id="1881592" url="https://pl.wikipedia.org/wiki?curid=1881592" title="Zoltan Brull">
Zoltan Brull



</doc>
<doc id="1881594" url="https://pl.wikipedia.org/wiki?curid=1881594" title="Dzwonki (kolor w kartach)">
Dzwonki (kolor w kartach)



</doc>
<doc id="1881600" url="https://pl.wikipedia.org/wiki?curid=1881600" title="Beluga catodon">
Beluga catodon



</doc>
<doc id="1881601" url="https://pl.wikipedia.org/wiki?curid=1881601" title="Delphinapterus beluga">
Delphinapterus beluga



</doc>
<doc id="1881602" url="https://pl.wikipedia.org/wiki?curid=1881602" title="Delphinapterus catodon">
Delphinapterus catodon



</doc>
<doc id="1881603" url="https://pl.wikipedia.org/wiki?curid=1881603" title="Delphinapterus leucas marisalbi">
Delphinapterus leucas marisalbi



</doc>
<doc id="1881604" url="https://pl.wikipedia.org/wiki?curid=1881604" title="Hokej na lodzie na zimowych igrzyskach olimpijskich">
Hokej na lodzie na zimowych igrzyskach olimpijskich

Hokejowe turnieje olimpijskie rozgrywane są od 1920 roku. Turniej mężczyzn wprowadzony został do programu igrzysk podczas letnich igrzysk w Antwerpii, zaś cztery lata później rozgrywki hokeja pojawiły się podczas pierwszych zimowych igrzysk olimpijskich w Chamonix. Turniej kobiet po raz pierwszy odbył się w 1998 roku podczas igrzysk w Nagano. Turniej olimpijski pierwotnie przeznaczony był dla sportowców amatorskich. Od 1988 roku mogli w nim brać udział profesjonalni zawodnicy, zaś od 1998 roku National Hockey League (dalej NHL) pozwoliła graczom tej ligi uczestniczyć w turnieju. Od 1924 do 1988 roku turniej rozgrywany był systemem kołowym, a po zakończeniu serii gier odbywała się runda finałowa, w której również grano systemem kołowym. Medale były przyznawane na podstawie punktów zgromadzonych w tej rundzie. Mecze na igrzyskach rozgrywane są według zasad międzynarodowych, stosowanych podczas turniejów organizowanych przez Międzynarodową Federację Hokeja na Lodzie. Zasady te różnią się od zasad obowiązujących w lidze NHL. Podczas igrzysk odbywają się kontrole antydopingowe prowadzone przez Światową Agencję Antydopingową dotyczące dopingu wydolnościowego. Od momentu wprowadzenia tych testów w 1972 roku, kilku zawodników uzyskało pozytywne wyniki na obecność zakazanych substancji.
W rozgrywkach mężczyzn największe sukcesy w początkowej historii turnieju olimpijskiego osiągnęła reprezentacja Kanady, która w pierwszych siedmiu edycjach zdobyła sześć złotych oraz jeden srebrny medal. W tym okresie często medale zdobywały również reprezentacje Stanów Zjednoczonych, Czechosłowacji i Szwecji. W latach 1920–1968 triumfator turnieju olimpijskiego zostawał jednocześnie mistrzem świata w hokeju na lodzie. Podczas igrzysk olimpijskich w Cortina d’Ampezzo po raz pierwszy wystąpiła drużyna Związku Radzieckiego. Zespół ten zdominował kolejne edycje turnieju, wygrywając w tym czasie siedem z dziewięciu jego edycji, ulegając w 1960 i 1980 roku reprezentacji USA. W 1980 roku hokeiści ZSRR niespodziewanie przegrali z amatorską drużyną gospodarzy w meczu znanym jako "cud na lodzie". Po zwycięstwie w 1952 roku w Oslo reprezentacja Kanady na kolejny złoty medal czekała 50 lat. Zdobyła go podczas turnieju w Salt Lake City, a sukces ten powtórzyła 8 lat później, będąc gospodarzem igrzysk w Vancouver. Inne państwa, które zdobyły tytuł mistrza olimpijskiego w całej historii tych rozgrywek, to: Wielka Brytania w 1936, Wspólnota Niepodległych Państw w 1992, Szwecja w 1994 i 2006 oraz Czechy w 1998 roku. Na podium stawały ponadto: Szwajcaria, Niemcy, Finlandia oraz Rosja.
W 1986 roku Międzynarodowy Komitet Olimpijski (dalej MKOl) umożliwił wszystkim sportowcom (również profesjonalnym) uczestniczenie w igrzyskach olimpijskich, począwszy od 1988 roku. Początkowo sceptycznie do tego pomysłu nastawieni byli działacze zarządzający ligą NHL, którzy aby umożliwić start w turnieju zawodnikom z tej ligi musieliby przerywać rozgrywki w środku sezonu zasadniczego. Jednakże dzięki porozumieniu, od 1998 roku hokeiści wszystkich klubów z Ameryki Północnej mogli brać udział w turnieju olimpijskim, którego format został dopasowany do ligowego terminarza. W 1998 i 2002 roku w pierwszej fazie turnieju mecze rozgrywane były bez zawodników NHL lub sześciu najlepszych drużyn świata tj.: Kanady, Czech, Finlandii, Rosji, Szwecji i Stanów Zjednoczonych, a następnie w fazie decydującej o medalach do składów dołączali zawodnicy z NHL. W 2006 roku format turnieju zmieniono i we wszystkich meczach mogli uczestniczyć zawodnicy z NHL. W 2018 roku pierwszy raz od porozumienia w 1998 roku w turnieju olimpijskim zabrakło zawodników z NHL.
W lipcu 1992 roku MKOl zatwierdził konkurencję hokeja na lodzie kobiet jako konkurencję olimpijską. Jej pierwsza edycja odbyła się w Nagano w 1998 roku. Rozgrywki zdominowały drużyny z Ameryki Północnej, zdobywając dotychczas wszystkie złote medale. W 1998 i 2018 roku wygrały Amerykanki, a w 2002, 2006, 2010 i 2014 roku Kanadyjki. Brązowe medale zdobyły drużyny Szwecji, Finlandii oraz Szwajcarii.
Hokej na sledgach zadebiutował na Zimowych Igrzyskach Paraolimpijskich 1994 w Lillehammer. Chociaż turnieje na igrzyskach paraolimpijskich są mieszane – do udziału dopuszczani są mężczyźni i kobiety – to w historii rozgrywek płeć żeńską reprezentowały dwie zawodniczki. Najbardziej utytułowaną drużyną w hokeju na sledgach jest reprezentacja Stanów Zjednoczonych, która zdobyła cztery złote i jeden brązowy medal olimpijski. Po jednym złotym medalu zdobyły również reprezentacje Szwecji, Norwegii i Kanady.
Hokej w programie olimpijskim.
Pierwszy turniej olimpijski w hokeju na lodzie odbył się podczas Letnich Igrzysk Olimpijskich 1920 w Antwerpii – w czasach, kiedy struktury organizacyjne hokeja dopiero powstawały. Od 15 maja 1908 roku światowym hokejem na lodzie zarządza Międzynarodowa Federacja Hokeja na Lodzie (ang. "International Ice Hockey Federation", IIHF), pierwotnie działająca pod nazwą "Ligue Internationale de Hockey sur Glace" (LIHG). Na Kongresie Olimpijskim w Paryżu w 1914 roku hokej na lodzie został wpisany na listę sportów opcjonalnych, które w przyszłości mogłyby zostać objęte programem olimpijskim. Decyzja o włączeniu tego sportu do programu letnich igrzysk olimpijskich zapadła w styczniu 1920 roku – trzy miesiące przed rozpoczęciem zawodów. Przyczyn debiutu hokeja na lodzie na igrzyskach w 1920 było kilka, m.in. zobowiązanie się pięciu europejskich krajów do wzięcia udziału w turnieju. Istotnym czynnikiem był również głos właścicieli Palais de Glace d'Anvers, gdzie miały być rozgrywane mecze; mianowicie warunkiem odbycia się zawodów w łyżwiarstwie figurowym w tej hali było włączenie hokeja na lodzie do programu olimpijskiego. Mimo że turniej odbył się na igrzyskach w 1920, IIHF zalicza go do rangi mistrzostw świata – tym samym zawody w Antwerpii w 1920 zostały pierwszymi mistrzostwami świata w hokeju na lodzie. Od tego czasu oba wydarzenia odbywały się jednocześnie, a każdy turniej olimpijski w hokeju na lodzie do 1968 uważa się za mistrzostwa świata. Pierwotnie igrzyska olimpijskie były przeznaczone dla amatorów. Zawodowcy z National Hockey League (NHL) i innych profesjonalnych lig byli wyłączeni z udziału w turniejach olimpijskich.
I Zimowe Igrzyska Olimpijskie odbyły się we francuskiej miejscowości Chamonix w 1924 roku. Rozdział 1., artykuł 6., punkt 2. Karty Olimpijskiej (na przykładzie edycji obowiązującej od 2 sierpnia 2015) opisuje sporty zimowe jako „sporty, które uprawia się na śniegu lub lodzie”. MKOl na stałe ustanowił zimowe igrzyska olimpijskie, a hokej na lodzie i łyżwiarstwo figurowe zostały trwale włączone do ich programu. Do 1992 roku odbywały się one tego samego roku co letnie igrzyska olimpijskie. Od 1992 roku zimowe igrzyska olimpijskie są rozgrywane trzeciego roku każdej olimpiady.
Turnieje.
Turniej mężczyzn.
Letnie Igrzyska Olimpijskie 1920.
Pierwszy olimpijski turniej w hokeju na lodzie mężczyzn odbył się podczas letnich igrzysk w 1920 w Antwerpii. Jego organizatorem był komitet, którego członkiem był przyszły prezydent IIHF Paul Loicq. Mecze były rozgrywane według systemu Bergvalla. Pierwsza runda miała format turnieju eliminacyjnego, który wyłaniał złotego medalistę. W drugiej rundzie grały zespoły, które wcześniej przegrały mecze ze złotym medalistą; zwycięzca został nagrodzony srebrnym medalem. W ostatniej rundzie walczyły zespoły, które przegrały zarówno ze zwycięzcą pierwszej i drugiej rundy; zwycięzca otrzymywał brązowy medal.
Turniej odbywał się w dniach 23–29 kwietnia; wzięło w nim udział siedem drużyn: Kanada, Czechosłowacja, Stany Zjednoczone, Szwajcaria, Szwecja, Francja i Belgia. Kanadę reprezentowali zdobywcy Allan Cup – Winnipeg Falcons. Amerykanie na turniej wysłali drużynę gwiazd, która składała się m.in. z czterech zawodników urodzonych w Kanadzie. Reprezentacja Szwecji składała się w większości z zawodników bandy, z których znaczna część nie miała wcześniej styczności z hokejem. Kanadyjczycy wygrali wszystkie trzy spotkania w pierwszej rundzie i zdobyli złoty medal. W finale pokonali Szwedów 27-1. W dwóch kolejnych rundach Stany Zjednoczone zdobyły srebrny, a Czechosłowacja brązowy medal. System Bergvalla był mocno krytykowany, zwłaszcza przez Szwedów, którzy musieli rozegrać sześć meczów w siedem dni (w tym trzy mecze zwycięskie), a zdobywcy brązowego medalu Czechosłowacy trzy (w tym zwycięski jeden). Eric Bergvall, twórca systemu, oświadczył, że został on użyty nieprawidłowo i że wszystkie drużyny przegrane w pierwszej rundzie miały zagrać o srebrny medal (zamiast tylko trzech, które przegrały z Kanadą). Z powodu krytyki system Bergvalla nie został ponownie użyty w rozgrywkach hokeja na lodzie.
1924–1952.
Na pierwszych zimowych igrzyskach w 1924 w Chamonix turniej hokeja na lodzie był rozgrywany systemem kołowym, składającym się z rundy wstępnej i rundy medalowej. O końcowej klasyfikacji decydował stosunek liczby meczów wygranych do meczów przegranych. Format ten był wykorzystywany aż do 1988, chociaż w tym czasie liczba drużyn i rozgrywanych spotkań ulegały nieznacznym zmianom. Reprezentujący Kanadę Toronto Granites zapisali się w historii jako jeden z najbardziej dominujących zespołów w historii igrzysk olimpijskich. Reprezentacja Kanady zdeklasowała drużyny rywali, zdobywając 110 goli i tracąc 3. Na czele klasyfikacji strzelców uplasował się Harry Watson z 36 trafieniami. Amerykanie zdobyli srebrny, a Brytyjczycy brązowy medal. 36 goli Watsona pozostaje rekordem turnieju hokeja na igrzyskach olimpijskich, a liczba 36 punktów (równe golom, ponieważ asysty nie liczyły się w tamtym czasie do punktacji) została poprawiona dopiero w 2010 roku przez Teemu Selänne.
W Zimowych Igrzyskach Olimpijskich 1928 w Sankt Moritz wzięło udział jedenaście drużyn. Kanadyjczycy otrzymali wolny los (ang. "bye"), dzięki czemu turniej rozpoczęli już od rundy medalowej. Odnieśli zwycięstwo we wszystkich swoich spotkaniach, z łącznym stosunkiem bramek 38–0 (11:0 ze Szwecją, 14:0 z Wielką Brytanią i 13:0 ze Szwajcarią). Reprezentacje Szwecji i Szwajcarii zdobyły swoje pierwsze medale – kolejno srebrny i brązowy. Innym wydarzeniem był debiut drużyny niemieckiej, która ukończyła turniej na dziewiątym miejscu. Na igrzyskach w 1932 Kanada ponownie zdobyła złoto, ale tym razem w turnieju udział brały cztery drużyny, które grały ze sobą dwukrotnie. Niemcy zdobyły historyczny brązowy medal, pierwszy w tej dyscyplinie sportu dla tego kraju.
Dwa dni przed Zimowymi Igrzyskami Olimpijskimi 1936 w Garmisch-Partenkirchen kanadyjscy oficjele złożyli protest dotyczący dwóch graczy brytyjskiego zespołu – Jamesa Fostera i Alexa Archera, którzy grali w Kanadzie, ale przenieśli się bez zgody do klubów występujących w English National League. Dawało im to możliwość występowania w barwach Wielkiej Brytanii podczas igrzysk. IIHF przyznała rację Kanadyjczykom, ale reprezentacja Wielkiej Brytanii zagroziła wycofaniem się z turnieju w przypadku wykluczenia z zawodów Fostera i Archera. By uniknąć konfliktu, na krótko przed rozpoczęciem igrzysk Kanadyjczycy wycofali protest. Turniej składał się z czterech grup z udziałem piętnastu drużyn. Wielka Brytania jako pierwsza drużyna w historii pokonała Kanadę i zdobyła złoto olimpijskie. Kanadyjczycy zdobyli srebro, a Amerykanie brąz. II wojna światowa uniemożliwiła przeprowadzenie Zimowych Igrzysk Olimpijskich 1940 i 1944.
Niedługo przed igrzyskami w Sankt Moritz światło dzienne ujrzał konflikt między dwoma amerykańskimi związkami hokejowymi – American Hockey Association (AHA) i Amateur Athletic Union (AAU). AAU, który zarządzał amatorskim hokejem w Stanach Zjednoczonych od 1930 roku, został wykluczony przez IIHF w 1947 roku, kiedy odmówił wsparcia drużyny składającej się z graczy z AHA. AAU stał na stanowisku, że pensje zawodników zrzeszonych w AHA są jawne, a w tamtym czasie igrzyska olimpijskie były przeznaczone wyłącznie dla amatorów (zarabianie na grze wykluczało amatorskość). Organizator igrzysk, Szwajcarski Olimpijski Komitet Organizacyjny (ang. "Swiss Olympic Organizing Committee", SOOC) przyjął skargę AHA, lecz Avery Brundage, wpływowy działacz Komitetu Olimpijskiego Stanów Zjednoczonych (ang. "United States Olympic Committee", USOC), zagroził wycofaniem z turnieju drużyny amerykańskiej w przypadku włączenia do turnieju reprezentacji AHA. W odpowiedzi IIHF zagroziła całkowitym wycofaniem rozgrywek w hokeju na lodzie z igrzysk, jeśli drużyna AHA nie zostałaby dopuszczona do gry. MKOl zasugerował wykluczenie obu amerykańskich zespołów, ale organizator (SOOC) nie przystał na tę propozycję. MKOl postanowił zmienić turniej w hokeju w nieoficjalne rozgrywki, ale odstąpił od tego planu gdy został osiągnięty kompromis. Drużyna AHA została dopuszczona do turnieju, ale nie była uznawana za oficjalnego uczestnika i nie miała możliwości zdobycia medalu. Ostatecznie reprezentacja AHA zajęła czwarte miejsce. Czechosłowacja i Kanada wygrały po siedem spotkań, a w meczu między sobą nie potrafiły rozstrzygnąć meczu na korzyść którejkolwiek z drużyn. Złoty medal został przyznany na podstawie różnicy goli – Kanadyjczycy ze średnią zdobytych 13,8 goli na mecz zdobyli złoto, w porównaniu do Czechosłowaków, którzy strzelali średnio 4,4 gola na mecz. Reprezentacja Czechosłowacji czyniła postępy, które przyniosły jej złoto w mistrzostwach świata w 1947 i 1949 roku.
W Zimowych Igrzyskach Olimpijskich 1952 w Oslo złoto przypadło Kanadyjczykom – drugi raz z rzędu. Na kolejny tytuł mistrzów olimpijskich czekali oni 50 lat. Amerykanie zdobyli srebrny, a Szwedzi brązowy medal. Na turnieju zadebiutowała reprezentacja Finlandii.
1956–1976.
Pierwsze mistrzostwa świata, w których udział wzięła reprezentacja Związku Radzieckiego, odbyły się w 1954 roku. Debiutanci pokonali Kanadyjczyków i zdobyli swój pierwszy złoty medal. Na Zimowych Igrzyskach Olimpijskich 1956 w Cortina d’Ampezzo drużyna Związku Radzieckiego wygrała wszystkie spotkania i zdobyła swój pierwszy złoty medal olimpijski. Reprezentacja Kanady przegrała w rundzie medalowej zarówno z ZSRR, jak i ze Stanami Zjednoczonymi, plasując się na trzecim miejscu podium. Na igrzyskach olimpijskich w 1960 w Squaw Valley po raz pierwszy i jak dotąd ostatni wystąpiła reprezentacja Australii. Faworytów do zdobycia złotego medalu upatrywano w reprezentacjach Kanady, Związku Radzieckiego, Czechosłowacji i Szwecji, ale wszystkie zostały pokonane przez drużynę amerykańską, która wygrała wszystkie siedem meczów i wywalczyła swój pierwszy złoty medal olimpijski. Kanadyjczycy zdobyli srebrny, a drużyna Związku Radzieckiego brązowy medal.
Na igrzyskach w 1964 w Innsbrucku turniej zdominowała drużyna Związku Radzieckiego, która zdobyła złoty medal, wygrywając wszystkie siedem spotkań. Kanadyjczycy z pięcioma zwycięstwami i dwoma porażkami mieli taką samą liczbę zwycięstw i porażek co Szwedzi i Czechosłowacy. Przed 1964 rokiem, w przypadku takiej samej liczby meczów wygranych i przegranych, o końcowej klasyfikacji decydowała różnica bramek w rundzie medalowej. Przy zastosowaniu tych zasad, Kanada zakończyłaby turniej na trzecim miejscu, wyprzedzając Czechosłowację. Na turnieju olimpijskim w Innsbrucku zasady zostały jednak zmienione. Do ustalenia różnicy bramek wzięto pod uwagę wszystkie mecze, a nie jak dotychczas, tylko z rundy medalowej. W efekcie reprezentacja Kanady została bez medalu. W tamtym czasie igrzyska olimpijskie były traktowane jak mistrzostwa świata. Jeśli zastosowanoby niezmienione zasady z tych rozgrywek, Kanada zakończyłaby turniej z brązowym medalem mistrzostw świata.
Radziecka dominacja była kontynuowana na igrzyskach olimpijskich w 1968 w Grenoble i została udokumentowana trzecim złotym medalem olimpijskim z rzędu. Czechosłowacja i Kanada zdobyły kolejno srebrny i brązowy medal. Igrzyska w 1968 były ostatnimi, na których zawody były uznawane za mistrzostwa świata. Po sporze, dotyczącym wystawiania w składach profesjonalnych graczy, Kanada nie wystawiła swojej reprezentacji w rozgrywkach międzynarodowych w 1970. Protest trwał również podczas igrzysk olimpijskich w 1972 w Sapporo i w 1976 w Innsbrucku. Reprezentacja Związku Radzieckiego, na czele z bramkarzem Władisławem Trietjakiem, a także napastnikami Walerijem Charłamowem, Aleksandrem Jakuszewem, Władimirem Pietrowem i Borisem Michajłowem, zdobyła złoto w obu turniejach olimpijskich. W 1971 Amerykanie zajęli ostatnie miejsce na mistrzostwach świata i spadli do I Dywizji. Drużyna zakwalifikowała się jednak na igrzyska olimpijskie w 1972 i zdobyła srebro. Tym samym Amerykanie zostali pierwszą drużyną z I Dywizji, która zdobyła medal olimpijski. W 1972 brąz przypadł Czechosłowacji. W 1976 Czechosłowacja zdobyła srebro, a RFN brąz. W tym samym turnieju do protestującej przeciwko zakazowi korzystania z profesjonalnych graczy Kanady dołączyła Szwecja, która również nie wystawiła swojej reprezentacji.
1980: "Cud na lodzie".
W 1980 zimowe igrzyska olimpijskie powróciły do Lake Placid. W turnieju wzięło udział dwanaście drużyn, w tym po raz pierwszy od 12 lat reprezentacja Kanady. Związek Radziecki startował w roli faworyta, a z powodu trwającej zimnej wojny rywalizacja z drużyną amerykańską nabrała również politycznego wymiaru. Prowadzona przez Herba Brooksa reprezentacja Stanów Zjednoczonych, która w dużej mierze składała się ze studentów, w pierwszej rundzie najpierw zremisowała ze Szwedami, a następnie niespodziewanie wygrała z drużyną czechosłowacką. Do rundy medalowej poza Amerykanami awansowały również drużyny Szwecji, Finlandii i Związku Radzieckiego.
22 lutego 1980 rozegrano mecz rundy medalowej pomiędzy Amerykanami a reprezentacją radziecką, który przeszedł do historii jako „cud na lodzie” (ang. "Miracle on Ice"). Sowieci objęli prowadzenie 2–1, ale na sekundę przed zakończeniem pierwszej tercji Amerykanie wyrównali. Na drugą tercję w bramce pojawił się Władimir Myszkin, zastępując Władisława Trietjaka. Na jej samym początku Sowieci objęli prowadzenie, jednak dzięki dobrej grze bramkarza Jima Craiga, Amerykanie nie pozwolili drużynie radzieckiej na zwiększenie różnicy bramek. W trzeciej tercji Amerykanie trafili dwukrotnie – raz grając w przewadze, a drugi na 10 minut przed zakończeniem spotkania, gdy Myszkina pokonał kapitan Mike Eruzione. Craig powstrzymał kolejne ataki Sowietów i drużyna amerykańska zachowała prowadzenie 4-3. W ostatnich sekundach spotkania, Al Michaels, komentator American Broadcasting Company wypowiedział słynne zdanie: „Do you believe in miracles? Yes!” ("Czy wierzycie w cuda? Tak!").
Ostateczna klasyfikacja bazowała na liczbie punktów zdobytych w meczach przeciwko drużynom występującym w rundzie medalowej. Mimo błędnego przekonania, że Amerykanie zdobyli złoto bezpośrednio po zwycięstwie nad Sowietami, to "de facto" złoty medal zdobyli dwa dni później, po pokonaniu Finów 4-3. Związek Radziecki turniej zakończył ze srebrem, a brąz trafił w ręce Szwedów. W 2008 roku IIHF wybrała "cud na lodzie" najważniejszym wydarzeniem hokejowym na stulecie swojego istnienia.
1984–1994.
W związku z powołaniem do kadry Kanady na Zimowe Igrzyska Olimpijskie 1984 w Sarajewie zawodników z historią w zawodowym hokeju: Marka Morrisona. Dona Dietricha, Mario Gosselina i Dana Wooda, Komitet Olimpijski Stanów Zjednoczonych (USOC) złożył oficjalny protest. Kanada zagroziła wycofaniem się z turnieju w przypadku korzystnego dla Amerykanów werdyktu MKOl. Decyzją MKOl ze składów reprezentacji musieli zostać usunięci zawodnicy z przeszłością w NHL: Mark Morrison i Don Dietrich z Kanady, Jim Corsi i Rich Bragnalo z Włoch oraz Greg Holst z Austrii; Mario Gosselin przed turniejem olimpijskim związał się z Quebec Nordiques, jednak nie rozegral jeszcze meczu w profesjonalnych rozgrywkach, natomiast Dan Wood występował wyłącznie w Central Hockey League. Na turnieju w Sarajewie hokeiści Związku Radzieckiego zdobyli swój szósty złoty medal. Czechosłowacja i Szwecja wywalczyły kolejno srebrny i brązowy medal. Cztery lata później, na igrzyskach w 1988 w Calgary, drużyna radziecka zdobyła swój siódmy i zarazem ostatni złoty medal. W ostatnim występie w historii na igrzyskach olimpijskich przeciwnikiem reprezentacji Związku Radzieckiego byli Finowie, którzy nie byli postrzegani jako kandydat do medalu. Mimo długiej historii występów w mistrzostwach świata – począwszy od 1939 roku – Finlandia nie miała w dorobku ani jednego medalu. W historycznym dla tej reprezentacji meczu Finowie pokonali Związek Radziecki 2–1 i zdobyli srebro. W niektórych przypadkach złoty medalista był wyłoniony jeszcze przed rozegraniem ostatniego meczu; z tego względu IIHF postanowiła zmienić format turnieju. Podczas kongresu w 1990 roku IIHF wprowadziła system play-offów, który zadebiutował na Zimowych Igrzyskach Olimpijskich 1992 w Аlbertville. W pierwszej rundzie drużyny były podzielone na dwie grupy, w których mecze rozgrywano w systemie kołowym. Drużyny z dwóch ostatnich miejsc w obu grupach walczyły o miejsca 9–12 w rundzie pocieszenia. Reprezentacje, które w grupach zajęły miejsca 1–4, awansowały do rundy pucharowej, która kończyła się meczem finałowym o złoto.
Do 1989 roku zawodnicy żyjący za żelazną kurtyną nie byli dopuszczani przez radzieckie władze do gry w NHL, jednak po mistrzostwach świata w 1989 zakaz transferowy został zdjęty. Wielu z najlepszych radzieckich zawodników wyjechało za ocean, by grać w NHL, w tym „Rosyjska Piątka” – Igor Łarionow, Wiaczesław Fietisow, Władimir Кrutow, Siergiej Makarow i Aleksiej Kasatonow. Po rozpadzie Związku Radzieckiego w grudniu 1991 dziewięć byłych republik radzieckich zostało włączonych do struktur IIHF i rozpoczęło swoje występy na arenie międzynarodowej. Na igrzyskach w 1992 roku reprezentacje Armenii, Białorusi, Kazachstanu, Rosji, Uzbekistanu i Ukrainy wystartowały pod flagą olimpijską jako Wspólnota Niepodległych Państw, która w finale odniosła zwycięstwo nad reprezentacją Kanady i zdobyła złoto. Na najniższym miejscu podium turniej zakończyła Czechosłowacja.
1 stycznia 1993 Czechosłowacja podzieliła się na dwa osobne państwa: Czechy i Słowację. IIHF uznała Czechy prawnym następcą Czechosłowacji, co pozwoliło reprezentacji tego kraju utrzymać pozycję w najwyżej dywizji mistrzostw świata, podczas gdy Słowacja musiała rozpoczynać rozgrywki w najniższej II Dywizji. Słowacy występ w igrzyskach wywalczyli w kwalifikacjach. Oba kraje, jak również Rosja, zadebiutowały w turnieju olimpijskim podczas Zimowych Igrzysk Olimpijskich 1994 w Lillehammer. Słowacja i Finlandia zakończyły rundę grupową bez porażki. Słowacy w ćwierćfinale przegrali z Rosjanami, którzy w meczu o brązowy medal ulegli Finom. W finale pomiędzy Szwecją i Kanadą wynik został rozstrzygnięty w rzutach karnych (ang. "shootout") – po zakończeniu 3. tercji na tablicy widniał remis 2–2. W pierwszych w historii finałów igrzysk rzutach karnych zawodnicy obu drużyn strzelili po dwie bramki. Następnym przy krążku był Szwed Peter Forsberg, który zdobył jedną z najsłynniejszych bramek w historii igrzysk, sugerując strzał z forhendu, a do bramki wpychając krążek jednoręcznym bekhendem tuż obok bramkarza Coreya Hirscha. Strzał Kanadyjczyka Paula Kariya został obroniony przez Tommy’ego Salo i Szwecja zdobyła swój pierwszy złoty medal olimpijski. Moment oddawania strzału przez Forsberga został uwieczniony na znaczku pocztowym. O wielkim znaczeniu dla Szwedów tamtej chwili świadczy fakt, że miejsce na nim z reguły jest zarezerwowane dla królów. Jednak między filatelistycznym odwzorowaniem, a rzeczywistym zdjęciem występują niewielkie różnice; Corey Hirsch na plecach ma numer 11., a nie 1. jak w rzeczywistości, natomiast bluza zamiast koloru czerwonego jest niebieska. W przeciwieństwie do Forsberga, zawstydzony przepuszczonym krążkiem Hirsch nie zgodził się na wykorzystanie swojego wizerunku na znaczku pocztowym, czego niedługo później żałował.
1998–2022.
W 1995 roku MKOl, IIHF, NHL i NHLPA doszły do porozumienia, na mocy którego zawodnicy NHL mieli możliwość występowania na igrzyskach. Format turnieju na igrzyskach w 1998 w Nagano został dostosowany do terminarza NHL. 7 lutego rozpoczęła się runda wstępna (dwie grupy; z każdej awansowała jedna reprezentacja do rundy grupowej), w której nie uczestniczyli zawodnicy NHL ani reprezentacje „wielkiej szóstki” (Kanady, Republiki Czeskiej, Finlandii, Rosji, Szwecji i Stanów Zjednoczonych). Tego samego dnia w NHL odbywały się jeszcze mecze, które następnie zostały wstrzymane na kolejne 17 dni, by dać zawodnikom czas na aklimatyzację po przybyciu do Nagano. Format turnieju był krytykowany za to, że uniemożliwiał reprezentacjom korzystanie z zawodników NHL w przeciągu całego turnieju. Sześć najlepszych drużyn otrzymało bezpośrednią przepustkę do rundy grupowej, w której zmagania rozpoczęły 13 lutego. Będąca faworytem do zdobycia złotego medalu reprezentacja Kanady niespodziewanie przegrała z drużyną czeską w półfinale, a następnie straciła brąz w spotkaniu z Finami. Czesi na czele z bramkarzem Dominikiem Haškiem odnieśli zwycięstwo nad reprezentacją Rosji, która pokonała ich w grupie sześć dni wcześniej. Tym samym reprezentacja Czech zdobyła swój pierwszy złoty medal w tej dyscyplinie sportu. W trakcie turnieju Rosjanin, Pawieł Bure ustanowił olimpijski rekord, zdobywając pięć bramek w jednym meczu (w spotkaniu półfinałowym z Finlandią). Szwed Ulf Samuelsson został wykluczony z turnieju po wyjściu na jaw informacji o złożeniu przez niego wniosku o amerykańskie obywatelstwo. Zgodnie z obowiązującym w tamtym czasie szwedzkim prawem podwójne obywatelstwo było niedozwolone. Samuelsson wystąpił w pierwszym meczu z Białorusią, mimo to Szwecja zachowała zdobyte punkty za zwycięstwo. Czeski Komitet Olimpijski stał na stanowisku, że Szwecja powinna stracić punkty i złożył protest do Sportowego Sądu Arbitrażowego, który jednak został odrzucony.
Ten sam format turnieju został wykorzystany podczas igrzysk w 2002 w Salt Lake City. W kwalifikacjach do turnieju olimpijskiego IIHF brała pod uwagę końcową klasyfikację mistrzostw świata w 1999 – pierwsza szóstka awansowała bezpośrednio do rundy grupowej turnieju olimpijskiego, a reprezentacje z miejsc 7–8 premiowane były do rundy wstępnej. Rywalizacja o miejsca 9–14 i udział w rundzie wstępnej odbywały się w innych turniejach. Przerwa w rozgrywkach NHL rozpoczęła się dopiero w trakcie drugiego tygodnia igrzysk. Ze względu na to, że turniej odbywał się w Stanach Zjednoczonych, gdzie zlokalizowana była zdecydowana większość drużyn NHL, reprezentacje w meczach rundy wstępnej mogły korzystać wyłącznie z tych zawodników NHL, którzy nie byli w tym czasie zobligowani do grania w klubach. Słowacja była szczególnie dotknięta tym ograniczeniem, przez co nie zdołała awansować do rundy grupowej. Trzy miesiące później, na mistrzostwach świata w 2002, Słowacy zdobyli złoto. Fiński środkowy Raimo Helminen stał się pierwszym hokeistą, który wziął udział w sześciu turniejach igrzysk olimpijskich. Ćwierćfinałowe zwycięstwo Białorusi ze Szwecją jest jedną z największych niespodzianek hokeja od "cudu na lodzie" w 1980. Białorusini w półfinale ulegli Kanadyjczykom, a w meczu o brąz Rosjanom. "Team Canada" prezentowała się znacznie lepiej niż w fazie grupowej i w finale pokonała drużynę Stanów Zjednoczonych, zdobywając pierwsze złoto olimpijskie od 50 lat.
Na igrzyskach w 2006 format turnieju hokejowego został zmieniony. Na czas turnieju liga NHL zarządziła przerwę w rozgrywkach, co dało szansę na grę w turnieju olimpijskim wszystkim zawodnikom. Liczba drużyn została zmniejszona do 12. Zrezygnowano ponadto z rundy wstępnej, a sześć najsilniejszych reprezentacji rozpoczęło grę w rundzie grupowej. Szwecja zdobyła złoty medal, Finlandia srebrny, a Czechy brązowy. Trzy miesiące później Szwecja triumfowała w mistrzostwach świata w 2006 roku i została pierwszą drużyną, która zdobyła złoto olimpijskie i złoto mistrzostw świata w jednym roku.
W 2010 roku zimowe igrzyska olimpijskie odbyły się w Vancouver. Pierwszy raz od dopuszczenia zawodników NHL do igrzysk olimpijskich miasto z klubem NHL zostało gospodarzem turnieju. Również po raz pierwszy mecze były rozgrywane na węższym, dostosowanym do standardów ligi NHL lodowisku o wymiarach 61 na 26 m, zamiast międzynarodowego standardu o wymiarach 61 na 30,5 m. Dzięki temu organizatorzy zaoszczędzili 10 milionów dolarów kanadyjskich oraz powiększyli liczbę miejsc dla kibiców. Spotkania odbywały się w halach UBC Winter Sports Centre i Rogers Arena (wtedy znane jako GM Place), której nazwa na czas igrzysk została zmieniona na Canada Hockey Place z powodu zakazu umieszczania nazw sponsorów w nazwach obiektów olimpijskich. W turnieju wzięło udział dwanaście zespołów podzielonych na trzy grupy po cztery zespoły. Na prośbę NHL liczbę meczów rundy wstępnej ograniczono do trzech. Po zakończeniu rundy wstępnej utworzono ranking punktowy wszystkich zespołów. Cztery pierwsze drużyny bezpośrednio awansowały do ćwierćfinału, natomiast o kolejne cztery pozycje rywalizowały pozostałe drużyny. Osiem wyłonionych zespołów walczyło o medale w fazie pucharowej.
Teemu Selänne z Finlandii zdobył swój 37. punkt, poprawiając wówczas rekord 36 punktów należący do Kanadyjczyka Harry’ego Watsona z 1924 roku, który później został wyrównany przez Vlastimila Bubníka z Czechosłowacji i Walerija Charłamowa ze Związku Radzieckiego. Słowacja awansowała do finałowej czwórki po raz pierwszy w historii, ale w meczu o brąz przegrała z Finlandią. W finale spotkały się Kanada i Stany Zjednoczone – po trzech tercjach drużyny remisowały 2–2. Do wyłonienia zwycięzcy konieczna była dogrywka ("overtime", OT) – dopiero druga w historii finałów igrzysk. W ósmej minucie dogrywki Kanadyjski napastnik Sidney Crosby strzelił zwycięską bramkę, dzięki czemu Kanada zdobyła ósmy złoty medal olimpijski w hokeju na lodzie mężczyzn.
Na igrzyskach olimpijskich w Soczi w 2014 zastosowano ten sam format turnieju, co cztery lata wcześniej w Vancouver, jednak powrócono do międzynarodowego standardu rozmiaru lodowiska. W turnieju zadebiutowała reprezentacja Słowenii, niespodziewanie pokonując Słowację w meczu grupowym, by turniej zakończyć porażką ze Szwecją w ćwierćfinale. Był to najlepszy wynik reprezentacji Słowenii w historii jej startów w rozgrywkach międzynarodowych. W rundzie kwalifikacyjnej faworyci Szwajcarzy przegrali z Łotyszami, którzy również po raz pierwszy awansowali do olimpijskiego ćwierćfinału. Tam jednak nieznacznie ulegli Kanadyjczykom. Rosja, będąca organizatorem zawodów i głównym faworytem do złota, przegrała w meczu ćwierćfinałowym z Finlandią 1–3 i zakończyła turniej na piątym miejscu. Po awansie do półfinałów Amerykanie, ze stosunkiem bramek 20–6 we wcześniejszych spotkaniach, najpierw w półfinale przegrali z Kanadą 0–1, a w meczu o brąz ulegli Finom, przegrywając 0–5. Teemu Selänne po zdobytych kolejnych sześciu punktach poprawił rekord olimpijski (43 punkty) i został MVP turnieju. W wieku 43 lat został również najstarszym medalistą olimpijskim i najstarszym zdobywcą gola na turnieju olimpijskim. W finale Kanada pokonała Finlandię 3–0 i zdobyła swój 9. złoty medal olimpijski. Kanadyjczycy nie przegrali ani jednego spotkania, zostając pierwszą niepokonaną reprezentacją na turnieju olimpijskim od igrzysk olimpijskich w 1984 roku.
W turnieju olimpijskim w Pjongczangu w 2018 po raz pierwszy od igrzysk w Lillehammer w 1994 zabrakło zawodników NHL. Faworytami do zdobycia złotego medalu byli hokeiści z Rosji, którzy decyzją MKOl mogli wystąpić pod flagą olimpijską po przejściu testów antydopingowych, co było efektem afery dopingowej w tym kraju. W finale zmierzyły się reprezentacje Niemiec, która niespodziewanie wyeliminowała w półfinale Kanadyjczyków, oraz Olimpijscy sportowcy z Rosji. Po zwycięstwie 4:3 hokeiści z Rosji zdobyli pierwszy od 1992 roku złoty medal olimpijski. Zwycięską bramkę w dogrywce zdobył Kiriłł Kaprizow, który pokonał niemieckiego bramkarza Danny’ego aus den Birkena po uderzeniu krążka bez przyjęcia. Brąz zdobyli Kanadyjczycy po wygranej 6:4 z Czechami.
W lipcu 2020 NHLPA i NHL uzgodniły nowy układ zbiorowy, który otwierał zawodnikom NHL możliwość wzięcia udziału w turniejach igrzysk olimpijskich w 2022 i 2026. W związku z rosnącą liczbą przypadków zakażeń COVID-19 wśród hokeistów, w grudniu 2021 liga oficjalnie ogłosiła, że reprezentanci występujący w drużynach NHL nie pojadą do Pekinu. W turnieju mężczyzn na igrzyskach olimpijskich 2022 rywalizowało 12 drużyn: 8 z miejsc 1–8 według rankingu IIHF, 3 drużyny z turniejów kwalifikacyjnych oraz gospodarz. Po raz pierwszy w historii swojej reprezentacji Czesi nie awansowali do ćwierćfinału przegrywając 2-4 ze Szwajcarami, Słowacy zdobyli pierwszy w historii medal olimpijski pokonując Szwecję 4-0 w meczu o brąz, a Finowie po raz pierwszy w historii sięgnęli po złoto pokonując 2-1 reprezentację Rosyjskiego Komitetu Olimpijskiego.
Turniej kobiet.
Włączenie do programu olimpijskiego.
Na 99. sesji MKOl w lipcu 1992 roku doszło do przyjęcia hokeja na lodzie kobiet do grupy dyscyplin olimpijskich, począwszy od zimowych igrzysk olimpijskich w 1998. Celem MKOl było zwiększenie liczby sportowców płci żeńskiej biorących udział w zimowych igrzyskach olimpijskich. W momencie ogłoszenia Nagano organizatorem, kobiecy hokej nie był w programie olimpijskim, więc decyzja o jego włączeniu należała do organizatora. Początkowo tamtejszy komitet olimpijski był temu niechętny, a głównymi powodami były wyższe koszty organizacji oraz duże prawdopodobieństwo słabego występu Japonek, które nie zakwalifikowały się do rozgrywanych w tym roku Mistrzostw Świata w Hokeju na Lodzie Kobiet. W listopadzie 1992 doszło do porozumienia między MKOl a organizatorem, na mocy którego turniej hokeja na lodzie kobiet został włączony do programu igrzysk w 1998. Częścią tego porozumienia było ograniczenie liczby zespołów do sześciu oraz zapewnienie braku konieczności budowy dodatkowych obiektów na potrzeby turnieju kobiet. Ponadto Kanadyjski Amatorski Związek Hokeja (ang. "Canadian Amateur Hockey Association", CAHA) zobowiązał się do wyszkolenia japońskiej drużyny, by po 6 latach mogła prezentować poziom umożliwiający rywalizację z innymi reprezentacjami. MKOl podjął również decyzję, że w przypadku braku akceptacji ze strony organizatora, turniej kobiet zadebiutowałby na igrzyskach w 2002 w Salt Lake City. Format pierwszego turnieju kobiet był taki sam jak mężczyzn. W pierwszej fazie drużyny rywalizowały w rundzie grupowej w systemie kołowym, a w rundzie finałowej utworzona była drabinka, która kończyła się meczami o medale.
1998–2018.
Przed 1998 rokiem kobiecy hokej był zdominowany przez Kanadyjki. Do 1998 kanadyjska reprezentacja wygrała wszystkie ówcześnie organizowane mistrzostwa świata, chociaż do 1997 bilans meczów ze Stanami Zjednoczonymi – równie utytułowaną reprezentacją – wynosił 7–6 na korzyść Kanady. Poza Kanadą i Stanami Zjednoczonymi na turnieju igrzysk olimpijskich w 1998 wystąpiły również drużyny Finlandii, Szwecji, Chin oraz organizatora igrzysk – Japonii. Zespoły nie rozgrywały kwalifikacji – w turnieju brało udział pięć najlepszych reprezentacji z ostatnich mistrzostw świata oraz Japonia będąca organizatorem. Runda grupowa, która była rozgrywana w systemie kołowym, została zdominowana przez faworytki do zdobycia medali. W ich bezpośrednim spotkaniu w grupie Amerykanki wygrały z Kanadyjkami 7–4, mimo że przegrywały już 1-4. Drużyny spotkały się ponownie w finale, który okazał się zwycięski dla Amerykanek (3–1). Brąz zdobyły Finki po zwyciężeniu reprezentacji Chin 4:1.
Na igrzyskach olimpijskich w 2002 liczba drużyn została zwiększona do ośmiu, a w turnieju zadebiutowały Rosja, Kazachstan i Niemcy. Sześć najlepszych drużyn z mistrzostw świata w 2000 bezpośrednio awansowało na igrzyska. Ostatnie dwa miejsca w kwalifikacjach wywalczyły Kazaszki i Niemki. Kanadyjki i Amerykanki były niepokonane w meczach grupowych i w półfinale, dzięki czemu doszło do rewanżu za finał olimpijski sprzed czterech lat. Tym razem Kanadyjki wygrały 3-2. Po meczu członkowie sztabu reprezentacji Kanady oskarżyli drużynę amerykańską o deptanie flagi Kanady w szatni Amerykanek. Późniejsze śledztwo wykazało, że zarzuty okazały się nieprawdziwe. W meczu o trzecie miejsce Szwedki pokonały Finki i zdobyły pierwszy w historii szwedzkiego żeńskiego hokeja medal olimpijski.
W 2006 zadebiutowały reprezentacje Włoch i Szwajcarii. Włoszki, siedemnasta reprezentacja na świecie w tamtym czasie, wystąpiły na igrzyskach jako organizator. Stosunek bramek tej drużyny po trzech spotkaniach wynosił 1-31. Prezydent IIHF, René Fasel, chcąc sprawić, by przyszłe turnieje były bardziej wyrównane, zapowiedział zniesienie automatycznego kwalifikowania się kraju-organizatora na igrzyska. Kanadyjki zakończyły rundę grupową ze stosunkiem bramek 36–1. Amerykańska obrończyni Angela Ruggiero oskarżyła Kanadyjki o „śrubowanie” wyniku, mimo wcześniejszego zapewnienia sobie zwycięstwa i ostrzegła, że olimpijski status turnieju może zostać podany w wątpliwość ze względu na brak wyrównanej rywalizacji między drużynami. W odpowiedzi René Fasel oświadczył, że poziom pozostałych drużyn stale rośnie, a podobna dominacja miała już miejsce na początku istnienia turnieju mężczyzn, a mimo to sport cały czas się rozwijał. Dodał: „obiecuję, że [Szwedki] nie będą potrzebowały 64 lat do zwycięstwa” – odnosząc się do niemożności pokonania Kanadyjczyków przez Szwedów na igrzyskach, aż do 1984.
W spotkaniu półfinałowym Amerykanki niespodziewanie uległy Szwedkom, notując pierwszą w historii porażkę z zespołem innym niż Kanada, co sprawiało, że mecz ten był porównywany z cudem na lodzie z 1980. W spotkaniach o medale Kanadyjki pokonały Szwedki i zdobyły drugie złoto olimpijskie, a Amerykanki w meczu o brąz były lepsze od Finek.
W igrzyskach w Vancouver w 2010 ponownie uczestniczyło osiem drużyn, w tym po raz pierwszy Słowacja. Ze stosunkiem bramek strzelonych do straconych Kanadyjki (41–2) i Amerykanki (31–1) zdeklasowały pozostałe zespoły. Ta różnica w poziomie spowodowała kolejną falę krytyki nierównej rywalizacji w żeńskim hokeju. Prezydent MKOl, Jacques Rogge, powiedział, że „istnieje tutaj rozbieżność, każdy się z tym zgodzi. To jest być może okres inwestycji w hokej na lodzie kobiet. Osobiście dałbym im więcej czasu na rozwój, ale musi też pojawić się okres poprawy. Nie możemy kontynuować bez poprawy”. Trener reprezentacji Szwecji, Peter Elander, powiedział, że trudno jest rywalizować pozostałym krajom ze względu na niedostateczne dofinansowanie i mniejszą grupę zawodniczek, z których można tworzyć reprezentację. Dodał też, że „finanse dla każdej z drużyn powinny być takie same. [...] Jeśli turniej w Soczi ma być wyrównany, musimy mieć [porównywalne] programy we wszystkich krajach”. Aby zapobiec jednostronnym spotkaniom, niektórzy krytycy zaproponowali zaimplementowanie "mercy rule", dzięki której w przypadku osiągnięcia konkretnej przewagi mecz kończyłby się przed czasem. René Fasel powiedział, że IIHF weźmie ten pomysł pod uwagę. Hannu Saintula, trener reprezentacji Chin, która została pokonana 1–12 przez reprezentację Stanów Zjednoczonych, oraz trener Amerykanek Mark Johnson byli temu przeciwni.
W spotkaniu o złoty medal Kanadyjki pokonały Amerykanki 2-0. Tym samym reprezentacja Kanady zdobyła złoto na trzecich z rzędu igrzyskach. Finki zdobyły brązowy medal – pierwszy od 1998.
Turniej hokeja na lodzie kobiet na Zimowych Igrzyskach Olimpijskich 2014 w Soczi zakończył się zwycięstwem Kanadyjek, które w finale pokonały Amerykanki 3–2. Dzięki bramce Marie-Philip Poulin w dogrywce reprezentacja Kanady wywalczyła czwarte złoto olimpijskie. Kanadyjki Hayley Wickenheiser, Jayna Hefford i Caroline Ouellette zostały pierwszymi zawodniczkami w historii z czterema złotymi medalami olimpijskimi w hokeju na lodzie. Dołączyły do grona sportowców, razem z radzieckim biathlonistą Aleksandrem Tichonowem i niemiecką panczenistką Claudią Pechstein, którzy zdobyli olimpijskie złoto na czterech kolejnych zimowych igrzyskach olimpijskich. Mecz o brąz między reprezentacją Szwajcarii i Szwecji rozstrzygnął się wynikiem 4–3 na korzyść Szwajcarek. Był to pierwszy medal olimpijski tego kraju w hokeju na lodzie kobiet.
W spotkaniu finałowym podczas Zimowych Igrzysk Olimpisjkich 2018 w Pjongczangu Amerykanki pokonały Kanadyjki w rzutach karnych 3–2, zdobywając po dwudziestu latach drugie złoto olimpijskie dla swojego kraju. W meczu o trzecie miejsce Finki pokonały reprezentację olimpijskich sportowców z Rosji 3–2, zdobywając trzeci brązowy medal w hokeju na lodzie w historii występów na igrzyskach olimpijskich. Po raz pierwszy w historii zawodniczki z Korei Północnej i Korei Południowej stworzyły jedną drużynę, występując w turnieju pod Flagą Zjednoczenia.
W turnieju w 2022 roku weźmie udział dziesięć drużyn.
Hokej na sledgach.
1994–2018.
Hokej na sledgach zadebiutował na Zimowych Igrzyskach Paraolimpijskich 1994 w Lillehammer. W turnieju wzięło udział 5 reprezentacji: Kanady, Estonii, Wielkiej Brytanii, Norwegii i Szwecji. Chociaż turniej był mieszany – do udziału dopuszczono mężczyzn i kobiety – to płeć żeńską reprezentowała jedna zawodniczka, Norweżka Britt Mjaasund Øyen. Pierwszymi mistrzami olimpijskimi w hokeju na sledgach byli Szwedzi, którzy w finale zwyciężyli reprezentację Norwegii. W meczu o brązowy medal Kanadyjczycy wygrali z Wielką Brytanią. Cztery lata później w Nagano do rywalizacji dołączyli Amerykanie i organizujący igrzyska Japończycy – tym razem w zawodach brali udział sami mężczyźni. Złoto w spotkaniu z Kanadyjczykami wywalczyli Norwegowie; brąz zdobyli Szwedzi.
W turnieju podczas Igrzysk Paraolimpijskich w 2002 w Salt Lake City wzięło udział 6 reprezentacji: Kanady, Estonii, Japonii, Norwegii, Stanów Zjednoczonych i Szwecji. W finale Amerykanie pokonali broniących tytułu Norwegów, zdobywając po rzutach karnych (4:3) swoje pierwsze olimpijskie złoto. W meczu o trzecie miejsce Szwedzi zwyciężyli Kanadyjczyków również po rzutach karnych (2:1).
W Turynie w 2006 roku w turnieju rywalizowało osiem reprezentacji. Zadebiutowały będąca gospodarzem turnieju reprezentacja Włoch oraz reprezentacja Niemiec. Do turnieju wrócili Brytyjczycy, których nie było w Salt Lake City. Po raz pierwszy od 1994 roku swoich przedstawicieli nie miała Estonia. Dzięki wygranej z Norwegią Kanadyjczycy zdobyli swoje pierwsze olimpijskie złoto w turnieju hokeja na sledgach. Brązowy medal zdobyli Amerykanie, którzy pokonali debiutujących Niemców.
Do rywalizacji w turnieju w Vancouver w 2010 roku przystąpiło 8 zespołów, w tym debiutujące reprezentacje Czech i Korei Południowej. Półfinałowa porażka będącej gospodarzem i broniącej tytułu z poprzedniego turnieju reprezentacji Kanady z reprezentacją Japonii była największą niespodzianką turnieju. W meczu o brązowy medal gospodarze ulegli reprezentacji Norwegii. W meczu o mistrzostwo olimpijskie Amerykanie wygrali z Japończykami 2:0.
W Soczi w 2014 roku ponownie rywalizowało 8 reprezentacji. Zadebiutowali Rosjanie, natomiast pierwszy raz od igrzysk w Nagano w turnieju nie było reprezentacji Japonii. W finale Amerykanie pokonali gospodarzy 1:0. Jedyną bramkę zdobył Joshua Sweeney, weteran wojny w Afganistanie. Brązowy medal zdobyli Kanadyjczycy po wygranej 3:0 w spotkaniu z Norwegią.
W Pjongczangu w 2018 roku po raz pierwszy od turnieju w Lillehammer w turnieju wzięła udział również kobieta, jako druga w historii, Norweżka Lena Schrøder. Wygrana z reprezentacją Kanady dała Amerykanom trzeci z rzędu i czwarty w historii złoty medal olimpijski w hokeju na sledgach (trzy złote i jeden brązowy medal wywalczył Amerykanin Steve Cash, najbardziej utytułowany zawodnik w historii dyscypliny na igrzyskach; po trzy złote krążki zdobyli: Josh Pauls, Adam Page i Nikko Landeros). Swój pierwszy medal zdobyła reprezentacja Korei, która w meczu o brąz pokonała reprezentację Włoch.
Przepisy.
Turniej paraolimpijski w hokeju na sledgach jest przeznaczony dla zawodników z uszkodzeniami kończyn dolnych, które uniemożliwiają uczestnictwo w hokeju na lodzie dla pełnosprawnych sportowców, takimi jak amputacje, ankyloza, artrogrypoza, ograniczona siła mięśni, ataksja, atetoza, różnice w długości nóg większe niż 7 centymetrów lub porażenie. Zasady w hokeju na sledgach podczas igrzysk paraolimpijskich są zbieżne z zasadami wdrożonymi przez IIHF na igrzyskach olimpijskich, z odpowiednimi modyfikacjami dotyczącymi głównie sprzętu dostosowanego do niepełnosprawności olimpijczyków. Zamiast łyżew zawodnicy korzystają ze sledgy (sanek z łyżwami zamiast płóz), a zamiast jednego kija hokejowego, sportowcy są wyposażeni w dwa mniejsze kije z łopatką do uderzania krążka na jednym końcu trzonka i metalowymi zębami służącymi do odpychania się od lodu na drugim.
Zespół może składać się maksymalnie z trzynastu zawodników z pola i dwóch bramkarzy, przy czym na lodowisku w jednej chwili może znajdować się nie więcej niż sześciu zawodników. Do zmian może dojść w dowolnym momencie rozgrywki. Ławki rezerwowych muszą mieć z przodu pleksi oraz wejścia umożliwiające zawodnikom dostęp do lodowiska bez udziału osób trzecich.
Zasady.
Kwalifikacje.
Od 1976, z wyjątkiem 1998 i 2002, kiedy liczba drużyn została zwiększona do czternastu, w turnieju mężczyzn brało udział dwanaście reprezentacji. Liczba rywalizujących zespołów wahała się od czterech (w 1932) do szesnastu (w 1964). Po dopuszczeniu zawodników z ligi NHL do turnieju igrzysk olimpijskich w 1998, reprezentacje „wielkiej szóstki” otrzymywały wolny los, dzięki któremu automatycznie awansowały do rundy finałowej. W tym samym roku liczba drużyn wzrosła do czternastu, dzięki czemu mogła odbyć się runda wstępna składająca się z ośmiu drużyn podzielonych na dwie grupy. Dwa najlepsze zespoły, Białoruś i Kazachstan, awansowały do rundy finałowej dołączając do „wielkiej szóstki”. Podobnego systemu użyto w 2002. By ograniczyć liczbę meczów na turnieju, na kolejnych igrzyskach olimpijskich w 2006 liczba drużyn została zmniejszona do dwunastu. Kwalifikacje na turniej olimpijski w 2010 opierały się o ranking IIHF w 2008 roku. Ponownie mogło wystąpić dwanaście drużyn. Dziewięć najlepszych w rankingu, który częściowo został ukształtowany na podstawie wyników z Mistrzostw Świata w Hokeju na Lodzie 2008, zapewniło sobie start na igrzyskach olimpijskich. Drużyny z miejsc w rankingu od 19. do 30. walczyły w rundzie kwalifikacyjnej w listopadzie 2008 roku. Najlepsze trzy awansowały do drugiej rundy kwalifikacyjnej, do której dołączyły zespoły z miejsc od 10. do 18 w rankingu. Reprezentacje rywalizowały w trzech grupach, których zwycięzcy awansowali na turniej olimpijski.
Ten sam format był wykorzystany podczas kwalifikacji do turnieju olimpijskiego w 2014 i 2018 roku. Bezpośredni awans na igrzyska olimpijskie w 2014 roku zapewniło sobie dziewięć najwyżej sklasyfikowanych w rankingu IIHF reprezentacji (w tym Rosja będąca gospodarzem turnieju), natomiast w 2018 – osiem najwyżej sklasyfikowanych oraz gospodarz turnieju Korea Południowa. O pozostałe trzy miejsca gwarantujące występ igrzyskach reprezentacje rywalizowały w turniejach kwalifikacyjnych.
Podobny system jest wykorzystywany przy turnieju kobiet. Występ na igrzyskach w 2006 roku zapewniły sobie cztery najlepsze drużyny w rankingu IIHF, który bazował na wynikach z czterech mistrzostw świata (2001–2004). Włoszki jako organizator miały zapewniony start na turnieju olimpijskim. O pozostałe trzy miejsca drużyny rywalizowały w trzech turniejach kwalifikacyjnych, których organizatorami były reprezentacje z miejsc od 5. do 7. w rankingu IIHF. W 2010 liczba drużyn, które miały zapewniony start w igrzyskach, została zwiększona do sześciu (miejsca od 1. do 6. w rankingu IIHF). Kanada, będąca najlepszą reprezentacją świata oraz krajem organizującym, miała zapewniony start na igrzyskach. Zespoły z miejsc od 7. w dół walczyły o ostatnie dwa miejsca: drużyny z miejsc od 13. w dół zostały podzielone na dwie grupy i rywalizowały w pierwszej rundzie kwalifikacyjnej, która odbyła się w grudniu 2008 roku. Zwyciężczynie obu grup awansowały do drugiej rundy kwalifikacyjnej, w której o awans na igrzyska walczyły z reprezentacjami z miejsc od 7. do 12.
Zawodnicy.
Wymagania.
IIHF wymienia warunki konieczne do spełnienia, by zawodnik mógł brać udział w międzynarodowych turniejach:
Jeśli zawodnik, który nigdy nie występował w turnieju organizowanym przez IIHF, zmieni obywatelstwo, musi występować w rozgrywkach krajowych przez co najmniej dwa kolejne sezony i również 16 kolejnych miesięcy (wcześniej 24 miesiące) oraz musi mieć ważną międzynarodową kartę transferową (ang. "International Transfer Card", ITC). Jeśli zawodnik, który występował wcześniej w turnieju organizowanym przez IIHF, pragnie zmienić drużynę narodową, musi występować w rozgrywkach tego kraju przez cztery lata. Zawodnik może zmienić reprezentowany kraj tylko raz. Pierwotnie zasady MKOl stanowiły, że sportowiec, który reprezentował jedno państwo, bez względu na okoliczności nie może zmienić reprezentowanego państwa na inne.
Profesjonalni zawodnicy.
Pierre de Coubertin, założyciel MKOl, został wychowany zgodnie z etosem arystokracji, który zaszczepił w sobie będąc uczniem angielskiej szkoły państwowej. Nauczano w nich, że sport jest ważną częścią edukacji. Ze sportem ściśle wiązano pojęcie sprawiedliwości, według którego trenowanie było utożsamiane z oszustwem. W miarę rozwoju struktury klasowej w XX wieku definicja amatorskiego sportowca stała się przestarzała. Wraz z pojawieniem się „pełnoetatowych amatorów” wspieranych przez państwa bloku wschodniego, sport odchodził od ideologii całkowitej amatorskości, gdyż stawiał w niekorzystnej sytuacji amatorów z krajów zachodnich, wciąż postępujących zgodnie z ideologią zapoczątkowaną przez Pierre’a de Coubertina. Związek Radziecki budował drużyny ze sportowców, z których wszyscy w teorii byli studentami, żołnierzami lub pracującymi w zawodzie, a w rzeczywistości opłacanymi przez państwo i trenującymi w pełnym wymiarze czasu sportowcami. Mimo to MKOl utrzymał tradycyjne zasady dotyczące amatorskości.
Pod koniec 1960 roku Kanadyjski Amatorski Związek Hokeja (CAHA) zwrócił uwagę, że kanadyjscy amatorzy nie byli już w stanie rywalizować z zawodowcami ze Związku Radzieckiego i z innymi, stale rozwijającymi się europejskimi drużynami. Związek nalegał na możliwość korzystania z graczy występujących w ligach zawodowych, lecz spotkał się z oporem ze strony IIHF i MKOl. Avery Brundage, prezydent MKOl w latach 1952–1972, był przeciwny pomysłowi rywalizowania amatorów z zawodowcami. Na kongresie w 1969 roku IIHF pozwoliła Kanadzie na skorzystanie z dziewięciu zawodowców występujących poza NHL podczas mistrzostw świata w 1970 w Montrealu i w Winnipeg. Decyzja została cofnięta w styczniu 1970 roku po tym, jak Brundage oświadczył, że status hokeja jako sportu olimpijskiego będzie zagrożony, jeśli zmiana wejdzie w życie. W odpowiedzi Kanada wycofała się z udziału w rozgrywkach międzynarodowych, a przedstawiciele oświadczyli, że nie wrócą dopóki nie zacznie obowiązywać „otwarta rywalizacja”. W 1975 prezydentem IIHF został Günther Sabetzki, który przyczynił się do rozwiązania sporu z CAHA. W 1976 roku IIHF zgodziła się na „otwartą rywalizację” między wszystkimi graczami w mistrzostwach świata. Mimo to zawodnicy występujący w NHL nie mogli występować na igrzyskach olimpijskich z powodu niechęci NHL do przerywania sezonu oraz polityki MKOl dotyczącej wyłącznej amatorskości.
Przed Zimowymi Igrzyskami Olimpijskimi 1984 rozpoczęto dyskusję na temat profesjonalnego statusu zawodników. MKOl sformułował zasadę umożliwiającą zawodnikom występującym w NHL uczestniczenie w turnieju olimpijskim pod warunkiem rozegrania w tej lidze mniej niż dziesięciu spotkań. Jednakże USOC utrzymywał, że każdy gracz związany kontraktem z zespołem NHL jest profesjonalistą i tym samym nie jest uprawniony do gry. MKOl na nadzwyczajnym posiedzeniu postanowił, że zawodnik z umową w zespole NHL był uprawniony do gry na igrzyskach, jeśli nie wystąpił w żadnym spotkaniu ligowym. Pięciu zawodników – jeden Austriak, dwóch Włochów i dwóch Kanadyjczyków – nie spełniło tego warunku. Zawodnicy występujący w innych ligach zawodowych – takich jak World Hockey Association – zostali dopuszczeni do gry. Jeden z przedstawicieli kanadyjskiego hokeja, Alan Eagleson, oświadczył, że reguła ma zastosowanie tylko wobec zawodników występujących w NHL, natomiast zawodnicy z kontraktami w ligach europejskich nadal są postrzegani jako amatorzy. Murray Costello z CAHA zasugerował, że w grę wchodzi wycofanie się Kanady z olimpijskiego turnieju. W 1986 roku MKOl zezwolił na udział w igrzyskach począwszy od 1988 roku wszystkim zawodnikom, lecz ostatnie zdanie w tej sprawie zostawił federacjom.
Udział NHL.
Przez kolidowanie terminu igrzysk z rozgrywkami NHL – turniej olimpijski rozgrywany jest w lutym, czyli w trakcie sezonu zasadniczego – NHL nie dopuściła do startu zawodników na igrzyskach kolejno w 1988, 1992 i 1994 roku. By zawodnicy NHL mogli wziąć udział igrzyskach, rozgrywki musiałyby zostać przerwane.
W 1992 roku koszykarze z National Basketball Association (NBA) wzięli udział w Letnich Igrzyskach Olimpijskich 1992. Amerykański zespół zdominował turniej, a komisarz NHL, Gary Bettman, stwierdził, że „[NBA] zyskała na popularności na całym świecie”. Wyraził też nadzieję, że udział NHL „rozpropaguje hokej w sposób, jakiego świat jeszcze nie widział”. Sezon NBA odbywa się w okresie zima-wiosna, więc letnie igrzyska olimpijskie nie kolidują z rozgrywkami sezonu regularnego. Bettman zaproponował koncepcję przeniesienia hokeja na letnie igrzyska olimpijskie, ale została ona odrzucona z powodu niezgodności z zasadą Karty Olimpijskiej mówiącej, że sporty zimowe to sporty rozgrywane na lodzie. W marcu 1995 Bettman, René Fasel, prezydent MKOl Juan Antonio Samaranch i dyrektor wykonawczy NHLPA Bob Goodenow spotkali się w Genewie. Doszło do porozumienia, które umożliwiło graczom NHL uczestniczenie w igrzyskach olimpijskich począwszy od 1998 w Nagano. 2 października 1995 NHL oficjalnie poinformowała o porozumieniu. Bettman powiedział: „robimy to, aby rozwijać hokej, po prostu, uważamy, że bez względu jakie korzyści uzyskamy, to uczynimy ten sport większym, silniejszym i zdrowszym”.
Sezon 2004–2005 rozgrywek NHL początkowo został zawieszony, a ostatecznie odwołany z powodu braku porozumienia między władzami NHL a NHLPA w sprawie wysokości zarobków zawodników NHL. W styczniu 2005 Bettman oświadczył, że jest niechętny przerywaniu sezonu po całkowitym odwołaniu poprzedniego. W lipcu 2005 strony doszły do porozumienia i podpisania nowej umowy (ang. "Collective Bargaining Agreement") między NHL a NHLPA, która umożliwiła uczestniczenie zawodnikom NHL w turnieju olimpijskim w 2006 i 2010 roku. Właściciele niektórych drużyn NHL sprzeciwili się występom ich zawodników w igrzyskach, obawiając się potencjalnych kontuzji i zmęczenia. Właściciel Philadelphia Flyers, Ed Snider, powiedział: „wierzę w igrzyska olimpijskie i uważam, że udział w tym turnieju jest dobry dla NHL, jednak biorąc pod uwagę powyższe, ludzie biorący udział powinni być całkowicie zdrowi”. Również niektórzy zawodnicy występujący w NHL wykorzystali przerwę na odpoczynek, nie biorąc udziału w igrzyskach olimpijskich, a kilku doznało kontuzji podczas turnieju olimpijskiego i zostało zmuszonych do opuszczenia meczów ligowych. Bettman powiedział, że kilka zmian jest przedmiotem dyskusji, aby turniej był „nieco bardziej przystępny dla wszystkich”.
Pierwotnie zakładano, że uczestnictwo hokeistów NHL w Zimowych Igrzyskach Olimpijskich 2014 będzie negocjowane przez NHL oraz NHLPA przy podpisywaniu nowej umowy między tymi podmiotami (ang. "Collective Bargaining Agreement"). W styczniu 2013 obie strony zaakceptowały nową umowę, aczkolwiek decyzję o udziale zawodników NHL w turnieju olimpijskim ogłoszono 19 lipca 2013. Częścią porozumienia było wprowadzenie 17-dniowej przerwy w rozgrywkach NHL na czas igrzysk olimpijskich oraz wysłanie trzynastu sędziów na turniej w Soczi. Władze NHL były niechętne angażowaniu się w igrzyska. Bettman twierdził, że olimpijska przerwa jest „obciążeniem dla zawodników, dla harmonogramu i dla kibiców”, dodając że „korzyści dla nas są większe, gdy igrzyska odbywają się w Ameryce Północnej niż w odległych strefach czasowych”. Według Bettmana większość właścicieli zespołów w NHL ma takie samo zdanie, uważając, że liga nie otrzymuje dostatecznie dużych korzyści, by uzasadnić przerwę w rozgrywkach i ryzyko kontuzji u zawodników. Pragnący udziału graczy NHL w igrzyskach René Fasel przysiągł, że „będzie pracować dzień i noc, by w Soczi mieć zawodników NHL”. W trakcie konferencji w październiku 2008 roku ówczesny dyrektor wykonawczy NHLPA, Paul Kelly, stwierdził, że zawodnicy chcą wrócić na igrzyska olimpijskie i spróbują dopisać punkt regulujący tę sytuację w przyszłej umowie między NHL a NHLPA. Rosjanie grający w NHL, Aleksandr Owieczkin i Jewgienij Małkin, oświadczyli, że pragną wystąpić na igrzyskach w swojej ojczyźnie i pojadą do Rosji niezależnie od otrzymania pozwolenia od władz NHL. Paul Kelly sądził też, że już bardzo napięte stosunki między NHL a KHL oraz federacją rosyjską mogą wpłynąć na uczestnictwo NHL. W wywiadzie w 2009 roku prezydent KHL, Aleksandr Miedwiediew, powiedział, że niechęć włodarzy NHL do zobowiązania się do udziału w igrzyskach w Soczi jest „instrumentem nacisku” mającym na celu wymuszenie porozumienia transferowego między obiema ligami. W ramach porozumienia na igrzyska w 2014 roku MKOl musiał zapłacić 8 milionów dolarów na ubezpieczenie zawodników NHL występujących w Soczi, cenę będącą głównym przedmiotem negocjacji między NHL, NHLPA i IIHF. Doszło do podpisania jednorazowej umowy, która przy kolejnych negocjacjach przed igrzyskami w 2018 nie weszła w życie.
Wątpliwości co do udziału zawodników NHL w turnieju olimpijskim w Pjongczangu pojawiały się jeszcze w trakcie rozgrywek w Soczi. Zmartwieniem kierownictwa ligi było ryzyko kontuzji, które mogłyby wpynąć na decydującą część sezonu. Podczas igrzysk w 2014 poważnych, wykluczających z rozgrywek NHL do końca sezonu kontuzji nabawili się kluczowi zawodnicy swoich zespołów – John Tavares z New York Islanders, Henrik Zetterberg z Detroit Red Wings, Mats Zuccarello Aasen z New York Rangers oraz Aleksandr Barkov i Tomáš Kopecký z Florida Panthers. 3 kwietnia 2017 roku władze NHL ogłosiły, że zawodnicy po raz pierwszy od 1994 roku nie pojadą na igrzyska olimpijskie.
Chociaż w kolejnych miesiącach prezydent IIHF René Fasel starał się przekonać NHL do zmiany decyzji, to we wrześniu oświadczył, że nie ma już żadnych szans na udział zawodników z NHL w igrzyskach w Pjongczangu. „Mogę powiedzieć, że ten [temat] przepadł. Będziemy musieli patrzeć w przyszłość, na zimowe igrzyska w Pekinie 2022. Jest bowiem zainteresowanie ligi, co już zauważyliśmy. Jeśli natomiast chodzi o Pjongczang 2018, logistycznie jest to już praktycznie niemożliwe. Ten pociąg opuścił stację”, dodał. Swoje niezadowolenie z decyzji NHL wyraził Aleksandr Owieczkin, kapitan Washington Capitals, jeden z najlepszych hokeistów na świecie: „Olimpiada płynie w mojej krwi i każdy wie, jak bardzo kocham swój kraj” i dodał, że zagra na igrzyskach w Pjongczangu, choćby miał być jedynym zawodnikiem z NHL na tym turnieju. „To jest brutalne (...) Nie widzę żadnego powodu dla którego mielibyśmy nie jechać”, powiedział Justin Faulk, obrońca Carolina Hurricanes, uczestnik turnieju w Soczi. Ostatecznie zawodnicy NHL postąpili zgodnie z decyzją władz ligi i na czas igrzysk zostali w swoich klubach.
Zasady gry.
Pierwszy turniej hokejowy na letnich igrzyskach olimpijskich w 1920 roku rozgrywano na naturalnym lodzie w hali Palais de Glace. Lodowisko, które pierwotnie planowano wykorzystywać wyłącznie do łyżwiarstwa figurowego, miało 56 metrów długości i 18 metrów szerokości. W trakcie meczu zabronione były podania do przodu. Spotkanie było podzielone na dwie dwudziestominutowe połowy. Każda drużyna miała w swoim składzie siedmiu zawodników – dodatkowym był "rover". Po turnieju IIHF postanowiła zastosować kanadyjskie zasady dotyczące składów (drużyny sześcioosobowe) oraz długości spotkania (trzy tercje). W 1932 roku w Lake Placid po raz pierwszy mecz hokeja na zimowych igrzyskach olimpijskich rozegrano w hali – w 1924 roku w Chamonix i w 1928 roku w Sankt Moritz odbywały się one wyłącznie pod gołym niebem.
Na turniejach olimpijskich przestrzegane są zasady wdrożone przez IIHF. Na kongresie Międzynarodowej Federacji Hokeja na Lodzie w 1969 roku przegłosowano dopuszczenie bodiczków we wszystkich trzech strefach (zwanych też tercjami, podobnie jak część czasu gry) lodowiska, jak miało to już miejsce w NHL. Wcześniej bodiczkowanie w hokeju międzynarodowym było dozwolone wyłącznie w strefie obronnej danej drużyny. W latach 70. kilka innych zmian zostało wprowadzonych w życie: wprowadzono wymóg noszenia kasków przez zawodników począwszy od 1970 roku oraz masek przez bramkarzy od 1972 roku. W 1992 IIHF zmieniła system rozgrywek w rundzie medalowej na system play-offów, w którym wyłaniani będą medaliści. W przypadku remisu w rundzie medalowej o zwycięstwie mają decydować karne (ang. "shootout"). W 1998 IIHF dopuściła zasadę podania przez dwie linie dzięki zniesieniu zasady "two-line pass" lub "offside-pass" (linie: niebieską strefy defensywnej oraz czerwoną linię środkową). Wcześniej drużyny często stosowały taktykę pułapki w strefie neutralnej (ang. "neutral zone trap"), która spowalniała grę i zmniejszała liczbę strzelanych bramek (była to sytuacja, w której zespół broniący piątką zawodników zostawał w strefie neutralnej, utrudniając bądź uniemożliwiając przeprowadzenie akcji ofensywnej drużynie przeciwnej).
Obecnie zasady stosowane w rozgrywkach organizowanych przez IIHF nieco odbiegają od zasad w NHL. Jedną z takich różnic jest standard rozmiaru lodowiska: w NHL jest ono nieco węższe, o wymiarach 61 m na 26 m, zamiast międzynarodowego standardu 26–30 metrów na 60 metrów. Przed zmianą wprowadzoną podczas kongresu IIHF w 2014 roku lodowisko według standardów IIHF było znacznie szersze niż obecnie, mając wówczas standard 29–30 metrów szerokości na 60–61 metrów długości. Większy rozmiar lodowiska pozwalał na rozwijanie większych prędkości oraz mniej fizyczną grę. Do 2014 roku różnica również dotyczyła sposobu odgwizdywania uwolnienia (ang. "icing"), która w tymże roku podczas kongresu IIHF została powielona z NHL (ang. "hybrid icing", „uwolnienie mieszane” lub „uwolnienie hybrydowe”). Sędzia liniowy sam zadecyduje, czy i w którym momencie wstrzyma grę przy wybiciu krążka zza czerwonej linii do pola za linią bramkową. Uwolnienie zostanie odgwizdane, jeśli przeciwnik (obrońca) ma większe szanse na dotarcie do krążka niż zawodnik z drużyny wybijającej krążek (atakujący). Jeśli do krążka pierwszy dotrze zawodnik z drużyny wybijającej krążek, gra jest kontynuowana. Wdrożenie uwolnienia mieszanego miało na celu przede wszystkim ograniczenie liczby kontuzji. Zgodnie z wcześniejszymi zasadami IIHF w przypadku uwolnienia gra była bezwzględnie przerywana w momencie przekroczenia przez krążek linii bramkowej. Różnica występuje natomiast w zasadach dotyczących kar. Zarówno w NHL i w rozgrywkach pod egidą IIHF zawodnicy otrzymują 5-minutowe kary za większe przewinienia. Do takich w przypadku NHL można zaliczyć bójki. W rozgrywkach IIHF bójki są niedozwolone, a karą za udział w niej jest wykluczenie z dalszej gry. W rozgrywkach NHL oraz IIHF zawodnicy mogą otrzymać kary mniejsze 2-minutowe i kary podwójne mniejsze (2+2 minuty). Na początku sezonu 2005–2006 NHL liga wdrożyła kilka nowych zasad. Niektóre z nich były już wykorzystywane przez IIHF, takie jak podania przez dwie linie bez spalonego i sposób rozgrywania rzutów karnych. Pozostałe zasady, takie jak wymóg mniejszego sprzętu bramkarskiego i pole w kształcie trapezu znajdujące się za bramką, nie zostały jeszcze zaimplementowane przez IIHF, aczkolwiek w 2014 roku poinformowano, że redukcja bramkarskiego wyposażenia będzie przedmiotem dyskusji między IIHF a producentami sprzętu. Zarówno IIHF, jak i NHL wprowadziły politykę „zero tolerancji dla utrudniania” i wymagają od sędziów częstego karania za zahaczanie, trzymanie przeciwnika i przeszkadzanie.
Kadra każdej drużyny może składać się z od 15 do 20 hokeistów (napastników i obrońców) oraz dwóch lub trzech bramkarzy, z których wszyscy muszą być obywatelami kraju, który reprezentują.
Jednym z warunków NHL koniecznych do spełnienia by NHL wydała zgodę na uczestnictwo jej zawodników w igrzyskach jest uwzględnienie sędziów głównych i liniowych z NHL przy wybieraniu składów sędziowskich na turniej, mimo tego że są to Amerykanie lub Kanadyjczycy, co może budzić obawy o ich stronniczość w sędziowaniu.
Proces zmiany zasad w hokeju międzynarodowym.
Jedynym organem uprawnionym do zmian zasad dotyczących międzynarodowych rozgrywek hokeja na lodzie jest najwyższe ciało legislacyjne IIHF, czyli Kongres Generalny (ang. "General Congress"). Kongres Generalny tworzą delegaci z wszystkich federacji zrzeszonych w IIHF. Z pewnymi wyjątkami odbywa się on co cztery lata – pierwszy w 1975 roku (podczas Kongresu Generalnego jest m.in. wybierany prezydent IIHF). Co cztery lata korygowana jest również IIHF Rule Book, w której zapisane są zasady międzynarodowego hokeja na lodzie (obecnie obowiązuje IIHF Rule Book 2018–2022). Do akceptacji tych zmian doszło na rocznym kongresie IIHF w 2014 roku w Mińsku (ang. IIHF Annual Congress). Nowe zasady weszły w życie od sezonu rozpoczynającego się w 2014 roku. Na najważniejsze zmiany składają się:
W trakcie tego samego kongresu odrzucono cześć propozycji, między innymi:
Niedozwolone substancje.
W rozgrywkach organizowanych przez IIHF zastosowanie mają antydopingowe regulacje Światowej Agencji Antydopingowej (ang. "The World Anti-Doping Agency", WADA) dotyczące dopingu wydolnościowego. IIHF ma listę czołowych drużyn i zawodników (ang. "Registered Testing Pool"), którzy są poddawani losowym kontrolom antydopingowym zarówno przed spotkaniami, jak i po spotkaniach. Zgodnie z regulacjami WADA, pozytywny wynik testu antydopingowego zawodnika skutkuje jego dyskwalifikacją oraz zawieszeniem zależnym od liczby wykroczeń. Zespół, w którym miał występować zawodnik z pozytywnym wynikiem, również jest objęty kontrolą antydopingową; w przypadku kolejnego pozytywnego wyniku, cała drużyna może zostać zdyskwalifikowana. W 2001 Komitet Olimpijski Stanów Zjednoczonych (USOC) naciskał, by amerykańscy hokeiści występujący w NHL i będący w kręgu zainteresowania selekcjonera reprezentacji byli poddawani losowym testom na doping. USOC wymaga, by każdy zawodnik związany z kadrą olimpijską był przedmiotem losowej kontroli przeprowadzanej przez Amerykańską Agencję Antydopingową, lecz w przypadku igrzysk w Nagano w 1998 zwolniła z tych kontroli zawodników grających w NHL. NHL wolała stosować bardziej jednolitą metodę kontroli, w której wszyscy zawodnicy przechodzą tę samą liczbę testów przeprowadzanych przez WADA. Doszło do porozumienia, na mocy którego WADA miałaby rozpoczynać kontrole po zakończeniu play-offów w NHL.
Pod koniec 2005 roku dwóch zawodników NHL znajdujących się na liście potencjalnych olimpijczyków nie przeszło testów na występowanie zabronionych przez WADA substancji. Amerykanin Brian Berard, członek kadry na igrzyskach w 1998, uzyskał pozytywny wynik na obecność w organizmie niedozwolonego 19-Norandrosteronu. Kanadyjczyk José Théodore nie przeszedł testu, ponieważ przyjmował lek o nazwie "Propecia" zawierający niezwiększający wydolności finasteryd. Obaj zawodnicy otrzymali dwuletnie zakazy występowania w meczach międzynarodowych, chociaż żaden już nigdy w reprezentacji nie zagrał.

</doc>
<doc id="1881605" url="https://pl.wikipedia.org/wiki?curid=1881605" title="Nuculana pernula">
Nuculana pernula

Nuculana pernula – gatunek małża morskiego należącego do podgromady pierwoskrzelnych.
Muszla wielkości około 1,9 cm, kształtu wydłużonego, zwykle dwukrotnie dłuższa niż szersza. Jeden koniec owalny drugi szpiczasty. Na zewnętrznej powierzchni muszli słabo zaznaczone koncentryczne linie. Kolor muszli oliwkowo-zielony. 
Siedliskiem jest piaszczysty muł głębokich wód. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej, Europie i Azji.

</doc>
<doc id="1881606" url="https://pl.wikipedia.org/wiki?curid=1881606" title="Wal biały">
Wal biały



</doc>
<doc id="1881611" url="https://pl.wikipedia.org/wiki?curid=1881611" title="Klarabella">
Klarabella

Klarabella – postać Disneya ze świata Myszki Miki, bliska przyjaciółka myszona i jego dziewczyny Myszki Minnie. Przedstawiana jest jako krowa.
Klarabella zadebiutowała w komiksie „Death Valley”, do którego scenariusz napisali Walt Disney i Floyd Gottfredson a rysunki wykonali Floyd Gottfredson, Jack King oraz Win Smith. W tej historyjce pierwszy występ odnotował też Horacy, bliski przyjaciel (czasem też chłopak lub narzeczony) Klarabelli. Zakochał się w niej również Chochlik z jedenastego wymiaru. W jej charakterze często można zauważyć nadmierny entuzjazm, jak i kochliwość. W komiksach ma różne zawody, czasem jest reporterką działu kryminalnego, była także pracownicą magla. W paskach gazetowych Ala Taliaferro jest sąsiadką Kaczora Donalda, lecz w nowszych komiksach na ogół się nie spotykają.

</doc>
<doc id="1881622" url="https://pl.wikipedia.org/wiki?curid=1881622" title="Plutarch z Aten">
Plutarch z Aten

Plutarch z Aten albo Plutarch Młodszy (gr.: Πλούταρχος, "Ploutarchos", około 350-432 n.e.) – grecki filozof neoplatoński, nauczający w Atenach na początku V wieku n.e. Odtworzył tamtejszą Akademię i został jej kierownikiem. Pisał komentarze do pism Arystotelesa i Platona, uwypuklając doktryny łączące obu filozofów.
Życie.
O życiu Plutarcha wiadomo niewiele. Pochodził ze znanej rodziny ateńskiej. Jego ojciec i dziadek ze strony ojca nosili imię Nestoriusza. Dziadek był teurgiem, zajmował się chaldejskimi praktykami religijnymi, które miały pozwolić na kontakt z bóstwami. Swoją wiedzę w tym zakresie Nestoriusz, przekazał wnukowi. Plutarch, z kolei przelał ją na córkę Asklepigenię. Biograf Proklosa, Marinos, informuje, że to Asklepigenia właśnie wprowadziła sławnego filozofa w arkana teurgii.
Według anegdoty, przekazanej przez neoplatonika Damascjusza, Plutarch wraz z Marinem, podczas choroby, konsultował się przez sen w świątyni Asklepiosa z bogiem. Asklepios nakazał filozofom jeść dużo wieprzowiny, na co Plutarch, nie chciał przystać, nie tyle może ze względu na przepisy zakazujące spożywania takiej żywności, co na dietę. Po obudzeniu się ze snu, zwrócił się więc do posągu boga i poprosił o inny środek leczniczy, który, jak twierdził, byłby do przyjęcia również dla chorych Żydów. Asklepios wysłuchał filozofa i posąg zalecił inny środek.
Nie jest jasne gdzie i u kogo Plutarch zdobył wykształcenie filozoficzne. Ateny nie wydały w IV wieku wybitniejszych nauczycieli. Na początku V wieku Synezjusz tak opisywał miasto: "Dzisiejsze Ateny nie mają nic czcigodnego oprócz sławnych nazw pewnych miejsc. I jak po złożonym na ofiarę zwierzęciu pozostaje tylko skóra, po której można poznać istotę dawniej żyjącą, tak po wyniesieniu się stąd filozofii przybysz może podziwiać tylko Akademię, Liceum i malowaną Stoę". Jedyną ozdobą Aten są dla biskupa i filozofa „dwaj mędrcy plutarchejscy”. Założona przez Plutarcha w Atenach, neoplatońska szkoła filozofii, kontynuowała tradycje Akademii Platońskiej. Jakkolwiek używanie nazwy "Akademii" w odniesieniu do tej szkoły nie jest poprawne. Lekcje nie odbywały się bowiem w pierwotnej siedzibie Akademii Platona, ale w prywatnym domu Plutarcha, który po śmierci został przekazany jego następcy i tak stał się siedzibą szkoły i jej kierownika. Budynek ten jest identyfikowany przez niektórych archeologów z odkrytym w 1955 roku na południowym zboczu Akropolu, niedaleko teatru Dionizosa "Domem Proklosa".
Identyfikacja Plutarcha z dobroczyńcą ateńskim, który trzykrotnie sfinansował Panatenaje jest kontrowersyjna. Również przypisywanie Plutarchowi dwóch fragmentaryczne zachowanych fraszek, o wymowie platońskiej cieszy się małym poparciem wśród uczonych.
Plutarch zmarł około 432 roku. Funkcję kierownika szkoły przejął po nim jego uczeń Syrianos, drugi „mędrców plutarchejskich”, o których wspomina Synezjusz.
Prace.
Plutarch napisał komentarze do "Parmenidesa" Platona oraz do "O duszy" Arystotelesa. Prawdopodobnie komentował też platońskiego "Gorgiasza" i być może "Fedona". Prace te, z wyjątkiem fragmentów, zaginęły.
Filozofia.
Plutarch zajmował się głównie interpretacją pism Platona i Arystotelesa. Uważał, że studiowanie Arystotelesa musi poprzedzać studium Platona. Zgodnie z duchem ówczesnej filozofii w pismach obydwu filozofów poszukiwał zasadniczej zgodności. Nie jest jasny jego stosunek do różnych kierunkach neoplatonizmu. Część uczonych przyjmuje, że był zależny od Jamblicha. Inni, zwłaszcza Rudolf Beutler i Etienne Évrard uważają, że Jamblich nie miał wielkiego wpływu na twórczość Plutarcha. Évrard nie wyklucza oddziaływania na Plutarcha Porfiriusza
W komentarzu do "Parmenidesa" zajął się zagadnieniem kluczowym dla neoplatoników - materią. Opisując jego badania, Proklos pisze, że ich punktem zwrotnym było odkrycie przez Plutarcha, że pięć pierwszych hipotez wyciąga prawidłowe konkluzje z prawdziwych przesłanek, podczas gdy pozostałe cztery stanowią reductio ad absurdum. Po Bogu, intelekcie i duszy, czwarta hipoteza opisywała formy znajdujące się w materii, a piąta materię, wszystkie te rodzaje bytu potrzebowały by istnieć jedności. Szósta hipoteza opisywała zmysły, będące względnym niebytem, ale jak wykazał Plutarch jest niemożliwe by coś istniało poza jednością. Siódma opisywała brak jakiegokolwiek rodzaju lub świadomości - co gdyby było możliwe - musiało by być absolutnym niebytem. Ósma ukazywała absurdalność tego by absolutny niebyt był cieniem lub snem, a dziewiąta - absurdalność twierdzenia, że nie jest nawet tym. Rozumowanie Plutarcha zostało przyjęte przez jego szkołę.
Komentarz Plutarcha do Arystotelesa "O duszy" ("De anima"), uważany jest za najważniejszy przyczynek do literatury arystoteliańskej od czasów Aleksandra z Afrodyzji, którego Plutarch zresztą atakował za sfałszowanie nauki Arystotelesa. Dla filozofii znaczenie ma fakt, że uczyniwszy psychologię studium duszy pozostającej w ciele, wyodrębnił ją od metafizyki, z którą dotąd była traktowana łącznie.
Kontrowersyjny jest pogląd Plutarcha na ludzki intelekt ("nous"), który jego zdaniem pojmuje przez proste odwzorowanie, a nie w sposób czynny. Wierząc, że rozum jest podstawą i podwaliną wszelkiej świadomości, umieścił jednak pomiędzy zmysłami i myślą – osobną władzę wyobraźni ("phantasia"); jest ona różną od nich obu i przez to, jest ona czynnością duszy, podniecanej nieprzerwanymi wrażeniami. Innymi słowy, wyobraźnia dostarcza surowca działaniu rozumu. Rozum obecny jest w dzieciach jako niedziałająca potencjalność, a w dorosłych jako działająca na dane zmysłów i wyobraźni, a w swym czystym działaniu jest transcendentalną, czyli czystą inteligencją Boga. Odmiennie od Aleksandryjczyków i od autorów wczesnorenesansowych Plutarch utrzymywał, że dusza spętana w ciele więzami wyobraźni i odczuć, nie ginie wraz z cielesnymi nośnikami zmysłowymi.
Recepcja.
Uczniami Plutarcha byli Syrianos i Hierokles z Aleksandrii oraz Proklos, który jednak z tej racji, że przybył do Aten dopiero w 431 roku, mógł jedynie przez krótki czas go słuchać. Dzieła Plutarcha cieszyły się dużym zainteresowaniem późnoantycznych neoplatoników. Jego komentarz do "O duszy" znał Symplicjusz, Jan Filopon, Pryscjan i Amoniusz Hermiasz. Amoniusz krytykował jego doktrynę intelektu.
W renesansie sławił Plutarcha jako wybitnego platonika i twórcę komentarza do "Parmenidesa" Marsilio Ficino. Ficino nie zdawał sobie jednak sprawy, że ma do czynienia z autorem z Aten z V wieku i utożsamił go z Plutarchem z Cheronei, co zaważyło znacząco na historii interpretacji tego tekstu.

</doc>
<doc id="1881624" url="https://pl.wikipedia.org/wiki?curid=1881624" title="HMS Loyal London (1666)">
HMS Loyal London (1666)

HMS Loyal London – angielski XVII-wieczny trzypokładowy okręt liniowy I rangi.
Historia.
Okręt został zbudowany w czasie trwania drugiej wojny angielsko-holenderskiej, która wybuchła w 1665 roku i prawie od razu wziął w niej udział.
Niecałe dwa miesiące od wodowania "Loyal London" zmierzył się z flotą holenderską w bitwie pod North Foreland. "Loyal London" był w niej flagowym okrętem dowodzącego angielską ariergardą admirała Jeremiaha Smitha (eskadra "niebieska"). Mimo iż dwudniowa bitwa skończyła się ostatecznie zwycięstwem Anglików, ich ariergarda została pokonana przez zręcznie dowodzoną przez wiceadmirała Trompa ariergardę holenderską. Oddzielony, wskutek śmiałego manewru Holendrów, od reszty angielskiej floty, "Loyal London" poniósł poważne straty w ludziach (w tym 147 zabitych) i musiał być odholowany do portu już po pierwszym dniu bitwy.
Rok później, w dniach 22-24 czerwca (w Anglii: 12-14 czerwca - obowiązywał wtedy kalendarz juliański), kiedy flota holenderska pod dowództwem admirała de Ruytera zaatakowała Anglików na rzece Medway, "Loyal London", podobnie jak inne okręty Royal Navy znajdował się w porcie w Chatham. Zaskoczeni nagłym atakiem, Anglicy ulegli panice. Załogi porzuciły bez walki swoje statki, zatopiwszy je przedtem na płytkiej wodzie w porcie, aby nie dostały się w ręce Holendrów. Wraki zostały następnie podpalone przez holenderskie brandery. Taki los spotkał też "Loyal London".
Częściowo zniszczony "Loyal London" został następnie wydobyty i całkowicie odbudowany jako nowy okręt. Ponieważ bogaci londyńscy kupcy odmówili udziału w ponoszeniu kosztów przebudowy zniszczonego okrętu, jego nazwę zmieniono na "London".

</doc>
<doc id="1881627" url="https://pl.wikipedia.org/wiki?curid=1881627" title="Collado Villalba">
Collado Villalba

Collado Villalba – miasto w centralnej Hiszpanii we wspólnocie autonomicznej Madrytu leżące ok. 40 km na północny zachód od Madrytu. Miasto położone jest na wysokości 917 m n.p.m., w pobliżu pasma górskiego Sierra de Guadarrama. Ze względu na bliskość gór miasto jest jednym z głównych miejscowości turystycznych regionu.

</doc>
<doc id="1881628" url="https://pl.wikipedia.org/wiki?curid=1881628" title="Ivonne Montero">
Ivonne Montero

Ivonne Montero, właśc. Ivonne Garcia Macedo Montero (ur. 25 kwietnia 1974 w Meksyku) – meksykańska aktorka telewizyjna.
Znana głównie ze swoich ról w telenowelach, m.in. "Ścieżki miłości" (2002), "Anita" (2004), "Bezwstydnice" (2007).

</doc>
<doc id="1881629" url="https://pl.wikipedia.org/wiki?curid=1881629" title="Krzysztof Grzesiowski (siatkarz)">
Krzysztof Grzesiowski (siatkarz)

Krzysztof Grzesiowski (ur. 10 maja 1981) – polski siatkarz, grający w klubie Rajbud GTPS Gorzów Wielkopolski na pozycji przyjmującego. Ma brata bliźniaka Marka.

</doc>
<doc id="1881632" url="https://pl.wikipedia.org/wiki?curid=1881632" title="D.O.N.S">
D.O.N.S



</doc>
<doc id="1881636" url="https://pl.wikipedia.org/wiki?curid=1881636" title="Andrealfus">
Andrealfus

Andrealfus – w tradycji okultystycznej, sześćdziesiąty piąty duch "Goecji". Znany również pod imionami Andrealphus, Androalphus i Androalfus. By go przywołać i podporządkować, potrzebna jest jego pieczęć, która według "Goecji" powinna być zrobiona ze srebra.
Jest potężnym markizem piekła. Rozporządza 30 legionami duchów.
Naucza geometrii, a także wszystkiego co jest związane z pomiarami i astronomią. Uczy sztuki dyskutowania, może zamienić ludzi w ptaki.
Wezwany ukazuje się pod postacią pawia, przy czym wywołuje wiele szumów. Porozumiewa się niskim głosem. Czasami przybiera ludzką postać.

</doc>
<doc id="1881637" url="https://pl.wikipedia.org/wiki?curid=1881637" title="Andrealphus">
Andrealphus



</doc>
<doc id="1881638" url="https://pl.wikipedia.org/wiki?curid=1881638" title="Androalphus">
Androalphus



</doc>
<doc id="1881639" url="https://pl.wikipedia.org/wiki?curid=1881639" title="Androalfus">
Androalfus



</doc>
<doc id="1881640" url="https://pl.wikipedia.org/wiki?curid=1881640" title="Łukasz Masłowski">
Łukasz Masłowski



</doc>
<doc id="1881642" url="https://pl.wikipedia.org/wiki?curid=1881642" title="Kongres Narodowy (Honduras)">
Kongres Narodowy (Honduras)

Kongres Narodowy (hiszp. "Congreso Nacional") – jednoizbowy parlament Hondurasu, główny organ władzy ustawodawczej w tym kraju. Składa się ze 128 deputowanych wybieranych na czteroletnią kadencję. Wybory odbywają się w 18 wielomandatowych okręgach wyborczych, odpowiadających podziałowi administracyjnemu kraju. Stosuje się ordynację proporcjonalną. 
Czynne prawo wyborcze przysługuje obywatelom Hondurasu mającym ukończone 18 lat. Głosować nie mogą osoby skazane i odbywające karę pozbawienia wolności, a także służące w armii. Kandydaci muszą mieć ukończone 21 lat i zamieszkiwać na terenie okręgu wyborczego, w którym startują, przez co najmniej 5 lat przed wyborami. W parlamencie nie mogą zasiadać osoby, które w okresie 6 miesięcy przed objęciem mandatu realizowały zamówienia rządowe. 

</doc>
<doc id="1881644" url="https://pl.wikipedia.org/wiki?curid=1881644" title="Nuculana fossa">
Nuculana fossa



</doc>
<doc id="1881648" url="https://pl.wikipedia.org/wiki?curid=1881648" title="Arganda del Rey">
Arganda del Rey

Arganda del Rey – miasto w środkowej Hiszpanii we wspólnocie autonomicznej Madrytu. Miasto z Madrytem łączy linia 9 madryckiego metra oraz droga ekspresowa A-4, łącząca Madryt z Walencją. Arganda del Rey jest miastem przemysłowym, w ktòrym znajduje się wiele fabryk i instytutów naukowych.

</doc>
<doc id="1881650" url="https://pl.wikipedia.org/wiki?curid=1881650" title="Elluz Peraza">
Elluz Peraza

Elluz Peraza, właśc. Elluz Coromoto Peraza González (ur. 26 stycznia 1958 w Caracas, Wenezuela) – aktorka pochodzenia wenezuelskiego.
Znana głównie ze swoich ról w telenowelach. W Polsce znana z seriali "Anita" (2004-2005), "Kraina namiętności" (2006), "Twarz Analiji" (2008) i "Duch Eleny" (2010). W 1976 dobyła tytuł "Miss Wenezuela".

</doc>
<doc id="1881652" url="https://pl.wikipedia.org/wiki?curid=1881652" title="Dziobogłowiec">
Dziobogłowiec

Dziobogłowiec ("Berardius") – rodzaj ssaka z rodziny zyfiowatych (Ziphiidae).
Występowanie.
Rodzaj obejmuje gatunki występujące w wodach półkuli południowej i w północnym Oceanie Spokojnym.
Morfologia.
Długość ciała 800–1200 cm; masa ciała 9000–12000 kg.
Systematyka.
Etymologia.
"Berardius" ("Berardus"): Auguste Bérard (1802–1846), kapitan (późniejszy admirał) francuskiej marynarki wojennej, dowódca korwety „Ren”, na której podczas rejsu, zebrano holotyp.
Podział systematyczny.
Do rodzaju należą następujące występujące współcześnie gatunki:
oraz gatunek wymarły:

</doc>
<doc id="1881654" url="https://pl.wikipedia.org/wiki?curid=1881654" title="Hyperoodontidae">
Hyperoodontidae



</doc>
<doc id="1881655" url="https://pl.wikipedia.org/wiki?curid=1881655" title="Władimir Uschopczik">
Władimir Uschopczik



</doc>
<doc id="1881656" url="https://pl.wikipedia.org/wiki?curid=1881656" title="Uładzimir Uschopczik">
Uładzimir Uschopczik



</doc>
<doc id="1881661" url="https://pl.wikipedia.org/wiki?curid=1881661" title="Berardius vegae">
Berardius vegae



</doc>
<doc id="1881666" url="https://pl.wikipedia.org/wiki?curid=1881666" title="Wyspa na Zimnych Wodach">
Wyspa na Zimnych Wodach

Wyspa na Zimnych Wodach – wyspa rzeczna w Bydgoszczy, o powierzchni 11,3 ha (450 m x 250 m).
Wyspa jest częściowo zadrzewiona lasem łęgowym. W centralnej części wyspy znajduje się łąka o powierzchni 3,5 ha. 
Z uwagi na starodrzew i trudno dostępny (zwłaszcza w części zachodniej) las łęgowy, wyspa jest ostoją ptaków wodnych. Natomiast w okresie zimowym jest jednym z głównych noclegowisk ptaków krukowatych w Bydgoszczy.
Plan Rewitalizacji i Rozwoju Bydgoskiego Węzła Wodnego przewiduje budowę w sąsiedztwie wyspy przystani oraz nabrzeża cumowniczego dla jednostek wodnych.
Położenie.
Wyspa położona jest na Brdzie, we wschodniej części Bydgoszczy, na osiedlu Zimne Wody. W poprzek wyspy prowadzi ul. Sporna, która poprzez groblę łączy się na północy z ul. Fordońską, a na południu poprzez most na Brdzie i odcinek ulicy o długości 475 m z ul. Toruńską. Na północnym nabrzeżu wyspy znajduje się bydgoski port rzeczny.
Historia.
W miejscu wyspy znajdował się półwysep otoczony od północy dużym zakolem Brdy (o długości 1,3 km). Zakole tworzyło przeszkodę trudną do pokonania i niebezpieczną dla żeglugi i spławu drewna. Do regulacji rzeki w tym miejscu dążył od lat 70. XIX wieku Urząd Budownictwa Wodnego w Bydgoszczy, ale realizacja tego zadania napotykała na trudności, głównie ze strony właścicieli gruntów na Kapuściskach.
W 1891 r. powstało Bydgoskie Towarzystwo Żeglugi Holowniczej, które przejęło prawa i obowiązki Gminy Miejskiej Bydgoszcz, wynikające z zawartej przez nią umowy z pruskim Skarbem Państwa. Według umowy państwo pruskie było zobowiązane do poprawy stanu dróg wodnych między Wisłą, a Odrą, wykonania przekopu w łuku dolnej Brdy i do odstąpienia spółce obu martwych ramion rzeki.
W zamian przedsiębiorstwo żeglugowe miało założyć na lewym brzegu Brdy rzeczny port przeładunkowy i wyposażyć go we wszystkie niezbędne urządzenia.
Aby pomóc w przezwyciężeniu trudności, Towarzystwo Żeglugi wykupiło teren Kapuścisk niezbędny do budowy przekopu i przekazało go bezpłatnie do dyspozycji Skarbu państwa pruskiego. Kanał o długości 600 m (obecnie główne koryto rzeki), skracający meander Brdy wykonał w 1897 r. Urząd Budownictwa Wodnego w Bydgoszczy na koszt rządu pruskiego. Bydgoskie Towarzystwo Żeglugi Holowniczej wybudowało natomiast w latach 1898-1901 drogę w poprzek nowo powstałej wyspy wraz z dwoma stalowymi mostami oraz urządziło port rzeczny na północnym nabrzeżu odciętego starorzecza Brdy.
Zarówno przekop Brdy, jak i budowa drogi i przepraw mostowych miało duże znaczenie komunikacyjne dla całej Bydgoszczy.
W 2005 r. na łące w centralnej części wyspy urządzono pole golfowe dla początkujących wraz z niewielką wiatą. Obecnie przez wyspę prowadzi ul. Sporna z mostem nad sztucznym przekopem rzeki i groblą w miejscu starorzecza Brdy.
Walory przyrodnicze.
W „Programie Ochrony Środowiska dla miasta Bydgoszczy na lata 2013-2016 z perspektywą do 2020 roku” wyspę na ul. Spornej wskazano jako obszar mieszczący cenne siedliska przyrodnicze, nie objęty jednak ochroną prawną. Występuje tu mozaika siedlisk: łęgi jesionowo-olszowe ze starodrzewiem, podmokłe łąki oraz ziołorośla. Brzegi wyspy porastają rozlegle szuwary. Stwierdzono tu występowanie 66 gatunków ptaków, w tym 54 lęgowych. Występują tu gatunki wyjątkowo rzadkie, np.: krakwa, perkozek, wodnik, dzięcioł zielony, brzęczka.

</doc>
<doc id="1881669" url="https://pl.wikipedia.org/wiki?curid=1881669" title="Magne Thomassen">
Magne Thomassen

Magne Arnfinn Thomassen (ur. 1 maja 1941 w Melhus) – norweski łyżwiarz szybki, srebrny medalista olimpijski i trzykrotny medalista mistrzostw świata.
Kariera.
Startował zarówno w sprintach jak i na długich dystansach. W 1964 roku wystartował na igrzyskach olimpijskich w Innsbrucku, zajmując 21. miejsce w biegu na 500 m i dziewiąte na 1500 m. Na rozgrywanych cztery lata później igrzyskach w Grenoble zdobył srebro w biegu na 500 m (ex aequo z broniącym tytułu Amerykaninem Terrym McDermottem), przegrywając tylko z Erhardem Kellerem z RFN. Na tych samych igrzyskach był też czwarty na 1500 m, przegrywając walkę o medal z Ardem Schenkiem z Holandii. W 1968 roku był też drugi za Schenkiem podczas mistrzostw świata w wieloboju w Göteborgu. Wynik ten powtórzył na mistrzostwach w Oslo w 1970 roku, zdobywając w tym samym roku również brązowy medal na mistrzostwach świata w wieloboju sprinterskim w West Allis. W 1968 roku w Davos ustanowił rekord świata na dystansie 1500 m.

</doc>
<doc id="1881670" url="https://pl.wikipedia.org/wiki?curid=1881670" title="Stanislav Velický">
Stanislav Velický

Stanislav Velický (ur. 16 kwietnia 1981 w Lakšárskiej Novej Vsi) – słowacki piłkarz grający na pozycji defensywnego pomocnika w DAC 1904 Dunajská Streda. Wcześniej reprezentował również barwy SH Senica, Dukli Bańska Bystrzyca, Bukocel Vranov nad Topľu, FK AS Trenčín, Artmedii Petržalka, SV Mattersburg, Odry Wodzisław, AEP Pafos, MFK Dolný Kubín i FC Vysočina Jihlava.

</doc>
<doc id="1881672" url="https://pl.wikipedia.org/wiki?curid=1881672" title="Michail Botvinov">
Michail Botvinov



</doc>
<doc id="1881674" url="https://pl.wikipedia.org/wiki?curid=1881674" title="Terry McDermott (łyżwiarz szybki)">
Terry McDermott (łyżwiarz szybki)



</doc>
<doc id="1881675" url="https://pl.wikipedia.org/wiki?curid=1881675" title="Przygody Francjona">
Przygody Francjona

Przygody Francjona. Opowieść ucieszna (oryg. starofrancuski "la Vraye Histoire comique de Francion", współczesny fr. "Histoire comique de Francion") – powieść Charlesa Sorela, reprezentująca gatunek francuskiej barokowej powieści komicznej. 
Okoliczności powstania.
Zdaniem Barbary Marczuk inspiracją dla napisania "Przygód Francjona" mogły być osobiste doświadczenia samego autora lub też innego literata, Teofila de Viau. Pierwsza wersja utworu, w siedmiu częściach, została opublikowana anonimowo w 1623, jednak sposób jej konstrukcji wyraźnie zapowiadał ciąg dalszy. Trzy lata później "Przygody..." zostały wydane po raz drugi razem z zapowiedzianą czterotomową kontynuacją i z szeregiem przeróbek odautorskich, których celem była zmiana wymowy ideowej tekstu. Sorel, pragnąc uniknąć oskarżeń o propagowanie idei libertyńskich i sprzecznych z moralnością katolicką, usunął najbardziej obsceniczne fragmenty pierwotnego utworu i dodał nowe sceny o wymowie bardziej moralizatorskiej. Ostateczny wariant powieści został wydany w 1633 pod pseudonimem Nicolas de Moulinet i to w takim kształcie dzieło zyskało największą sławę.
Treść i forma utworu.
Główny bohater, Francjon, zubożały szlachcic, porzuca naukę w kolegium w Lisieux, zniechęcony do wszelkiej edukacji. Bez celu podróżując po kraju, zakochuje się w Laurettcie, żonie starego szlachcica Walentyna i dawnej prostytutce. Usiłując zdobyć jej względy, zyskuje poparcie Agaty, starej stręczycielki, która niegdyś wychowała młodą dziewczynę. Po zdobyciu Lauretty Francjon przypadkowo wchodzi w posiadanie portretu olśniewająco pięknej Nais, o której nic nie wie. Mimo tego udaje się na jej poszukiwania i wyprowadziwszy w pole kilku zakochanych w niej rycerzy doprowadza do małżeństwa. Zgodnie z konwencją francuskiej powieści barokowej, obok głównego wątku rozgrywał się szereg epizodów pobocznych, wprowadzanych poprzez opowiadania i wspomnienia głównego bohatera oraz osób, jakie spotykał w czasie podróży. W ostatecznej redakcji powieści ważną rolę odgrywały również wtrącenia samego narratora, mające nadawać tekstowi bardziej moralistyczny charakter i sugerować przesłanie tekstu: Francjon, poszukując najpierw wyłącznie miłości erotycznej, rozczarował się, więc w typowy dla siebie awanturniczy sposób postanowił zdobyć prawdziwe, idealne uczucie, którego spełnieniem stała się dlań Nais.
Cechy utworu.
Przynależność gatunkowa tekstu.
"Przygody Francjona" powstały pod wyraźnym wpływem współczesnej Sorelowi powieści heroicznej, opiewającej wspaniałe czyny rycerzy. Stąd w strukturze utworu widoczne są jej elementy: bezpośrednie wprowadzenie w akcję ("in medias res"), liczne zwroty akcji, bogactwo wątków fabularnych. Typowe dla literatury heroicznej były również tematy takie jak poszukiwanie ukochanej, zakazana miłość, rywalizacja z innymi rycerzami. Równocześnie Sorel pozostawał pod wyraźnym wpływem powieści pikarejskiej: bohaterami utworu były prostytutki, złodzieje i inni pospolici przestępcy, zaś tytułowy Francjon, zrażony do panujących reguł społecznych, konsekwentnie je łamał. Wyraźną cechą odróżniającą "Przygody Francjona" od dzieł nurtu łotrzykowskiego było jednak szlacheckie pochodzenie głównej postaci oraz fakt, że Francjon - w odróżnieniu od typowych "picaro" - kierował się w życiu nie tylko doraźnym celem przeżycia, ale też układał plany bardziej długofalowe oraz przedstawiał swoje refleksje na tematy społeczne. Nie jest pewnym, czy te odstępstwa od poetyki powieści łotrzykowskiej wynikały ze świadomej intencji autora, by jego dzieło odgrywało rolę poważniejszą niż typowa satyra mimo zbliżonej do niej formy, czy też stanowiły zabieg mający na celu odwrócenie od powieści uwagi krytyki surowo reagującej na niemoralne wątki we współczesnej literaturze. 
W odniesieniu do "Przygód Francjona" używany był termin "powieść realistyczna", który jednak nie utożsamiał utworu z dziełami reprezentującymi nurt realistyczny w literaturze późniejszej. Podkreślał on jedynie fakt, że Sorel w swoim utworze celowo rezygnował z panującej konwencji pisania o wydarzeniach wzniosłych i stylem wysokim, by ukazywać problemy bliższe czytelnikowi, w sposób umożliwiający mu utożsamienie się z bohaterem. Równocześnie dzieło w specyficzny sposób mieszało elementy obyczajowej satyry i krytyki wszystkich grup społecznych (obraz każdej z nich wprowadzany był w toku kolejnych przeżyć Francjona) z epizodami nierealistycznymi i niezwykłymi zbiegami okoliczności. Elementy przygodowe łączą się w powieści z fragmentami bliskimi sentymentalizmowi, ustępami moralistycznymi oraz z fragmentami o charakterze erotycznym, tworząc w obrębie jednego utworu wrażenie synkretyzmu gatunkowego.
Moralność "Przygód Francjona".
Na kartach "Przygód Francjona" przedstawiony został specyficzny typ moralności reprezentowanej przez głównego bohatera i stanowiącej specyficzną modyfikację wartości głoszonych przez powieść łotrzykowską. Francjon głosi zupełną wolność jednostki, której przejawem jest zaspakajanie wszelkich potrzeb własnych, całkowita niezależność w stosunkach społecznych, a zatem wynikająca z niej niezdolność do prowadzenia spokojnego życia, które zastępuje ciągła włóczęga i poszukiwanie przygód. Tego typu hierarchia wartości jest jednak zastrzeżona wyłącznie dla szlachty; bohater nie ukrywa swojej wzgardy dla przedstawicieli "pospólstwa", sprzeciwia się wszelkim radykalnym zmianom w strukturze społecznej. Jego myślenie na tematy bardziej abstrakcyjne jest stereotypowe i mało wyszukane.
Recepcja i wpływ na dalszą literaturę.
Ostatni wariant powieści, wydany w 1633, zyskał ogromną popularność. Do końca XVII wieku "Przygody Francjona" były kilkanaście razy wznawiane. Powieść, obok twórczości de Viau, stała się manifestem pierwszego pokolenia libertynów francuskich, których idee w dużej mierze odzwierciedlała postawa Francjona. Dzieło Sorela przyczyniło się również do rozwoju powieści w środowisku mieszczańskim równolegle do powstawania dzieł tego gatunku w kręgach arystokratycznych ("Księżna de Clèves"), a pośrednio - do rozwoju powieści ukierunkowanej na wierne przedstawienie świata współczesnego twórcy (nowoczesna powieść realistyczna).

</doc>
<doc id="1881680" url="https://pl.wikipedia.org/wiki?curid=1881680" title="Parki narodowe w Nowej Zelandii">
Parki narodowe w Nowej Zelandii

Parki narodowe w Nowej Zelandii - na terenie Nowej Zelandii zostało utworzonych 14 parków narodowych, które zarządzane są przez Department of Conservation. Łącznie parki narodowe Nowej Zelandii zajmują powierzchnie ponad 30 tys. km² co stanowi około 10% powierzchni kraju. Pierwszym parkiem założonym na terenie kraju był Park Narodowy Tongariro w roku 1887, ponadto obecnie pięć parków narodowych jest wpisanych na listę światowego dziedzictwa UNESCO. 
Ustawa z roku 1980 (ang. "National Parks Act 1980") przewiduje tworzenie parku narodowego i rezerwatu na terenie wyróżniającym się naturalnymi cechami lub systemem ekologicznym ważnym ze względu naukowego. Ustawa przewiduje również udostępnienie obszarów parku narodowego w celu zwiedzania przez społeczeństwo z zachowaniem odpowiednich regulacji prawnych w celu ochrony i zachowania rodzimej fauny i flory. Stwierdza również, że parki narodowe powinny być w jak największym stopniu zachowane w stanie pierwotnym w odniesieniu do gleb, wód i lasów. Gatunki napływowe w sytuacji gdy ich występowanie będzie zagrażać rodzimej faunie i florze muszą zostać wytępione. Na terenie parku możliwa jest działalność szlaków i budynków badawczych w celu prowadzenia badań naukowych. Ponadto ustawa zezwala na działanie schronisk, campingów, wyciągów narciarskich oraz parkingów. Niektóre usługi na terenach parków narodowych takie jak piesze wycieczki lub nauka jazdy na nartach mogą być świadczone przez prywatne firmy na podstawie koncesji wydanej przez Department of Conservation. 

</doc>
<doc id="1881685" url="https://pl.wikipedia.org/wiki?curid=1881685" title="El Corte Inglés">
El Corte Inglés

El Corte Inglés to krajowa sieć centrów handlowych w Hiszpanii, w skład którego wchodzą zazwyczaj różnorodne sklepy, hipermarkety, kioski, restauracje, agencje podróży. "El Corte Inglés" posiadają w swej ofercie jedne z najlepszych i najbardziej znanych hiszpańskich i międzynarodowych produktów. Centra "El Corte Inglés" są zazwyczaj wielkopowierzchniowe oraz oferują szeroki asortyment produktów m.in.: meble, filmy, RTV i AGD, wyroby metalowe, książki, odzież, artykuły spożywcze, płyty CD itp.
W skład El Corte Inglés wchodzą należące do spółki przedsiębiorstwa pokrewne takie jak:
Historia.
W 1934 r. założyciel Ramón Areces kupił sklep krawiecki, zlokalizowany w jednej z centralnych ulic Madrytu przy "calle Preciados" i przekształcił całość w spółkę akcyjną. Po jego śmierci, zarządzanie przejął bratanek Isidoro Álvarez – obecny właściciel całej sieci, będący zarazem jednym z najbardziej wpływowych ludzi w Hiszpanii. W 1995 El Corte Inglés wykupiło udziały konkurencyjnej, będącej w stanie upadłości "Galerías Preciados". W 2001 r. nastąpiła międzynarodowa ekspansja, otworzono pierwsze sztandarowe centrum handlowe w Lizbonie w Portugalii, w 2006 otworzono kolejne w Vila Nova de Gaia niedaleko Porto. W tym samym też roku firma ogłosiła ogłosiła rozszerzenie swej działalności poza Półwysep Iberyjski. Pierwszym krajem, w którym powstaną centra, będą Włochy.

</doc>
<doc id="1881686" url="https://pl.wikipedia.org/wiki?curid=1881686" title="Lee Camp">
Lee Camp

Lee Michael John Camp (ur. 22 sierpnia 1984 w Derby) – angielski piłkarz występujący na pozycji bramkarza.
Kariera klubowa.
Derby County i wypożyczenia.
Camp jest wychowankiem Derby County. Do pierwszego składu tego zespołu włączony został w 2002 roku. Wcześniej występował w zespołach juniorskich tego klubu.
W styczniu 2003 roku został wypożyczony do Burton Albion. Zadebiutował tam 18 stycznia w meczu z zespołem Leigh Genesis, przegranym 1:0&lt;ref name="02/03"&gt;&lt;/ref&gt;. Do Derby Camp powrócił 24 lutego z powodu kontuzji podstawowego bramkarza klubu, Andy’ego Oakesa. Łącznie dla Burton rozegrał pięć ligowych meczów. Po powrocie, 26 kwietnia zadebiutował w Derby, w meczu Football League Championship z Walsall (przegrana 3:2).
12 marca 2004 roku został wypożyczony do Queens Park Rangers z powodu kontuzji Chrisa Daya. W londyńskim zespole po raz pierwszy zagrał następnego dnia w ligowym meczu z Hartlepool United, wygranym 4:1. Do Derby County Camp powrócił po zakończeniu sezonu; łącznie dla Queens Park Rangers rozegrał 12 ligowych meczów i pomógł klubowi w awansie do League Championship. W lipcu QPR próbował także wykupić zawodnika, jednak Derby County odrzuciło tę ofertę.
29 kwietnia 2005 roku podpisał nowy kontrakt, łączący go z klubem do 2008 roku. W sezonie 2004/2005 był podstawowym bramkarzem Derby County, zagrał wówczas w 45 meczach ligowych. Jego zespół zajął czwarte miejsce w lidze. W trakcie sezonu Camp był także łączony z przejściem do Fulham. Derby County jednak zaprzeczyło jakoby otrzymało ofertę kupna zawodnika od londyńskiego zespołu. W sezonie 2005/2006 nie stracił miejsca w podstawowym składzie Derby, zagrał w 40 ligowych meczach. Rozgrywki ligowe zakończył wraz ze swoim klubem na 20. miejscu w lidze.
8 września 2006 roku został wypożyczony na trzy miesiące do Norwich City, aby zastąpić kontuzjowanego Joego Lewisa. W klubie tym zadebiutował 28 listopada w wygranym 3:1 ligowym meczu z Leicesterem City. W grudniu szkoleniowiec Norwich Peter Grant wyraził chęć wykupienia Campa. Zawodnik powrócił jednak do Derby tydzień później, po rozegraniu trzech ligowych spotkań.
Queens Park Rangers.
12 lutego 2007 roku ponownie został wypożyczony do Queens Park Rangers. Do końca sezonu rozegrał w tym zespole 11 ligowych meczów. 27 lipca przeszedł został wykupiony za 300 tysięcy funtów. Podpisał trzyletni kontrakt. W sezonie 2007/2008 był podstawowym zawodnikiem swojego zespołu – zagrał w każdym ligowym spotkaniu. Wraz ze swoim zespołem zajął 14. miejsce w tabeli.
Nottingham Forest.
20 października 2008 roku został wypożyczony na trzy miesiące z opcją pierwokupu do Nottingham Forest. W klubie tym zadebiutował następnego dnia w meczu ligowym z Ipswich Town (1:1)&lt;ref name="08/09"&gt;&lt;/ref&gt;. Łącznie do 1 stycznia w zespole z Nottingham rozegrał 15 ligowych meczów. Po powrocie do Londynu, Camp wystąpił jeszcze czterokrotnie.
W lipcu Nottingham postanowiło wykupić Campa za 100 tysięcy funtów. Z klubem tym podpisał czteroletni kontrakt. Od początku grudnia 2009 roku do stycznia 2010 roku przez 361 dni nie wpuścił żadnego gola. Pomógł tym samym Nottingham Forest osiągnąć serię 18 meczów bez porażki. W grudniu 2009 roku został wybrany najlepszym piłkarzem miesiąca w League Championship. Do 19 stycznia 2010 roku zanotował 10 czystych kont. 26 kwietnia 2010 roku został wybrany do najlepszej jedenastki sezonu w lidze.
Kariera reprezentacyjna.
Camp występował w reprezentacji Anglii do lat 19.
13 sierpnia 2004 roku został po raz pierwszy powołany przez Petera Taylora na mecz kadry U-21 z Ukrainą. W spotkaniu tym jednak nie zagrał. W reprezentacji do lat 21 zadebiutował w tym samym roku. Łącznie w tej kategorii wiekowej rozegrał pięć spotkań.
Po tym jak nie otrzymał powołania do seniorskiej reprezentacji Anglii, powiedział, że jest zainteresowany grą w barwach reprezentacji Irlandii Północnej. Miał taką możliwość, gdyż jego dziadek pochodził z tego kraju. Pierwsze powołanie do reprezentacji otrzymał 14 marca 2011 roku, na mecze kwalifikacyjne do Euro 2012 z Serbią i Słowenią. 25 marca 2011 roku zadebiutował w meczu z Serbią.
Życie prywatne.
Lee Camp urodził się 22 sierpnia 1984 roku w Derby jako syn Micka.

</doc>
<doc id="1881687" url="https://pl.wikipedia.org/wiki?curid=1881687" title="Africa Sports Abidżan">
Africa Sports Abidżan



</doc>
<doc id="1881697" url="https://pl.wikipedia.org/wiki?curid=1881697" title="Macroglossia">
Macroglossia



</doc>
<doc id="1881702" url="https://pl.wikipedia.org/wiki?curid=1881702" title="Haemangioma">
Haemangioma



</doc>
<doc id="1881705" url="https://pl.wikipedia.org/wiki?curid=1881705" title="Mustique">
Mustique

Mustique – niewielka prywatna wyspa na Karaibach, w archipelagu Grenadyn, należącym do Małych Antyli. Wyspa jest częścią państwa Saint Vincent i Grenadyny.
Wyspa Mustique jest własnością przedsiębiorstwa Mustique Company, które zajmuje się wynajmem znajdujących się na wyspie willi oraz jest właścicielem hotelu i obiektów rekreacyjnych znajdujących się na wyspie.
Na wyspie zlokalizowany jest port lotniczy Mustique.

</doc>
<doc id="1881708" url="https://pl.wikipedia.org/wiki?curid=1881708" title="Lorne Michaels">
Lorne Michaels

Lorne Michaels, CM – kanadyjsko-amerykański producent telewizyjny, scenarzysta i komik, znany głównie jako współtwórca i producent "Saturday Night Live".

</doc>
<doc id="1881709" url="https://pl.wikipedia.org/wiki?curid=1881709" title="1RXS J141256.0+792204">
1RXS J141256.0+792204

1RXS J141256.0+792204 – pulsar położony w kierunku Małej Niedźwiedzicy, w galaktycznym halo. Prawdopodobnie jest to pojedyncza gwiazda neutronowa znajdująca się w odległości 250 do 1000 lat świetlnych od Ziemi. Jest to jedna z najbliższych Ziemi gwiazd neutronowych.
Nazwa.
Pierwsza część oznaczenia, 1RXS, pochodzi od nazwy przeglądu nieba First ROSAT X-ray Survey. Druga część nazwy, J141256.0+792204, określa położenie gwiazdy na niebie. Obiekt ma także nieoficjalną nazwę Calvera nawiązującą do wcześniejszego określenia "The Magnificent Seven" nadanego grupie siedmiu samotnych gwiazd neutronowych. Nazwa grupy gwiazd nawiązuje do tytułu filmu "Siedmiu wspaniałych", a Calvera to nazwisko przywódcy bandytów z tego filmu.
Charakterystyka.
W momencie odkrycia była to dopiero ósma znana samotna gwiazda neutronowa, której nie towarzyszyła pozostałość po supernowej lub inna gwiazda. Obiekt znajduje się pomiędzy 250 a 1000 lat świetlnych od Ziemi i jest jedną z najbliższych Ziemi gwiazd neutronowych. Bliżej Ziemi mogą znajdować się RX J1856.5-3754 i PSR J0108-1431. Obiekt znajduje się w odległości około 5100 pc od dysku galaktycznego.
Obiekt nie jest widoczny w świetle widzialnym, a punktowość źródła promieniowania silnie sugeruje, że jest to gwiazda neutronowa. Nie wiadomo do jakiego typu gwiazd neutronowych należy Calvera. Zagadkowe jest także położenie gwiazdy. Prawdopodobnie obiekt jest pozostałością gwiazdy z dysku Drogi Mlecznej, która eksplodowała jako supernowa, a następnie przemieściła się w obecne miejsce.

</doc>
<doc id="1881710" url="https://pl.wikipedia.org/wiki?curid=1881710" title="Michaił Botwinow">
Michaił Botwinow

Michaił Botwinow (ros. Михаил Ботвинов, ur. 17 listopada 1967 r. w Lidince) – biegacz narciarski reprezentujący kolejno ZSRR, Rosję i Austrię, dwukrotny medalista olimpijski i trzykrotny medalista mistrzostw świata.
Kariera.
Starty w Pucharze Świata rozpoczął w sezonie 1989/1990 jako reprezentant Związku Radzieckiego. W tych barwach wystąpił na mistrzostwach świata w Val di Fiemme w 1991 r., gdzie był 8 w biegu na 30 km techniką klasyczną. W 1992 r. w barwach Wspólnoty Niepodległych Państw wziął udział w igrzyskach olimpijskich w Albertville. Najlepszym indywidualnym wynikiem Botwinowa na tych igrzyskach było 11. miejsce w biegu na 10 km stylem klasycznym.
Po upadku ZSRR Botwinow reprezentował Rosję. W nowych barwach wystąpił na mistrzostwach świata w Falun, gdzie zdobył brązowy medal w sztafecie 4x10 km, a następnie na igrzyskach olimpijskich w Lillehammer, gdzie zajął 4. miejsce w biegach na 10 i 30 km techniką klasyczną. Ostatnią imprezą, na której reprezentował Rosję były mistrzostwa świata w Thunder Bay w 1995 r. Botwinow najlepiej spisał się w biegu na 10 km stylem klasycznym w którym zajął 10. miejsce.
W 1996 r. zdecydował się reprezentować Austrię, przez co nie mógł startować w sezonie 1996/1997, mistrzostwach świata w Trondheim jak i na igrzyskach w Nagano w 1998 r. Ponowne starty zaczął w sezonie 1997/1998. Podczas mistrzostw świata w Ramsau w 1999 r. Botwinow zdobył wraz z Markusem Gandlerem, Aloisem Stadloberem i Christianem Hoffmannem złoty medal w sztafecie 4x10 km oraz brązowy w biegu na 50 km techniką klasyczną. Na mistrzostwach świata w Lahti i mistrzostwach świata w Val di Fiemme w 2003 r. zajmował poza pierwszą dziesiątką. Zdobył za to srebrny medal w biegu na 30 km stylem dowolnym podczas igrzysk w Salt Lake City, przegrywając jedynie z kolegą z reprezentacji - Christianem Hoffmannem. Na mistrzostwach świata w Oberstdorfie zajął 5. miejsce w biegu łączonym na 30 km oraz w biegu na 50 km technika klasyczną, a w sztafecie był piąty. Swój ostatni medal w karierze Botwinow wywalczył na igrzyskach olimpijskich w Turynie zajmując trzecie miejsce w biegu na 50 km techniką dowolną. Wystąpił ponadto na mistrzostwach świata w Sapporo. Nie były to dla niego udane mistrzostwa, bowiem w biegu na 15 km techniką dowolną, do którego został zgłoszony ostatecznie nie wystartował, a biegu na 50 km techniką klasyczną nie ukończył.
Najlepsze wyniki w Pucharze Świata osiągnął w sezonie 1998/1999, kiedy to zajął drugie miejsce w klasyfikacji generalnej, a w klasyfikacji długodystansowej zdobył małą kryształową kulę. W sezonie 1999/2000 był trzeci w klasyfikacji dystansowej. W 1997 r. wygrał Bieg Wazów – najstarszy, najdłuższy i największy bieg narciarski na świecie.

</doc>
<doc id="1881711" url="https://pl.wikipedia.org/wiki?curid=1881711" title="Wale butelkonose">
Wale butelkonose



</doc>
<doc id="1881718" url="https://pl.wikipedia.org/wiki?curid=1881718" title="Szalony pasterz">
Szalony pasterz

Szalony pasterz (oryg. fr. "Le Berger extravagant") – siedmiotomowa powieść Charlesa Sorela wydana po raz pierwszy w 1627. W zamiarze autora miała być satyrą na popularny nurt powieści pasterskiej, przede wszystkim na najbardziej znane dzieło tego gatunku - "Astreę". 
Okoliczności powstania utworu.
Charles Sorel określał swoje dzieło jako "antypowieść", otwarty manifest wymierzony przeciwko konwencji powieści pasterskiej i jej naśladownictwu w życiu codziennym, bardzo popularnym wśród francuskiej arystokracji. Najprawdopodobniej inspiracją dla powstania utworu był "Don Kichot", z którym Sorel mógł zapoznać się w przekładzie francuskim po 1618.
Treść.
Główny bohater utworu, paryski mieszczanin Ludwik, pod wpływem kolejnych czytanych romansów pasterskich postanawia - niczym ich bohaterowie - porzucić dotychczasowe życie i osiedlić się na wsi pod imieniem Lysis, pasąc zakupione stado owiec i poszukując romantycznych przygód. Grupa jego przyjaciół, pragnąc przekonać go o absurdalności koncepcji pasterskich, również przebiera się za idyllicznych pasterzy i aranżuje szereg przejaskrawionych sytuacji, które jednak nie skłaniają Ludwika do zmiany postępowania. W toku akcji Ludwikowi towarzyszy jego kuzyn Adrian, uosobienie ideału mieszczanina - człowiek trzeźwy, negatywnie nastawiony do arystokratycznych rozrywek, skupiony na bogaceniu się i realistycznym pojmowaniu świata. Ostatecznie Ludwik dostrzega iluzję powieści pasterskiej przekonany przez starszego szlachcica. 
Cechy utworu.
Dzieło w sposób systematyczny ośmiesza kolejne motywy typowe dla powieści pasterskiej, zaś narrator, dla zapewnienia zrozumienia intencji tekstu, po każdej księdze tłumaczy sens kolejnych partii dzieła. Motywy te zostają dodatkowo przejaskrawione - w jednej ze scen przyjaciele wmawiają Ludwikowi przemianę w wierzbę. Zdaniem Krzysztofa Choińskiego taka konwencja utworu źle odbiła się na jego wartości literackiej, zaś próby Sorela, by adaptować na grunt francuski postacie z "Don Kichota", zakończyła się artystyczną porażką. Jedyną w wyrazisty sposób skonstruowaną postacią jest Adrian, uosabiający wartości, jakimi powinien kierować się w życiu mieszczanin. 
"Szalony pasterz" jest jednak krytyką nie tylko literatury pasterskiej, ale i ogólnego kierunku rozwoju ówczesnej powieści. Sorel, w licznych dygresjach, ubolewa nad sytuacją literatury, która, by być poczytną, zmuszona jest do opisywania zmyślonych sytuacji, zamiast mówić o prawdziwym życiu.

</doc>
<doc id="1881730" url="https://pl.wikipedia.org/wiki?curid=1881730" title="Ewan MacDonald">
Ewan MacDonald

Ewan MacDonald (ur. 17 listopada 1975 w Inverness) – szkocki curler, trzykrotny mistrz świata, do sezonu 2009/2010 był wicekapitanem w drużynie Davida Murodcha.
W curling zaczął grać w 1985. Na arenie międzynarodowej po raz pierwszy pojawił się w 1997 podczas Mistrzostw Świata Juniorów, był wówczas rezerwowym i nie zagrał w żadnym meczu. Dwa lata później jako drugi u Hammy'ego McMillana stanął na najwyższym stopniu podium Mistrzostw Świata 1999, kiedy to Szkocja w finale pokonała Kanadę (Jeff Stoughton) 6:5. Pod koniec tego samego roku Szkoci triumfowali w Mistrzostwach Europy. W 2000 zespół McMillana przegrywał w rozgrywkach krajowych, reprezentował ponownie Szkocję na Mistrzostwach Europy 2001, gdzie zajął 5. miejsce.
W 2002 MacDonald był członkiem reprezentacji Wielkiej Brytanii na ZIO 2002. Szkocja występ w Salt Lakce City zakończyła w bilansem 3-6 na 7. pozycji. Półtora miesiąca później na MŚ 2002 Ewan wraz z drużyną, której skipem był Warwick Smith wywalczył brązowe medale. Występy w kolejnych mistrzostwach świata (2003-2004) kończyły się na 7. i 5. miejscu. W 2004 to Ewan MacDonald był kapitanem drużyny. W MŚ 2005, gdy MacDonald był rezerwowym, ekipa Davida Murdocha dotarła do finału. W sezonie 2005/2006 MacDonald znalazł się jako trzeci na stałe w drużynie z Lockerbie i zdobył wraz z nią brązowe medale Mistrzostw Europy 2005.
Drugi występ na Zimowych Igrzyskach Olimpijskich w 2006 był bardziej udany, Wielka Brytania dotarła do małego finału, gdzie uległa Stanom Zjednoczonym (Pete Fenson) 6:8. Podobnie jak przy poprzedniej olimpiadzie MacDonald lepszy rezultat osiągnął w MŚ 2006 zdobywając swój drugi tytuł mistrza świata. Podczas ME 2006 Szkocja dotarła do finału, gdzie uległa 6:7 gospodarzom – Szwajcarom (Andreas Schwaller). Wyjazd na Mistrzostwa Świata Mężczyzn 2007 wywalczył Warwick Smith, który zaproponował MacDonaldowi pozycję rezerwowego. MacDonald wystąpił w 7 meczach, jednak Szkocja uplasowała się na dalekim 9. miejscu.
Sezon 2008/2009 należał do jednych z najbardziej udanych, w grudniu drużyna Murdocha zdobyła tytuł mistrzów Europy 2008, a w marcu po bardzo zaciętym finale przeciwko Kanadzie (Kevin Martin) tytuł mistrzów świata 2009. Jako obrońcy złotych medali a zarazem gospodarze na ME 2009 Szkocja przegrała 3:7 dolny mecz Page playoff przeciwko Szwajcarom (Ralph Stöckli).
W lutym 2010 Ewan MacDonald po raz trzeci wystąpił na Zimowych Igrzyskach Olimpijskich. W Vancouver Brytyjczycy z bilansem 5-4 zakwalifikowali się do tie-breaker, gdzie ulegli Szwedom (Niklas Edin) 6:7 i ostatecznie uplasowali się na 5. miejscu.
Po sezonie olimpijskim Ewan stworzył własną drużynę. W tym czasie MacDonald odnosił sukcesy w konkurencji mikstowej. Dowodził szkocką drużyną na Mistrzostwach Europy 2012. W fazie finałowej Szkoci pokonując Czechów i Austriaków dotarli do finału. W ostatnim meczu turnieju triumfowali wynikiem 8:4 nad Szwedami (Rickard Hallström). Rok później Szkoci byli gospodarzami zawodów, dotarli do finału, w którym przegrali z Niemcami (Andreas Kapp) 4:5.
W 2014 jego męska ekipa wygrała mistrzostwa Szkocji - pokonując w finale 6:4 Davida Edwardsa. Mistrzostwa Świata po wygraniu trzech meczów Szkoci zakończyli na 9. miejscu.

</doc>
<doc id="1881733" url="https://pl.wikipedia.org/wiki?curid=1881733" title="Wal butelkonosy">
Wal butelkonosy



</doc>
<doc id="1881734" url="https://pl.wikipedia.org/wiki?curid=1881734" title="Biblioteka Polska im. Ignacego Domeyki">
Biblioteka Polska im. Ignacego Domeyki

Biblioteka Polska im. Ignacego Domeyki (hiszp. "Biblioteca Polaca Ignacio Domeyko") – biblioteka założona w 1960 roku w Buenos Aires, w Argentynie, z inicjatywy Polonii argentyńskiej jako centrum kultury polskiej w Ameryce Południowej.
Historia.
Jest to największa polonijna biblioteka w Ameryce Południowej, jej zbiory liczą ponad 25 tys. pozycji. Pomysł jej powstania zrodził się w 1959 roku i miała ona być trwałym pomnikiem uczczenia 1000–lecia powstania Państwa Polskiego. Miała również pełnić rolę Instytutu Polskiego w Argentynie i całej Ameryce Południowej.
Członków założycieli było 80 i znaleźli się wśród nich między innymi: Aleksandra Janta, Witold Małcużyński, Witold Gombrowicz, Wiktor Ostrowski, Florian Czarnyszewicz i inni. Pierwszy Zarząd powołano podczas walnego zebrania w dniu 4 czerwca 1960 roku. Początkowo wynajmowano pomieszczenia na potrzeby biblioteki. W 1964 roku postanowiono dobudować pawilon na terenie należącym do Związku Polaków w Argentynie, który mieścił się przy ul. Serrano 2076, obecnie ul. Jorge Luisa Borges. Dzięki pieniądzom przekazanym przez inżyniera Jana Kadenacego budynek został otwarty 30 kwietnia 1966 roku. Budynek i zbiory zostały uszkodzone w wyniku pożaru, który wybuch na początku stycznia 2005 roku Odbudowano go przy pomocy Stowarzyszenia Wspólnota Polska. W 2007 roku Związek Polaków w Argentynie podczas remontu swojej siedziby przeprowadził również remont pomieszczeń bibliotecznych. 
W 2012 roku biblioteka w ramach współpracy z Fundacją Ośrodka KARTA założyła Cyfrowe Archiwum Tradycji Lokalnej w Buenos Aires. W ciągu kolejnych 4 lat zgromadzono w nim 3900 fotografii i 55 relacji Polaków i osób polskiego pochodzenia mieszkających w Argentynie.
Zbiory.
Po powstaniu w 1960 roku biblioteka otrzymała dary z Paryża, Raperswilu i od prywatnych darczyńców. prywatnych kolekcji. Gdy zbiory po pożarze w 2005 roku zostały uszkodzone w ich renowacji bibliotekę wsparli studenci Instytutu Zabytkoznawstwa i Konserwatorstwa Uniwersytetu Mikołaja Kopernika w Toruniu. Biblioteka posiada znaczącą kolekcję piśmiennictwa historycznego oraz dokumenty oraz fotografie dokumentujące życie Polaków i Polonii w Argentynie.

</doc>
<doc id="1881735" url="https://pl.wikipedia.org/wiki?curid=1881735" title="Biblioteca Polaca Ignacio Domeyko">
Biblioteca Polaca Ignacio Domeyko



</doc>
<doc id="1881737" url="https://pl.wikipedia.org/wiki?curid=1881737" title="Balaena ampullata">
Balaena ampullata



</doc>
<doc id="1881740" url="https://pl.wikipedia.org/wiki?curid=1881740" title="Hyperoodon butskopf">
Hyperoodon butskopf



</doc>
<doc id="1881742" url="https://pl.wikipedia.org/wiki?curid=1881742" title="Hyperoodon latifrons">
Hyperoodon latifrons



</doc>
<doc id="1881744" url="https://pl.wikipedia.org/wiki?curid=1881744" title="Hyperoodon rostratus">
Hyperoodon rostratus



</doc>
<doc id="1881756" url="https://pl.wikipedia.org/wiki?curid=1881756" title="Przez ciemne zwierciadło">
Przez ciemne zwierciadło

Przez ciemne zwierciadło (ang. "A Scanner Darkly") – powieść z gatunku science fiction Philipa K. Dicka z roku 1977. Fabuła, zawierająca częściowo elementy autobiograficzne, osadzona jest w dystopijnym hrabstwie Orange w Kalifornii, w niedalekiej przyszłości. Tematy oscylują wokół problemów związanych zażywaniem narkotyków i ich subkulturą.
Fabuła.
Protagonista Bob Arctor, członek domowej grupy narkomanów, jest także tajnym agentem znanym jako Fred, którego zadaniem jest śledzenie mieszkających z nim współlokatorów. Arctor/Fred ukrywa swoją tożsamość zarówno przed subkulturą narkotykową, jak i przed policją. (Jednym z założeń wydziału jest anonimowość agentów, która ma zapobiegać zmowom i innym formom korupcji, co okazuje się być później jednym z centralnych elementów fabuły powieści). Początkowo jedynie udając narkomana, Arctor uzależnia się od Substancji A (także określanej jako „wolna śmierć”, „śmierć”, lub „A”), która jest mocnym psychoaktywnym narkotykiem, pozyskiwanym z niewielkiej niebieskiej rośliny, zwanej "Mors ontologica".
Rozdarty wewnętrznie Arctor kocha się w Donnie, będącej dealerką narkotyków, i zamierza przez nią dotrzeć do wysoko postawionych handlarzy substancji. Jej regularne zażywanie sprawia, iż obie półkule mózgu zaczynają funkcjonować niezależnie od siebie. Po serii testów psychologicznych jak i sprawdzających obecność narkotyków w organizmie, przełożeni Arctora stwierdzają, iż ten nie jest już w stanie wykonywać swojej pracy. Donna zabiera go do kliniki rehabilitacyjnej „New-Path” w momencie, gdy Arctor zaczyna odczuwać skutki odstawienia substancji. Okazuje się, że przez cały czas była ona tajnym agentem i uczestniczyła w policyjnej operacji, mającej na celu infiltrację New-Path i ustalenie pochodzenia środków finansowych korporacji. Bez wiedzy i zgody Arctora został on wyznaczony do misji penetracji podejrzanej organizacji.
W ramach rehabilitacji i odwyku imię protagonisty zostaje zmienione na Bruce, a on sam jest zmuszany do uczestnictwa w okrutnych grach zbiorowych, mających na celu złamanie woli pacjentów. Fabuła powieści kończy się obrazem Bruce’a, który pracuje na farmie New-Path i zmaga się z różnymi formami poważnych kognitywnych deficytów umysłowych, powstałych w następstwie odłożenia narkotyków. Protagonista chowa w swoim bucie kwiatek, by przekazać go „przyjaciołom” – agentom udającym narkomanów w New-Path w Los Angeles.
Elementy autobiograficzne.
"Przez ciemne zwierciadło" to powieść z kluczem bazująca na doświadczeniach Dicka związanych z subkulturą narkotykową lat 70. Sam autor mówił, iż wszystko co zawarte w książce widział właściwie na własne oczy.
Między rokiem 1970 (kiedy porzuciła go czwarta żona Nancy) a połową 1972 (kiedy Dick zgodził się uczestniczyć w programie X-Kalay) pisarz żył wspólnie z różnymi grupami narkomanów (w większości nastoletnich) na swojej posiadłości w hrabstwie Marinz. Sam Dick wyjaśniał: „Moja żona Nancy opuściła mnie w 1970…Zaznajomiłem się z grupą ludzi ulicy, tylko po to aby wypełnić pustkę w domu. Zostawiła mnie samego w mieszkaniu z 4 sypialniami i dwiema łazienkami. Tak więc wypełniłem je ludźmi z ulicy, poznałem wielu, którzy zażywali narkotyki.”
W tym okresie Dick całkowicie zaprzestał wszelkiego pisarstwa i uzależnił się od amfetaminy, którą zażywał regularnie przez wiele lat. „Brałem amfetaminę latami, aby móc tworzyć – byłem w stanie pisać 68 stron dziennie”, wspominał Dick.
Sylwetka Donny była zainspirowana znajomością z nastolatką, z którą Dick związał się około 1970 roku. Choć prawdopodobnie nigdy nie byli kochankami, towarzyszyła autorowi do początku roku 1972, kiedy wyjechał do Kanady, by wygłosić przemówienie w Vancouver na odbywającym się tam zjeździe pisarzy science fiction. Referat zatytułowany "Androidy i ludzie" służył potem jako baza dla różnych motywów i tematów jego powieści. Innym punktem zwrotnym w tym czasie było domniemane włamanie do domu pisarza i kradzież dokumentów.
Doświadczenia Dicka ze środowiska narkotykowego pozwoliły mu uchwycić język, rozmowy i całą subkulturę lat 60. z niepowtarzalną klarownością. To zagadnienie zostało bliżej wyjaśnione w posłowiu, gdzie twórca dedykuje książkę przyjaciołom, którzy cierpieli z powodu wyniszczenia organizmu, bądź którzy zmarli w wyniku zażywania narkotyków. Epilog odzwierciedla mimowolne pożegnania, które przewijają się przez całą fabułę, ukazuje nieodwracalne zmiany i wypalenie się młodych ludzi, którzy mieszkali z Dickiem w tym okresie.
W posłowiu autor stwierdza również, że powieść jest o „ludziach, którzy zostali zbyt mocno ukarani za to co zrobili” (odnosząc się w ten sposób do dysproporcjonalnych zniszczeń, jakie narkotyki powodują w ciele narkomana) oraz że ich „nadużywanie nie jest chorobą, ale decyzją, taką jak wejście w drogę zbliżającego się samochodu”.
Po wygłoszeniu referatu "Androidy i ludzie" Dick został członkiem kanadyjskiego programu odwykowego X-Kalay, który okazał się mało skutecznym. Uczestnictwo autora zostało sportretowane w książce z 1988 roku pt. "The Dark-Haired Girl" (kolekcja listów i dzienników z tego okresu, w większości o charakterze miłosnym). Owe doświadczenia były prawdopodobnie powodem, dla którego klinika w powieści została przedstawiona z tak dużym kolorytem i dokładnością. Wykonując prace dla placówki X-Kalay, Dick rozwinął pomysł centrów odwykowych wykorzystywanych potajemnie do produkcji narkotyków (stąd książkowa klinika New-Path).
Powstanie i publikacja.
"Przez ciemne zwierciadło" było jedną z niewielu powieści Dicka, które powstawały w dłuższym przedziale czasowym. W lutym 1973 r. autor, który odstawił narkotyki, przygotował pełny zarys książki, udowadniając iż efekty uzależniania od amfetaminy były jedynie natury psychosomatycznej. Pierwsza wersja powieści powstała w marcu. Prace nad nią jednak szybko zostały spowolnione z uwagi na nową rodzinę oraz chęć ukończenia utworu "Płyńcie łzy moje, rzekł policjant", który został ostatecznie wydany w 1974 roku i otrzymał prestiżową nagrodę Johna W. Campbella. Dodatkowo autor był pochłonięty tajemniczymi, mistycznymi doświadczeniami z początku roku 1974, które ostatecznie posłużyły jako podstawa do napisania "VALIS". Zajmował się on również nieopublikowanym dziennikiem Exegesis, scenariuszem do filmowej adaptacji "Ubika" z 1969 roku, lekturą innych książek oraz współpracował z Rogerem Zelaznym nad "Deus Irae".
Z uwagi na dużą ilość autobiograficznych wątków, wiele elementów książki było bardzo trudnych do opisywania dla autora. Tessa Dick, piąta żona pisarza, wyznała, iż często o wschodzie słońca widziała męża we łzach po całej nocy spędzonej przy pisaniu. W udzielonym wywiadzie mówiła: „Kiedy był związany ze mną, napisał "Przez ciemne zwierciadło" w niespełna dwa tygodnie, ale razem spędziliśmy trzy lata przerabiając książkę”. Stwierdziła także, iż „była związana z procesem twórczym (powieści)”. W późniejszym okresie Tessa potwierdziła raz jeszcze tę informację mówiąc, iż „uczestniczyła w pisaniu powieści” i że „uważa siebie za cichą współautorkę”. Philip w kontrakcie zapisał jej połowę praw do utworu oraz umieścił w nim notę, iż „Tessa razem za mną w dużej mierze brała udział tworzeniu zarysu książki jak i samej powieści "Przez ciemne zwierciadło" i jestem jej winien połowę przychodów uzyskanych ze sprzedaży dzieła”."
Dużym wyzwaniem było przekształcenie prawdziwych zdarzeń w motywy science fiction, gdyż sam autor uważał, że sprzedaż powieści z głównego nurtu literackiego byłaby trudna. Nieocenioną pomocą w tym względzie okazała się Judy-Lynn Del Rey, szefowa jednego z wydziałów wydawnictwa Ballantine Books, które zakupiło prawa do książki. Del Rey zasugerowała, aby zmienić czas akcji powieści na 1994 rok i pomogła w eksponowaniu jej futurystycznych elementów jak choćby kombinezonu maskującego Freda, co było związane z jednym z mistycznych przeżyć autora. W dialogach z udziałem różnych charakterów można było dostrzec elementy slangu hippisów, co wskazywało, że wydarzenia w książce naprawdę dzieją się w latach 1970-72.
W momencie publikacji w 1977 powieść została okrzyknięta przez Stowarzyszenie Bibliotek Amerykańskich najlepszą dotychczasową pracą autora. Brian Aldiss określił ją jako „najlepszą książkę roku”, podczas gdy Robert Silverberg chwalił jej „demoniczną intensywność” oraz uznał ją za „arcydzieło gatunku”. Sprzedaż była proporcjonalna do statusu literatury SF w Ameryce, ale pojawiły się również wydania w twardych okładkach w Europie, gdzie prace Dicka były ciepło przyjmowane. Powieść nie otrzymała nagród Hugo i Nebula, lecz została wyróżniona przez brytyjskie stowarzyszenie BSFA w 1978 roku jak i przez jego francuski odpowiednik Graouilly d'Or w 1979. Była także nominowana do nagrody Campbella w 1978.
Adaptacje.
Animowany film "Przez ciemne zwierciadło" został wydany w lipcu 2006 roku. W rolę Freda/Boba Arctora wcielił się Keanu Reeves, Winona Ryder grała Donnę, w produkcji można także zobaczyć Roberta Downey Juniora i Woody'ego Harrelsona. Reżyserem filmu był Richard Linklater.

</doc>
<doc id="1881759" url="https://pl.wikipedia.org/wiki?curid=1881759" title="Office Genuine Advantage">
Office Genuine Advantage

Office Genuine Advantage (OGA) – dawny mechanizm sprawdzania legalności klucza produktu pakietu biurowego Office firmy Microsoft. Program obejmował pakiety Microsoft Office XP (2002), Office 2003, Office 2007 oraz Office 2010. Został wycofany w ciągu kilku dni przed 20 grudnia 2010 roku. Występował także jako samodzielny program Powiadomienia o oryginalności pakietu Office (ang. Office Genuine Notifications).

</doc>
<doc id="1881760" url="https://pl.wikipedia.org/wiki?curid=1881760" title="Język limbu">
Język limbu

Język limbu – język tybeto-birmański używany przez lud Limbu w Nepalu, a także w Indiach i Bhutanie. Zapisywany jest alfabetem limbu pochodzenia tybetańskiego, często również w dewanagari. Większość Limbu posługuje się również językiem nepalskim. W języku limbu ukazują się gazety i sporo innych publikacji.

</doc>
<doc id="1881761" url="https://pl.wikipedia.org/wiki?curid=1881761" title="Romuald Boco">
Romuald Boco

Romuald Boco (ur. 8 lipca 1985 w Bernay) – beniński piłkarz występujący na pozycji pomocnika. Posiada również obywatelstwo francuskie.
Kariera klubowa.
Urodzony we Francji Benińczyk swoją karierę rozpoczynał Chamois Niortais FC, gdzie jednak wystąpił w dwóch meczach Ligue 2. Przed zamknięciem się okienka transferowego latem 2005 roku, Boco opuścił francuski klub i przeniósł się do występującego wówczas w angielskiej League Two (4 klasa rozgrywkowa) klubu Accrington Stanley. W 2006 roku Boco miał zaszczyt strzelenia dwóch pierwszych, po 44 latach, bramek dla Stanley w The Football League (League Two) w wygranym 2:1 spotkaniu przeciwko Barnet. Romuald Boco został uznany najlepszym młodym graczem drużyny Stanley ("Stanley’s Young Player of the Year") w sezonie 2006/2007. Po powrocie z Pucharu Narodów Afryki 2008 Boco poprosił o rozwiązanie kontraktu.
11 lutego 2008 roku Benińczyk związał się z irlandzkim Sligo Rovers. Nowy trener, Paul Cook, z którym Boco grał dla Accrington Stanley, był bardzo zadowolony z najnowszego nabytku, „Nie sądziłem, że uda nam się go sprowadzić, myślałem, że będzie poza naszym zasięgiem, ale całe szczęście udało nam się go zdobyć,” powiedział Cook.
„Nie chcę wywierać na nim presji, ale jestem pewien, że kibice przekonają się, że to był dobry interes, tak samo z innymi naszymi nowymi zawodnikami, wierzę, że będzie to dla nas bardzo emocjonujący sezon.”
Pierwszego gola dla drużyny ze Sligo Boco strzelił w wygranym 3:1 meczu z Cobh Ramblers.
Pomógł również w awansie do fazy kwalifikacyjnej Ligi Europy.
7 czerwca 2009, w wywiadzie dla BBC Benińczyk wyraził swoje zaniepokojenie sytuacją finansową całej ligi irlandzkiej. W 2012 roku przeszedł do Accrington Stanley. Następnie grał w Plymouth Argyle, Chesterfield, Bharat FC, Portsmouth i Havant &amp; Waterlooville. W 2016 wrócił do Accrington Stanley. Następnie występował w Leyton Orient.
Kariera reprezentacyjna.
Wychowany we Francji Boco przyznał, że nie zawsze jego marzeniem była gra dla Beninu, ponieważ dorastając kibicował "Les Bleues", lecz jego nastawienie do drużyny "Wiewiórek" zmieniło się, gdy skończył 18 lat.
Boco był częścią drużyny, która wystąpiła w pierwszym w historii benińskiej piłki nożnej Pucharze Narodów Afryki – w 2004 roku. Benin przegrał wówczas wszystkie swoje mecze i zajął ostatnie miejsce.
W 2005 roku Boco zajął z młodzieżową drużyną Beninu trzecie miejsce w Młodzieżowych Mistrzostwach Afryki. Z reprezentacją do lat 20 wziął również udział w odbywających się w Holandii Mistrzostwach Świata U-20.
Romuald Boco wziął również udział w Pucharze Narodów Afryki w 2008 roku. Boco był mianowany tymczasowym kapitanem drużyny narodowej. Zawodnik, zwany czasem Królem Beninu poprowadził swoją reprezentację również do Pucharu Narodów Afryki w 2010 roku, gdzie ekipa "Wiewiróek" zdobyła historyczny punkt w trzecim swoim występie na mistrzostwach.

</doc>
<doc id="1881765" url="https://pl.wikipedia.org/wiki?curid=1881765" title="Wale dwuzębne">
Wale dwuzębne



</doc>
<doc id="1881766" url="https://pl.wikipedia.org/wiki?curid=1881766" title="Rysowane tobie">
Rysowane tobie

Rysowane tobie – drugi singel promujący album Andrzeja Piasecznego pt. "Spis rzeczy ulubionych". Radiowa premiera miała miejsce na antenie Radia Zet.

</doc>
<doc id="1881772" url="https://pl.wikipedia.org/wiki?curid=1881772" title="Baringo">
Baringo

Baringo – jezioro słodkowodne, drugie po Turkana, najdalej położone na północ na terytorium Kenii jezioro Wielkich Rowów Afrykańskich. Jest ono położone na wysokości niemalże 1000 m n.p.m., zajmuje powierzchnię ok. 170 km². Wpływają do niego rzeki: El Molo oraz Ol Arabel.
Nad brzegiem jeziora zamieszkuje lud "Il Chamus" utrzymujący się z hodowli oraz rybołówstwa.
Na jedynej prowadzącej do jeziora drodze zainstalowano blokadę drogową, za przebycie której należy uiścić stosowną opłatę za wstęp. Na środku jeziora znajduje się wyspa Ol Kokwe (największa) oraz nieco od niej mniejsze: Parmalok oraz Samatian.
Nad jeziorem można spotkać ok. 450 gatunków ptaków, m.in.: bielika afrykańskiego, pelikana, kormorana, czaplę, dzioborożce, warungi, a także orła czarnego.

</doc>
<doc id="1881775" url="https://pl.wikipedia.org/wiki?curid=1881775" title="Zully Montero">
Zully Montero

Zully Montero, właśc. Clara Zully Montero (ur. 25 stycznia 1947 w Santo Suarez) – kubańska aktorka.
Znana głównie ze swoich ról w telenowelach. W Polsce znana z seriali "Wdowa w bieli" (2006), "Twarz Analiji" (2008-2009) oraz Duch Eleny (2010).

</doc>
<doc id="1881776" url="https://pl.wikipedia.org/wiki?curid=1881776" title="Operacja Pandższir-84">
Operacja Pandższir-84

"Pandższir-84" – kryptonim największej radzieckiej operacji przeprowadzonej w 1984 roku podczas wojny w Afganistanie przeciwko mudżahedinom Szaha Masuda w Dolinie Pandższiru (w sumie było ich trzynaście), VII operacja pandższirska.
Cele.
Głównym celem operacji była pacyfikacja Doliny i zapewnienie bezpieczeństwa konwojom z ZSRR zdążającym przez tunel Salang. Dowództwo radzieckie doskonale zdawało sobie sprawę, że o ile zajęcie Doliny nie będzie problemem, to utrzymanie się w niej stanowić będzie już dużą trudność. Dlatego też od początku zakładali uderzenie prewencyjne – ich głównym celem był atak, pacyfikacja Doliny poprzez zniszczenie oddziałów mudżahedinów, a następnie odwrót.
Przygotowania.
Po wygaśnięciu trwającego od końca 1982 roku rozejmu pomiędzy siłami radziecko-rządowymi a mudżahedinami, na przełomie 1983/1984 roku partyzanci Masuda przystąpili do ataków na radzieckie konwoje po obu stronach tunelu Salang. W tej sytuacji, pod koniec lutego 1984 roku Sowieci zaczęli ściągać do Anowaru (jedynej swojej bazy w Dolinie Pandższiru, jaką utrzymali po operacji "Pandższir-82") dodatkowe oddziały. Nie uszło to uwadze mudżahedinów – dzięki doświadczeniu zdobytemu dwa lata wcześniej, Masud wycofał z zagrożonego rejonu większość swoich sił, chcąc uniknąć niepotrzebnych strat. W rejonie Anowaru pozostawił jedynie nieduże oddziały rozpoznawcze. W następnych tygodniach do leżącego u wylotu Doliny Gulbaharu przybyły nowe oddziały radzieckie i rządowe. W końcu marca, w największej bazie lotniczej w Bagramie pojawiły się dodatkowe szturmowce taktyczne Su-25, a w kwietniu zwiad satelitarny USA wykrył na lotniskach radzieckich leżących w pobliżu granicy z Afganistanem kilkadziesiąt bombowców Tu-16.
Plan.
"Pandższir-84" można uznać za klasyczny przykład często przeprowadzanych przez wojska radzieckie w Afganistanie działań typu "pionowego okrążenia". Opracowany przez sztabowców radzieckich plan zakładał wykonanie jednoczesnego uderzenia na lądzie i z powietrza, z szerokim wykorzystaniem desantów śmigłowcowych i spadochronowych. Działania miały przewyższać przeprowadzoną dwa lata wcześniej operację "Pandższir-82" nie tylko pod względem zaangażowanych sił i środków ale również rozległości obszaru. Obok samej Doliny Pandższiru, celem ataku miały być doliny położone na północ od głównego łańcucha Hindukuszu oraz szlaki górskie łączące Pandższir z Pakistanem, skąd płynęła pomoc dla mudżahedinów.
Siły stron.
Trzon sił radzieckich stanowiły:
W sumie było to 14 000 – 15 000 żołnierzy.
Obok oddziałów radzieckich w operacji wzięły udział jednostki afgańskiej armii rządowej:
W sumie było to 5000 – 6000 żołnierzy.
Całość sił radziecko-rządowych miała być wspierana przez 200 samolotów i 190 śmigłowców.
Podobnie jak poprzednimi operacjami w Dolinie Pandższiru akcją dowodzić miał sztab 40 Armii. Ponadto dla skoordynowania działań do Afganistanu skierowano grupę oficerów radzieckiego sztabu generalnego, którzy przez cały czas mieli przebywać w specjalnie przygotowanym samolocie An-12, mającym bezpośrednią łączność ze sztabem 40 Armii, ośrodkami dowodzenia na obszarze ZSRR i szefem Grupy Operacyjnej Ministerstwa Obrony ZSRR w Afganistanie – wiceministrem obrony ZSRR marsz. Siergiejem Sokołowem.
Czas dwuletniego rozejmu w Dolinie Pandższiru Masud wykorzystał na wzmocnienie swoich sił. W kwietniu 1984 jego oddziały w Dolinie Pandższiru liczyły 5000 partyzantów, którzy dysponowali kilkoma zdobycznymi czołgami T-54/55, jednym T-62, trzema haubicami kal. 122 mm D-30 oraz samochodami ciężarowymi i terenowymi. Trzon sił jakimi dysponował Masud stanowiły 33 mobilne "motoraki" (kompanie o dwóch plutonach) w których łącznie służyło 3 000 mudżahedinów. Całą Dolinę Masud podzielił na 16 sektorów obrony, z których każdy dodatkowo osłaniany był przez oddział sił terytorialnych "sabet".
Przebieg walk.
Po wygaśnięciu rozejmu z 1982 roku, od marca 1984 roku partyzanci Masuda wzmogli aktywność w rejonie przełęczy Salang i w wyniku kilku udanych akcji spalili 24 cysterny. 17 kwietnia przeprowadzili skoordynowane ataki na posterunki radzieckie pomiędzy tunelem Salang a Dżabal us Siradż. 18 kwietnia do kwatery Masuda w Bazaraku przybyli oficerowie radzieccy, którzy w imieniu rządu afgańskiego zaproponowali przyznanie Dolinie Pandższiru szerokiej autonomii w zamian za zaniechanie przez partyzantów ataków na konwoje koło Salangu i posterunki chroniące szosę z ZSRR do Kabulu. Propozycja została odrzucona, a kilka godzin później Masud otrzymał od agentów CIA informację o zbliżającym się zmasowanym uderzeniu lądowo-lotniczym wojsk radzieckich na rejon Pandższiru. Uprzedzając zamiary wroga, 19 maja 500 osobowy oddział mudżahedinów zaatakował radzieckie posterunki koło Salangu, a 20 maja pod ogniem ostrzału rakietowego mudżhedinów znalazł się Anowar – główny (i jedyny) posterunek radziecki w Dolinie. Spodziewając się radzieckiego odwetu, Masud zarządził odwrót z Doliny do bezpiecznych dolin na północnych stokach Hindukuszu. W odpowiedzi na akcję przeciwnika, Armia Radziecka na południe od tunelu Salang wysadziła desant śmigłowcowy złożony z żołnierzy z 345 batalionu powietrznodesantowego, który przystąpił do oczyszczania drogi Dżabal us Siradż – Salang. Mimo obecności wojsk radzieckich, w nocy 20/21 kwietnia partyzanci wysadzili ważny most w Pul-i Mataki i dopiero kolejny desant z udziałem prawie 2 000 żołnierzy zmusił ich do wycofania się w góry. Tej samej nocy Dolina stała się celem zmasowanych nalotów dywanowych, w których uczestniczyły bombowce Tu-16 i Su-24. Ich skuteczność została jednak znacznie ograniczona z powodu złych warunków atmosferycznych i opuszczenia Doliny przez siły Masuda. Podczas tych nalotów siły radzieckie straciły jeden Tu-16, który schodząc zbyt nisko, rozbił się o skały.
Rankiem 21 kwietnia, po krótkim przygotowaniu artyleryjskim, do Doliny weszły wojska radzieckie, czemu towarzyszyły desanty śmigłowcowe w jej środkowej i północnej części. Łącznie wylądowało ok. 2 000 żołnierzy. Z samolotów An-12 zrzucano także "spadochroniarzy" – gumowe manekiny, które miały sprowokować stanowiska mudżahedinów do otwarcia ognia i ułatwić tym ich zniszczenie.
Ze względu na trudny teren i liczne pułapki minowe, natarcie radzieckie w Dolinie postępowało bardzo powoli. Dopiero 24 kwietnia, pokonując średnio do 10 km dziennie, wojska radzieckie zajęły Rukhę, 26 kwietnia – Bazarak (główną bazę Masuda), Chindż i Peszghur. W tych samych dniach w Daszt-i Riwat wysadzony został desant śmigłowcowy w sile batalionu, który po stoczeniu ciężkiej bitwy z mudżahedinami koło Deh Parian, pod koniec kwietnia dotarł do północnego wejścia do Doliny.
1 maja operacja weszła w drugą fazę. Tego dnia posuwający się z Deh Parian batalion radziecki połączył się na przełęczy Andżuman z milicją islamicką, nacierającą od strony Koran wa Mundżan. 2 maja w północnych przełęczach Doliny śmigłowce wysadziły kolejne desanty radzieckie. Jednocześnie armia rządowa przystąpiła do pacyfikacji dolin Chindż, Hazara i Bazarak. Podczas tej operacji 900-osobowy oddział afgański w dolinie Chindż przeszedł na stronę mudżahedinow, co spowodowało wycofanie z walk pozostałych jednostek rządowych.
Równocześnie z głównym uderzeniem w Pandższirze, siły radziecko-rządowe prowadziły działania w rejonach sąsiadujących, mające na celu uniemożliwienie siłom Masuda wycofanie się oraz odcięcie ich od zaopatrzenia z zewnątrz (tj. z Pakistanu). Od 6 maja prowadziły działania bojowe w położonej po drugiej stronie głównego łańcucha Hindukuszu dolinie Andarabu. W tym samym czasie jednostki radzieckiej 201 dywizji zmechanizowanej i rządowej 20 dywizji piechoty podjęły akcję w rejonie Nahrinu i dolinie Chost wa Ferendż. Pod koniec pierwszego tygodnia maja, w przełęczy Kantiwar oddziały radziecko-rządowe zablokowały również jeden z głównych szlaków zaopatrzeniowych partyzantów biegnących z Pakistanu. Od 5 maja oddziały radzieckie rozpoczęły odwrót z Doliny, pozostawiając garnizony w Rukhce, Peszghurze, Bazaraku i Baraku.
Ocena.
Pomimo że operacja "Pandższir-84" wyróżniała się dobrym przygotowaniem i sprawnym współdziałaniem różnych rodzajów wojsk, to stosowana przez Masuda taktyka uników i nagłych ataków z zaskoczenia przyniosła siłom radziecko-rządowym znaczne straty w ludziach i sprzęcie. Największe poniósł 1 batalion 682 pułku zmechanizowanego 108 dywizji zmechanizowanej, który 30 kwietnia wpadł w zasadzkę w wąwozie Hazar i stracił kilkudziesięciu żołnierzy wraz ze swoim dowódcą – kpt. Koroliowem. Były to największe straty radzieckiego oddziału w całej wojnie w Afganistanie.
Według źródeł radzieckich siły radziecko-rządowe straciły ok. 500 rannych i zabitych. Zdaniem mudżahedinów straty te wyniosły aż 2500 zabitych i rannych. Propaganda radziecka jak i afgańska przedstawiła wyniki operacji jako wielki sukces. Wykorzystując sytuację, ZSRR zaproponował Masudowi rozejm, który ten odrzucił. Operacja nie przyniosła Związkowi Radzieckiemu większych sukcesów, poza krótkotrwałym opanowaniem całej Doliny. Nie zrealizowała swojego głównego celu – zaprzestania ataków mudżahedinów na konwoje radzieckie z ZSRR idące przez Salang. Większość swoich sił Masud zdołał w porę wycofać, a jego straty wynosiły kilkuset zabitych, kilkuset rannych i kilkuset jeńców. Już 10 maja zorganizował zasadzkę na duży konwój zaopatrzeniowy w pobliżu Dżabal us Siradż, a 3 czerwca po raz kolejny ostrzelał Bagram, niszcząc i uszkadzając 35 samolotów i helikopterów oraz główny pas startowy. Od końca listopada rozpoczął ostrzał radzieckich garnizonów pozostawionych w Dolinie, a 26 grudnia ponownie ostrzelał Bagram.

</doc>
<doc id="1881777" url="https://pl.wikipedia.org/wiki?curid=1881777" title="Juan Carlos Unzué">
Juan Carlos Unzué

Juan Carlos Unzué Labiano (urodzony 22 kwietnia 1967 roku w Pampelunie) – hiszpański trener i piłkarz występujący na pozycji bramkarza.
Kariera piłkarska.
Juan Carlos Unzué jest wychowankiem Osasuny Pampeluna. Przez dwa sezony występów w pierwszym zespole wystąpił w 15 meczach. W roku 1988 przeszedł do FC Barcelony, gdzie był zmiennikiem Andoniego Zubizarrety. W ciągu dwóch lat gry w zespole z Katalonii rozegrał 5 spotkań. W 1990 roku przeszedł do FC Sevilli. Przez całe 5 lat, w których tam występował był podstawowym bramkarzem. Zagrał w 222 meczach. Po sezonie 1996–1997, kiedy Sevilla spadła z Primera Division, Unzué przeszedł do CD Tenerife. Po dwóch latach gry i 35 meczach w bramce został zawodnikiem Realu Oviedo. Podobnie jak wcześniej w Barcelonie, był zmiennikiem. Tym razem ustępował miejsca Estebanowi. Po dwóch latach bez gry wrócił do swojego pierwszego klubu. W Osasunie był pierwszym bramkarzem, w następnym sezonie był rezerwowym. W trakcie ostatnich dwóch lat kariery w macierzystym zespole rozegrał 41 spotkań.
Juan Carlos Unzué był także młodzieżowym reprezentantem swojego kraju. Występował w reprezentacjach do lat 18, 19, 20 i 21. W tej ostatniej zagrał w 16 meczach.
Kariera trenerska.
Po zakończeniu kariery piłkarskiej, Unzué został trenerem. Powrócił na Camp Nou jako trener bramkarzy FC Barcelony, gdy pierwszym trenerem został Frank Rijkaard. Po pięciu latach, gdy Holender odszedł, a nowym trenerem został Josep Guardiola, Unzué pozostał na swoim stanowisku. W 2010 roku zdecydował się rozpocząć karierę pierwszego trenera i objął funkcję trenera CD Numancia, jednak po niezbyt dobrym sezonie odszedł z niej i wrócił do Barcelony, gdzie ponownie objął funkcję trenera bramkarzy. W 2012 roku po odejściu z Barcelony Guardioli, Unzué odszedł ponownie z Dumy Katalonii i został trenerem Racing Santander, jednak bardzo szybko został z niego zwolniony. W 2014 roku po objęciu posady trenera przez Luisa Enrique został asystentem trenera Dumy Katalonii, wcześniej w latach 2013–2014 pełnił funkcję asystenta Enrique w Celta Vigo. Po tym jak Enrique zdecydował się odejść z Barcelony, Unzué postanowił ponownie spróbować funkcji pierwszego trenera, szczególnie, że media wymieniały jego nazwisko jako jednego z głównych kandydatów na nowego trenera Barcelony, jednak z powodu słabego sezonu 2016/17 zarząd nie zdecydował się na jego zatrudnienie w obawie, że niedużo się zmieni w grze drużyny. 28 maja 2017 roku Celta Vigo ogłosiła, że Unzué powróci do klubu tym razem w roli pierwszego szkoleniowca. W maju 2018 roku, po rozczarowującym sezonie Celty, który zakończył się dla nich 13. miejscem w Primera División, obie strony postanowiły zakończyć współpracę po jednym sezonie. 13 czerwca 2019 roku został ogłoszony nowym szkoleniowcem drugoligowego klubu Girona FC. Został zwolniony z tego stanowiska 21 października 2019, z powodu słabych wyników zespołu. 18 czerwca 2020, na specjalnie zwołanej konferencji prasowej, ogłosił, że choruje na stwardnienie zanikowe boczne, jak dotąd nieuleczalną chorobę układu nerwowego. Ogłosił też, tym samym, zakończenie kariery trenerskiej.

</doc>
<doc id="1881780" url="https://pl.wikipedia.org/wiki?curid=1881780" title="Jari Isometsä">
Jari Isometsä

Jari Olavi Isometsä (ur. 11 września 1968 r. w Alatornio) – fiński biegacz narciarski, trzykrotny medalista olimpijski i czterokrotny medalista mistrzostw świata, reprezentant klubu Alatornion Pirkat.
Kariera.
Jego olimpijskim debiutem były igrzyska w Albertville. Wraz z Miką Kuusisto, Harrim Kirvesniemim i Jarim Räsänenem zdobył tam brązowy medal w sztafecie 4x10 km. Indywidualnie najlepszy wynik osiągnął w biegu pościgowym, w którym zajął 12. miejsce. Na igrzyskach olimpijskich w Lillehammer fińska sztafeta, w której biegł także Isometsä, powtórzyła wynik z Albertville zdobywając brązowy medal. Jari był także między innymi szósty w biegu na 30 km techniką dowolną. Także podczas igrzysk olimpijskich w Nagano Finowie w składzie: Harri Kirvesniemi, Mika Myllylä, Sami Repo i Jari Isometsä wywalczyli, po raz trzeci z rzędu, brązowy medal w sztafecie 4x10 km. Na tych samych igrzyskach Isometsä osiągnął swój najlepszy indywidualny wynik olimpijski zajmując czwarte miejsce na dystansie 30 km techniką klasyczną. Na późniejszych igrzyskach już nie startował.
W 1989 r. zadebiutował na mistrzostwach świata biorąc udział w mistrzostwach w Val di Fiemme. Zdobył tam razem z Kuusisto, Kirvesniemim i Räsänenem brązowy medal w sztafecie 4x10 km. Na mistrzostwach świata w Falun nie zdobył medalu. Indywidualnie jego najlepszym wynikiem było 13. miejsce w biegu pościgowym, a sztafeta fińska zajęła czwarte miejsce. Mistrzostwa świata w Thunder Bay były najlepszymi w jego karierze. Zdobył brązowy medal w biegu pościgowym ulegając jedynie zwycięzcy Władimirowi Smirnowowi z Kazachstanu i drugiemu na mecie Włochowi Silvio Faunerowi. Ponadto wspólnie z kolegami wywalczył srebrny medal w sztafecie. Podczas mistrzostw świata w Trondheim Finowie w składzie Kirvesniemi, Myllylä, Räsänen i Isometsä obronili tytuł wicemistrzów świata w sztafecie wywalczony dwa lata wcześniej. Najlepszym występem Jariego na tych mistrzostwach był bieg pościgowy, w którym zajął 6. miejsce. Dwa lata później, na mistrzostwach w Ramsau, w biegu pościgowym przegrał walkę o podium zaledwie o 0.9 sekundy z Włochem Fulvio Valbusą i ostatecznie zajął 4. miejsce. Fińska sztafeta tym razem zajęła 5. miejsce.
W 2001 roku zamieszany był wraz z innymi kolegami z reprezentacji (Harri Kirvesniemi, Janne Immonen, Mika Myllylä, Virpi Kuitunen i Milla Jauho) w największą aferę dopingową w historii fińskiego narciarstwa. Całej szóstce w czasie mistrzostw świata w Lahti udowodniono korzystanie z niedozwolonego preparatu HES. Wszyscy zostali zdyskwalifikowani na dwa lata. Isometsä stracił srebrny medal, który wywalczył w biegu łączonym na 20 km.
Po upływie zawieszenia w 2003 r. wrócił do uprawiania biegów, jednak nie osiągał tak dobrych wyników jak wcześniej. Po tym jak nie zakwalifikował się do reprezentacji Finlandii na igrzyska olimpijskie w Turynie zakończył karierę w styczniu 2006 r.
Najlepsze wyniki w Pucharze Świata osiągnął w sezonie 1999/2000, kiedy to w klasyfikacji generalnej zajął 2. miejsce, a w klasyfikacji średniodystansowej wywalczył małą kryształową kulę. Ponadto w sezonach 1993/1994 i 1995/1996 zajmował trzecie miejsce w klasyfikacji generalnej. Łącznie Isometsä 23 razy stawał na podium zawodów Pucharu Świata, w tym 4 razy zwyciężał.
Ma żonę Johannę oraz syna Eetu i córkę Aadę. Startował w wyborach do parlamentu w regionie Uusimaa, nie został jednak wybrany. Pracuje jako kierownik sprzedaży w fińskim klubie Honka Espoo.

</doc>
<doc id="1881787" url="https://pl.wikipedia.org/wiki?curid=1881787" title="Sheila Young">
Sheila Young

Sheila Grace Young-Ochowicz (ur. 14 października 1950 w Birmingham) – amerykańska łyżwiarka szybka i kolarka torowa. Trzykrotna medalistka olimpijska, pięciokrotna medalistka mistrzostw świata w łyżwiarstwie oraz sześciokrotna medalistka mistrzostw świata w kolarstwie.
Kariera.
Łyżwiarstwo szybkie.
Specjalizowała się w dystansach sprinterskich, choć sukcesy odnosiła także w wieloboju. W połowie lat 70. należała do ścisłej światowej czołówki. W 1972 roku wzięła udział w igrzyskach olimpijskich w Sapporo, gdzie jej najlepszym wynikiem było czwarte miejsce w biegu na 500 m. W walce o medal lepsza okazała się Ludmiła Titowa z ZSRR. Na rozgrywanych rok później mistrzostwach świata w wieloboju sprinterskim w Oslo zdobyła złoty medal, wyprzedzając bezpośrednio Holenderkę Atje Keulen-Deelstrę i Monikę Pflug z RFN. Wynik ten powtórzyła na mistrzostwach świata Göteborgu w 1975 roku oraz mistrzostwach świata w Berlinie w 1976 roku. W międzyczasie zdobyła brązowy medal na wielobojowych mistrzostwach świata w Assen, przegrywając tylko z Karin Kessow z NRD i Tatjaną Awieriną z ZSRR. Brązowy medal zdobyła również podczas wielobojowych mistrzostw świata w Gjøvik w 1976 roku, plasując się za Kanadyjką Sylvią Burką i Tatjaną Awieriną. W tym samym roku wystąpiła na igrzyskach olimpijskich w Innsbrucku, zdobywając trzy medale. W biegu na 500 m zwyciężyła, ustanawiając jednocześnie nowy rekord olimpijski. Dwa dni później była trzecia za Tatjaną Awieriną i swą rodaczką Leah Poulos w biegu na 1000 m. Ponadto na dystansie 1500 m była druga, rozdzielając na podium dwie reprezentantki ZSRR: Galinę Stiepanską i Tatjanę Awieriną. Były to ostatnie medale wywalczone przez Young na międzynarodowej imprezie.
Pięciokrotnie ustanawiała rekordy świata.
Kolarstwo.
Odnosiła również sukcesy w kolarstwie torowym. Pierwszy sukces w tej dyscyplinie odniosła w 1972 roku, zdobywając brązowy medal w sprincie indywidualnym podczas mistrzostw świata w Marsylii. W zawodach tych wyprzedziły ją tylko Galina Jermołajewa z ZSRR oraz Wilhelmina Brinkhof z Holandii. W tej konkurencji Young zdobyła jeszcze pięć medali: złote na MŚ w San Sebastián (1973), MŚ w Lecce (1976) i MŚ w Brnie (1981), srebrny podczas MŚ w Leicester (1982) oraz brązowy na MŚ w Liège (1975). W sprincie indywidualnym zdobyła ponadto pięć tytułów mistrzyni Stanów Zjednoczonych w latach 1971, 1973, 1976, 1981 i 1982. Nigdy nie brała udziału w letnich igrzyskach olimpijskich.
Życie prywatne.
Pod koniec lat 70. wyszła za mąż za kolarza, Jima Ochowicza. Mają razem troje dzieci: Alexa, Elli i Kate. Jej córka Elli Ochowicz oraz jej szwagierka Connie Paraskevin również uprawiały łyżwiarstwo szybkie, a jej brat - Roger Young był kolarzem.

</doc>
<doc id="1881797" url="https://pl.wikipedia.org/wiki?curid=1881797" title="Dusty Jonas">
Dusty Jonas

Dustin Michael „Dusty” Jonas (ur. 19 kwietnia 1986 w Floresville) – amerykański lekkoatleta, skoczek wzwyż.
Osiągnięcia.
W 2008 reprezentował Stany Zjednoczone podczas igrzysk olimpijskich w Pekinie. 26. lokata w eliminacjach nie dała mu awansu do finału.

</doc>
<doc id="1881804" url="https://pl.wikipedia.org/wiki?curid=1881804" title="Kalililo Kakonje">
Kalililo Kakonje

Kalililo Kakonje (ur. 1 stycznia 1985 w Lusace) – zambijski piłkarz grający na pozycji bramkarza.
Kariera klubowa.
Karierę piłkarską Kakonje rozpoczął w stolicy kraju, Lusace. Jego pierwszym klubem w karierze był zespół Lusaka Dynamos. W 2003 roku zadebiutował w jego barwach w zambijskiej Premier League. Po roku gry w tym klubie przeszedł do drużyny Power Dynamos F.C. z miasta Kitwe. Tam grał przez 2 lata, jednak nie osiągnął znaczących sukcesów.
W 2005 roku Kakonje został bramkarzem Golden Arrows, wywodzącego się z południowoafrykańskiego miasta Durban. Tam Kakonje rywalizował o miejsce w składzie wraz z rodakiem Daviesem Phirim. W 2007 roku odszedł z klubu do Nathi Lions, jednak grał w nim tylko pół roku i w trakcie sezonu przeniósł się do AmaZulu FC z Durbanu. W AmaZulu stał się pierwszym bramkarzem, jednak w sezonie 2009/2010 stracił miejsce w podstawowej jedenastce na rzecz Mbongeniego Mzimeli.
W 2010 roku Kakonje wrócił do Zambii i został zawodnikiem Nkany FC. W 2010 roku grał też w TP Mazembe z Demokratycznej Republiki Konga. W 2011 roku został piłkarzem Mining Rangers.
Kariera reprezentacyjna.
W reprezentacji Zambii Kakonje zadebiutował w 2004 roku. W 2008 roku został powołany przez selekcjonera Patricka Phiriego do kadry na Puchar Narodów Afryki 2008, na którym pełnił rolę rezerwowego dla Kennedy’ego Mweene i nie rozegrał żadnego spotkania. W 2010 roku ponownie znalazł się w kadrze na Puchar Narodów Afryki i ponownie jako rezerwowy dla Mweene. W 2012 roku został powołany na Puchar Narodów Afryki 2012.

</doc>
<doc id="1881807" url="https://pl.wikipedia.org/wiki?curid=1881807" title="Mikhail Botvinov">
Mikhail Botvinov



</doc>
<doc id="1881810" url="https://pl.wikipedia.org/wiki?curid=1881810" title="Francis Kasonde">
Francis Kasonde

Francis Kasonde (ur. 1 września 1986) - zambijski piłkarz grający na pozycji obrońcy.
Kariera klubowa.
Karierę piłkarską Kasonde rozpoczął w klubie Zesco United. W klubie z miasta Ndola zadebiutował w 2004 roku w rozgrywkach zambijskiej Premier League. W 2005 roku przeszedł do innego pierwszoligowca, drużyny Power Dynamos F.C. z miasta Kitwe. Tam grał przez 5 lat, a w 2009 roku zdobył z nim zambijską Tarczę Dobroczynności.
W połowie 2009 roku Kasonde przeszedł do omańskiego klubu Al-Suwaiq. W 2010 roku wrócił do Power Dynamos. W 2010 roku został na rok wypożyczony do saudyjskiego Al-Hazm ar-Rass. W 2011 roku został zawodnikiem TP Mazembe z Demokratycznej Republiki Konga. Następnie grał w izraelskim klubie Hapoel Ra’ananna i indyjskim Salgaocar FC. W latach 2016-2017 występował w Power Dynamos, a w 2017 trafił do malezyjskiego Sabah FA.
Kariera reprezentacyjna.
W reprezentacji Zambii Kasonde zadebiutował w 2005 roku. W 2008 roku został powołany przez selekcjonera Patricka Phiriego do kadry na Puchar Narodów Afryki 2008, na którym pełnił rolę rezerwowgo i nie rozegrał żadnego spotkania. W 2010 roku ponownie znalazł się w kadrze na Puchar Narodów Afryki.

</doc>
<doc id="1881818" url="https://pl.wikipedia.org/wiki?curid=1881818" title="Espen Bjervig">
Espen Bjervig

Espen Bjervig (ur. 30 czerwca 1972 r.) – norweski biegacz narciarski, srebrny medalista mistrzostw świata.
Kariera.
Nie startował na żadnych igrzyskach olimpijskich. W 1999 roku wystartował na mistrzostwach świata w Ramsau. Wspólnie z Erlingiem Jevne, Bjørnem Dæhlie i Thomasem Alsgaardem wywalczył srebrny medal w sztafecie 4 x 10 km. W indywidualnych startach był ósmy w biegu na 10 km stylem klasycznym oraz zajął 14. miejsce w biegu pościgowym 10+15 km. Na kolejnych mistrzostwach świata już nie startował.
Jego najlepszym sezonem w Pucharze Świata był sezon 1998/1999, kiedy w klasyfikacji generalnej zajął 7. miejsce, a w klasyfikacji sprintu był czwarty. Sześciokrotnie stawał na podium zawodów Pucharu Świata, w tym raz zwyciężył. W 2002 roku zdobył brązowy medal mistrzostw Norwegii w biegu na 30 km techniką klasyczną.

</doc>
<doc id="1881819" url="https://pl.wikipedia.org/wiki?curid=1881819" title="Kościół św. Jakuba w Wiedniu">
Kościół św. Jakuba w Wiedniu

Kościół św. Jakuba w Wiedniu-Floridsdorfie (także w niem. "Pfarrkirche Floridsdorf") – modernistyczny kościół rzymskokatolicki, zlokalizowany w Wiedniu, w dzielnicy Floridsdorf.
Świątynia została wybudowana w latach 1936–1938 według planów architekta Roberta Kramreitera. Zastąpiła wcześniejszy kościół św. Józefa z 1836, który był za mały na potrzeby dynamicznie rozwijającej się dzielnicy. Efektowna, monumentalna fasada ozdobiona jest figurami dwunastu apostołów, stąd też wywodzi się potoczna nazwa kościoła – "Kościół Dwunastu Apostołów".
Kościół jest znakomicie wyeksponowany na Pius-Parsch-Platz i Franz-Jonas-Platz, co zapewnia dobry ogląd fasady. Wewnątrz znajdują się interesujące witraże, a także baptysterium.
Dojazd licznymi tramwajami, metrem i S-Bahn do stacji Floridsdorf. Kościół znajduje się w bezpośrednim sąsiedztwie stacji i przystanków.

</doc>
<doc id="1881820" url="https://pl.wikipedia.org/wiki?curid=1881820" title="Ágúst Gylfason">
Ágúst Gylfason

Ágúst Þór Gylfason (ur. 1 sierpnia 1971 w Reykjavíku) – islandzki piłkarz, gra na pozycji pomocnika. Od 2008 roku piłkarz klubu Fjölnir.
Kariera klubowa.
Ágúst piłkarską karierę rozpoczynał w Valur Reykjavík, zaliczył tam cztery udane sezony i kupił go norweski
SK Brann. Grał tam dobrze, lecz zdecydował się na powrót do Reykjavíku, jednak tym razem do Fram Reykajvík.
W 2004 roku przeszedł do Reykjavíkur. Już pod koniec swojej kariery przeszedł do Fjölnir.
W swoim pierwszym sezonie był graczem podstawowym, jednak w sezonie 2009 był ledwie rezerwowym.
Kariera reprezentacyjna.
Ágúst zagrał 6 meczów w reprezentacji Islandii.
Zadebiutował w meczu towarzyskim z USA, w którym Islandia zremisowała 1:1.

</doc>
<doc id="1881823" url="https://pl.wikipedia.org/wiki?curid=1881823" title="Strój Sarmatów">
Strój Sarmatów

Strój Sarmatów – wywodził się z tradycji stepowej. Mężczyźni nosili krótki kaftan, ściągany rzemieniem lub pasem, skórzane spodnie (luźne lub workowate) i miękkie skórzane buty z krótką cholewą. Na głowę zakładali spiczaste czapki tzw. baszłyk. Na wierzch nakładano płaszcz, który na lewym ramieniu był spinany fibulą. Kobiety nosiły długie suknie o rękawach sięgających nadgarstka, szarawary, a na wierzch nakładały paradny chałat, spinany fibulą na piersi. 
Strój, zwłaszcza arystokracji, wzbogacano kosztowną biżuterią ze złota, srebra, drogocennych kamieni. Kobiety nosiły diademy, naszyjniki, a na kostkach i nadgarstkach różne korale i bransolety. Mężczyźni przykładali dużą uwagę do ozdób pasów (okucia, klamry, tamgi), broni (kołczany, łubie, miecze) i rzędu końskiego (siodła, uzdy).

</doc>
<doc id="1881830" url="https://pl.wikipedia.org/wiki?curid=1881830" title="Państwa członkowskie Wspólnoty Niepodległych Państw">
Państwa członkowskie Wspólnoty Niepodległych Państw

Państwa członkowskie Wspólnoty Niepodległych Państw – kraje byłego ZSRR uczestniczące w regionalnym ugrupowaniu integracyjnym. Państwami założycielskimi były Rosja, Białoruś i Ukraina, których prezydenci (odpowiednio – Borys Jelcyn, Stanisław Szuszkiewicz oraz Leonid Krawczuk) 8 grudnia 1991 podpisali układ białowieski. Na mocy protokołu z Ałma-Aty z 21 grudnia 1991 do WNP dołączyło jeszcze osiem państw: Armenia, Azerbejdżan, Kazachstan, Kirgistan, Mołdawia, Tadżykistan, Turkmenistan i Uzbekistan. 9 grudnia 1993 WNP poszerzono o Gruzję, jednak kraj ten opuścił ugrupowanie 18 sierpnia 2009 roku. Ukraina opuściła organizację na mocy dekretu prezydenta Petra Poroszenki z dnia 19 maja 2018 roku. Obecnie WNP liczy zatem 10 państw. Szczególny jest jednak status Turkmenistanu, który nie ratyfikował dotychczas Statutu WNP. 23 lutego 2023 Mołdawia zapowiedziała wystąpienie z WNP związku z groźbami Rosji o rychłej inwazji na Mołdawię.
Spośród postsowieckich republik członkami Wspólnoty Niepodległych Państw nie były jedynie Litwa, Łotwa i Estonia.
Statut Wspólnoty Niepodległych Państw (punkt 7) przewiduje przyznanie członkostwa każdemu państwu „podzielającemu cele i zasady Wspólnoty i przyjmuje na siebie zobowiązania statutu”. Warunkiem przystąpienia nowego państwa jest jednomyślna zgoda dotychczasowych członków. Zapis jest o tyle ważny, gdyż oznacza że WNP w sensie członkostwa wykraczać może poza obszar byłego Związku Radzieckiego. W 2008 Afganistan wystosował swoją chęć członkostwa w WNP, obecnie uczestniczy on jako obserwator w Zgromadzeniu Parlamentarnym WNP (jest to zgodne z punktem 8 Statutu WNP, który dopuszcza za zgodą Rady Głów Państw w posiedzeniach organów WNP mogą partycypować przedstawiciele innych państw w charakterze obserwatorów). W latach 90. swoją chęć członkostwa w WNP wyraziły również tzw. nieuznawane przez społeczność międzynarodową podmioty jak np. Abchazja, Krym, Czeczeńska Republika Iczkerii, Tatarstan czy Naddniestrze. W praktyce państwa członkowskie odrzuciły powyższe prośby, obawiając się nasilenia ruchów separatystycznych chcących wykorzystać członkostwo w WNP jako de facto uznanie w prawie międzynarodowym.

</doc>
<doc id="1881833" url="https://pl.wikipedia.org/wiki?curid=1881833" title="Ulica Blizna w Kole">
Ulica Blizna w Kole

Ulica Blizna w Kole – jedna z głównych ulic Koła, stanowi wewnętrzną obwodnicę centrum miasta. Jest jednocześnie drogą tranzytową w kierunkach: Łask, Poznań, Sompolno, Warszawa, Włocławek i przedłużeniem alei Jana Pawła II. W całości położona jest na terenie osiedla Przedmieście Warszawskie. Do 1924 roku Blizna stanowiła samodzielną wieś.
Rys historyczny.
Wieś Blizna graniczyła od południa z Przedmieściem Warszawskim. Miała powierzchnię ok. 2432 morgi. Corocznie płaciła czynsz miastu. Wieś liczyła ok. 166 mieszkańców (w XVI wieku). Parafia kolska w tej wsi posiadała ogrody i dwie łąki.
W 1362 roku Jan Henryk z Warty wykupił wieś. 14 lutego 1563 roku prawo magdeburskie pozwoliło urządzać coroczny targ. 19 czerwca 1566 roku przywilej króla Zygmunta Augusta wytoczył granice wsi. W 1616 roku władze miejskie wydzierżawiły wieś na 3 lata mieszczanom kolskim. W 1808 roku z pieniędzy z podatków wsi powołano szkołę elementarną w Kole.
Po włączeniu Bliznej w granice administracyjne miasta zachowała ona swój wiejski charakter. Do dziś gospodarze posiadają swoje grunty orne – głównie na terenie wsi Chojny, a także prowadzą hodowlę bydła.
Na przełomie lat 70. i 80. XX wieku, na miejscu niewielkiej kaplicy, rozpoczęto budowę kościoła parafialnego Matki Bożej Częstochowskiej.
Ulica dziś.
Ulica Blizna w granicach administracyjnych miasta Koła ma długość około 1 kilometra.
Rozpoczyna się od skrzyżowania z ulicą Włocławską i aleją Jana Pawła II, gdzie znajduje się sygnalizacja świetlna. 100 metrów dalej krzyżuje się z ul. Spółdzielców. Na 300 metrze krzyżuje się z ulicą Przesmyk. Następnie, na rondzie księdza Serafina Opałki, spotyka się z ulicami ks. Opałki i Wojciechowskiego. Później krzyżuje się kolejno z ulicami Miodowa, bł. ks. Popiełuszki i Polskiego Czerwonego Krzyża. Kończy się na skrzyżowaniu z ul. Kolejową i ul. Piaski.
Administracyjnie mieszkańcy ulicy przynależą do parafii rzymskokatolickiej Matki Bożej Częstochowskiej.
Obiekty.
Przy ulicy Blizna znajduje się m.in.:

</doc>
<doc id="1881837" url="https://pl.wikipedia.org/wiki?curid=1881837" title="Elisabeth Davin">
Elisabeth Davin

Elisabeth Davin (ur. 3 czerwca 1981 w Virton) – belgijska lekkoatletka, płotkarka.

</doc>
<doc id="1881838" url="https://pl.wikipedia.org/wiki?curid=1881838" title="Dynamo Moskwa (piłka siatkowa)">
Dynamo Moskwa (piłka siatkowa)



</doc>
<doc id="1881841" url="https://pl.wikipedia.org/wiki?curid=1881841" title="Wita Pawłysz">
Wita Pawłysz

Wita Pawłysz (ukr. Віта Павлиш; ur. 15 stycznia 1969 w Charkowie) – ukraińska lekkoatletka, która specjalizowała się w pchnięciu kulą.
Dwukrotnie startowała w igrzyskach olimpijskich: Barcelona 1992 oraz Atlanta 1996. Trzy razy zdobywała medale mistrzostw świata oraz dwukrotnie była mistrzynią Europy. W roku 1997 wywalczyła złoty medal halowych mistrzostw świata. Rekordy życiowe: stadion – 21,69 (20 sierpnia 1998, Budapeszt) – rekord Ukrainy; hala – 20,73 (22 lutego 2004, Sumy).
Pawłysz została pozbawiona złotego krążka halowych mistrzostw świata (1999) w związku z wykryciem w jej organizmie stanozololu. Zawodniczka, która twierdziła, że przyjęła ten środek jako lek została zawieszona na dwa lata. Pięć lat później, podczas kolejnych halowych mistrzostw świata, znów zdobyła złoto jednak po wykonaniu testów ponownie wykryto u niej nielegalne środki. Ukrainka została pozbawiona medalu, a 28 maja 2004 roku została dożywotnio zdyskwalifikowana.

</doc>
<doc id="1881843" url="https://pl.wikipedia.org/wiki?curid=1881843" title="Leah Poulos-Mueller">
Leah Poulos-Mueller



</doc>
<doc id="1881844" url="https://pl.wikipedia.org/wiki?curid=1881844" title="Leah Poulos">
Leah Poulos

Leah Jean Poulos-Mueller (ur. 5 października 1951 w Berwyn) – amerykańska łyżwiarka szybka, trzykrotna medalistka olimpijska i wielokrotna medalistka mistrzostw świata.
Kariera.
Specjalizowała się w dystansach sprinterskich. Pierwszy sukces w karierze osiągnęła w 1974 roku, kiedy zwyciężyła podczas wielobojowych mistrzostw świata w Innsbrucku. W zawodach tych wyprzedziła bezpośrednio Atje Keulen-Deelstrę z Holandii i Monikę Pflug z RFN. Dwa lata później wzięła udział w igrzyskach olimpijskich w Innsbrucku, zdobywając srebrny medal w biegu na 1000 m. Przegrała tam z Tatjaną Awieriną z ZSRR, a trzecie miejsce zajęła inna Amerykanka, Sheila Young. Na tych samych igrzyskach była szósta w biegu na 1500 m oraz czwarta w biegu na 500 m, gdzie walkę o medal przegrała z Awieriną. Srebrny medal zdobyła także na wielobojowych mistrzostwach świata w Berlinie, ulegając Sheili Young. Wynik ten Poulos powtórzyła na mistrzostwach świata w Alkmaar w 1977 roku oraz rozgrywanych trzy lata później mistrzostwach świata w West Allis. W 1980 roku wystąpiła także na igrzyskach w Lake Placid, zdobywając srebrne medale w biegach na 500 i 1000 m. Na krótszym dystansie pokonała ją Karin Enke z NRD, a na dłuższym lepsza była Natalja Pietrusiowa z ZSRR. Poulos brała również udział w igrzyskach olimpijskich w Sapporo w 1972 roku, zajmując 24. miejsce w biegu na 1500 m i 17. miejsce na dystansie 3000 m.
Od września 1977 roku była żoną amerykańskiego łyżwiarza i szkoleniowca Petera Muellera.

</doc>
<doc id="1881848" url="https://pl.wikipedia.org/wiki?curid=1881848" title="Józef Grabowski">
Józef Grabowski



</doc>
<doc id="1881850" url="https://pl.wikipedia.org/wiki?curid=1881850" title="Ulica Nagórna w Kole">
Ulica Nagórna w Kole

Ulica Nagórna w Kole – jedna z ulic Koła. Do 1924 roku stanowiła niezależną wieś o tej samej nazwie. W całości położona jest na terenie osiedla Przedmieście Warszawskie.
Rys historyczny.
Wieś Nagórna, podobnie jak sąsiednia Blizna, graniczyła od południa z Przedmieściem Warszawskim. Miała powierzchnię ok. 1624 morgi. Corocznie płaciła czynsz miastu. W XVI wieku wieś liczyła ok. 31 mieszkańców.
W 1362 roku Jan Henryk z Warty wykupił wieś. 14 lutego 1563 roku prawo magdeburskie pozwoliło urządzać coroczny targ. 19 czerwca 1566 roku przywilej króla Zygmunta Augusta wytoczył granice wsi. W 1616 roku władze miejskie wydzierżawiły wieś na 3 lata mieszczanom kolskim. W 1808 r. z pieniędzy z podatków wsi powołano szkołę elementarną w Kole, a w 1817 roku - były tutaj folwarki – posiadały budynki gospodarcze, ale w 1818 roku zostały wydzierżawione – historia wskazuje na ścisłe związku z wsią Blizna.
Po włączeniu Nagórnej w granice administracyjne miasta w 1924 roku zachowała ona swój wiejski charakter. Do dziś gospodarze posiadają swoje grunty orne przy granicy miejskiej, a także prowadzą hodowlę zwierząt gospodarczych. W styczniu 1945 roku na terenie dawnej wsi toczyły się główne walki o wyzwolenie miasta z rąk niemieckich. Zginęło wówczas 132 żołnierzy radzieckich, których pochowano na cmentarzu wojennym przy ul. Poległych.
W połowie lat 90. XX wieku rozpoczęto budowę osiedla bloków wielorodzinnych. Obecnie mieszka w nich około 2500 kolan. Osiedle to popularnie nazywane jest „kwiatowym” – od nazwy lokalnych uliczek: Tulipanowa, Konwaliowa, Narcyzowa i Różana.
1 listopada 2005 biskup włocławski Wiesław Mering erygował na osiedlu Płaszczyzna nową parafię katolicką, pod wezwaniem Świętego Bogumiła, która swoim obszarem objęła tereny dawnej wsi Nagórna.
Ulica dziś.
Ulica Nagórna w granicach administracyjnych miasta Koła ma długość około 2 kilometrów.
Rozpoczyna się od skrzyżowania z aleją Jana Pawła II. 400 metrów dalej krzyżuje się z ulicami Konwaliową i Powstańców Warszawy. Na 900 metrze krzyżuje się z ul. Poległych i ul. Boguszyniecką. Następnie spotyka się z ulicą Sienkiewicza i zmienia swój bieg w kierunku północnym. Kończy się skrzyżowaniem z linią kolejową nr 3.
Administracyjnie mieszkańcy ulicy Nagórna przynależą do dwóch parafii rzymskokatolickich. Do skrzyżowania z ul. Konwaliową – są częścią parafii Matki Bożej Częstochowskiej, natomiast wszystkie pozostałe – parafii Świętego Bogumiła.

</doc>
<doc id="1881853" url="https://pl.wikipedia.org/wiki?curid=1881853" title="Wiktorija Pawłysz">
Wiktorija Pawłysz



</doc>
<doc id="1881856" url="https://pl.wikipedia.org/wiki?curid=1881856" title="Drużynowe Mistrzostwa Świata na Żużlu 1967">
Drużynowe Mistrzostwa Świata na Żużlu 1967

Drużynowe Mistrzostwa Świata na Żużlu 1967 – 8. edycja drużynowych mistrzostw świata na żużlu. Zawody finałowe odbyły się 1 września 1967 roku w szwedzkim Malmö.
Tytułu mistrzowskiego, wywalczonego w 1966 roku we Wrocławiu, broniła reprezentacja Polski.
Eliminacje.
Runda brytyjska.
Wielka Brytania automatycznie w finale.

</doc>
<doc id="1881857" url="https://pl.wikipedia.org/wiki?curid=1881857" title="Gosławski">
Gosławski



</doc>
<doc id="1881862" url="https://pl.wikipedia.org/wiki?curid=1881862" title="Kristina Keneally">
Kristina Keneally

Kristina Keneally (z domu Kerscher, ur. 19 grudnia 1968 w Las Vegas) – australijska polityk amerykańskiego pochodzenia, członkini Australijskiej Partii Pracy (ALP). Od 4 grudnia 2009 do 28 marca 2011 pełniła urząd premiera Nowej Południowej Walii, najludniejszego australijskiego stanu. Była pierwszą w historii kobietą na tym stanowisku. 
Życiorys.
Pochodzenie i młodość.
Jej ojciec był Amerykaninem, a matka Australijką. Dorastała w amerykańskim stanie Ohio, gdzie jako licealistka odnosiła spore sukcesy w międzyszkolnych rozgrywkach w piłkę nożną. Zdobyła licencjat z politologii na University of Dayton, a następnie magisterium z religioznawstwa na Marquette University. Jeszcze jako studentka przez rok pracowała w Nowym Meksyku jako nauczycielka-wolontariuszka. Była także zaangażowana w katolicki ruch studencki, przez dwa lata pełniąc funkcję przewodniczącej Narodowego Stowarzyszenia Studentów Uczelni Katolickich. W 1991, podczas odbywających się w Częstochowie Światowych Dni Młodzieży, poznała Australijczyka Bena Keneally'ego, którego poślubiła w 1996 roku. Urodziła trójkę dzieci (jedno z nich zmarło przy porodzie) i przez wiele lat ograniczała swoją aktywność zawodową, skupiając się na obowiązkach mamy. 
Kariera polityczna.
Pod koniec lat 90. wraz z rodziną przeniosła się na stałe do Australii, a w 2000 uzyskała obywatelstwo kraju swej matki i męża. W tym samym roku wstąpiła do ALP. W 2003 została wybrana do Zgromadzenia Ustawodawczego Nowej Południowej Walii. W 2007 weszła do rządu stanowego jako minister ds. osób starszych i niepełnosprawnych. Później kierowała resortami planowania i infrastruktury. 
W listopadzie 2009 w stanowych strukturach ALP doszło do buntu przeciwko premierowi Nathanowi Reesowi. Przeciwnicy Reesa wystawili jako swoją kontrkandydatkę dla niego panię Keneally, na co sam Rees i jego otoczenie odpowiedzieli oskarżeniami, iż będzie ona tylko marionetką, a stanem „z tylnego siedzenia” kierować będą bardziej doświadczeni politycy. Sama Keneally stanowczo odrzucała tego typu sugestie, zaś 3 grudnia 2009 pokonała Reesa w wyborach lidera ALP w Zgromadzeniu. Tym samym została desygnowana przez partię na stanowisko premiera stanu, które formalnie objęła następnego dnia. Kierowana przez nią ALP Nowej Południowej Walii przegrała przeprowadzone 26 marca 2011 wybory stanowe, ulegając Koalicji. Dwa dni później Keneally opuściła urząd szefa rządu stanowego. Zastąpił ją stanowy lider Liberalnej Partii Australii, Barry O’Farrell. 
Keneally była pierwszą w dziejach Nowej Południowej Walii panią premier. W czasie jej urzędowania kobietami były także dwie pozostałe najważniejsze (przynajmniej nominalnie) osoby we władzach stanu: gubernator Marie Bashir i wicepremier Carmel Tebbutt.

</doc>
<doc id="1881872" url="https://pl.wikipedia.org/wiki?curid=1881872" title="Eugeniusz Jarysz">
Eugeniusz Jarysz

Eugeniusz Marian Jarysz (ur. 1 lipca 1941 w Mikołajewie, zm. 8 kwietnia 2014) – polski działacz polityczny, wicewojewoda pilski (1993–1997).
Życiorys.
Z wykształcenia był inżynierem rolnictwa. W latach 90. pełnił obowiązki prezesa Zarządu Wojewódzkiego PSL. Z ramienia tego ugrupowania sprawował również funkcję wicewojewody pilskiego (1993–1997). Na początku XXI wieku był Naczelnikiem Wydziału Administracyjno Gospodarczego Wielkopolskiego Oddziału Wojewódzkiego Narodowego Funduszu Zdrowia w Poznaniu oraz szefem delegatury NFZ w Pile. W 2002 bez powodzenia kandydował do sejmiku wielkopolskiego. Odznaczony Krzyżem Oficerskim Orderu Odrodzenia Polski (1999).

</doc>
<doc id="1881873" url="https://pl.wikipedia.org/wiki?curid=1881873" title="Punitaqui">
Punitaqui

Punitaqui – gmina w prowincji Limarí w północnym Chile. Populacja miasta wynosi 9539 osób.

</doc>
<doc id="1881885" url="https://pl.wikipedia.org/wiki?curid=1881885" title="Jak dwie krople wody (książki)">
Jak dwie krople wody (książki)



</doc>
<doc id="1881886" url="https://pl.wikipedia.org/wiki?curid=1881886" title="Grzegorz Wołągiewicz">
Grzegorz Wołągiewicz

Grzegorz Wołągiewicz (ur. 2 stycznia 1950 w Zaleskiem, zm. 1 września 2010 w Suwałkach) – polski nauczyciel i samorządowiec, prezydent Suwałk (1994–2002), od 2005 prezes Klubu Sportowego Wigry Suwałki.
Życiorys.
Z wykształcenia był matematykiem, pracował jako nauczyciel w suwalskim szkolnictwie. Był pierwszym dyrektorem Szkoły Podstawowej nr 5 im. Alfreda Wierusz Kowalskiego w Suwałkach. Pełnił obowiązki prezesa zarządu Towarzystwa Przyjaciół Dzieci. Od 1987 do 1989 sprawował funkcję wiceprezydenta, a w latach 1994–2002 prezydenta Suwałk. W wyborach w 2002 bez powodzenia ubiegał się o reelekcję, przegrywając z Józefem Gajewskim. Zasiadł jednocześnie w radzie miejskiej. W listopadzie 2003 stanął na czele zarządu Suwalskiej Specjalnej Strefy Ekonomicznej S.A. W 2006 bez powodzenia ubiegał się o mandat radnego z listy „Bloku Samorządowego”.
W 2005 został prezesem zarządu Suwalskiego Klubu Sportowego „Wigry”. Działał w zarządzie Podlaskiego Związku Piłki Nożnej oraz w centralnych strukturach Polskiego Związku Piłki Nożnej.
Zmarł wskutek choroby nowotworowej.

</doc>
<doc id="1881891" url="https://pl.wikipedia.org/wiki?curid=1881891" title="Kodeks majuskułowy">
Kodeks majuskułowy



</doc>
<doc id="1881897" url="https://pl.wikipedia.org/wiki?curid=1881897" title="Emese Hunyady">
Emese Hunyady

Emese Hunyady (ur. 4 marca 1966 w Budapeszcie) – węgierska łyżwiarka szybka reprezentująca także Austrię, trzykrotna medalistka olimpijska, wielokrotna medalistka mistrzostw świata i Europy oraz zdobywczyni Pucharu Świata.
Kariera.
Emese Hunyady urodziła się w stolicy Węgier, Budapeszcie, i do 1985 roku reprezentowała barwy tego kraju. Jej pierwszym startem na międzynarodowej imprezie były wielobojowych mistrzostwach świata w Alkmaar w 1982 roku, gdzie zajęła 24. miejsce. Dwa lata później wystartowała na igrzyskach olimpijskich w Sarajewie, zajmując dziewiętnaste miejsce w biegu na 500 m i trzydzieste na dwukrotnie dłuższym dystansie. W 1985 roku wyjechała do Austrii i dzięki małżeństwu z trenerem Thomasem Nemethem otrzymała obywatelstwo tego kraju. Pierwsze starty dla nowej ojczyzny zanotowała w 1986 roku, podczas mistrzostwach Europy w wieloboju w Geithus, gdzie zajęła 25. miejsce. Dwa lata później wystąpiła na igrzyskach olimpijskich w Calgary, gdzie jej najlepszym wynikiem było czternaste miejsce w biegu na 3000 m. Pierwszy medal zdobyła na igrzyskach w Albertville w 1992 roku, plasując się na trzecim miejscu w biegu na 3000 m. W zawodach tych wyprzedziły ją jedynie dwie Niemki: Gunda Niemann oraz Heike Warnicke. Na tych samych igrzyskach była też między innymi siódma na dystansie 1500 m i dziesiąta na 1000 m. W 1992 roku zdobyła ponadto srebrne medale podczas mistrzostw Europy w Heerenveen i mistrzostw świata w Heerenveen. Na obu tych imprezach lepsza okazała się jedynie Gunda Niemann.
Kolejne dwa medale zdobyła w 1993 roku, zwyciężając na mistrzostwach świata w Butte i zajmując trzecie miejsce na mistrzostwach Europy w Heerenveen. Najlepsze wyniki osiągnęła w 1994 roku. W styczniu zdobyła brązowy medal na mistrzostwach Europy w Hamar, przegrywając z Gundą Niemann i Rosjanką Swietłaną Bażanową. Na początku lutego zwyciężyła na wielobojowych mistrzostwach świata w Butte, wyprzedzając Niemkę Ulrike Adeberg i Rumunkę Mihaelę Dascălu. Następnie wystąpiła na igrzyskach olimpijskich w Lillehammer, gdzie była najlepsza na dystansie 1500 m. Cztery dni wcześniej wywalczyła też srebrny medal w dwukrotnie krótszym biegu, rozdzielając Swietłanę Bażanową i Claudię Pechstein z Niemiec.
W 1996 roku wystartowała na dystansowych mistrzostwach świata w Hamar w 1996 roku, zdobywając brązowy medal w biegu na 1000 m. Na podium przed nią stanęły tylko Annamarie Thomas z Holandii i Amerykanka Chris Witty. Nie przywiozła medalu z igrzysk olimpijskich w nagano w 1998 roku, jednak trzykrotnie plasowała się w czołowej dziesiątce. Najlepiej wypadła na dystansie 1500 m, kończąc rywalizację na czwartej pozycji. Walkę o medal przegrała wtedy z Chris Witty. Była ponadto piąta na 3000 m i ósma na 5000 m. Rok później, podczas dystansowych mistrzostw świata w Heerenveen była najlepsza na 1500 m, wyprzedzając Gundę Niemann-Stirnemann i Holenderkę Tonny de Jong. Na tym samym dystansie wywalczyła swój ostatni medal, zajmując trzecie miejsce na mistrzostwach świata w Nagano w 2000 roku. W tym samym roku zajęła również czwarte miejsce na wielobojowych mistrzostwach świata w Milwaukee, przegrywając walkę o podium z Maki Tabatą z Japonii. Wzięła też udział w igrzyskach w Salt Lake City w 2002 roku, ale tylko raz znalazła się w pierwszej dziesiąte - bieg na 3000 m zakończyła na dziewiątej pozycji.
Wielokrotnie stawała na podium zawodów Pucharu Świata, odnosząc przy tym dwanaście zwycięstw. W sezonie 1993/1994 zwyciężyła w klasyfikacji końcowej 1500 m, w sezonach 1994/1995, 1990/1991, 1991/1992 i 1992/1993 była druga, a w sezonach 1989/1990 i 1997/1998 zajmowała trzecią pozycję. Ponadto w sezonach 1991/1992 i 1992/1993 była też druga w klasyfikacji końcowej 3000 m/5000 m.
W 1994 roku w Calgary ustanowiła rekord świata w wieloboju.
Obecnie mieszka w Szwajcarii ze swym mężem Timo Järvinenem i ich synem, Jasperem.

</doc>
<doc id="1881902" url="https://pl.wikipedia.org/wiki?curid=1881902" title="Gąska zielonożółta">
Gąska zielonożółta

Gąska zielonożółta ("Tricholoma sejunctum" (Sowerby) Quél.) – gatunek grzybów należący do rodziny gąskowatych ("Tricholomataceae"). 
Systematyka i nazewnictwo.
Pozycja w klasyfikacji według Index Fungorum: "Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1799 r. James Sowerby nadając mu nazwę "Agaricus sejunctus". Obecną, uznaną przez Index Fungorum nazwę nadał mu w 1872 r. Lucien Quélet, przenosząc go do rodzaju "Tricholoma". Synonimy:
Nazwę polską zaproponował Władysław Wojewoda w 2003 r., dawniej w polskim piśmiennictwie mykologicznym gatunek ten miał nazwę gąska oddzielona lub bedłka oddzielona. 
Morfologia.
Średnica 3-8 cm, kształt początkowo półkolisto łukowaty podwiniętym brzegiem, później płasko łukowaty z wyprostowanym brzegiem. Często posiada na środku wybrzuszenie. Powierzchnia pokryta przylegającymi włókienkami. Ma barwę żółtawą, zieloną, oliwkową, czasami z brązowym lub szarym odcieniem. W warunkach wilgotnych jest lepki. Szczyt kapelusza zazwyczaj bywa ciemniejszy.
Dość gęste, szerokie, wykrojone ząbkiem, białe z żółtawymi ostrzami.
Wysokość 4-9 cm, grubość 1-3 cm. Jest walcowaty, często zakrzywiony, u podstawy rozszerzony. Powierzchnia pokryta przylegającymi włókienkami, biaława, czasami z żółtym lub żółtozielonym zabarwieniem.
Białawy, tylko pod skórką kapelusza żółtawy. Nie zmienia barwy po uciśnięciu. Smak i zapach ogórkowo-mączny lub gorzkawy.
Wysyp zarodników biały. Zarodniki o rozmiarach 5-7.5 × 4-6 μm, elipsoidalne lub owalne, gładkie, nieamyloidalne. Cystydy nie występują, na strzępkach brak sprzążek. 
Występowanie i siedlisko.
Jest szeroko rozprzestrzeniony w Ameryce Północnej i Europie. W innych rejonach świata jego rozprzestrzenienie jest mało znane, podano jego występowanie tylko w Japonii, Korei i Kostaryce. W Polsce częściej występuje na niżu, niż w górach i jest rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Niemczech, Danii, Anglii, Holandii.
Rośnie głównie w lasach iglastych (pod sosnami i świerkami) oraz liściastych – pod grabami, dębami, bukami. Owocniki wytwarza od sierpnia do października.
Znaczenie.
Grzyb mikoryzowy. W większości atlasów grzybów wymieniony jest jako grzyb trujący.

</doc>
<doc id="1881903" url="https://pl.wikipedia.org/wiki?curid=1881903" title="Dariusz Krajowski-Kukiel">
Dariusz Krajowski-Kukiel

Dariusz Paweł Krajowski-Kukiel (ur. 9 maja 1956 w Warszawie) – polski inżynier i samorządowiec, prezydent Płocka (1995–1998) oraz wicewojewoda mazowiecki (1999–2001).
Życiorys.
Absolwent VI Liceum Ogólnokształcącego im. Tadeusza Reytana w Warszawie (1975). Z wykształcenia inżynier specjalista z zakresu konstrukcji budowlanych, ukończył w 1981 studia na Politechnice Warszawskiej. Został też absolwentem studiów podyplomowych z pedagogiki na PW (1983) oraz z zarządzania w SGH (1995), a także wyższego kursu obronnego na Akademii Obrony Narodowej (1995).
Od 1981 do 1991 pracował jako nauczyciel akademicki w Instytucie Budownictwa w płockiej filii PW. W latach 90. był asystentem dyrektora generalnego Petrochemii Płock. W latach 1995–1998 sprawował urząd prezydenta Płocka z ramienia koalicji SLD-Unia Wolności. W wyniku przegranych przez UW wyborów samorządowych odszedł ze stanowiska i przez kilka miesięcy pracował ponownie w Petrochemii Płock. W 1999 objął funkcję drugiego wicewojewody nowo powstałego województwa mazowieckiego, którą pełnił do 2001. W wyborach w 2001 bez powodzenia ubiegał się o mandat posła z ramienia UW w okręgu Płock, do 2005 zasiadał w radzie krajowej UW jako reprezentant Mazowsza.
W latach 2002–2004 był prezesem zarządu spółki z ograniczoną odpowiedzialnością. W 2005 rozpoczął prowadzenie własnej działalności gospodarczej w branży konsultingowej. Był członkiem rady nadzorczej Ciechu (2002–2008), w 2008 powołany do rady nadzorczej spółki akcyjnej Prochem.

</doc>
<doc id="1881905" url="https://pl.wikipedia.org/wiki?curid=1881905" title="Debit komunikacyjny">
Debit komunikacyjny



</doc>
<doc id="1881907" url="https://pl.wikipedia.org/wiki?curid=1881907" title="Debit pocztowy">
Debit pocztowy



</doc>
<doc id="1881908" url="https://pl.wikipedia.org/wiki?curid=1881908" title="Tricholoma sejunctum">
Tricholoma sejunctum



</doc>
<doc id="1881912" url="https://pl.wikipedia.org/wiki?curid=1881912" title="Jolanta Pustelnik">
Jolanta Pustelnik

Jolanta Zofia Pustelnik (ur. 2 października 1953 w Wilkowie nad Wisłą) – polska działaczka społeczna i samorządowiec, prezydent Zduńskiej Woli (1994–1998 i 2002).
Życiorys.
W 1990 została powołana w skład zarządu miasta. W latach 1994–1998 sprawowała funkcję prezydenta Zduńskiej Woli, zasiadała również w radzie miejskiej. W kolejnej kadencji samorządu była również radną i wiceprezydentem. W 2002 przez kilka miesięcy po rezygnacji Krzysztofa Jonczyka ponownie pełniła funkcję prezydenta miasta. W bezpośrednich wyborach w tym samym roku przegrała w pierwszej turze, została natomiast radną powiatu zduńskowolskiego, a następnie także sekretarzem miasta w Skierniewicach. W 2006 również bezskutecznie ubiegała się o urząd prezydenta, powróciła natomiast do sprawowania mandatu radnego miejskiego, krótko była przewodniczącą rady miasta. Później objęła stanowisko dyrektora Wojewódzkiego Centrum Zdrowia Publicznego w Łodzi, którym pozostawała do chwili jego likwidacji w 2014.
Pełniła obowiązki prezesa Stowarzyszenia „Pomoc Rodzinie”, była także członkiem założycielem Zduńskiego Towarzystwa Gospodarczego.

</doc>
<doc id="1881918" url="https://pl.wikipedia.org/wiki?curid=1881918" title="Kazimierz Dera">
Kazimierz Dera

Kazimierz Dera (ur. 7 listopada 1940 w Raczynie, zm. 16 grudnia 1999) – polski nauczyciel dyplomata i urzędnik państwowy, konsul generalny w Kijowie, wiceminister edukacji narodowej.
Życiorys.
Szkołę średnią ukończył we Wrocławiu. Z wykształcenia był fizykiem po Wyższej Szkole Pedagogicznej w Opolu, pracował jako nauczyciel fizyki w szkole dla trudnych dzieci. Prowadził także z żoną aptekę. W latach 1979–1983 sprawował funkcję konsula generalnego PRL w Kijowie. Po powrocie do kraju zatrudniony w Ministerstwie Edukacji Narodowej jako dyrektor Departamentu Kadr (1983–1991). W okresie rządów koalicji SLD-PSL sprawował funkcję podsekretarza stanu w MEN (1993–1997). W latach 1993–1995 działał w komitecie reaktywowania gminy Izabelin, która powstała 1995. Został pochowany w grobie rodzinnym na cmentarzu komunalnym w Laskach.

</doc>
<doc id="1881922" url="https://pl.wikipedia.org/wiki?curid=1881922" title="Wacław Janas">
Wacław Janas

Wacław Janas (ur. 22 sierpnia 1939 w Błaszkowie, zm. 16 listopada 2014) – polski dyplomata i działacz państwowy, wieloletni wiceminister kultury (1983–1990, 1993–1997). 
Życiorys.
Z wykształcenia był prawnikiem. Dyrektor Naczelnego Zarządu Kinematografii Ministerstwa Kultury i Sztuki. Pełnił obowiązki wicedyrektora Instytutu Kultury Polskiej w Paryżu. Po powrocie do kraju został mianowany wiceministrem kultury z ramienia PZPR (1983–1990). Na początku lat 90. pełnił misję jako Konsul Generalny RP w Strasburgu (do 1992). W okresie rządów SLD-PSL sprawował funkcję sekretarza stanu w resorcie kultury. 
Odznaczony m.in. Orderem Wielkiego Księcia Giedymina III klasy.
Żonaty z Zofią, ojciec Juliusza, prawnika.

</doc>
<doc id="1881924" url="https://pl.wikipedia.org/wiki?curid=1881924" title="Kosmkówka żółtawa">
Kosmkówka żółtawa

Kosmkówka żółtawa ("Floccularia luteovirens" (Alb. &amp; Schwein.) Pouzar) – gatunek grzybów należący do rzędu pieczarkowców ("Agaricales"). 
Systematyka i nazewnictwo.
Pozycja w klasyfikacji według Index Fungorum: "Agaricaceae, Incertae sedis, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1805 r. Johannes Baptista von Albertini i Lewis David von Schweinitz nadając mu nazwę "Agaricus luteovirens". Obecną, uznaną przez Index Fungorum nazwę nadał mu w 1957 r. Zdeněk Pouzar.
Gatunek ten ma ponad 20 synonimów naukowych. Niektóre z nich:
Nazwę polską zaproponował Władysław Wojewoda w 2003 r. (dla synonimu "Floccularia straminea"). 
Morfologia.
Grzyb wytwarzający jadalne owocniki z oliwkowożółtawym lub brązowawym kapeluszem (średnicy przeważnie 4–8 cm) o lekko filcowatej, łuskowatej lub spękanej, suchej skórce na górnej powierzchni i brudnobiaławym blaszkowatym hymenoforze na spodzie. Kapelusz umieszczony jest na żółtawym lub brązowawym (u młodych owocników białawym) trzonie, a miąższ jest początkowo biały, u dojrzałych owocników żółty lub żółtobrązowy, o łagodnym smaku i charakterystycznej woni selera lub lubczyku. 
Występowanie i siedlisko.
W piśmiennictwie naukowym na terenie Polski do 2003 r. opisano tylko jedno stanowisko (Andrzej Nespiak pod kosodrzewiną w Tatrzańskim Parku Narodowym w 1953 r.). Według W. Wojewody jest to gatunek w Polsce wymarły.
Gatunek ten występuje w lasach iglastych (pod sosnami i świerkami). Owocniki wytwarza od sierpnia do października, mogą być one stosowane w celach przyprawowych.

</doc>
<doc id="1881926" url="https://pl.wikipedia.org/wiki?curid=1881926" title="Wicd">
Wicd

Wicd (Wireless Interface Connection Daemon) – wolne i otwarte oprogramowanie (tzw. FLOSS) do zarządzania zarówno przewodowymi i bezprzewodowymi sieciami dla systemu Linux. Projekt rozpoczął się pod koniec 2006 r.. Pierwotnie program nazywał się Connection Manager, ale nazwa została zmieniona, ponieważ zbyt wielu ludzi myliło go z Network Manager. Wicd ma na celu zapewnienie prostego interfejsu do zarządzania siecią.

</doc>
<doc id="1881927" url="https://pl.wikipedia.org/wiki?curid=1881927" title="Cezary Marek Graj">
Cezary Marek Graj

Cezary Marek Graj (ur. 2 listopada 1949 w Częstochowie) – polski inżynier i przedsiębiorca, wojewoda częstochowski (1995–1997).
Życiorys.
W 1973 ukończył studia na Wydziale Budowy Maszyn Politechniki Częstochowskiej, po czym był zatrudniony m.in. w PTBS „TransbiuT” w Częstochowie jako zastępca dyrektora ds. technicznych (1976–1982), dyrektor handlowy Przedsiębiorstwa Zaopatrzenia Budownictwa Hutniczego w Poraju (1982–1986) oraz główny specjalista ds. gospodarki materiałowej Przedsiębiorstwa Budowlano–Montażowego Hutnictwa „Montex” w Częstochowie (1986–1988). Od 1988 prowadzi własną działalność gospodarczą w branży hotelarskiej i restauracyjnej, został też m.in. prezesem zarządu grupy spółek „Urdom”.
W latach 1995–1997 sprawował funkcję wojewody częstochowskiego z ramienia SLD. Był jednocześnie członkiem Komitetu Ekonomicznego Rady Ministrów (1996–1997) oraz radnym miasta Częstochowa (1994–1998).
Należy do Stowarzyszenia Ordynacka. Działał także w Partii Ludowo-Demokratycznej.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1881930" url="https://pl.wikipedia.org/wiki?curid=1881930" title="Gąska bukowa">
Gąska bukowa

Gąska bukowa ("Tricholoma ustale" (Fr.) P. Kumm.) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji według Index Fungorum: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1818 r. Elias Fries nadając mu nazwę "Agaricus ustalis". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Tricholoma". Niektóre synonimy naukowe:
Nazwę polską podał Władysław Wojewoda w 2003 r., wcześniej gatunek ten w polskim piśmiennictwie mykologicznym miał nazwę gąska ogorzała. 
Morfologia.
Średnica 4-10 cm, początkowo wypukły z niewielkim garbem, później rozpostarty i często powyginany. Brzeg długo pozostaje podwinięty. Skórka gładka, naga, bez strefowań, w kolorze od pomarańczowego do czerwonobrązowego, często z oliwkowym odcieniem. Za młodu jest silnie śluzowaty, później staje się bardziej suchy. Na starość, lub po wysuszeniu owocniki czernieją 
Gęste i ścieśnione, wykrojone, lub zatokowo przyrośnięte. U młodych osobników białawe, potem rdzawe, u starszych czerniejące
Wysokość 5-10 cm, grubość 0,8-1,5 cm, walcowaty, bez pierścienia. Za młodu pełny, potem pusty, jaśniejszy od kapelusza i pokryty brązowymi włókienkami.
Białawy, łagodny lub gorzki, po przełamaniu czasem czerwieniejący i wydzielający mączną woń.
O kształcie od elipsoidalnego do kulistego i rozmiarach 8-11 × 5-6 μm.
Występowanie.
Występuje w lasach liściastych i mieszanych, oraz w parkach. Rośnie na ziemi, wyłącznie pod bukami. Owocniki wytwarza od sierpnia do listopada. Rośnie na różnego rodzaju glebach, w Europie Środkowej, z wyjątkiem wyższych położeń górskich występuje pospolicie.
Znaczenie.
Grzyb mikoryzowy. Jest niejadalny z powodu gorzkiego smaku. Jest także grzybem trującym. W Europie nie notowano zatruć tym grzybem, jednak w Japonii jest jednym z trzech gatunków powodujących największą liczbę zatruć grzybami. Objawami zatrucia są ostre dolegliwości żołądkowo-jelitowe.
Gatunki podobne.
Podobne, o brązowym ubarwieniu są: gąska żółtobrunatna ("Tricholoma fulvum"), gąska czerwonobrązowa ("Tricholoma batschii"), gąska gorzkawa ("Tricholoma stans"). Gąska bukowa od innych brązowych gąsek różni się tym, że występuje wyłącznie pod bukami, kapelusz ma pomarańczowy lub oliwkowy odcień, a trzon jest jednolicie ubarwiony (bez jasnej strefy pod kapeluszem).

</doc>
<doc id="1881931" url="https://pl.wikipedia.org/wiki?curid=1881931" title="Tricholoma ustale">
Tricholoma ustale



</doc>
<doc id="1881932" url="https://pl.wikipedia.org/wiki?curid=1881932" title="Karol Osowski">
Karol Osowski

Karol Antoni Osowski (ur. 26 marca 1947 w Mysłowicach) – polski urzędnik państwowy, wicewojewoda szczeciński (1995–1997), przewodniczący sejmiku zachodniopomorskiego I i II kadencji (2001–2006).
Życiorys.
W 1970 ukończył studia prawnicze na Uniwersytecie Mikołaja Kopernika w Toruniu. Został stypendystą Dyrekcji Okręgowej Kolei Polskich, pracował jako radca prawny DOKP w Szczecinie. W 1976 wstąpił do PZPR. W latach 1978–1983 sprawował funkcję wiceprzewodniczącego, a następnie przewodniczącego Miejskiej Rady Narodowej w Szczecinie (1983–1990). W okresie rządów SLD-PSL został mianowany wicewojewodą szczecińskim – zastępcą Marka Tałasiewicza.
W 1998 i 2002 wybierany na radnego województwa zachodniopomorskiego z ramienia SLD. W 2001 został przewodniczącym sejmiku I kadencji (zastąpił Wojciecha Długoborskiego). W latach 2002–2006 pełnił funkcję przewodniczącego sejmiku II kadencji. W 2006 bezskutecznie kandydował ponownie do sejmiku. W wyborach w 2007 bez powodzenia ubiegał się o mandat senatora z ramienia LiD.

</doc>
<doc id="1881934" url="https://pl.wikipedia.org/wiki?curid=1881934" title="Drive (serial telewizyjny)">
Drive (serial telewizyjny)

Drive – amerykański serial telewizyjny wyprodukowany i emitowany przez FOX.
Fabuła.
Głównym bohaterem serialu jest Alex Tully, jeden z uczestników nielegalnego wyścigu, którego trasa przebiega przez Stany Zjednoczone.

</doc>
<doc id="1881935" url="https://pl.wikipedia.org/wiki?curid=1881935" title="Hans Multscher">
Hans Multscher

Hans Multscher (ur. ok. 1400 w Reichenhofen, ob. Leutkirch im Allgäu, zm. w 1467 w Ulm) – malarz i rzeźbiarz niemiecki doby gotyku, jeden z pierwszych przedstawicieli realizmu, znanego także w literaturze jako styl łamany. 
Nie wiadomo nic o młodości Hansa Multschera (nie zachowały się żadne informacje źródłowe na ten temat). Przypuszcza się, że odbył wędrówkę po Niderlandach i Burgundii, gdzie poznał twórczość Clausa Slutera. W 1427 przyjął prawa miejskie Ulm, z którym był związany do końca życia i w którym zyskał wielką sławę. Przywileje nadane mu przez rajców zwalniały go od płacenia podatków miastu; ponadto nadano mu status wolnego artysty niezależnego od cechu. Artysta prowadził w Ulm aktywny warsztat, który wywarł silny wpływ na znaczenie Ulm jako wielkiego ośrodka artystycznego sztuki późnogotyckiej w dobie XV i początku XVI stulecia. 
Hans Multscher równocześnie uprawiał rzeźbę i malarstwo. Początkowo opierał się na kanonach gotyku międzynarodowego, jednakże rzeźbiąc w 1430 niewielki alabastrowy relief z przedstawieniem Trójcy Świętej i aniołem (obecnie w Liebigshaus we Frankfurcie nad Menem) porzucił idealizm na rzecz naturalnego postrzegania postaci. Odtąd zmierzał do surowego realizmu, nie stroniącej od ukazywania brzydoty postaci. W ostatnich dziełach artysta zmierzał do łagodniejszego realizmu opartego na spokojniejszej kompozycji. Wykonywał dzieła malarstwa tablicowego i rzeźby architektonicznej, sepulkralnej, ołtarzowej oraz pojedyncze figury, głównie z kamienia i alabastru, a także dzieła snycerskie. 
W 1420 roku wykonał figurę Chrystusa Boleściwego w zachodnim portalu Ulmer Münster, ponadto w tej świątyni w 1433 wykonał niszę wotywną Karola Karga, znajdującą się w nawie południowej (znacznie zniszczona w 1531 w wyniku działań ikonoklastycznych w dobie reformacji). Na rok 1453 datuje się wykonanie płyty grobowej dla Ludwika Brodatego z domu Wittelsbachów (Monachium, Bayerisches Nationalmuseum). Z innych dzieł m.in. figury św. Barbary i Marii Magdaleny z Rottweil. Plastykę drewnianą reprezentują figury ołtarza z kościoła farnego w Sterzingu przedstawiające świętych Jerzego oraz Urszulę i Apolonię (1456-58), a ponadto figura Marii z Landsberg am Lech (1437). Z malarskiego "oeuvre" zachował się zespół ośmiu kwater ołtarzowych tworzących dwa skrzydła retabulum ołtarza w Bad Wurzach. Multscher ukazał w nich cykl wątków z życia Marii oraz Pasję Chrystusa. 

</doc>
<doc id="1881936" url="https://pl.wikipedia.org/wiki?curid=1881936" title="Zofia Czernow">
Zofia Czernow

Zofia Czernow z domu Kowalik (ur. 30 września 1950 w Woli Obszańskiej) – polska samorządowiec i ekonomistka, w latach 1994–1998 prezydent Jeleniej Góry, posłanka na Sejm VII, VIII i IX kadencji.
Życiorys.
Jest córką Stanisława i Anny. Z wykształcenia ekonomistka, w 1974 ukończyła Wyższą Szkołę Ekonomiczną we Wrocławiu. Ukończyła również studia podyplomowe z europejskiego prawa bankowego w Polskiej Akademii Nauk (2000) oraz z wykorzystania funduszy z UE w Akademii Ekonomicznej we Wrocławiu.
Na początku lat 90. była wiceprezydentem, a w latach 1994–1998 sprawowała funkcję prezydenta Jeleniej Góry. W bezpośrednich wyborach w 2002 bezskutecznie ubiegała się o ten urząd, zdobywając jednakże mandat radnej. W wyborach w 2006 uzyskała reelekcję z ramienia KWW „Jelenia Góra – Nasz Dom”. W trakcie kadencji wstąpiła do Platformy Obywatelskiej, weszła w skład władz regionalnych tej partii. W 2010 z listy PO ponownie uzyskała mandat radnej, po czym objęła stanowisko wiceprezydenta miasta.
W 2007 stanęła na czele zarządu Międzyszkolnego Klubu Sportowego „Karkonosze – Sporty Zimowe”. W latach 2004–2010 była także prezesem zarządu Jeleniogórskiej Przędzalni Czesankowej „Anilux” Spółka Akcyjna. Została także wiceprezesem zarządu głównego Towarzystwa Polska-Finlandia, którego jeden z oddziałów znajduje się w Jeleniej Górze.
W 2011 została kandydatką PO do Sejmu w wyborach parlamentarnych w okręgu legnickim. Uzyskała mandat posłanki VII kadencji, otrzymując 7740 głosów. Została przewodniczącą polsko-fińskiej grupy parlamentarnej.
W 2015 z powodzeniem ubiegała się o reelekcję (dostała 10 070 głosów). W Sejmie VIII kadencji została członkinią Komisji Finansów Publicznych oraz Komisji Sprawiedliwości i Praw Człowieka. W wyborach w 2019 została wybrana na kolejną kadencję z ramienia Koalicji Obywatelskiej, otrzymując 15 761 głosów.
Odznaczona m.in. Orderem Lwa Finlandii I klasy oraz Medalem Pro Patria. W 1998 i 2010 otrzymała Złoty Krzyż Zasługi.

</doc>
<doc id="1881938" url="https://pl.wikipedia.org/wiki?curid=1881938" title="Zbigniew Muchliński">
Zbigniew Muchliński

Zbigniew Joachim Muchliński (ur. 16 sierpnia 1934 w Nowym Mieście Lubawskim, zm. 7 maja 2017 w Toruniu) – polski działacz państwowy, wicewojewoda toruński i kujawsko-pomorski, starosta nowomiejski.
Życiorys.
W czasie stanu wojennego był internowany. W latach 90. sprawował funkcję wicewojewody toruńskiego z ramienia Unii Wolności. W wyniku przywrócenia powiatów w 1999 na krótki okres objął funkcję starosty nowomiejskiego (1999), następnie pełnił obowiązki wicewojewody kujawsko-pomorskiego.
W 1999 został odznaczony Krzyżem Oficerskim Orderu Odrodzenia Polski „za wybitne zasługi w pracy zawodowej oraz działalności na rzecz społeczności lokalnej”. Pośmiertnie odznaczony w 2019 Krzyżem Wolności i Solidarności.
Zmarł 7 maja 2017 w Toruniu. Został pochowany na cmentarzy NMP w Toruniu.

</doc>
<doc id="1881939" url="https://pl.wikipedia.org/wiki?curid=1881939" title="Łew Hrycak">
Łew Hrycak

Łew Jarosławowycz Hrycak (ukr. Лев Ярославович Грицак; ur. 25 stycznia 1952 w Czortkowie) – ukraiński lekarz i samorządowiec, od 2002 burmistrz Truskawca.
Życiorys.
W latach 1969–1975 studiował medycynę w Tarnopolskim Państwowym Instytucie Medycznym, po czym pracował jako lekarz rentgenolog na Wołyniu do 1986. W 1986 przeprowadził się do Truskawca, gdzie stanął na czele budowy sanatorium "Karpaty", zostając następnie jego głównym lekarzem. Swą funkcję pełnił do marca 2002, gdy wybrano go burmistrzem Truskawca. Reelekcję na to stanowisko uzyskał w 2006.
W latach 1998–2002 sprawował mandat radnego Obwodowej Rady Deputowanych we Lwowie.

</doc>
<doc id="1881940" url="https://pl.wikipedia.org/wiki?curid=1881940" title="Polevsko">
Polevsko

Polevsko – wieś dolinna położona w Czechach, 3 km na północny zachód od Nowego Boru.
Obszar wsi cechuje wyraźna różnica topograficzna.
Miejscowość powstała w XV stuleciu w okolicy huty szklarskiej. Później w gminie tej osiedlili się malarze, brusiarze czy rytownicy szkła. Na przełomie XVII i XVIII wieku Polevsko stało się także jednym z pierwszych ośrodków handlu szkłem. Dotychczas działa tu huta szkła Klara.
Do zabytków architektury należy kościół Trójcy Najświętszych z lat 1716–1718, przebudowany w II połowie XVIII stulecia, który znajduje się na wzgórzu nad gminą. Przy kościele leży do dzisiaj funkcjonujący cmentarz z pseudogotycką kaplicą cmentarną. W gminie można obejrzeć także jednolity zestaw piętrowych domów cembrowanych.
Polevsko jest jednym z mniejszych ośrodków sportów narciarskich w Górach Łużyckich. Na Polevský vrch (626 m n.p.m.) prowadzi kilka wyciągów narciarskich. Ponadto znajduje się tu również zbocze do slalomu ze sztucznym oświetleniem. W okolicy znajduje się kilka okręgów dla miłośników biegówek.

</doc>
<doc id="1881942" url="https://pl.wikipedia.org/wiki?curid=1881942" title="Siaka Tiené">
Siaka Tiené



</doc>
<doc id="1881943" url="https://pl.wikipedia.org/wiki?curid=1881943" title="Yonezawa">
Yonezawa

 – miasto w prefekturze Yamagata w Japonii (Honsiu). Ma powierzchnię 548,51 km2 . W 2020 r. mieszkało w nim 81 326 osób, w 33 077 gospodarstwach domowych (w 2010 r. 89 392 osoby, w 32 987 gospodarstwach domowych).
Położenie.
Miasto leży w południowej części prefektury. Graniczy z miastami:
oraz kilkoma miasteczkami.
Historia.
Miasto powstało 1 kwietnia 1889 roku.

</doc>
<doc id="1881944" url="https://pl.wikipedia.org/wiki?curid=1881944" title="Murayama">
Murayama

 – miasto w prefekturze Yamagata w Japonii (Honsiu). Ma powierzchnię 196,98 km2 . W 2020 r. mieszkało w nim 22 537 osób, w 7 579 gospodarstwach domowych (w 2010 r. 26 820 osób, w 7 875 gospodarstwach domowych).
Położenie.
Miasto leży w środkowej części prefektury. Graniczy z miastami:
oraz kilkoma miasteczkami.
Historia.
Miasto powstało 1 listopada 1954 roku.

</doc>
<doc id="1881946" url="https://pl.wikipedia.org/wiki?curid=1881946" title="Guibert z Nogent">
Guibert z Nogent

Guibert z Nogent (ur. 15 kwietnia 1055, zm. 1124) – benedyktyński historyk, teolog i autor autobiograficznych pamiętników. Guibert był mało znany za życia, przez swych współczesnych nie zauważany. Dopiero niedawno zwrócili nań uwagę naukowcy, których zainteresowały jego pamiętniki, dające wgląd w życie codzienne w dobie średniowiecza.
Młodość.
Rodzice Guiberta należeli do drobnej szlachty z okolic Clermont w Pikardii. Przez ponad siedem lat, jak Guibert pisze w swej pracy "Monodiae", nie mogli począć dziecka. Gdy się im wreszcie udało, poród o mało nie skończył się śmiercią, tak matki jak i jego samego, jako że przyszły Guibert odwrócił się w łonie. Krewni złożyli ofiarę w kaplicy Najświętszej Marii Panny i zaprzysięgli przed ołtarzem, że jeśli dziecko przeżyje, zostanie przeznaczone na księdza. Guibert nie zszedł ze ścieżki przeznaczenia. 
Jego ojciec był niewierzącym gwałtownikiem, skłonnym do ekscesów, ale zmarł w rok po urodzeniu syna. W swych wspomnieniach Guibert pisze, że ta śmierć była dlań błogosławieństwem, bowiem gdyby ojciec żył, starałby się zapewne zmusić syna by został rycerzem, łamiąc tym samym przysięgę złożoną w obliczu Matki Boskiej. O matce wspomina, że była bardzo piękna, inteligentna i gorliwa w wierze. Guibert pisze o matce tak dużo i tak drobiazgowo, że niektórzy badacze, jak np. Archambault, uważają, że miał kompleks Edypa. Matka zadbała o jego edukację, gdy miał sześć lat odsunęła od zabaw z rówieśnikami i wynajęła prywatnego nauczyciela, który opiekował się chłopcem do dwunastego roku życia. Guibert wspominał nauczyciela jako bardzo wymagającego, ale niekompetentnego; niezależnie jednak od tego między Guibertem i nauczycielem utrzymywały się silne więzi. 
Gdy miał dwanaście lat matka porzuciła życie doczesne i wstąpiła do klasztoru w pobliżu Saint-Germer-de-Fly, a Guibert wkrótce poszedł w jej ślady. Po wstąpieniu do opactwa św. Germera uczył się pilnie zachwycony twórczością klasycznych poetów, jak Owidiusz czy Wergiliusz; wywarli oni znaczny wpływ na jego własne pisarstwo. Później, pod wpływem Anzelma z Aosty, który w roku 1093 miał zostać arcybiskupem Canterbury, zagłębił się w studiowaniu teologii.
Pisarstwo.
W roku 1104, został przełożonym niewielkiego i biednego opactwa Nogent-sous-Coucy, co dało mu możność czynniejszego uczestnictwa w życiu Kościoła (miał teraz bliskie kontakty z biskupstwem) i dworu lokalnego barona. Przede wszystkim jednak miał teraz więcej czasu, by poświęcić się pisaniu. Jego pierwsza poważna praca z tego okresu, to dzieje I krucjaty, nazwane "Dei gesta per Francos" ("Czyny Boga poprzez Franków"), ukończone w 1108 i wygładzone w 1121 roku. "Dei gesta" to w większości przeróbka, w uroczystym stylu, pracy "Gesta Francorum" anonimowego normandzkiego dziejopisa; badacze dziejów wypraw krzyżowych z reguły nie wyrażali o niej pochlebnych opinii; fakt, że była powieleniem "Gesta Francorum", a jej łacina była trudna, sprawiały, że uważano dzieło za zupełnie zbędne. Jednakże późniejsi tłumacze i wydawcy zwrócili uwagę na znakomity język utworu i oryginalne fragmenty tekstu. Co ważniejsze, "Dei gesta" dostarczają nam wielu wartościowych informacji, jak na przykład o tym jak przyjmowano krucjaty we Francji. Guibert osobiście znał krzyżowców, wzrastał wraz z nimi, a po latach wypytywał o przeżycia i doświadczenia.
Dla dzisiejszego czytelnika jego autobiografia, zatytułowana "De vita sua sive monodiarum suarum libri tres", albo w skrócie "Monodiae" ("Pojedyncze pieśni", powszechnie uznawane za jego "Pamiętniki"), napisana w 1115 roku, jest uważana za najbardziej interesującą wśród jego prac. Napisana w schyłkowym okresie życia i stylistycznie wzorowana na "Wyznaniach" św. Augustyna, opowiada nam o jego życiu od dzieciństwa po wiek dojrzały. Daje obraz życia w jego czasach i obyczajów panujących w jego kraju. Tekst podzielony jest na trzy "Księgi". Pierwsza to opis całego życia autora; druga to krótka historia jego klasztoru; trzecia daje opis powstania w pobliskim Laon. Dostarcza cennych informacji o życiu codziennym w średniowiecznym zamku i klasztorze, o ówcześnie stosowanych metodach nauczania, a także przybliża sylwetki ważniejszych i mniej ważnych osobistości tamtych czasów. Pracę Guiberta ożywiają jego namiętności i uprzedzenia, które są dowodem jego osobistego zaangażowania w dzieło.

</doc>
<doc id="1881954" url="https://pl.wikipedia.org/wiki?curid=1881954" title="Gunther Sabetski">
Gunther Sabetski



</doc>
<doc id="1881955" url="https://pl.wikipedia.org/wiki?curid=1881955" title="Zilda Arns">
Zilda Arns

Zilda Arns Neumann (ur. 25 sierpnia 1934 w Forquilhinha, zm. 12 stycznia 2010 w Port-au-Prince) – brazylijska lekarz pediatra, aktywistka humanitarna, nominowana do Pokojowej Nagrody Nobla w 2006. Siostra kardynała Paulo Evaristo Arns. Służebnica Boża Kościoła Katolickiego
Jedna z ofiar trzęsienia ziemi na Haiti.

</doc>
<doc id="1881958" url="https://pl.wikipedia.org/wiki?curid=1881958" title="Kościół św. Bartłomieja w Kuleszach Kościelnych">
Kościół św. Bartłomieja w Kuleszach Kościelnych

Kościół św. Bartłomieja w Kuleszach Kościelnych – rzymskokatolicki kościół parafialny w dekanacie Wysokie Mazowieckie w diecezji łomżyńskiej, w Kuleszach Kościelnych przy ul. Głównej 4.
Architektura i parametry techniczne.
Neogotycki kościół jest trójnawowy, na planie krzyża łacińskiego z cegły, otynkowany. Fasada jest ujęta w 2 czworoboczne wieże, w górnej części przechodzące w ośmiobok. Sklepienie kościoła jest sieciowo-palmowe, a na przecięciu nawy głównej z transeptem – parasolowe.
Wymiary kościoła są następujące: długość: 55 m; szerokość: 25 m; wysokość do sklepienia: 14 m; wysokość wież: 48 m.
W kościele znajduje się 5 ołtarzy, z których najważniejsze to:
Ołtarz główny, ambona i konfesjonały pochodzą z ok. 1925. Do zabytkowego wyposażenia należą ponadto: monstrancja z 1877, ozdobiona monetami z różnych lat, kielichy z 1885 i 1915 i relikwiarz św. Kazimierza z 1931.

</doc>
<doc id="1881960" url="https://pl.wikipedia.org/wiki?curid=1881960" title="Podgajek (gmina)">
Podgajek (gmina)

Podgajek (od 1870 "Przytyk") – dawna gmina wiejska istniejąca do 1870 roku w guberni radomskiej. Siedzibą władz gminy był Podgajek.
Gminę zbiorową Podgajek utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej.
13 stycznia 1870 gmina została zniesiona w związku z przyłączeniem do niej zniesionego miasta Przytyk i jednoczesnym przemianowaniem jednostki na gminę Przytyk.

</doc>
<doc id="1881962" url="https://pl.wikipedia.org/wiki?curid=1881962" title="Jedlanka (gmina)">
Jedlanka (gmina)

Jedlanka (od 1870 "Jedlińsk") – dawna gmina wiejska istniejąca do 1870 roku w guberni radomskiej. Nazwa gminy pochodziła od wsi Jedlanka, lecz siedzibą władz gminy był Jedlińsk.
Gminę zbiorową Jedlanka utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej i liczyła 3036 mieszkańców.
13 stycznia 1870 gmina została zniesiona w związku z przyłączeniem do niej zniesionego miasta Jedlińsk i jednoczesnym przemianowaniem jednostki na gminę Jedlińsk, ze względu na położenie w Jedlińsku centralnego punktu gminy oraz obecności tamże kancelarii gminnej.

</doc>
<doc id="1881964" url="https://pl.wikipedia.org/wiki?curid=1881964" title="Bogusławice (gmina w guberni radomskiej)">
Bogusławice (gmina w guberni radomskiej)

Bogusławice (od 1870 "Skaryszew") – dawna gmina wiejska istniejąca do 1870 roku w guberni radomskiej. Nazwa gminy pochodziła od wsi Bogusławice, lecz siedzibą władz gminy był Skaryszew.
Gminę zbiorową Bogusławice utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej.
13 stycznia 1870 gmina została zniesiona w związku z przyłączeniem do niej zniesionego miasta Skaryszew i jednoczesnym przemianowaniem jednostki na gminę Skaryszew, ze względu na położenie w Skaryszewie centralnego punktu gminy oraz obecności tamże kancelarii gminnej.

</doc>
<doc id="1881966" url="https://pl.wikipedia.org/wiki?curid=1881966" title="Gmina Bogusławice">
Gmina Bogusławice



</doc>
<doc id="1881969" url="https://pl.wikipedia.org/wiki?curid=1881969" title="Ligue 1 MTN (1981)">
Ligue 1 MTN (1981)

Sezon 1981 był 22. edycją rozgrywek piłkarskich o mistrzostwo Wybrzeża Kości Słoniowej. Tytułu nie obroniła drużyna ASEC Mimosas.
Nowym mistrzem został zespół Stella Adjamé Abidżan.

</doc>
<doc id="1881971" url="https://pl.wikipedia.org/wiki?curid=1881971" title="Sucha (gmina)">
Sucha (gmina)

Sucha (od 1870 "Białobrzegi") – dawna gmina wiejska istniejąca do 1870 roku w guberni radomskiej. Siedzibą władz gminy była Sucha.
Gminę zbiorową Sucha utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu radomskiego w guberni radomskiej.
13 stycznia 1870 gmina została zniesiona w związku z przyłączeniem do niej zniesionego miasta Białobrzegi i jednoczesnym przemianowaniem jednostki na gminę Białobrzegi; jednocześnie odłączono od niej wsie Brzesce nad Pilicą, Brzeska Wola, Andrzejów Szczyty, Wincentów, Pokrzywno i Pohulanka, włączając je do gminy Stromiec.

</doc>
<doc id="1881972" url="https://pl.wikipedia.org/wiki?curid=1881972" title="Bezpieczeństwo GSM">
Bezpieczeństwo GSM

Bezpieczeństwo w sieciach GSM i UMTS – sieci GSM i UMTS oferują zróżnicowane usługi związane z bezpieczeństwem teleinformatycznym. W szczególności są to usługi zapewniające autentyczność abonenta podłączającego się do sieci oraz poufność transmisji głosu i danych.
Uwierzytelnienie.
Telefon abonenta w momencie rejestracji potwierdza swoją tożsamość w stosunku do sieci komórkowej za pomocą protokołu A3/8. Protokół ten może wewnętrznie wykorzystywać różne algorytmy kryptograficzne, ustalane lokalnie przez operatora sieci. W praktyce większość operatorów na świecie korzystała jednak z referencyjnego algorytmu COMP128 zamieszczonego w niejawnej specyfikacji udostępnianej przez GSM Association.
W 1997 roku, w wyniku wycieku, ujawniony został dokument opisujący propozycje algorytmów A3/8 zgłaszane m.in. przez operatorów francuskich i niemieckich, w tym opis COMP128.
Odtworzona w 1998 roku ówczesna wersja algorytmu COMP128 została poddana skutecznej kryptoanalizie przez zespół z Uniwersytetu Berkeley. Atak umożliwiał sklonowanie karty SIM pod warunkiem posiadania do niej fizycznego dostępu przez około 8 godzin. W tym czasie atakujący przesyłał do karty około 160 tys. zapytań, na podstawie których odtwarzane były tajne parametry COMP128.
W odpowiedzi na ten atak część operatorów zaczęła ustalać w kartach limit ilości zapytań, który był dostatecznie wysoki, by nie utrudniać normalnej pracy i równocześnie uniemożliwić klonowanie. W 2000 roku zespół IBM opublikował jednak udoskonaloną wersję ataku, który umożliwiał sklonowanie karty przez wykonanie jedynie ośmiu zapytań, co zmniejszyło czas wymaganego dostępu do karty do kilku sekund i spowodowało, że zabezpieczenie stało się nieskuteczne.
W międzyczasie GSM Association opublikowała nowe wersje algorytmów dla A3/8, ponumerowane odpowiednio COMP128-2, COMP128-3 i COMP128-4. Numerem COMP128-1 zaczęto określać oryginalną, złamaną wersję algorytmu. Wersja COMP128-4 jest oparta o szyfr AES i przeznaczona do stosowania w UMTS.
Ze względu na to, że wybór algorytmu A3/8 nie ma wpływu na interoperacyjność telefonów pomiędzy sieciami, także w roamingu, lokalni operatorzy implementują różne wersje tych algorytmów lub korzystają z algorytmów stworzonych samodzielnie.
Ataki aktywne.
Ze względu na brak uwierzytelnienia sieci w stosunku do telefonu w sieci GSM możliwe są ataki man in the middle (MITM), polegające na umieszczeniu w pobliżu docelowego abonenta urządzenia spełniającego rolę fałszywej stacji bazowej ("IMSI Catcher").
Pierwsze urządzenie tego typu zostało zaprezentowane publicznie przez firmę Rohde &amp; Schwarz (GA 090) w 1996 roku i obecnie są one dostępne na rynku od wielu producentów (Rohde &amp; Schwarz, Endoacustica, Global Security Solutions, Shoghi). W większości krajów są one sprzedawane wyłącznie policji i służbom specjalnym. Oferowana przez nie funkcjonalność określana jest jako aktywne przechwytywanie połączeń GSM ("GSM interception").
Atak ten nie jest możliwy w sieciach UMTS, gdzie uwierzytelnienie telefonu i BTS jest dwustronne. Równocześnie jednak od 2005 roku znane są teoretyczne podstawy ataku, umożliwiającego przechwycenie w podobny sposób połączeń UMTS przez wykorzystanie funkcji interoperacyjności UTMS z sieciami GSM. Polega on na przeprowadzeniu pełnego MITM przez "IMSI Catcher" udający stację bazową GSM działającą w trybie kompatybilności z UMTS.
Zbudowanie urządzeń typu "IMSI catcher" jest również możliwe w warunkach amatorskich w oparciu o sprzęt typu USRP ("Universal Software Radio Peripherial") i oprogramowanie OpenBTS.
Poufność transmisji.
Dane przesyłane w ramach usług GSM są szyfrowane pomiędzy stacją telefonem abonenta a stacją bazową (BTS) za pomocą algorytmów z rodziny A5. Połączenia nie są szyfrowane w całej relacji pomiędzy telefonami dwóch abonentów będących w trakcie komunikacji ("end-to-end").
Specyfikacja algorytmów A5/1 i A5/2 nie została publicznie ujawniona, jednak od połowy lat 90. jest znana dzięki odtworzeniu z istniejących implementacji i poddana skutecznej kryptoanalizie.
Najbardziej rozpowszechniony jest algorytm A5/1. Algorytm A5/2 został skutecznie złamany, opublikowane są również ataki na algorytmy A5/1 i A5/3.
Podsłuchiwanie rozmów prowadzonych przez telefony GSM jest możliwe w następujących scenariuszach (poza rejestracją w centrali operatora):
Część urządzeń typu "IMSI catcher" dostępnych na rynku umożliwia pasywne podsłuchiwanie transmisji GSM w przypadku gdy stosowany jest algorytm A5/0 (brak szyfrowania) lub A5/2 (osłabiona wersja szyfru) lub gdy możliwa jest współpraca z operatorem (A5/1). Część urządzeń deklaruje możliwość pasywnego podsłuchiwania połączeń z A5/1 po dołączeniu specjalnych modułów sprzętowych.

</doc>
<doc id="1881974" url="https://pl.wikipedia.org/wiki?curid=1881974" title="Kowalski (zespół muzyczny)">
Kowalski (zespół muzyczny)

Kowalski – polska grupa wykonująca muzykę z pogranicza popu i rocka. Popularnością w kraju cieszyły się takie kompozycje zespołu jak "Monte Cassino", "Marian", "Spragniony Karoliny", "Irlandia zielona", oraz "Piosenka o Jędrku Lepieju".
Historia.
Grupa powstała w 2001 roku w składzie Grzegorz Szlapa, Zdzisław Ejsmond, Artur Falecki, Michał Okulicz i Ireneusz Wojtczak (znany ze współpracy z grupą IRA). 30 marca 2002 roku nakładem wytwórni muzycznej Pomaton EMI ukazał się debiutancki album zespołu zatytułowany "Marian". Wydawnictwo zawierało jedenaście humorystycznych i łatwych do śpiewania kompozycji. Tytułowy utwór cieszył się znaczną popularnością w kraju, gdzie dotarł do 3. miejsca Listy Przebojów Programu Trzeciego Polskiego Radia. W ramach promocji debiutu muzycy zagrali szereg koncertów m.in. w Lublinie, Katowicach, Krakowie, Olsztynie, Warszawie, Poznaniu i Białymstoku. Nastąpiły też zmiany w składzie. Michała Okulicza na gitarze zastąpił Michał Kusz, a rok później Tomasz Rząd (współpracownik Patrycji Markowskiej).
W 2004 roku zespół wystartował w Krajowych Eliminacjach do Konkursu Piosenki Eurowizji 2004, gdzie zajął 13. miejsce. 27 marca został wydany drugi album zespołu pt. "Swobodny przelot". Kompozycje na płycie prezentowały stopniowe odejście od humorystycznych kompozycji na rzecz rocka. Wkrótce potem zespół ponownie zagrał szereg koncertów w Polsce, m.in. w Zielonej Górze, Bydgoszczy, Szczecinie i Łodzi.

</doc>
<doc id="1881975" url="https://pl.wikipedia.org/wiki?curid=1881975" title="Moethlow">
Moethlow



</doc>
<doc id="1881976" url="https://pl.wikipedia.org/wiki?curid=1881976" title="Zbigniew Karol Porczyński">
Zbigniew Karol Porczyński

Zbigniew Karol Porczyński, także Charles Zbigniew Carroll-Porczynski (ur. 7 kwietnia 1919 w Warszawie, zm. 16 lipca 1998 tamże) – polski wynalazca, kolekcjoner malarstwa.
Życiorys.
Urodzony jako Zbigniew Porczyński. W 1936 ukończył technikum kolejowe w Warszawie, a następnie Szkołę Podchorążych Rezerwy Piechoty Nr 1 w Ostrowi-Komorowie. Walcząc w kampanii wrześniowej dostał się do niemieckiej niewoli, z której uciekł. Potem, według podawanego przez siebie życiorysu (w kilku wersjach), został żołnierzem Armii Krajowej, a w 1942 był osadzony w obozach Oświęcimiu i Buchenwaldzie. Po wyzwoleniu, już po zakończeniu działań wojennych wstąpił do Armii Polskiej we Włoszech i z 2 Korpusem znalazł się w Anglii. Podobno studiował chemię w latach 1946–1950 na politechnikach w Leicester i Huddersfield. W 1953 miał otrzymać doktorat, choć nie wiadomo na jakiej uczelni i z jakiej dziedziny. W 1957 założył przedsiębiorstwo zajmujące się ochroną przed działaniem ognia. Prowadził badania, opublikował książkę pt. „Materiały przyszłości”. Opatentował swoje wynalazki, co przyniosło mu stały dochód, pozwalający na kolekcjonowanie malarstwa. Swoją kolekcję liczącą ponad 400–600 obrazów zadedykował papieżowi Janowi Pawłowi II i powierzył polskim władzom kościelnym. Władze Warszawy przekazały dla pomieszczenia kolekcji budynek przy placu Bankowym 1, gdzie urządzono Muzeum Kolekcji im. Jana Pawła II w Warszawie. Wkrótce po publicznym udostępnieniu kolekcji jej wartość została zakwestionowana przez środowiska naukowe, historyków sztuki, w tym przede wszystkim przez dr. Mieczysława Morkę z Instytutu Sztuki Polskiej Akademii Nauk, a także Waldemara Łysiaka, którzy wykazali, że kolekcja składa się przede wszystkim z kopii oraz falsyfikatów. 
Otrzymał godność Honorowego Obywatela m.st. Warszawy i tytuł doktora honoris causa Politechniki Warszawskiej.
Wraz z małżonką Janiną byli też fundatorami Pomnika Henryka Sienkiewicza w Parku Łazienkowskim w Warszawie oraz popiersia Ignacego Jana Paderewskiego w Warszawie w Parku Skaryszewskim.
W wyborach parlamentarnych 1993 kandydował do Senatu RP III kadencji w województwie warszawskim, zgłoszony przez Komitet Wyborczy Stowarzyszenia Przyjaciół Muzeum im. Jana Pawła II.
Zmarł 16 lipca 1998. Został pochowany na cmentarzu Powązkowskim w Warszawie (kwatera L-6-9).

</doc>
<doc id="1881977" url="https://pl.wikipedia.org/wiki?curid=1881977" title="Ligue 1 MTN (1991)">
Ligue 1 MTN (1991)

Sezon 1991 był 32. edycją rozgrywek piłkarskich o mistrzostwo Wybrzeża Kości Słoniowej. Tytuł obroniła drużyna ASEC Mimosas.

</doc>
<doc id="1881978" url="https://pl.wikipedia.org/wiki?curid=1881978" title="MTV Classic (Stany Zjednoczone)">
MTV Classic (Stany Zjednoczone)

MTV Classic (wcześniej: VH1 Classic) – amerykański kanał telewizyjny poświęcony muzyce, utworzony 8 maja 2000 roku, obecnie należący do MTV Networks, oddziału ViacomCBS. Stacja, która emituje piosenki, teledyski oraz koncerty z lat 70., 80. i 90. ubiegłego stulecia jest siostrzanym kanałem VH1.
Historia.
Pół roku po starcie VH1 Classic UK, a dokładniej 8 maja 2000 roku, ruszyła amerykańska wersja kanału w Stanach Zjednoczonych. Stacja z początku koncentrowała się przede wszystkim na muzyce heavy metaloweji rockwej, emitowała także tylko filmy z tamtego okresu. Szybko jednak stała się kanałem, gdzie emitowane są różne gatunki muzyki, teledyski i koncerty. Muzyka pogrupowana i prezentowana jest w specjalnych blokach stworzonych przez stację.
Prezenterzy.
Głównymi prezenterami a zarazem twarzą stacji są: Amy Scott prowadząca program "VH1 Classic 120 Minutes", Eddie Trunk "Metal Mania", "That Metal Show", Lynn Hoffman
"All Request Hour", i Mark Goodman.
Albumy.
Stacja oprócz produkcji własnych programów muzycznych wydała na sklepowe półki także płyty:
10-płytowa składanka wyprodukowana przez VH1 Classic w 2005 roku. Na płytach znajdują się przeboje z lat 70. i 80.
Płyta zawierająca największe przeboje heavy metalowe wydane w 2004 roku.
Inne wersje.
Brytyjski kanał nadający od 1999 roku. Jest pierwszą wersją kanału spod znaku VH1 Classic.
Europejska wersja kanału emitowana w języku angielskim do takich krajów jak: Austria, Bośnia i Hercegowina, Bułgaria, Czechy, Dania, Finlandia, Francja, Holandia, Niemcy, Norwegia, Portugalia, Rosja, Rumunia, Słowacja, Szwecja, Włochy. Przekaz transmitowany jest od 1 grudnia 2005, a jego główna siedziba w Europie znajduje się w Warszawie.

</doc>
<doc id="1881984" url="https://pl.wikipedia.org/wiki?curid=1881984" title="Granica armeńsko-irańska">
Granica armeńsko-irańska

Granica armeńsko-irańska – to granica międzypaństwowa, ciągnąca się na długości 35 km korytem rzeki Araks, od trójstyku z Nachiczewańską Republikę Autonomiczną na zachodzie do trójstyku z Azerbejdżanem na wschodzie.

</doc>
<doc id="1881985" url="https://pl.wikipedia.org/wiki?curid=1881985" title="RTL Group">
RTL Group

RTL Group SA ("Radio Télévision Luxembourg") – największy nadawca bezpłatnej telewizji naziemnej w Europie, skupiający 57 stacji telewizyjnych i 31 stacji radiowych, nadający łącznie w 11 państwach.
Historia.
Grupa RTL została utworzona 5 lipca 2000 roku, w wyniku połączenia CLT-UFA z brytyjską firmą Pearson TV. W lutym 2001 r. Bertelsmann nabył w drodze wymiany akcji z belgijską grupą Bruxelles Lambert 67% udziałów RTL Group. Natomiast w styczniu 2002 r., nastąpiło nabycie dalszych 22% od koncernu Pearson.
Bertelsmann posiada 90,4% i co najmniej dwa razy próbował zakupu spółki całkowicie, ostatnio pod koniec 2007 roku, jednak do całkowitego przejęcia nie doszło.
RTL Group w Polsce.
Podmioty RTLu/Radia Luksemburg trzykrotnie pojawiły się w Polsce:
Radio Luksemburg.
Radio Luxembourg, nadawane z Luksemburga w latach 1933–1939 i 1946–1992, było odbierane także w Polsce. Z uwagi na bardziej atrakcyjny niż Polskie Radio program tej rozgłośni była ona bardzo popularna w Polsce.
RTL 7.
Stację telewizyjną RTL 7 uruchomiono 6 grudnia 1996 roku. Była to stacja serialowo-filmowa. Z końcem 2001 roku stacja została przejęta przez Grupę ITI i zastąpiona przez TVN Siedem 1 marca 2002 roku.
Polsat.
W 2006 roku RTL negocjował z Telewizją Polsat zakup 25% akcji Polsatu, jednakże do tej transakcji nigdy nie doszło.

</doc>
<doc id="1881986" url="https://pl.wikipedia.org/wiki?curid=1881986" title="Augustin Poignet">
Augustin Poignet

Augustin Poignet (ur. 28 kwietnia 1928 w Sibiti, zm. 26 czerwca 2008 w Paryżu) – kongijski polityk, był tymczasowym prezydentem Konga w dniach 3-4 sierpnia 1968 roku po dymisji Alphonse Massamba-Débat.
Zajmował wysokie stanowiska administracyjne w rządzie Konga. Był m.in. sekretarzem stanu ds. obrony narodowej oraz ministrem obrony, a w latach 1992 i 1997 zajmował stanowisko przewodniczącego Senatu kongijskiego.
Życiorys.
Pochodził z ludu Bayaka, miał korzenie franko-kongijskie. W młodości dołączył do sił powietrznych Francji, służył w stopniu porucznika. Powrócił do Konga po uzyskaniu przez nie niepodległości. W 1964 roku prezydent Alphonse Massamba-Débat skierował go na misję do Chin. W 1968 Massamba-Debat mianował go sekretarzem stanu w ministerstwie obrony (po raz pierwszy takie stanowisko piastowała osoba doświadczona pod kątem wojskowym). W wyniku kryzysu i dymisji Massamba-Debat, przez jeden dzień pełnił obowiązki prezydenta. W przeciągu następnych kilku tygodni został odsunięty od funkcji rządowych, ale jednocześnie awansowany do stopnia kapitana.
W lutym 1969 roku został aresztowany pod zarzutem handlu bronią palną. Został skazany na 8 lat w zawieszeniu. Był zamieszany w nieudany pucz Pierre Kikanga, w wyniku czego w marcu 1970 roku zmuszony był uciec z kraju, ponieważ groziła mu kara śmierci. Powrócił do Konga dopiero w 1991 roku, by wesprzeć blok polityczny budowany przez Pascala Lissoubę. W 1992 roku wstąpił do Panafrykańskiego Związku na rzecz Demokracji Społecznej. W wyborach parlamentarnych w 1992 roku został z list UPADS wybrany senatorem z okręgu Lékoumou. 1 października tego samego roku został wybrany przewodniczącym izby wyższej parlamentu Konga. Stanowisko to pełnił do 1997 roku.
Zmarł 26 czerwca 2008 roku w szpitalu Val-de-Grâce w Paryżu, w wieku 80 lat. 17 lipca 2008 w Brazzaville roku odbył się uroczysty pochód z trumną. Pogrzeb odbył się dwa dni później, w jego rodzinnej miejscowości – Sibiti.

</doc>
<doc id="1881987" url="https://pl.wikipedia.org/wiki?curid=1881987" title="Tomasz Matkowski">
Tomasz Matkowski

Tomasz Matkowski (ur. 1952) – polski pisarz. Z wykształcenia romanista i dziennikarz. Zajmował się profesjonalnie fotografią. W latach 80. XX wieku zajął się pisarstwem, a nie mogąc znaleźć wydawcy w Polsce zaczął publikować w języku francuskim, debiutując w 1984 roku zbiorem opowiadań "Le dévisagé", następnie "Gangsterski" oraz "Paravie". "Gangsterski" ukazał się później także po polsku. 
Jest autorem trylogii o Myszy i Niedźwiedziu: "Mysza. Bajka nie dla dzieci", "Mysza na wakacjach. Bajka nie dla dzieci" i "Mysza i Niedźwiedź mają dziecko". Pozostałe jego książki to "I Bóg stworzył delfina, czyli potrawka z człowieków" i budzące kontrowersje "Polowaneczko".

</doc>
<doc id="1881988" url="https://pl.wikipedia.org/wiki?curid=1881988" title="Kładka nad Śluzą Piaskową">
Kładka nad Śluzą Piaskową

Kładka nad Śluzą Piaskową to jednoprzęsłowy most położony we Wrocławiu, stanowiący przeprawę nad kanałem Śluzy Piaskowej. Wybudowany został w 1945 roku. Oparto go na ścianach kanału wodnego, od strony wody górnej śluzy. Udostępniony jest wyłącznie dla ruchu pieszego i rowerowego, stąd zastosowana nomenklatura w nazwie – kładka. Jest obecnie jedyną przeprawą mostową dla Wyspy Daliowej.
Prawy brzeg stanowi Wyspa Piasek. Natomiast lewy brzeg to Wyspa Daliowa. Do kładki na Wyspie Piasek dochodzi ulica Wodna i Bulwar Stanisława Kulczyńskiego.
Most oparty jest na ścianach kanału wodnego prowadzącego do śluzy wodnej – Śluzy Piaskowej. Pomost mostu posiada nawierzchnię wykonaną z drewna, a balustrady – z kształtowników stalowych. Konstrukcję mostu stanowią cztery jednoprzęsłowe belki stalowe, swobodnie podparte.

</doc>
<doc id="1881991" url="https://pl.wikipedia.org/wiki?curid=1881991" title="Granica katarsko-saudyjska">
Granica katarsko-saudyjska

Granica katarsko-saudyjska – granica międzypaństwowa dzieląca terytoria Kataru i Arabii Saudyjskiej, ciągnąca się na długości 60 km. Granica biegnie u podstawy półwyspu Katar, bierze początek nad Zatoką Salwa (Dauhat as-Salwa), biegnie łukiem w kierunku południowo-wschodnim i dochodzi do zatoki Chaur al-Udajd.
Granica została ustalona w 1965 roku. Obecny przebieg granicy został uregulowany w 2001 roku.

</doc>
<doc id="1881993" url="https://pl.wikipedia.org/wiki?curid=1881993" title="Disney XD (Wielka Brytania i Irlandia)">
Disney XD (Wielka Brytania i Irlandia)

Disney XD to brytyjska stacja telewizyjna należąca do Disneya emitująca głównie seriale dziecięce. Wystartowała 31 sierpnia 2009 roku, zastępując Jetix. Po jej sukcesie postanowiono dokonać rebrandingu Jetixu w Europie na Disney XD. Po Wielkiej Brytanii 11 września zmianie uległ skandynawski Jetix. W Polsce pojawił się 19 września. Kanał zakończył nadawanie w Wielkiej Brytanii 30 września 2020 roku.

</doc>
<doc id="1881994" url="https://pl.wikipedia.org/wiki?curid=1881994" title="Pomnik Tadeusza Kościuszki w Radomiu">
Pomnik Tadeusza Kościuszki w Radomiu

Pomnik Tadeusza Kościuszki w Radomiu – pomnik w formie obelisku z krzyżem, znajdujący się w Radomiu. Wzniesiony jako krzyż ku czci cara Aleksandra II.
Historia.
Obelisk w Radomiu był jednym z wielu pomników wzniesionych na ziemiach polskich mających upamiętniać osobę i reformy cara Aleksandra II. Prawdopodobnie został wykonany na początku XX wieku i był jedynym pomnikiem tego typu zlokalizowanym w mieście gubernialnym.
Na tle pomników wznoszonych przez władze carskie w miejscowościach tej rangi był nadzwyczaj prosty – miał formę obelisku z szarego piaskowca zwieńczonego krzyżem łacińskim. Początkowo krzyż był drewniany, zaś w 1889 został zastąpiony przez metalowy krzyż ażurowy projektu Chromeckiego i modelu J. Osińskiego. 
Pierwotnie na przedniej ścianie pomnika znajdował się również napis odnoszący się do cara Aleksandra II, zaś na tylnej – wykaz miejscowości, których mieszkańcy dobrowolnie wsparli finansowo budowę monumentu: Dzierzków, Zamłynie, Wola Gołębiowska, Gołębiów. 
Po odzyskaniu niepodległości przez Polskę pierwotny napis poświęcony Aleksandrowi II został usunięty i zastąpiony tablicą z cytatem z Uniwersału połanieckiego. W tej zmienionej formie pomnik stał się monumentem ku czci Tadeusza Kościuszki. 

</doc>
<doc id="1881996" url="https://pl.wikipedia.org/wiki?curid=1881996" title="Święty granat ręczny z Antiochii">
Święty granat ręczny z Antiochii

Święty granat ręczny z Antiochii (ang. "Holy Hand Grenade of Antioch") – fikcyjna broń z filmu komediowego "Monty Python i Święty Graal".
Opis.
W filmie "Monty Python i Święty Graal" „święty granat ręczny z Antiochii” pojawia się w jednej ze scen jako święta relikwia, a zarazem wyjątkowo skuteczna broń, dzięki której można pokonać morderczego królika, blokującego drogę królowi Arturowi i jego rycerzom. Instrukcja użycia granatu została w filmie dokładnie przedstawiona, w formie stylizowanej na cytat z Biblii (wedle słów bohaterów: "Księga Uzbrojenia", rozdział drugi, wersety od 9 do 21). Wyglądem święty granat ręczny przypomina jabłko królewskie, jedno z regaliów brytyjskich.
Odniesienia.
Nawiązania do świętego granatu ręcznego z Antiochii można znaleźć w licznych grach (m.in. Worms, Fallout 2, Warhammer 40,000).
Oficjalna strona Monty Pythona, PythOnline sprzedaje zabawki – repliki świętego granatu ręcznego. Taka replika, znaleziona 19 marca 2009 r. w jednym z londyńskich pubów została uznana za prawdziwą bombę.

</doc>
<doc id="1881998" url="https://pl.wikipedia.org/wiki?curid=1881998" title="McGregorowie">
McGregorowie



</doc>
<doc id="1881999" url="https://pl.wikipedia.org/wiki?curid=1881999" title="Świat gliniarzy">
Świat gliniarzy



</doc>
<doc id="1882002" url="https://pl.wikipedia.org/wiki?curid=1882002" title="Granica afgańsko-chińska">
Granica afgańsko-chińska

Granica afgańsko-chińska – granica międzypaństwowa dzieląca terytoria Afganistanu i Chińskiej Republiki Ludowej, ciągnąca się na długości 76 km przez korytarz wachański.
Na granicy leży wysokogórska przełęcz Wachdżir (4923 m n.p.m.).
Korytarz wachański, a więc i granica afgańsko-chińska, stanowią sztuczne twory polityczne, powstałe pod koniec XIX wieku w wyniku tzw. "Wielkiej Gry" – rywalizacji między Wielką Brytanią a Rosją o panowanie nad Środkową Azją. Korytarz wachański stanowił neutralną afgańską strefę rozdzielającą rosyjski Turkiestan na północy od brytyjskich Indii na południu. Powstał po ostatecznym wytyczeniu granicy rosyjsko-afgańskiej w 1895 i granicy indyjsko-afgańskiej (tzw. linii Duranda) w 1896.
Granica afgańsko-chińska została zamknięta w 1949 roku przez komunistyczne władze Chińskiej Republiki Ludowej. Afganistan kilkakrotnie prosił Chiny o otwarcie granicy, aby użyć jej jako alternatywnej drogi zaopatrzenia w wojnie z Talibami. Chiny za każdym razem odmawiały głównie z powodu niestabilnej sytuacji w Sinciangu, który graniczy z korytarzem.
Na granicy dochodzi do największej na świecie zmiany oficjalnego czasu – z w Afganistanie do w Chinach.

</doc>
<doc id="1882003" url="https://pl.wikipedia.org/wiki?curid=1882003" title="Laurent Ballesta">
Laurent Ballesta

Laurent Ballesta (ur. w 1974 w Montpellier) – francuski biolog morski, współtwórca L’OEil d’Andromede (Oko Andromedy) – zespołu badawczego specjalizującego się w przeprowadzaniu ocen i waloryzacji ekosystemów morskich, afiliowanego przy Uniwersytecie Montpeller II. 
Biografia.
Jeden z najlepszych nurków na świecie. Jest także wybitnym fotografikiem, laureatem licznych prestiżowych nagród. Publiczność poznaje jego prace m.in. na łamach wiodących francuskich czasopism ilustrowanych: Le Figaro Magazine, Paris-Match, VSD, Daily Mail, Stern, Corriere Magazine, etc. Przez siedem lat pracował jako doradca naukowy w telewizji Ushuaia Nature Nicolasa Hulot'a.
Wraz z Pierre'em Descampem, badaczem, autorem wielu publikacji naukowych i ekspertem środowiskowym Komisji Planowania Terytorialnego Rolnictwa i Rybołówstwa, odbywają wieloletnią podróż w głąb oceanów, której owocem jest piękna wystawa PLANETA OCEAN. Wystawa składająca się z 87 wielkoformatowych zdjęć z podpisami oraz tablicami informacyjnymi odkrywa świat morskiej bioróżnorodności. Wystawa wędruje po całym świecie, zagościła również w Polsce: w 2008 roku w Łodzi oraz latem 2009 roku w Helu.
W sierpniu 2007 roku wyprodukowane zostały zdjęcia podwodne z miejsc najgłębszych na świecie, 192m głębokości podczas zapisu do
6 godzin nurkowania w Villefranche-sur-Mer, Alpes-Maritimes.

</doc>
<doc id="1882004" url="https://pl.wikipedia.org/wiki?curid=1882004" title="Pomnik ku czci Aleksandra II we Włostowie">
Pomnik ku czci Aleksandra II we Włostowie

Pomnik ku czci Aleksandra II we Włostowie – carski pomnik we Włostowie wzniesiony dla upamiętnienia osoby cara Aleksandra II i jego reform. 
Pomnik, jeden z wielu podobnych obiektów wzniesionych na terenie zaboru rosyjskiego, miał formę krzyża łacińskiego na wysokim postumencie. Był wykonany z szarego piaskowca. Jego przednią ścianę zdobiła płaskorzeźba ukazująca chłopa modlącego się do Matki Bożej, zaś na tylnej znajdowało się godło Królestwa Polskiego. Z kolei na ścianach bocznych umieszczono nieustalonej treści napisy w języku polskim i rosyjskim. 
Po odzyskaniu niepodległości przez Polskę z pomnika usunięto ornamentykę carską, zbijając elementy godła Królestwa Polskiego w ten sposób, by zachować jedynie polskiego orła. Usunięto również napis w języku rosyjskim. Tekst polski prawdopodobnie również uległ wówczas zniszczeniu, gdyż do dnia dzisiejszego przetrwał jedynie urwany fragment tekstu informujący o wzniesieniu pomnika w latach 60. XIX wieku (urwana data "186..."). Najwyższy element monumentu - kamienny krzyż - został uszkodzony w 1945 w czasie działań wojennych i został w późniejszym okresie zastąpiony krzyżem drewnianym. 

</doc>
<doc id="1882008" url="https://pl.wikipedia.org/wiki?curid=1882008" title="Fryderyk Franciszek I">
Fryderyk Franciszek I

Fryderyk Franciszek I (ur. 10 grudnia 1756 w Schwerinie, zm. 1 lutego 1837 w Ludwigslust) – rządził Meklemburgią, początkowo jako książę (1785–1815), a następnie jako wielki książę (1815–1837).
Życie.
Fryderyk Franciszek I był synem księcia Ludwika i księżniczki Karoliny Zofii z Saksonii-Coburg-Saalfeld (1731–1810). Urodził się 10 grudnia 1756 roku, a ożenił 31 maja 1775 roku z księżniczką Luizą z Saksonii-Gothy (1756–1808), córką księcia Jana Augusta z Saksonii-Gothy. Ślub odbył się w pałacu Friedenstein w Gocie. Nowym monarchą księstwa Meklemburgii został po bezdzietnej śmierci swego wuja Fryderyka 17 czerwca 1785 roku.
W czasie wojen napoleońskich kraj Fryderyka Franciszka ogłosił neutralność, ale po bitwie pod Jeną i Auerstedt wojska francuskie zajęły Meklemburgię. Książę wraz z rodziną udał się na wygnanie do Danii. W lipcu 1807 roku rosyjski car Aleksander I wyjednał u Napoleona przywrócenie władzy Fryderykowi Franciszkowi. Warunkiem było przystąpienie Meklemburgii do Związku Reńskiego i wejście w orbitę zależności od Cesarstwa Francuskiego. Po nieudanej kampanii rosyjskiej Fryderyk Franciszek w marcu 1813 wystąpił ze Związku Reńskiego i opowiedział się po stronie koalicji antyfrancuskiej, ale musiał ponownie wyjechać z kraju. W trzydziestą rocznicę objęcia władzy, 17 czerwca 1815 roku, został podniesiony do godności wielkiego księcia.
Rodzina.
Fryderyk Franciszek I i księżniczka Luiza z Saksonii-Gothy mieli ośmioro dzieci, z czego dwoje zmarło w dzieciństwie:

</doc>
<doc id="1882009" url="https://pl.wikipedia.org/wiki?curid=1882009" title="Komiężnik czarny">
Komiężnik czarny



</doc>
<doc id="1882014" url="https://pl.wikipedia.org/wiki?curid=1882014" title="Potsdam">
Potsdam



</doc>
<doc id="1882015" url="https://pl.wikipedia.org/wiki?curid=1882015" title="Komiężnik biały">
Komiężnik biały



</doc>
<doc id="1882017" url="https://pl.wikipedia.org/wiki?curid=1882017" title="Komiężnik zwyczajny">
Komiężnik zwyczajny



</doc>
<doc id="1882021" url="https://pl.wikipedia.org/wiki?curid=1882021" title="Pierfrancesco Pavoni">
Pierfrancesco Pavoni

Pierfrancesco Pavoni (ur. 21 lutego 1963 w Rzymie) – włoski lekkoatleta, sprinter.
Dwukrotny uczestnik igrzysk olimpijskich: Los Angeles (1984) oraz Seul (1988). Srebrny medalista mistrzostw świata oraz mistrzostw Europy. Dwa razy stawał na podium halowych mistrzostw świata i halowych mistrzostw Europy. Zakończył karierę w 1991 mając 28 lat.
Rekordy życiowe.
Pavoni jest byłym rekordzistą Włoch w sztafecie 4 × 100 metrów – 38,37 (1983).

</doc>
<doc id="1882024" url="https://pl.wikipedia.org/wiki?curid=1882024" title="C/1680 V1">
C/1680 V1

 C/1680 V1, kometa Kircha lub Wielka Kometa z roku 1680 – kometa najprawdopodobniej długookresowa, którą można było obserwować gołym okiem w 1680 roku.
Odkrycie i obserwacje komety.
Kometa została zaobserwowana po raz pierwszy 14 listopada 1680 roku przez niemieckiego astronoma Gottfrieda Kircha.
Była to najjaśniejsza kometa XVII wieku, którą obserwować można było nawet przy świetle dnia. Posiadała ona długi warkocz. Minęła Ziemię w odległości ok. 0,4 j.a., co nastąpiło 30 listopada 1680 r. Swe peryhelium kometa osiągnęła 18 grudnia 1680 r. – znajdowała się wówczas w odległości zaledwie 0,006 j.a. od Słońca (898 000 km). Największą jasność osiągnęła 29 grudnia 1680 r., gdy zaczęła się już oddalać od Słońca w odległe obszary Układu Słonecznego.
Kometę Kircha obserwowano po raz ostatni 19 marca 1681 roku.
Orbita komety.
Choć kometa C/1680 V1 została odkryta przez Gottfrieda Kircha, do wyznaczenia jej orbity przyczynił się jezuita Eusebio Francisco Kino (1645–1711). Swoje obserwacje i obliczenia opublikował w pracy "Exposisión astronómica de el cometa" (1681), która była jedną z pierwszych wydanych publikacji naukowych na terenie kontynentu amerykańskiego. Kometa ta, choć przeszła bardzo blisko Słońca, nie należała prawdopodobnie do grupy Kreutza.
Isaac Newton testował także na tej komecie prawa Keplera.
C/1680 V1 porusza się po orbicie w kształcie bardzo wydłużonej elipsy o mimośrodzie 0,99. Jej peryhelium znalazło się w odległości 0,006 j.a., a aphelium 888,85 j.a. od Słońca. Nachylenie jej orbity do ekliptyki wynosi 60,68˚. Okres obiegu szacuje się na ponad 9350 lat.

</doc>
<doc id="1882033" url="https://pl.wikipedia.org/wiki?curid=1882033" title="Incepcja">
Incepcja

Incepcja (ang. "Inception") – amerykański film akcji science-fiction z 2010 roku. Zdobywca 4 Oscarów za najlepsze: zdjęcia, dźwięk, montaż dźwięku i efekty specjalne. Twórcą i reżyserem filmu jest Christopher Nolan.
Scenariusz do filmu otrzymał nagrodę Hugo w kategorii "najlepsza prezentacja dramatyczna (długa forma)" w 2011 roku.
Opis fabuły.
Film opowiada o możliwościach ingerowania w ludzki umysł dzięki zaawansowanej technologii umożliwiającej wpływ na marzenia senne. Głównym bohaterem filmu jest Cobb (Leonardo DiCaprio), szef zespołu specjalizującego się w dokonywaniu włamań do snów innych osób. Dzięki tej możliwości może zarówno pozyskiwać informacje, jak i wprowadzać nowe dane. Najważniejszym i ostatnim zadaniem zespołu Cobba jest wywołanie wpływu na umysł następcy właściciela ogólnoświatowego koncernu. Zadanie wymaga wielopiętrowego zagłębienia się w meandry umysłu ofiary (sen we śnie), a przeszkodą jest projekcja podświadomości Cobba w postaci jego żony o imieniu Mal, o której śmierć się obwinia.
Produkcja.
Zdjęcia do filmu rozpoczęły się w czerwcu 2009 i trwały pięć miesięcy. Produkcję kręcono w Tokio, Bedfordshire, Paryżu, Tangerze, Los Angeles i Albercie.
Odbiór.
Box office.
Film "Incepcja" zarobił łącznie 292,6 miliona dolarów w Stanach Zjednoczonych i Kanadzie, a 533,6 miliona w pozostałych państwach; razem 826,1 miliona przychodu z biletów w kinach.
Krytyka w mediach.
Film spotkał się z pozytywną reakcją krytyków. W agregatorze recenzji Rotten Tomatoes 87% z 357 recenzji jest pozytywne, a średnia ocen wystawionych na ich podstawie wyniosła 8,13 / 10. Z kolei w agregatorze Metacritic średnia ważona ocen z 42 recenzji wyniosła 74 punkty na 100.

</doc>
<doc id="1882038" url="https://pl.wikipedia.org/wiki?curid=1882038" title="Boczków Wielki">
Boczków Wielki

Boczków Wielki (ukr. "Великий Бичків", ros. "Бочков", "Boczkow", rus. "Бычків", "Бочков В.", węg. "Nagybocskó", słow. "Veľký Bočkov", cz. "Velký Bočkov") – osiedle typu miejskiego w obwodzie zakarpackim w zachodniej Ukrainie (na Zakarpaciu).
Miasteczko leży w górach, na prawym brzegu Cisy i wpadającej do niej górskie rzeczki Szopurka. 35 km od Rachówa, 174 km od Użhoroda. Zakłady przemysłu drzewnego, chemicznego i rolnictwa.
Historia.
Założone w końcu XIV wieku. W 1848 według spisu zamieszkiwało 2,32 tys. mieszkańców.
Osiedle typu miejskiego od 1947. W 1951 roku pracowało tu kilka przedsiębiorstw leśnych, szkoła średnia, trzy szkoły podstawowe, trzy biblioteki, dwa kina i dwa kluby.
W 1967 roku zorganizowano tu muzeum historii lokalnej. W 1968 roku liczyło 8 tys. mieszkańców.
W 1989 liczyło 8968 mieszkańców.
W 2013 liczyło 9380 mieszkańców.
Znacząca większość mieszkańców to Rusini, również są Węgrzy, Rosjanie, Rumuni, Romowie oraz inne mniejszości narodowe.

</doc>
<doc id="1882041" url="https://pl.wikipedia.org/wiki?curid=1882041" title="Dennis Banda">
Dennis Banda

Dennis Banda (ur. 10 grudnia 1988 w Lusace) – zambijski piłkarz grający na pozycji obrońcy.
Kariera klubowa.
Karierę piłkarską Banda rozpoczął w klubie Green Buffaloes F.C. ze stolicy kraju, Lusaki. Po grze w drużynie juniorów przeszedł w 2006 roku do pierwszego zespołu. W 2007 roku zadebiutował w jego barwach w rozgrywkach zambijskiej Premier League. W 2008 roku zdobył z Green Buffaloes zambijską Tarczę Dobroczynności.
Kariera reprezentacyjna.
W 2007 roku Banda wraz z reprezentacją Zambii U-20 wziął udział w Mistrzostwach Świata U-20. W dorosłej reprezentacji zadebiutował w 2006 roku. W 2010 roku został powołany do kadry na Puchar Narodów Afryki.

</doc>
<doc id="1882042" url="https://pl.wikipedia.org/wiki?curid=1882042" title="Projekt Tytan">
Projekt Tytan

Indywidualny System Walki Tytan – projekt wojskowy Sił Zbrojnych Rzeczypospolitej Polskiej, mający na celu stworzenie żołnierza XXI w. (ang. Land Warrior). Projekt wystartował w roku 2007.
Zintegrowana Grupa Bojowa.
Zintegrowana Grupa Bojowa to grupa żołnierzy testująca nowe wyposażenie. W skład zintegrowanej grupy bojowej wchodzą:
Ułan 21.
Pierwszym wyzwaniem dla firm projektujących Tytana było stworzenie „zbroi” która nie tylko chroni przed kulami, ale również poprawi mobilność i ergonomię żołnierza. Na nowym mundurze i opancerzeniu indywidualnym będzie osadzony sprzęt i uzbrojenie, które zapewni mu wiedzę o otoczeniu, poprawi skuteczność bojową jego uzbrojenia (kamery nahełmowe, celowniki noktowizyjne), zapewni zdolność długotrwałego funkcjonowania na polu walki i ochronę przed skażeniami, promieniowaniem laserowym i hałasem. Zainstalowany system łączności C4I pozwoli nie tylko na komunikację głosową, ale też na przekazywanie danych taktycznych. Zbroja ta przyjęła nazwę „Ułan 21” nawiązując do historycznej formacji wojskowej wojska polskiego. Polscy projektanci założyli limit wagi dla nowego munduru bojowego i ma on wynosić 20-23 kg, aby zbytnio nie obciążać żołnierza. Żołnierze testujący zestaw Tytan mają zostać wybrani spośród jednostek specjalnych. Ułan 21 w pierwszej wersji waży 24 kilogramy z kamizelką zintegrowaną i baterią na 24 godziny pracy. Zestaw Ułan 21 pierwszy raz został zaprezentowany podczas wystawy Future Soldier 2008 w Pradze.
Modułowy System Broni Strzeleckiej.
Fabryka Broni Łucznik w Radomiu i Wojskowa Akademia Techniczna w ramach programu Tytan prowadzą programy badawczo-rozwojowe, mające na celu opracowanie i wdrożenie modułowej broni strzeleckiej - MSBS kalibru 5,56 mm, które doprowadziły do powstania prototypów polskiego karabinka automatycznego, opartego na bazie wspólnej komory zamkowej dla układów klasycznego i bezkolbowego. Docelowo ma on zastąpić obecnie używane karabinki szturmowe i ręczne karabiny maszynowe.
Harmonogram.
Prace rozpoczęto w 2007 roku. W sierpniu 2015 zakończono wstępny etap i przystąpiono do przygotowania projektu technicznego. Na 2017 planowane było rozpoczęcie wyposażania jednostek w wyprodukowany sprzęt. MON planował zakupić 14 tysięcy zestawów.

</doc>
<doc id="1882044" url="https://pl.wikipedia.org/wiki?curid=1882044" title="Jałynka Wielki Byczków">
Jałynka Wielki Byczków



</doc>
<doc id="1882046" url="https://pl.wikipedia.org/wiki?curid=1882046" title="Chimik Wełykyj Byczkiw">
Chimik Wełykyj Byczkiw



</doc>
<doc id="1882050" url="https://pl.wikipedia.org/wiki?curid=1882050" title="Pomnik Tadeusza Kościuszki we Włodawie">
Pomnik Tadeusza Kościuszki we Włodawie

Pomnik Tadeusza Kościuszki we Włodawie – pomnik w formie obelisku, znajdujący się we Włodawie, na skwerze przy Włodawskim Domu Kultury. Pierwotnie upamiętniał wizytę Mikołaja II i Aleksandry Fiodorowny.
Obelisk został wzniesiony w związku z wizytą pary carskiej we Włodawie przy okazji manewrów wojskowych, w 1903. Dla upamiętnienia tego wydarzenia mieszkańcy powiatu zebrali pieniądze dla wzniesienia pomnika, który został odsłonięty 5 lipca 1909 przy udziale mieszkańców Włodawy oraz stacjonujących w mieście żołnierzy rosyjskich, jak również załogi Twierdzy Brześć. Znajdował się on na rynku miejskim, na specjalnie wykonanym podwyższeniu. Otaczał go łańcuch podtrzymywany przez granitowe słupki z głowami lwów.
Pomnik miał formę pięciometrowego obelisku umieszczonego na trzech stopniach, zwieńczonego figurą czarnego dwugłowego orła. Był wykonany z różowoszarego piaskowca, który miał naśladować znacznie droższy marmur. Na obelisku umieszczono monogramy Mikołaja II i Aleksandry Fiodorowny oraz emaliowany herb guberni siedleckiej. Poniżej umieszczono inskrypcję tłumaczącą okoliczności wzniesienia pomnika: "Na pamiątkę wizyty Ich Majestatu Monarchy Cesarza Mikołaja Aleksandrowicza i Monarchini Aleksandry Fiodorownej w powiecie włodawskim w sierpniu 1903". Daty wizyty gości oraz odsłonięcia pomnika – 28 sierpnia 1903 i 5 lipca 1909 – umieszczono na bocznych ścianach obelisku.
Po odzyskaniu niepodległości przez Polskę pomnik wizyty carskiej został przebudowany. Dwugłowego orła rosyjskiego zastąpił orzeł polski, zaś monogramy pary carskiej zostały usunięte (ich ślady są nadal widoczne). Na cokole umieszczono portret Tadeusza Kościuszki wykonany z brązu i to jemu obecnie poświęcony jest monument.
Po II wojnie światowej zrekonstruowany pomnik umieszczono na obecnym miejscu, a jego odsłonięcie nastąpiło 1 maja 1948.
Niszczejący przez lata pomnik został odrestaurowany i ponownie odsłonięty w 2017.

</doc>
<doc id="1882051" url="https://pl.wikipedia.org/wiki?curid=1882051" title="Kadzidla">
Kadzidla

Kadzidla, kadzidłowiec ("Boswellia" Roxb. ex Colebr.) – rodzaj drzew z rodziny osoczynowatych ("Burseraceae"). Obejmuje 20 gatunków występujących w środkowej Afryce, na Madagaskarze, Półwyspie Arabskim i w Indiach. Gumożywica pozyskiwana z niektórych gatunków, zwłaszcza z kadzidla Cartera, po zestaleniu daje olibanum stosowane jako kadzidło.
Systematyka.
Rodzaj z rodziny osoczynowatych ("Burseraceae").

</doc>
<doc id="1882053" url="https://pl.wikipedia.org/wiki?curid=1882053" title="Boswellia sacra">
Boswellia sacra



</doc>
<doc id="1882056" url="https://pl.wikipedia.org/wiki?curid=1882056" title="Time Fades Away">
Time Fades Away

Time Fades Away – album Neila Younga będący zapisem trasy koncertowej z pierwszej połowy 1973. Winylowe wydanie albumu było dość długo dostępne, obecnie jest pożądanym przez kolekcjonerów rarytasem. Płyta nigdy nie ukazała się na CD, jest więc praktycznie niedostępna i z tego względu jest bardzo często przegrywana nielegalnie, bądź rozprowadzana cyfrowo. W 2005 roku fani Neila Younga zaczęli zbierać podpisy pod petycją domagając się reedycji albumu na płycie CD. Piosenki z tej płyty, choć ciągle są śpiewane przez Younga, weszły do repertuaru innych artystów. Zespół R.E.M. uważa ten album za inspirację do powstania płyty New Adventures in Hi-Fi.
Historia powstania.
Wszystkie piosenki na płycie, z wyjątkiem „Love In Mind”, zostały nagrane w trakcie, mającej 62 występy, trasy koncertowej, w pierwszej połowie (styczeń – kwiecień) 1973 roku. Na trasie Youngowi towarzyszyli zarówno muzycy z zespołu akustycznego, jak i bardziej „elektryczni” muzycy z zespołu Stacy Gators. Wieloletni współpracownik Younga i były gitarzysta Crazy Horse Danny Whitten miał dołączyć do zespołu Stacy Gators jako drugi gitarzysta, jednakże zmarł z powodu przedawkowania heroiny przed rozpoczęciem trasy koncertowej. Śmierć Whittena wpłynęła znacząco na atmosferę zarówno trasy koncertowej, jak i następnych albumów Younga (szczególnie Tonight’s the Night).
Trasa koncertowa, której zapisem jest "Time Fades Away" odbyła się w momencie, gdy Young zyskał sobie przychylność fanów muzyki country (dzięki albumowi Harvest). Dlatego też, bardziej elektryczne brzmienie Stacy Gators nie przypadło do gustu publiczności zgromadzonej na koncertach w 1973. Była to trasa emocjonalnie trudna dla Younga (między innymi ze względu na śmierć Whittena), co doprowadziło do kłótni, w wyniku której zespół opuścił perkusista – Kenneth Buttrey (został zastąpiony przez Johnny’ego Barbate, który gra we wszystkich utworach na płycie). Frustracja Younga miała się również udzielić pianiście Jackowi Nitzsche, który jak twierdzi producent Elliot Mazer, rzucał obelgami w stronę Younga, kiedy mikrofon był wyłączony. Inny członek zespołu, grający na elektrycznej gitarze stalowej Ben Keith był podobno tak pijany, że w trakcie jednego ze strojeń muzyków przed występem zdawał się nie wiedzieć, na którym instrumencie gra. Na czas trasy koncertowej Young zmienił Gibsona Les Paul na Gibsona Flying V.
Nadużywanie alkoholu, w połączeniu z charakterystycznym wysokim śpiewem, w końcowym etapie trasy doprowadziło Younga do infekcji gardła. By w jakiś sposób zatuszować swoje problemy z głosem, dodał do wykonywanych utworów partie gitar w wykonaniu Davida Crosby’ego i Grahama Nasha. Doprowadziło to do dalszych starć w zespole. Pianista, Jack Nitzsche narzekał, że grając nie słyszy sam siebie, ponieważ 12-strunowa gitara Crosby’ego zagłusza wszystko naokoło. Trasa zakończyła się po dziewięćdziesięciu dniach w Salt Lake City.
Nagranie i wydanie płyty.
"Time Fades Away" pozostaje jedynym z dwóch albumów Neila Younga nie wydanym na CD – drugim jest soundtrack do filmu Journey Through the Past. Powodem takiego stanu rzeczy mogą być przyczyny techniczne. Album został nagrany bezpośrednio z dwuścieżkowych taśm-matek za pomocą sprzętu Quad-8 CompuMix uchodzącego za bardzo zawodny, wbrew zaleceniom producenta Davida Briggsa (który nazywał ten sprzęt „Compufuck”). Ostatecznie Briggs musiał ustąpić pod naciskiem Younga. Rezultatem jest album o charakterystycznym surowym i ciemnym brzmieniu, który nie może zostać zremiksowany dla poprawienia czystości dźwięku.
W momencie premiery Time Fades Away został słabo odebrany przez publiczność, szczególnie w porównaniu do swoich poprzedników (szczególnie płyty Harvest). Obecnie oceniany jest, szczególnie przez fanów, dużo przychylniej, ale ma to prawdopodobnie związek z niedostępnością albumu i statusem „białego kruka”. Wiadomo, że w 1995 roku były plany wydania płyty w formacie CD, podjęto nawet wstępne przymiarki, wypalono kilka egzemplarzy płyty, jednakże, nie wiadomo czemu, ostatecznie płyta się nie ukazała. W 2007 roku management Neila Younga ogłosił, że nie ma planów wydania tego nagrania na CD.
Krótki komentarz Neila Younga na temat "Time Fades Away" można znaleźć w (ostatecznie niewydanej) wkładce do 3-płytowej kompilacji Younga’ pt. Decade z 1977 roku:
Time Fades Away. Żadna piosenka z tego albumu nie została tu umieszczona. Album został nagrany podczas mojej największej trasy w życiu, 65 występów w 90 dniu. Kłótnie o pieniądze pomiędzy wszystkim członkami zespołu zniszczyły tę trasę i nagranie. Zdecydowałem się mimo wszystko wydać tę płytę, tak, abyście mogli zobaczyć co się dzieje, kiedy na chwilę straci się serce do grania. Byłem wtedy bardziej zainteresowany surowym podejściem do muzyki niż zaspokojeniem wymagań publiki, która chciała drugiego Harvest.
Utwór „Time Fades Away” został wydany jako singiel, na stronie B singla „Last Trip To Tulsa”. Podczas trasy koncertowej w 2008 roku Young zaskoczył publiczność i zagrał ten utwór.
Spis utworów.
Wszystkie kompozycje na płycie są autorstwa Neila Younga.

</doc>
<doc id="1882063" url="https://pl.wikipedia.org/wiki?curid=1882063" title="Wiesław Osiński">
Wiesław Osiński

Wiesław Jan Osiński (ur. 13 grudnia 1948 w Poznaniu) – polski specjalista teorii wychowania fizycznego, antropomotoryki i gerokinezjologii, profesor, w latach 1990–1996 rektor Akademii Wychowania Fizycznego w Poznaniu, od 1999 do 2008 rektor Państwowej Wyższej Szkoły Zawodowej w Lesznie.
Kariera naukowa.
W 1972 ukończył studia w Wyższej Szkole Wychowania Fizycznego w Poznaniu i w tym samym roku rozpoczął pracę jako nauczyciel akademicki (w 1973 uczelnia zamieniła nazwę na AWF w Poznaniu). W roku 1978 obronił doktorat, w 1989 uzyskał w AWF w Krakowie habilitację, a w 1996 otrzymał tytuł naukowy profesora nauk o kulturze fizycznej. W latach 1995–1996 pełnił funkcję przewodniczącego Kolegium Rektorów Miasta Poznania. Był sekretarzem generalnym, a od 2007 jest wiceprezydentem „International Association of Sport Kinetics”. Jest wiceprzewodniczącym Komitetu Rehabilitacji, Kultury Fizycznej i Integracji Społecznej PAN. Członek Sekcji Nauk Medycznych Centralnej Komisji do Spraw Stopni i Tytułów. Członek zespołów redakcyjnych: „Human Movement”, „Journal of Human Kinetics”, „Antropomotoryka”, „Physical Education and Sport”, „Biomedical Human Kinetics”, „Health Problems and Civilization”, „Central European Journal of Sport Science and Medicine”, „Standardy Medyczne. Profilaktyka zdrowotna”, „Journal of Human Sport and Exercise”, „AnthropologicalReview”, „Trends in Sports”.
W uznaniu zasług dla tworzenia Państwowej Wyższej Szkoły Zawodowej w Lesznie oraz przyczynienia się do powołania Leszczyńskiego Towarzystwa Przyjaciół Nauk, przyznano mu w 2009 godność Honorowego Obywatela Miasta Leszna. W 2015 roku otrzymał tytuł Doktora Honoris Causa Akademii Wychowania Fizycznego Józefa Piłsudskiego w Warszawie, a w 2017 roku Akademii Wychowania Fizycznego we Wrocławiu.
Był powoływany jako ekspert, opracowujący materiały na rzecz resortów oświaty oraz kultury fizycznej. Uczestniczył jako członek Międzynarodowego Komitetu Sterującego w Projekcie „Cross-Border Cooperation Between Velikije Luki and Tartu Universities of Common European Education Concept at Regional Level”, wspieranego przez Komisję Europejską Unii Europejskiej. Był kilkakrotnie referentem plenarnym na dużych zagranicznych międzynarodowych kongresach naukowych oraz wykładowcą m.in. w Uniwersytetach w Bolonii, Otto von Guericke’a w Magdeburgu oraz Aristotle University of Thessaloniki.
Szczególnie znane są jego badania w zakresie:
Był głównym organizatorem dużych międzynarodowych kongresów naukowych (1993, 2003, 2006, 2009). Współpracował z Uniwersytetem im. A. Mickiewicza, Uniwersytetem Medycznym w Poznaniu oraz Uniwersytetem w Kristiansand (Norwegia) w projekcie dofinansowywanym z grantu Norweskiego Mechanizmu Finansowego: Adopolnor – „U progu dorosłego życia: Zdrowie i jakość życia młodzieży w zróżnicowanym społecznie i ekonomicznie środowisku”.

</doc>
<doc id="1882066" url="https://pl.wikipedia.org/wiki?curid=1882066" title="Karapyszi">
Karapyszi

Karapyszi (ukr. Карапиші) – wieś na Ukrainie, w obwodzie kijowskim, w rejonie obuchowskim. W 2001 roku liczyła 3081 mieszkańców.
Miejscowość leży nad rzeką Rosawką, 15 km od Mironówki. Ośrodek przemysłu rolniczego – kołchoz im. Szczorsa, przedsiębiorstwo produkcji torfu i kamieniołom.

</doc>
<doc id="1882069" url="https://pl.wikipedia.org/wiki?curid=1882069" title="Fryderyk Franciszek II Mecklenburg-Schwerin">
Fryderyk Franciszek II Mecklenburg-Schwerin



</doc>
<doc id="1882073" url="https://pl.wikipedia.org/wiki?curid=1882073" title="Ants Antson">
Ants Antson

Ants Antson (ros. Антс Антсон; ur. 11 listopada 1938 w Tallinnie, zm. 31 października 2015) – estoński łyżwiarz szybki, reprezentujący ZSRR, mistrz olimpijski i mistrz Europy.
Kariera.
Do radzieckiej, a także światowej czołówki awansował w 1964 roku. Podczas igrzysk olimpijskich w Innsbrucku triumfował na dystansie 1500 metrów wyprzedzając Holendra Keesa Verkerka oraz Norwega Villy'ego Haugena. Na tych samych igrzyskach był też piąty w biegu na 10 000 m. W tym samym roku zdobył też złoty medal na wielobojowych mistrzostwach Europy w Oslo. Pozostałe miejsca na podium zajęli kolejno Jurij Jumaszew z ZSRR oraz Per Ivar Moe z Norwegii. Był też między innymi czwarty na wielobojowych mistrzostwach świata w Oslo w 1967 roku, gdzie walkę o medal przegrał z Fredem Antonem Maierem z Norwegii. Rok później wystąpił na igrzyskach olimpijskich w Grenoble, zajmując dwunastą pozycję w biegu na 1500 m. Był też mistrzem ZSRR na dystansach oraz w wieloboju (jedyny tytuł wywalczył w 1967 roku).
W 1964 roku uhonorowano go Nagrodą Oscara Mathisena. Ustanowił jeden rekord świata.
W 1992 roku był chorążym reprezentacji Estonii podczas ceremonii otwarcia igrzysk olimpijskich w Albertville – były to pierwsze igrzyska Estonii po odzyskaniu przez ten kraj niepodległości.
Zmarł 31 października 2015.

</doc>
<doc id="1882075" url="https://pl.wikipedia.org/wiki?curid=1882075" title="Ziłantowski Monaster Zaśnięcia Matki Bożej">
Ziłantowski Monaster Zaśnięcia Matki Bożej

Ziłantowski Monaster Zaśnięcia Matki Bożej – prawosławny klasztor w Kazaniu. Założony w 1552 jako męski, obecnie jest monasterem żeńskim. 
Monaster powstał w 1552 w pobliżu zbiorowego grobu rosyjskich żołnierzy zabitych w czasie oblężenia i zdobycia Kazania. Ponieważ miejsce to było często zalewane, wspólnota przeniosła się w siedem lat później na Górę Ziłantową. W XVII wieku kompleks budynków klasztoru został rozbudowany: w 1625 wzniesiony główny sobór pod wezwaniem Zaśnięcia Matki Bożej, w 1720 cerkiew św. Aleksego oraz cerkiew św. Włodzimierza oraz kompleks budynków mieszkalnych i gospodarskich. Klasztor był w latach 1732–1740 siedzibą seminarium duchownego w Kazaniu, następnie mnisi prowadzili w nim szkołę. W latach 1829–1850 przełożonym wspólnoty był archimandryta Gabriel (Woskriesienski), autor pierwszej w Rosji wielotomowej historii filozofii. 
Koniec XIX i początek XX wieku był okresem szybkiego rozwoju monasteru. Od 1890 prowadziła do niego linia kolejowa. W 1909, kiedy przełożonym klasztoru był archimandryta Sergiusz (Zajcew), przebywało w nim 34 mnichów. W sierpniu 1918 liczba ta spadła do 10. W tym samym roku Kazań został zajęty przez Korpus Czechosłowacki i oddziały Władimira Kappela, które wbrew woli zakonników rozmieściły na Górze Ziłantowej stanowisko artyleryjskie. 10 września Kazań został odbity przez Armię Czerwoną. Wszyscy mnisi Monasteru Ziłantowskiego zostali uznani za współpracowników białych i bez sądu rozstrzelani pod murem klasztoru. Z egzekucji zdołał uratować się jeden zakonnik, wzięty za zabitego. Schronił się on w monasterze św. Jana Chrzciciela w Kazaniu i opowiedział tam historię śmierci innych mnichów, którzy w 1998 zostali kanonizowani (Męczennicy Ziłantowskiego Monasteru Zaśnięcia Matki Bożej). W opustoszałym klasztorze zamieszkały mniszki, jednak i one na początku lat 20. zostały zmuszone do porzucenia tego trybu życia. Pierwotne zabudowania monasterskie zostały niemal całkowicie zniszczone. 
W 1998 ruiny klasztoru zostały zwrócone eparchii kazańskiej i tatarstańskiej Rosyjskiego Kościoła Prawosławnego. Obecnie monaster, jako żeński, ponownie jest czynny, zaś ze zniszczeń odbudowane zostały cerkwie Zaśnięcia Matki Bożej, św. Włodzimierza, Świętej Trójcy, jak również dom mieszkalny z celami mniszek.

</doc>
<doc id="1882077" url="https://pl.wikipedia.org/wiki?curid=1882077" title="Balsamowiec">
Balsamowiec

Balsamowiec ("Commiphora" Jacq.) – rodzaj niewielkich drzew i krzewów z rodziny osoczynowatych ("Burseraceae" Kunth). Liczy ok. 190 gatunków występujących głównie w Afryce (na tym kontynencie rozprzestrzenionych jest 150 gatunków) oraz na Bliskim Wschodzie. Gatunkiem typowym jest "Commiphora madagascarensis" N. J. Jacquin.
Systematyka.
Rodzaj z rodziny osoczynowatych ("Burseraceae") z rzędu mydleńcowców, należących do kladu różowych w obrębie okrytonasiennych. W obrębie rodziny zaliczane do podrodziny "Bursereae" DC.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd "Burserales" Baskerville, rodzina osoczynowate ("Burseraceae" Kunth), rodzaj balsamowiec ("Commiphora").
Zastosowania.
Niektóre gatunki dostarczają mirry – gumożywicy stosowanej w lecznictwie, do wyrobu perfum, dawniej jako pachnidło i do balsamowania zwłok. Balsam mekka (opobalsam) z balsamowca właściwego stosowany jest w produkcji lakierów, kosmetyków i w przemyśle spożywczym.

</doc>
<doc id="1882078" url="https://pl.wikipedia.org/wiki?curid=1882078" title="Commiphora">
Commiphora



</doc>
<doc id="1882079" url="https://pl.wikipedia.org/wiki?curid=1882079" title="Ford Flex">
Ford Flex

Ford Flex – samochód osobowy typu crossover klasy pełnowymiarowej produkowany pod amerykańską marką Ford w latach 2008 – 2019.
Historia i opis modelu.
Premierę Forda Flex poprzedziła premiera prototypu "Ford Flex Concept" przedstawionego podczas targów motoryzacyjnych w Detroit w 2005 roku. Dwa lata później podczas tych samych targów zaprezentowano wersję produkcyjną pojazdu, która jedynie szczegółami różniła się od prototypu. Był to pierwszy pojazd, w którym wyeliminowano standardowy korek wlewu paliwa zamykanym automatycznie.
Lifting.
W 2013 roku samochód przeszedł face lifting. W pojeździe przeprojektowany został cały pas przedni. Zastosowano nowy wzór atrapy chłodnicy, nowe klosze reflektorów, a zamiast znaczka marki Ford umieszczono duży napis "FLEX". 
Przy okazji liftingu do oferty wprowadzono nowe wzory alufelg oraz lakierów. We wnętrzu przeprojektowano m.in. deskę rozdzielczą w której umieszczono 8-calowy ekran odpowiadający za system multimedialny MyFord Touch. Zwiększono także moc podstawowego silnika z 262 do 285 KM.

</doc>
<doc id="1882080" url="https://pl.wikipedia.org/wiki?curid=1882080" title="HMG">
HMG



</doc>
<doc id="1882081" url="https://pl.wikipedia.org/wiki?curid=1882081" title="Kołos Karapysze">
Kołos Karapysze

Kołos Karapysze (ukr. Футбольний клуб «Колос» Карапиші, "Futbolnyj Kłub "Kołos" Karapyszi") - ukraiński klub piłkarski z siedzibą w miejscowości Karapysze, w obwodzie kijowskim.
Historia.
Chronologia nazw:
Drużyna piłkarska Nywa Karapysze została założona w miejscowości Karapysze. Zespół występował w mistrzostwach obwodu kijowskiego. W 1993 zdobył Puchar obwodu i w sezonie 1993/94 debiutował w rozgrywkach Pucharu Ukrainy.
Klub w sezonie 1993/94 debiutował w Przejściowej Lidze. Po zakończeniu rundy jesiennej klub przeniósł się do siedziby władz rejonowych - miasteczka Mironówka i już w rundzie wiosennej występował jako Nywa Mironówka.
Jednak klub w Karapyszach odrodził się pod nazwą Kołos Karapysze i w sezonie 1994/95 ponownie startował w rozgrywkach Pucharu Ukrainy. A w następnym sezonie 1995/96 klub doszedł do 1/32 finału.
Jako drużyna amatorska dalej kontynuuje występy w rozgrywkach mistrzostw i Pucharu obwodu kijowskiego.

</doc>
<doc id="1882083" url="https://pl.wikipedia.org/wiki?curid=1882083" title="Adeimantos">
Adeimantos

Adeimantos z Koryntu (gr Αδείμαντος) – syn Ocytusa, pochodzący z Koryntu jeden z dowódców floty greckiej podczas inwazji perskich wojsk pod wodzą Kserksesa I na państwa greckie. 
Życiorys.
Stał w silnej opozycji wobec Temistoklesa na naradzie dowódców floty greckiej przed bitwą pod Salaminą (480 p.n.e.). Herodot przytacza następujący dialog:
"Ty, który nie możesz już dłużej bronić kraju nie jesteś upoważniony do mówienia: Ateńczycy ciągle władają krajem, nasze statki są naszym krajem i naszymi miastami. Temistoklesie, ci którzy staną do Igrzysk przed ich turą zostaną pokonani. – Być może – odparł Temistokles – ale, ci którzy wcale nie podejmą walki, nigdy nie odniosą zwycięstwa. Uderz, ale posłuchaj mnie!"
Zgodnie z przekazami Ateńczyków rozpoczął odwrót na samym początku bitwy, jakkolwiek zaprzeczają tej wersji Koryntianie i inni Grecy. 
Jego syn, Aristeus, dowodził wojskami korynckimi w bitwie pod Potidają w 432 p.n.e., która zakończyła zwycięstwem ateńczyków nad oddziałami Koryntu i Potidaji (kolonii Koryntu).

</doc>
<doc id="1882084" url="https://pl.wikipedia.org/wiki?curid=1882084" title="Nywa Karapysze">
Nywa Karapysze



</doc>
<doc id="1882086" url="https://pl.wikipedia.org/wiki?curid=1882086" title="Męczennicy Ziłantowskiego Monasteru Zaśnięcia Matki Bożej">
Męczennicy Ziłantowskiego Monasteru Zaśnięcia Matki Bożej

Męczennicy Ziłantowskiego Monasteru Zaśnięcia Matki Bożej – zbiorcza nazwa określająca dziewięciu mnichów prawosławnych rozstrzelanych bez sądu w Ziłantowskim Monasterze Matki Bożej w Kazaniu przez czerwonoarmistów.
Monaster, położony na Górze Ziłantowskiej, został 7 sierpnia 1918 zajęty przez Korpus Czechosłowacki i białe oddziały Władimira Kappela, podobnie jak całe miasto Kazań. Czesi, wbrew postawie mnichów, postanowili rozmieścić na Górze stanowisko artyleryjskie, z którego ostrzeliwali pozycje czerwonych. 10 września Armia Czerwona odbiła Kazań. Tego samego dnia czerwonoarmiści weszli do monasteru i bez sądu rozstrzelali wszystkich zamieszkujących go mnichów. Nie zniszczyli jednak zabudowań klasztoru.
Egzekucję przeżył jeden zakonnik, hieromnich Józef, który padł na ziemię po pierwszej salwie i został uznany za zabitego. Dotarł on do monasteru św. Jana Chrzciciela w Kazaniu i tam opowiedział całą historię. Rok później zmarł. Zabitych mnichów pochował archimandryta Joazaf (Udałow). Zostali oni kanonizowani w 1998 jako święci czczeni lokalnie w eparchii kazańskiej i tatarstańskiej. Dwa lata później Sobór Biskupów Rosyjskiego Kościoła Prawosławnego ogłosił ich świętymi całego Kościoła, w ramach Soboru Świętych Nowomęczenników i Wyznawców Rosyjskich. Ich wspomnienie przypada 29 stycznia (razem z innymi nowomęczennikami) oraz w rocznicę śmierci, 28 sierpnia/10 września.

</doc>
<doc id="1882088" url="https://pl.wikipedia.org/wiki?curid=1882088" title="Old Ways">
Old Ways

Old Ways – album Neila Younga, wydany w 1985 roku. Mimo że na wielu wcześniejszych albumach Younga (solowych i z innymi zespołami) słychać wyraźne wpływy muzyki country, sam Young "albumem z muzyką country" nazywa tylko to wydawnictwo. W wielu wywiadach Young mówi o tej płycie: "Old Ways II", jako że pierwotnie planował wydać album country zatytułowany "Old Ways" w 1983 roku. Wydawnictwo Geffen Records zażądało wtedy od Younga albumu rockowego i tak powstała płyta Everybody's Rockin'. Niewydana "Old Ways I" miała zawierać wiele, do dziś niewydanych, piosenek Younga, oraz m.in. utwór "Depression Blues", który pojawił się na składance Lucky Thirteen.
Utwory.
Z wyjątkiem zaznaczonych, wszystkie kompozycje są autorstwa Neila Younga.

</doc>
<doc id="1882090" url="https://pl.wikipedia.org/wiki?curid=1882090" title="Jyoti Basu">
Jyoti Basu

Jyoti Basu (ur. 8 lutego 1914 w Kalkucie, zm. 17 stycznia 2010 w Bidhannagar) – polityk indyjski, komunista, członek Komunistycznej Partii Indii (marksistowskiej). W latach 1977–2000 był premierem Bengalu Zachodniego. W 1996 roku dwukrotnie proponowano mu stanowisko premiera Indii, odrzucił jednak tę ofertę z uwagi na głosy partyjnej opozycji. W 2000 roku wycofał się z życia politycznego.

</doc>
<doc id="1882091" url="https://pl.wikipedia.org/wiki?curid=1882091" title="Radmor 5102">
Radmor 5102

Odbiornik Radiowy RADMOR 5102 Stereo HiFi Quasi Quadro (Odbiornik stereofoniczny radiowy OR-5102) – amplituner stereofoniczny produkowany przez gdyński Radmor. Wprowadzony do produkcji w 1979 roku następca modelu Radmor 5100.
Historia.
Odbiornik, podobnie jak jego poprzednik, został opracowany przy współpracy z oddziałem RTV Przemysłowego Instytutu Telekomunikacji i Ośrodka Wzornictwa Przemysłowego PTH „Unitech”. Od modelu 5100 różni się dodanym włącznikiem funkcji „kontur” i zmianą parametru włącznika wzmocnienie „–12dB” na wzmocnienie „–20dB”, oraz trzyczęściową obudową drewnianą z boczkami zachodzącymi na węższą niż w 5100 płytę czołową (pierwsze egzemplarze posiadały jeszcze jednoczęściową obudowę jak w 5100). Produkowany był w kolorach srebrnym lub czarnym, który pod wpływem słońca zmieniał z czasem odcień na brąz → miedź → złoto. Srebrne 5102 wyposażane były w zielone diody sensorów, natomiast w czarnych montowano czerwone diody (choć zdarzają się wyjątki). W 1981 roku japońskie wskaźniki z niebieskimi szybkami zostały zastąpione wskaźnikami polskiej produkcji, posiadającymi bezbarwne szybki, żółtawe podświetlenie oraz dość grube wskazówki. W związku z tą zmianą, zmieniono również źródło oświetlenia z żarówek osiowych 6,3 V we wskaźnikach japońskich na żarówki R5 w polskich. Produkcję zakończono w 1981 roku, stopniowo wprowadzając odmiany 5102-T i 5102-TE różniące się od pierwowzoru jedynie brakiem wskaźników wysterowania oraz diodowymi wskaźnikami zera detektora i siły sygnału radiowego. Dodatkowo model 5102-TE posiada gniazdo korektora graficznego, zwarte przy jego braku odpowiednią zworą.
Funkcje i budowa.
Według folderu reklamowego oraz instrukcji obsługi Odbiornik stereofoniczny radiowy OR-5102:
Budowa wewnętrzna Radmora 5102 nie różniła się znacznie od modelu 5100. Była to konstrukcja modułowa składająca się z 17 bloków/płytek. Płytki te mogły się nieznacznie od siebie różnić w różnych modelach (np. różne wartości rezystorów). Kolejną różnicą była zmiana rodzaju podświetlenia wskaźników, o której wspomniano wcześniej (inny typ żarówek).

</doc>
<doc id="1882092" url="https://pl.wikipedia.org/wiki?curid=1882092" title="Sukcesja saproksyliczna">
Sukcesja saproksyliczna

Sukcesja saproksyliczna – uporządkowane w czasie i przestrzeni naturalne następstwo gatunków i zespołów ekologicznych na martwym drewnie. Ze względu na fakt, że sukcesja ta zachodzi na tak nietrwałym elemencie ekosystemu, jakim jest martwe drewno, określana jest mikrosukcesją.

</doc>
<doc id="1882093" url="https://pl.wikipedia.org/wiki?curid=1882093" title="Serhij Mykołajowicz Krułykowski">
Serhij Mykołajowicz Krułykowski



</doc>
<doc id="1882094" url="https://pl.wikipedia.org/wiki?curid=1882094" title="Sami Petteri Sirviö">
Sami Petteri Sirviö



</doc>
<doc id="1882095" url="https://pl.wikipedia.org/wiki?curid=1882095" title="Olcza">
Olcza

Olcza – część Zakopanego. Znajduje się we wschodniej części miasta. Zabudowę tworzą głównie domy jednorodzinne. W dzielnicy znajdują się liczne domy wczasowe. Główną ulicą Olczy jest ulica Droga do Olczy. Przez Olczę przepływa Olczyski Potok.
Zarys historyczny.
Pierwsza wzmianka o Olczy pochodzi z 1629 roku. Od roku 1676 roku Olcza pojawia się w kronikach. Pierwszy proboszcz Zakopanego ks. Józef Stolarczyk w 1861 roku tworzy na Olczy filię szkoły parafialnej, która początkowo miała siedzibę w chacie nauczyciela.
W roku 1900 władze gminy zdecydowały o wybudowaniu nowej siedziby szkoły. Materiały na budowę ofiarował Władysław hrabia Zamoyski. W roku 1914 na Olczy została erygowana nowa parafia NMP Objawiającej Cudowny Medalik. Jako wotum wdzięczności za odzyskanie niepodległości w roku 1918 parafianie ufundowali monstrancję, na której mieści się napis „Olczanie wdzięczni za odzyskanie niepodległości”. W 1988 roku zakończono budowę nowego kościoła na Olczy.

</doc>
<doc id="1882096" url="https://pl.wikipedia.org/wiki?curid=1882096" title="Fryderyk Wilhelm Karol">
Fryderyk Wilhelm Karol



</doc>
<doc id="1882098" url="https://pl.wikipedia.org/wiki?curid=1882098" title="Josep Sunyol Carriga">
Josep Sunyol Carriga



</doc>
<doc id="1882099" url="https://pl.wikipedia.org/wiki?curid=1882099" title="Centrum Spotkań Europejskich Światowid">
Centrum Spotkań Europejskich Światowid

Centrum Spotkań Europejskich Światowid to samorządowa instytucja kultury podlegająca pod Urząd Marszałkowski w Olsztynie. Realizuje zadania wojewódzkie z zakresu twórczości, edukacji kulturalnej, promocji regionu, wychowania przez sztukę, sport i turystykę.
Historia.
Budowę gmachu dzisiejszego „Światowida” rozpoczęto w marcu 1955 roku, a siedem lat później powołany został do życia Elbląski Dom Kultury im. Kazimierza Jagiellończyka. Wraz z przemianami administracyjnymi następowały przekształcenia w zakresie i celach działalności ośrodka kultury w Elblągu, a co za tym idzie zmiany jego nazwy.
I tak, jako popularny EDeK – którego rolą była działalność środowiskowa, sekcyjna i organizacja imprez oraz służenie bazą lokalową instytucjom i organizacjom, placówka funkcjonowała do 1973 roku, kiedy to nastąpiło przejęcie (obok kulturalnej) również funkcji rozrywkowo – rekreacyjnej. Wówczas EDK przemianowany został na Elbląski Ośrodek Kultury pełniący rolę powiatowego i miejskiego ośrodka kultury.
Kiedy w roku 1975 Elbląg otrzymał rangę miasta wojewódzkiego, nastąpiła zmiana statusu placówek dotychczas miejskich na wojewódzkie. Po raz kolejny nastąpiła więc także zmiana w nazwie instytucji, która z dniem 21 sierpnia 1975 r. funkcjonować zaczęła jako Wojewódzki Ośrodek Kultury. Od tego czasu placówka podlegała władzom wojewódzkim i pełniła funkcję miejskiego domu kultury oraz koordynowała działalność placówek kulturalnych na terenie województwa.
W celu rozszerzenia działalności kulturalnej w miejscowym środowisku z początkiem 1978 roku utworzony został Miejski Ośrodek Kultury. Początek 1982 roku przyniósł kolejne zmiany w funkcjonowaniu ośrodka kultury w Elblągu. Decyzją wojewody elbląskiego połączono „rozproszone siły” i zadania pełnione dotychczas przez WOK i MOK – powstała jedna instytucja, której ponownie nadano nazwę Elbląski Ośrodek Kultury.
W roku 1990 EOK ponownie przemianowany został na Wojewódzki Ośrodek Kultury, a jego częścią stało się Centrum Animacji Kulturalnej „Promyk”, które pod taką nazwą działało do września 2002 roku, kiedy to instytucja rozpoczęła pracę jako Centrum Kultury i Współpracy Międzynarodowej „Światowid”, „Promyk” natomiast funkcjonować zaczął jako Centrum Tańca. Uchwałą sejmiku z 26 sierpnia 2009 roku Centrum ponownie zmieniło nazwę na Centrum Spotkań Europejskich „Światowid”. Ta zmiana była wynikiem zmiany statutu, który miał umożliwiać sięganie po środki pozabudżetowe oraz pozwolić na rozszerzenie działalności o przedsięwzięcia nie tylko "stricte" kulturalne.
Zadania.
Centrum „Światowid” jest samorządową instytucją kultury i jej podstawowym celem działania jest realizacja zadań wojewódzkich z zakresu twórczości, edukacji kulturalnej, promocji regionu, wychowania przez sztukę, sport i turystykę. Do zakresu działania Centrum należy w szczególności:
Jednym ze strategicznych zadań Centrum „Światowid” jest jego działalność środowiskowa. Od lat działają tu sekcje i kluby zainteresowań: teatralna, plastyczna, filmowa, fotograficzna i inne, a przy stanowiącym „część taneczną” „Promyku” funkcjonuje m.in. Formacja Standardowa Lotos-Jantar – złoty medalista Mistrzostw Świata z 1999 roku i II wicemistrz świata z 2005 roku.
Najważniejsze działania.
„Światowid” jest pomysłodawcą i realizatorem wielu przedsięwzięć kulturalnych. Organizował imprezy artystyczne, które z czasem stały się cykliczne i zyskały zasięg ogólnopolski oraz międzynarodowy. Są to m.in.: Ogólnopolski Festiwal Sztuki Słowa „... Czy to jest kochanie?”, Elbląskie Noce. Festiwal Piosenki Wartościowej, Międzynarodowe Spotkania Artystyczne, Międzynarodowy Festiwal Tańca „Baltic Cup” i wiele innych.
CSE „Światowid” jest także wydawcą Portalu Kulturalnego Warmii i Mazur eŚwiatowid oraz portalu społecznościowego eKulturalni.pl.

</doc>
<doc id="1882100" url="https://pl.wikipedia.org/wiki?curid=1882100" title="1985 PG1">
1985 PG1



</doc>
<doc id="1882102" url="https://pl.wikipedia.org/wiki?curid=1882102" title="Kościół Trójcy Przenajświętszej i Wniebowzięcia Najświętszej Marii Panny w Mińsku">
Kościół Trójcy Przenajświętszej i Wniebowzięcia Najświętszej Marii Panny w Mińsku

Kościół Trójcy Przenajświętszej i Wniebowzięcia Najświętszej Marii Panny lub Kościół farny () – nieistniejący obecnie pierwszy rzymskokatolicki kościół w Mińsku, założony w 1390 roku. Znajdował się na Górze Troickiej, która według jednej z wersji otrzymała swoją nazwę od wezwania świątyni. Wielokrotnie niszczony i odbudowywany. Ostatni ze zbudowanych drewnianych budynków kościelnych spłonął na początku XIX wieku, zaś murowaną plebanię rozebrano po II wojnie światowej.
Historia.
Według podań, kościół założony został w 1390 roku przez króla polskiego i wielkiego księcia litewskiego Władysława Jagiełłę. Około 1460 roku kościołowi przekazany był we władanie folwark Czuryłowicze, leżący na południe od miasta. Pierwsza mińska świątynia katolicka spłonęła razem z miastem w 1505 roku, kiedy to najazd tatarski doprowadził do doszczętnego spalenia Mińska.
W 1508 roku zbudowano nowy kościół pod wezwaniem Trójcy Przenajświętszej. Świątynia znajdowała się na wzgórku, na lewym brzegu Świsłoczy. Według wizytacji i inwentaryzacji w latach 1632 i 1636 kościół był drewniany na murowanym fundamencie, na planie krzyża. Wnętrze upiększały drewniane ołtarze, na chórach znajdowały się organy. Obok znajdował się dość duży budynek plebanii, w którym mieścił się szpital, szkoła i bractwo kościelne.
Oprócz wezwania Trójcy Przenajświętszej, mińska fara w dokumentach archiwalnych wspominana jest także pod wezwaniem Wniebowzięcia Najświętszej Marii Panny, a w 1632 roku – pod wezwaniem Wniebowzięcia Najświętszej Marii Panny i Michała Archanioła.
W 1709 roku przy kościele Trójcy Przenajświętszej biskup Konstanty Kazimierz Brzostowski zatwierdził bractwo Szczęśliwej Śmierci. W roku 1716 lub 1720 zbudowany został ostatni drewniany kościół farny.
14 sierpnia 1809 roku silny pożar zniszczył budynek starej fary, jednak zachowały się plebania i zabudowania gospodarcze. W 1814 roku opracowano projekt nowej, murowanej świątyni, orientowanej główną fasadą na ul. Troicką (obecnie Janki Kupały). Pieniędzy wystarczyło jednak tylko na budowę plebanii na rogu z ul. Wielką Borysowską (obecnie Maksima Bahdanowicza).
Od 1832 do 1840 roku wezwanie św. Trójcy nosił kościół należący do zamkniętego klasztoru dominikańskiego, stając się wówczas kościołem parafialnym. Po tym, jak władze rosyjskie zamknęły i tę świątynię, nabożeństwa przeniesiono do kaplicy cmentarnej na Złotej Górce, która w 1842 roku została podniesiona do rangi parafialnego kościoła Trójcy Przenajświętszej. W 1864 roku na miejscu drewnianej kaplicy zbudowano murowany, neogotycki kościół, który otrzymał to samo wezwanie.
Architektura.
Świątynia zbudowana na początku XVIII wieku stała na murowanym fundamencie i miała kształt „krzyża kawalerskiego” z dużą kopułą na środku, wokół której znajdowały się cztery niewielkie kaplice. Elementem głównej fasady były dwie niewielkie wieże ze złoconymi żelaznymi krzyżami, ozdobionymi metalicznymi kulami. W ołtarzu głównym znajdował się obraz św. Trójcy, po obu stronach którego stały złocone rzeźby świętych Piotra i Pawła. We wnętrzu znajdowały się jeszcze cztery inne drewniane ołtarze, z których dwa stały w kaplicach. Na chórach znajdowały się organy wykonane w 1745 roku. Obok kościoła stała dzwonnica z trzema dzwonami. W odległości 50 kroków od świątyni znajdował się zespół zabudowań gospodarczych – plebania, szkoła parafialna, przytułek i inne. Teren placu plebańskiego, razem z sadem i cmentarzem parafialnym ogrodzony był drewnianym płotem z bramą.

</doc>
<doc id="1882104" url="https://pl.wikipedia.org/wiki?curid=1882104" title="Wojna rosyjsko-turecka 1768-1774">
Wojna rosyjsko-turecka 1768-1774



</doc>
<doc id="1882106" url="https://pl.wikipedia.org/wiki?curid=1882106" title="Cymejes">
Cymejes

Cymejes – w tradycji okultystycznej, sześćdziesiąty szósty duch "Goecji". Znany również pod imionami Cimejes, Cimeies, Cimeries, Kimaris i Kymeris. By go przywołać i podporządkować, potrzebna jest jego pieczęć, która według "Goecji" powinna być zrobiona ze srebra.
Jest wielkim, silnym i potężnym markizem piekła. Rozporządza 20 legionami duchów oraz duchami z Afryki.
Naucza gramatyki, logiki i retoryki. Znajduje rzeczy zagubione, ukryte, a także skarby.
Jest przedstawiany jako wojak, który dosiada czarnego konia.

</doc>
<doc id="1882107" url="https://pl.wikipedia.org/wiki?curid=1882107" title="Cimejes">
Cimejes



</doc>
<doc id="1882108" url="https://pl.wikipedia.org/wiki?curid=1882108" title="Cimeies">
Cimeies



</doc>
<doc id="1882109" url="https://pl.wikipedia.org/wiki?curid=1882109" title="Joanna III z Nawarry">
Joanna III z Nawarry



</doc>
<doc id="1882110" url="https://pl.wikipedia.org/wiki?curid=1882110" title="Cimeries">
Cimeries



</doc>
<doc id="1882111" url="https://pl.wikipedia.org/wiki?curid=1882111" title="Kimaris">
Kimaris



</doc>
<doc id="1882112" url="https://pl.wikipedia.org/wiki?curid=1882112" title="Birawka">
Birawka



</doc>
<doc id="1882113" url="https://pl.wikipedia.org/wiki?curid=1882113" title="Kymeris">
Kymeris



</doc>
<doc id="1882114" url="https://pl.wikipedia.org/wiki?curid=1882114" title="Hichani Himoonde">
Hichani Himoonde

Hichani Himoonde (ur. 15 czerwca 1985 w Lusace) – zambijski piłkarz grający na pozycji obrońcy.
Kariera klubowa.
Karierę piłkarską Himoonde rozpoczął w klubie Lusaka Dynamos ze stolicy kraju, Lusaki. Po grze w drużynie juniorów przeszedł w 2006 roku do pierwszego zespołu. W tym samym roku zadebiutował w jego barwach w rozgrywkach zambijskiej Premier League. W 2007 roku był wypożyczony do Zanaco FC. W 2008 roku zdobył z zespołem Dynamos Challenge Cup. W 2009 roku odszedł do ZESCO United z miasta Ndola.
W 2010 roku Himoonde został piłkarzem klubu TP Mazembe z Demokratycznej Republiki Konga. W 2010 roku wygrał z nim Ligę Mistrzów, a w latach 2011–2013 trzykrotnie wywalczył mistrzostwo kraju. Następnie był graczem klubów Mamelodi Sundowns, ZESCO United, Nkwazi FC, Black Leopards oraz Power Dynamos.
Kariera reprezentacyjna.
W 2007 roku Himoonde wraz z reprezentacją Zambii U-20 wywalczył wicemistrzostwo Afryki U-20. W dorosłej reprezentacji zadebiutował w 2007 roku. W 2008 roku został powołany do kadry na Puchar Narodów Afryki 2008 i rozegrał tam 2 mecze: z Kamerunem (1:5) i z Egiptem (1:1). Z kolei w 2010 roku powołano go na Puchar Narodów Afryki 2010.

</doc>
<doc id="1882115" url="https://pl.wikipedia.org/wiki?curid=1882115" title="Tatjana Lewina">
Tatjana Lewina

Tatjana Nikołajewna Lewina (, ur. 28 lutego 1977 w Orle) – rosyjska lekkoatletka, sprinterka.
W 2004 odpadła w ćwierćfinale biegu na 200 metrów podczas igrzysk olimpijskich. Nigdy nie osiągnęła żadnego znaczącego sukcesu w konkurencjach indywidualnych, za to w sztafecie 4 × 400 metrów trzy razy z rzędu zdobywała złoty medal halowych mistrzostw świata.

</doc>
<doc id="1882116" url="https://pl.wikipedia.org/wiki?curid=1882116" title="Corey Scott Feldman">
Corey Scott Feldman



</doc>
<doc id="1882120" url="https://pl.wikipedia.org/wiki?curid=1882120" title="Ken Kirzinger">
Ken Kirzinger

Ken Kirzinger (ur. 4 listopada 1959 r. w Saskatchewan w Kanadzie) – kanadyjski statysta, kaskader i aktor.
Znany jako odtwórca roli psychopatycznego Jasona Voorheesa w horrorze "Freddy kontra Jason" (2003), pojawił się też filmach "Droga bez powrotu 2" (2007), "Sport przyszłości" (1998), "Stan Helsing" (2009), "Prześladowca 3". W charakterze statysty wystąpił w blisko stu produkcjach.
Ma 196 cm wzrostu.

</doc>
<doc id="1882121" url="https://pl.wikipedia.org/wiki?curid=1882121" title="Cephalotaceae">
Cephalotaceae



</doc>
<doc id="1882125" url="https://pl.wikipedia.org/wiki?curid=1882125" title="Houti">
Houti



</doc>
<doc id="1882136" url="https://pl.wikipedia.org/wiki?curid=1882136" title="Juan Jesús Gutiérrez">
Juan Jesús Gutiérrez

Juan Jesús Gutiérrez Cuevas (ur. 26 czerwca 1969 r. w Reinosa) – hiszpański biegacz narciarski, reprezentant klubu C. E. M. Solvay.
Kariera.
Pierwszy raz na arenie międzynarodowej Juan Jesús Gutiérrez pojawił się na mistrzostwach świata w Val di Fiemme w 1991 roku, gdzie zajął między innymi dziewiąte miejsce w biegu na 50 km techniką dowolną. W imprezach tego cyklu najlepszy wynik Hiszpan osiągnął podczas rozgrywanych cztery lata później mistrzostw świata w Thunder Bay, gdzie na tym samym dystansie zajął szóstą pozycję. Jego najlepszym indywidualnym wynikiem olimpijskim był siedemnaste miejsce w biegu na 30 km stylem dowolnym podczas igrzysk w Salt Lake City w 2002 roku. W Pucharze Świata zadebiutował 7 grudnia 1991 roku w Silver Star, gdzie zajął 82. miejsce w biegu na 10 km stylem klasycznym. Pierwsze pucharowe punkty zdobył blisko półtora roku później - 6 marca 1993 roku w Lahti zajął 28. miejsce na dystansie 30 km stylem dowolnym. Najlepsze wyniki osiągnął w sezonie 1994/1995, kiedy w klasyfikacji generalnej zajął 31. miejsce. Gutiérrez wywalczył jedno pucharowe podium - 20 lutego 2000 roku w Lamoura był trzeci na dystansie 72 km stylem dowolnym, ulegając jedynie innemu reprezentantowi Hiszpanii - Johannowi Mühleggowi oraz Perowi Elofssonowi ze Szwecji. Wyścig ten należał również do cyklu FIS Marathon Cup, w którym startował do 2005 roku. Łącznie pięciokrotnie stawał na podium maratonów, w tym trzykrotnie zwyciężał.
Jego brat - Javier Gutiérrez również jest biegaczem narciarskim.

</doc>
<doc id="1882137" url="https://pl.wikipedia.org/wiki?curid=1882137" title="Trzęsienie ziemi w Dominikanie (1946)">
Trzęsienie ziemi w Dominikanie (1946)

Trzęsienie ziemi w Dominikanie (1946) – trzęsienie ziemi o magnitudzie 8,0, jakie 4 sierpnia 1946 roku zniszczyło region miasta Samaná w Republice Dominikany, a którego epicentrum znajdowało się na północnym wschodzie wyspy Hispaniola. Cztery dni później, 8 sierpnia 1946, nastąpił wstrząs wtórny o magnitudzie 7,6. Na skutek obu zdarzeń śmierć poniosło stu ludzi, a dwadzieścia tysięcy straciło dach nad głową.
Trzęsienie ziemi, 4 sierpnia 1946 roku.
Wstrząs zasadniczy dotknął Hispaniolę o godzinie 12:51 czasu lokalnego.
Trzęsienie o sile określonej na 8,0 magnitudy zniszczyło rozległe obszary na północy wyspy – od miejscowości Samana po Santiago i Puerto Plata. Drobne zniszczenia zanotowano także w stolicy Dominikany, Santo Domingo.
Silne wstrząsy odczuto także na części terytorium Haiti i Portoryko – m.in. w San Juan (intensywność wibracji oceniono tam na V-VI stopień w skali Mercallego-Cancaniego-Siebierga), w mniejszym zakresie także na Wyspach Dziewiczych (III stopień w skali MCS) i we wschodniej części Kuby.
Tsunami
Niszczycielskie okazały się fale tsunami wygenerowane podwodnymi ruchami skorupy ziemskiej (ich najwyższą wysokość zarejestrowano w miejscowości Nagua, gdzie liczyły od czterech do pięciu metrów).
Tsunami wysokości dwóch i pół metra spowodowały całkowite zniszczenie miasta Matanzas i to z tej miejscowości pochodzi większość ofiar trzęsienia ziemi. Po wydarzeniach z sierpnia 1946 roku Matanzas na długi okres pozostawało całkowicie miejscowością zupełnie niezamieszkaną.
Mniejsze fale tsunami odnotowano także w San Juan na Portoryko, na Bermudach, w Daytona Beach na Florydzie, a nawet na wybrzeżach Atlantic City w stanie New Jersey.
Trzęsienie ziemi, 8 sierpnia 1946 roku.
Cztery dni po zasadniczym trzęsieniu ziemi – 8 sierpnia, o godzinie 8:28 czasu lokalnego – region nawiedził wstrząs wtórny; wstrząs o sile ocenianej na 7,6 magnitudy spowodował powstanie serii niewysokich fal tsunami, które zostały zarejestrowane w tych samych stacjach pomiarowych, co tsunami z 4 sierpnia.
Wstrząs ten pogłębił zniszczenia poczynione trzęsieniem sprzed czterech dni.
Pokłosie.
W wyniku trzęsienia ziemi śmierć poniosło około stu ludzi. Liczba ofiar była wyjątkowo niska dla zdarzenia o tej sile. Wytłumaczyć można to faktem, iż trzęsienie nastąpiło w dzień świąteczny, gdy większość osób spędzała czas wolny poza miastami. Niemniej dwadzieścia tysięcy osób straciło dach nad głową.

</doc>
<doc id="1882139" url="https://pl.wikipedia.org/wiki?curid=1882139" title="Jānis Ķipurs">
Jānis Ķipurs

Jānis Ķipurs (ur. 3 stycznia 1958) – łotewski bobsleista, w barwach ZSRR mistrz olimpijski z Calgary.
W bobslejach zaczął startować na początku lat 80. Dwa razy brał udział w igrzyskach (IO 84, IO 88). W 1988 w parze z Władimirem Kozłowem zwyciężył w dwójkach, byli również częścią brązowej osady w czwórkach. W 1989 został brązowym medalistą mistrzostw świata w dwójkach. Startował w barwach Łotwy, jednak z IO 92 wykluczyła go kontuzja.
Został odznaczony m.in. łotewskim Orderem Westharda.

</doc>
<doc id="1882141" url="https://pl.wikipedia.org/wiki?curid=1882141" title="Janis Kipurs">
Janis Kipurs



</doc>
<doc id="1882143" url="https://pl.wikipedia.org/wiki?curid=1882143" title="The Polish Journal of Aesthetics">
The Polish Journal of Aesthetics

The Polish Journal of Aesthetics – kwartalnik filozoficzno-estetyczny. Do końca 2017 roku funkcjonował pod nazwą "Estetyka i Krytyka".
Historia.
Początki czasopisma sięgają 2000 roku. Leszek Sosnowski wystąpił wtedy z pomysłem założenia czasopisma filozoficzno-estetycznego. Jego ideę podjęli Franciszek Chmielowski, Piotr Mróz, Andrzej Nowak oraz Andrzej Warmiński. Czasopismo nawiązuje do interdyscyplinarnego charakteru wydawanej na początku lat sześćdziesiątych "Estetyki", a następnie "Studiów Estetycznych". Doprowadziło to do powstania periodyku, którego profil tematyczny wyrażało hasło: estetyka i krytyka.
Autorzy projektu, przyjmując tak szeroką formułę, pozostawali w obszarze akademickiego świata filozofii i równocześnie wyrażali przekonanie o konieczności otwarcia łamów pisma na sztukę samą, wyrażaną w różnych postaciach przez artystów, krytyków oraz jej teoretyków.
Czasopismo działało pod nazwą "Estetyka i Krytyka" do 2017 roku. Od stycznia 2018 roku przyjęło nazwę "The Polish Journal of Aesthetics".
Na przestrzeni lat w redakcji czasopisma działali między innymi: Franciszek Chmielowski, Piotr Mróz, Andrzej Nowak, Janusz Krupiński, Józef Tarnowski, Andrzej Warmiński, Paulina Tendera oraz Anna Kłonkowska.
Od kilku lat czasopismo funkcjonuje w zasięgu międzynarodowym. Publikowane są tomy tematyczne w języku angielskim, przygotowywane we współpracy z badaczami z całego świata. Rada Naukowa (której przewodniczy prof. dr hab. Władysław Stróżewski) czasopisma jest systematycznie poszerzana, a lista recenzentów obejmuje cenionych na arenie międzynarodowej naukowców. Rozwój czasopisma obejmuje także jego obecność w kolejnych, międzynarodowych bazach indeksujących.
Redakcja.
Leszek Sosnowski (redaktor naczelny), Dominika Czakon (zastępczyni red. naczelnego), Natalia Anna Michna (zastępczyni red. naczelnego), Anna Kuchta (sekretarz redakcji), Klaudia Adamowicz, Marcin Lubecki, Miłosz Markiewicz, Adrian Mróz.

</doc>
<doc id="1882149" url="https://pl.wikipedia.org/wiki?curid=1882149" title="Chrześcijaństwo w Azerbejdżanie">
Chrześcijaństwo w Azerbejdżanie

Chrześcijaństwo w Azerbejdżanie wyznawane jest przez niewielki odsetek członków społeczeństwa, w którym dominuje islam.
Wyznania.
Prawosławie.
Według danych z 1998 3,8% społeczeństwa to wyznawcy Rosyjskiego Kościoła Prawosławnego, który prowadzi w Azerbejdżanie eparchię (podlegają jej także inne tereny nadkaspijskie) z siedzibą w Baku
Na terenie kraju działała również gruziński kościół prawosławny.
Katolicyzm.
Kościół rzymskokatolicki ma zaledwie jedną świątynie na terenie całego państwa, została ona otworzona w 2007 roku w Baku.
Apostolski Kościół Ormiański.
Apostolski Kościół Ormiański działa obecnie tylko na terenie Górskiego Karabachu (który "de iure" stanowi część Azerbejdżanu). Świątynie tego kościoła poza Karabachem są pozamykanie a wielu jego wyznawców, w obawie przed prześladowaniami, wyemigrowało do Armenii, Górskiego Karabachu lub nawet na Zachód. Mimo iż konstytucja azerska zapewnia wolność religijną, to w czasie wojny o Górski Karabach doszło do wielu prześladowań Ormian i ich kościoła. Niszczono świątynie, nekropolie oraz inne miejsca związane z kulturą ormiańską. W 1990, podczas fali zamieszek, doszło do spalenia kościoła ormiańskiego w Baku. Mimo że został on odbudowany w 2004, to dziś jest nieużywany. Między 1998 a 2005 całkowicie zniszczono ormiańskie nekropolie w regionie Julfa w Nachiczewańskiej Republice Autonomicznej, co spotkało się z krytyką wielu państw oraz organizacji międzynarodowych.
Udyni.
Chrześcijanami są także Udyni, którzy mają swoją własną organizację kościelną wywodząca się od dawnego kościoła Albanii Kaukaskiej. Kościół ten liczy sobie około 6000 wyznawców.
Luteranizm.
Na terenie Azerbejdżanu działają także niemieccy luteranie (których jest około 7000).
Mołokanie.
Na terenie Azerbejdżanu działa 11 wspólnot Mołokan. Są to chrześcijanie wschodni którzy podobnie jak protestanci na zachodzie, odrzucają hierarchię kościelną, opierając się wyłącznie na Biblii.
Świadkowie Jehowy.
Świadkowie Jehowy w Azerbejdżanie tworzą wspólnotę 1674 głosicieli, należących do 18 zborów. Regularną działalność kaznodziejską rozpoczęli tu w 1960 roku. Na dorocznej uroczystości Wieczerzy Pańskiej ("Pamiątce") zgromadziło się 3647 osób (2022).

</doc>
<doc id="1882151" url="https://pl.wikipedia.org/wiki?curid=1882151" title="Stoppila Sunzu">
Stoppila Sunzu

Stoppila Sunzu (ur. 22 czerwca 1989 w Chingoli) – zambijski piłkarz grający na pozycji środkowego obrońcy lub defensywnego pomocnika. Jest bratem Felixa Sunzu, także reprezentanta kraju i synem Felixa Sunzu seniora, byłego bramkarza, pochodzącego z Demokratycznej Republiki Konga.
Kariera klubowa.
Karierę piłkarską Sunzu rozpoczął w klubie Konkola Blades z miasta Chililabombwe. W 2007 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. W 2008 roku przeszedł do Zanaco FC. We wrześniu 2008 został wypożyczony do LB Châteauroux, w którym nie rozegrał żadnego spotkania. W 2009 roku wrócił do Zanaco i został z nim mistrzem Zambii. W 2010 roku przeszedł do TP Mazembe. Triumfował z tą drużyną w Afrykańskiej Lidze Mistrzów. W 2014 roku trafił do FC Sochaux. W 2015 przeszedł do Shanghai Shenhua, skąd latem 2015 wypożyczono go do Lille OSC.
W 2016 roku Sunzu podpisał kontrakt z Lille, a na początku 2017 został wypożyczony do rosyjskiego Arsienału Tuła. W 2018 roku przeszedł do FC Metz.
Kariera reprezentacyjna.
W 2007 roku Sunzu wraz z reprezentacją Zambii U-20 wystąpił na Mistrzostwach Świata U-20. W dorosłej reprezentacji zadebiutował w 2008 roku. W 2010 roku został powołany na Puchar Narodów Afryki 2010. W 2012 roku został mistrzem kontynentu po wygraniu Pucharu Narodów Afryki. Był także w kadrze Zambii na Puchar Narodów Afryki 2013 i Puchar Narodów Afryki 2015.

</doc>
<doc id="1882152" url="https://pl.wikipedia.org/wiki?curid=1882152" title="HMS Royal Oak (1664)">
HMS Royal Oak (1664)

HMS Royal Oak (ang: "Królewski dąb") – angielski XVII-wieczny okręt liniowy II-rangi. Pierwszy z ośmiu okrętów Royal Navy, noszących tę nazwę do dzisiaj.
Historia.
Okręt został zbudowany w Portsmouth pod kierunkiem szkutnika Johna Tippettsa na krótko przed wybuchem drugiej wojny angielsko-holenderskiej. Nazwa „Royal Oak” pochodzi od dębu, na którym szukał schronienia, po przegranej w 1651 bitwie pod Worcester, późniejszy król Anglii Karol II Stuart.
13 czerwca 1665 roku „Royal Oak” wziął udział po raz pierwszy w boju w zwycięskiej dla Anglików bitwie pod Lowestoft. Swój udział w zwycięstwie miał też „Royal Oak” który przyczynił się do zdobycia, silnie uzbrojonego w 76 dział, holenderskiego statku Kompanii Wschodnioindyjskiej „Oranje” (zarówno w czasie pierwszej, jak i drugiej wojny angielsko-holenderskiej, z powodu angielskiej przewagi w okrętach, Holendrzy wykorzystywali w boju duże, uzbrojone żaglowce handlowe).
W 1667 roku „Royal Oak” wraz z innymi okrętami Royal Navy stał na kotwicy w porcie w Chatham na rzece Medway. Niespodziewany atak floty holenderskiej pod dowództwem admirała de Ruytera przyniósł Royal Navy kompromitującą klęskę. W dniach 22–24 czerwca Holendrzy zniszczyli poważną część angielskiej floty i doków w Chatham podczas bitwy na rzece Medway. Zatopiony na płytkiej wodzie i porzucony przez załogę „Royal Oak” został podpalony przez holenderskie brandery. Spośród niekompetentnych dowódców i mało walecznych załóg wyjątkową postawą odznaczył się kapitan wojsk lądowych Archibald Douglas, który nie opuścił posterunku i zginął na pokładzie „Royal Oak”.
Częściowo zniszczony „Royal Oak” został następnie wydobyty i całkowicie odbudowany jako nowy okręt, noszący tę samą nazwę „Royal Oak”. Ze względu na duże trudności finansowe króla Karola II wynikające z wyludnienia i zniszczenia Londynu (epidemia dżumy i wielki pożar), a co za tym idzie znaczny spadek wpływów z podatków oraz klęski Royal Navy i przegranej wojny z Holandią, odbudowa okrętu znacznie przeciągnęła się w czasie.

</doc>
<doc id="1882153" url="https://pl.wikipedia.org/wiki?curid=1882153" title="Horsemen – jeźdźcy Apokalipsy">
Horsemen – jeźdźcy Apokalipsy

Horsemen − jeźdźcy Apokalipsy (tytuł oryg. "Horsemen") − amerykański film fabularny z 2009 roku, wyreżyserowany przez Jonasa Åkerlunda, uznanego twórcę wideoklipów.
Światowa premiera filmu odbyła się 14 maja 2008 r. podczas Cannes Film Market, lecz dopiero na początku 2009 wydano go − zależnie od rejonu − w kinach lub na rynku DVD/video.
Film kręcono w Chicago (USA), Toronto i Winnipeg (Kanada).
Fabuła.
Doświadczony detektyw Aidan Breslin bada makabryczną sprawę gangu zwyrodnialców, których do popełniania zbrodni inspiruje biblijna opowieść o Czterech Jeźdźcach Apokalipsy.

</doc>
<doc id="1882157" url="https://pl.wikipedia.org/wiki?curid=1882157" title="Saltus duriusculus">
Saltus duriusculus

Saltus duriusculus (twardy/nieprzyjemny skok) – muzyczna figura retoryczna wyrażająca treści negatywne, np. ból, śmierć, upadek, zdradę.
Jej konstrukcja polega na skoku o interwał dysonansowy, nierzadko tryton lub septymę. 

</doc>
<doc id="1882161" url="https://pl.wikipedia.org/wiki?curid=1882161" title="Caamora">
Caamora

Caamora – projekt muzyczny z kręgu rocka progresywnego, którego twórcami są brytyjski muzyk Clive Nolan (Arena, Pendragon) oraz polska wokalistka, Agnieszka Świta. W efekcie ich współpracy Clive Nolan skomponował operę rockową "She."
Nolan i Świta poznali się w 2005, gdy Świta przebywała w Anglii. Caamora nie jest zespołem w ścisłym tego słowa znaczeniu. Świta określa projekt jako "muzyczne partnerstwo, duet, formacja, dwuosobowy zespół, amalgamat dwóch osobowości muzycznych". Nazwa projektu jest neologizmem zaczerpniętym z książki "The Chronicles of Thomas Covenant" Stephena Donaldsona, w której oznaczała "proces oczyszczenia przez wstąpienie do ognia".
Opera "She" powstawała przez kilka lat. Najpierw Caamora opublikowała trzy EP: "Closer", "Embrace" i "Walk on Water". 31 października 2007 w Teatrze Śląskim w Katowicach odbyło się wykonanie "She", będące oficjalną premierą opery. Sam koncert został wydany na DVD, zaś jego studyjna wersja na płycie CD. Dyskografię uzupełnia akustyczny album "Journey’s End... An Acoustic Anthology" z fragmentami koncertów z lat 2006–2008. Caamora odbyła trasy koncertowe po Polsce, Europie zachodniej i Ameryce południowej.
Ostatnim projektem, w którym udział wzięła Agnieszka Świta jest musical wydany pod nazwiskiem Clie’a Nolana, Alchemy.
Fabuła: Profesor Samuel King i Lord Jagman wyruszają na wyprawę w poszukiwaniu trzech ukrytych artefaktów pozostawionych przez alchemika, Thomasa Anzeray. Legenda głosi, że artefakty zebrane razem, otwierają granice między światem żywych i umarłych, dając nieograniczoną władzę temu, kto je posiada. Jagman zdradza Kinga i pozostawia go na pastwę losu, wierząc, że King nie żyje. Jagman chce odnaleźć artefakty za wszelką cenę i podstępnie wyciąga informacje o lokalizacji jednego z nich od bezradnej dziewczyny Amelii, przebywającej w Więzieniu Newgate za niespłacone długi ojca. Amelia zostaje skazana na śmierć przez powieszenie. W ostatniej chwili ratują ją Profesor King i jego przyjaciele Eva i William.
22 lutego 2013 w Teatrze Śląskim w Katowicach odbyła się premiera Alchemii. Koncert został wydany na DVD i podwójnej płycie CD.
Od roku 2010 projekt nosi nazwę Caamora Theatre Company i zrzesza grupę artystów biorących udział w produkcjach teatralnych i koncertowych przedstawiających musicale autorstwa Clive’a Nolana.
"She".
Libretto "She" jest oparte na powieści Henry Rider Haggarda. Partie wokalne rozpisano na cztery osoby. Agnieszka Świta wystąpiła w roli wszechmocnej królowej Ayeshy. Clive Nolan zagrał podróżnika o imieniu Leo. W rolach drugoplanowych wystąpili muzycy zespołów progresywnych. Jako Ustane – Christina Booth (wokalistka grupy Magenta), zaś jako Holly, przyjaciel Leo, z którym razem są wyrzuceni na brzegi Afryki Środkowej, zagrał Alan Reed (Pallas).
Zawartość opery.
Act 1
Act 2
Skład.
W wykonaniu koncertowym wystąpili:
Instrumentaliści:
Recenzje.
Opera (zarówno wykonanie koncertowe, jak i studyjne) uzyskała dobre recenzje w internetowych portalach poświęconych rockowi progresywnemu, m.in. 10/10 w Dutch Progressive Rock Page. W polskim artrock.pl uzyskał oceny 6-7/10. Artur Chachlowski stwierdził, że nazwa „opera” rzeczywiście znajduje uzasadnienie dla płyty:

</doc>
<doc id="1882162" url="https://pl.wikipedia.org/wiki?curid=1882162" title="Nord-AM-Podilla Chmielnicki">
Nord-AM-Podilla Chmielnicki



</doc>
<doc id="1882163" url="https://pl.wikipedia.org/wiki?curid=1882163" title="Te Wahipounamu">
Te Wahipounamu

Te Wahipounamu – rezerwat przyrody, położony w Nowej Zelandii, w południowo-zachodniej części Wyspy Południowej. 
Rezerwat został wpisany na listę światowego dziedzictwa UNESCO w 1990 roku. Jego powierzchnia wynosi 26 000 km². Na terenie rezerwatu zlokalizowane są 4 parki narodowe: Fiordland National Park, Park Narodowy Góry Cooka, Mount Aspiring National Park oraz Westland Tai Poutini National Park, które razem zajmują powierzchnię 1 725 437 ha. Ponadto obszar ten zawiera 2 rezerwaty przyrody, 3 rezerwaty naukowe, 13 rezerwatów widokowych, 4 rezerwaty zarządzania przyrodą, 5 obszarów ekologicznych, 1 obszar chroniony oraz 1 rezerwat prywatny (20 ha). 
Krajobraz w tym parku został ukształtowany przez kolejne zlodowacenia. W ten sposób powstały fiordy, skaliste wybrzeże, wysokie klify, jeziora i wodospady. Dwie trzecie parku jest pokryta lasem złożonym głównie z gatunków z rodziny bukanowatych i zastrzalinowatych. Niektóre osobniki drzew liczą ponad 800 lat. Na terenie rezerwatu występują takie zagrożone gatunki ptaków, jak kea czy takahe, które są endemiczne dla Nowej Zelandii.
Położenie.
Rezerwat położony jest w południowo-zachodniej części Wyspy Południowej w Nowej Zelandii. Zajmuje około 10% powierzchni kraju i stanowi pas o długości 450 km i szerokości 40–90 km od śródlądowej części wyspy do Morza Tasmana. Znajduje się na granicy płyt tektonicznych – australijskiej i pacyficznej. W wyniku kolizji tych dwóch płyt tektonicznych wypiętrzył się łańcuch górski – Alpy Południowe, wznoszące się na wysokość ponad 3000 m n.p.m. w odległości zaledwie 30 km od wybrzeża.
Lista światowego dziedzictwa UNESCO.
W 1990 roku park został wpisany na listę światowego dziedzictwa UNESCO. Został zakwalifikowany według następujących kryteriów wraz z opisem:
Środowisko abiotyczne.
Na obszarze rezerwatu przeważa krajobraz górski. W jego południowo-zachodniej części występują lodowce. Ponadto w Te Wahipounamu występuje 15 fiordów, szereg dużych jezior polodowcowych oraz moreny zbudowane ze skał ultramaficznych.
Występują tu różne typy krajobrazów – od przybrzeżnego do górskiego. Obejmują one pełną gamę erozji i depozycji rzeźby w plejstocenie oraz współczesnego pochodzenia polodowcowego.
Flora.
Wśród flory występującej w parku można wyróżnić takie gatunki jak "Ranunculus lyallii" z rodziny jaskrowatych, "Metrosideros umbellata" z rodziny mirtowatych, "Nothofagus menziesii" z rodziny bukanowatych czy gatunki z rodziny zastrzalinowatych – "Dacrydium cupressinum", "Podocarpus totara" oraz "Prumnopitys ferruginea". Wszystkie wymienione powyżej gatunki znajdują się w Czerwonej księdze gatunków zagrożonych.
Fauna.
W parku zaobserwowano takie gatunki ptaków jak barglik, skrętodziób, kiwi brunatny, kiwi plamisty, modrolotka żółtoczapkowa, pingwin grubodzioby, sokół nowozelandzki, szczudłak czarny, krzywonos, mewa czarnodzioba, maorysek leśny, kaka, kea, takahe, rybitwa czarnoczelna, kakapo czy łazik skalny. 
Występują tutaj także gatunki ssaków, w tym między innymi jeleń szlachetny czy ssak morski z rodziny uchatkowatych – kotik nowozelandzki.
Oprócz tego teren ten zamieszkują gatunki takie jak gad nadrzewny z rodziny gekonowatych "Naultinus gemmeus" czy ryba "Galaxias argenteus".

</doc>
<doc id="1882165" url="https://pl.wikipedia.org/wiki?curid=1882165" title="Dzień Islamu">
Dzień Islamu

Dzień Islamu w Kościele katolickim w Polsce – obchodzony jest corocznie 26 stycznia, jako "dzień modlitw poświęcony islamowi". Został ustanowiony w 2001 roku przez Komitet ds. Dialogu z Religiami Niechrześcijańskimi.
Historia.
Jednym z inicjatorów modlitewnych spotkań katolików i muzułmanów była Fundacja Dzieło Odbudowy Miłości. W połowie 1997 r., podczas Dni Tatarskich w Warszawie zrodziła się idea powołania Rady Wspólnej Katolików i Muzułmanów. Zarejestrowano ją w lutym 1999 r. Członkowie Rady spotkali się w 1999 r. z Janem Pawłem II w Drohiczynie, podczas odbywającej się w tym czasie pielgrzymki papieża w Polsce.
Dzień Islamu w Kościele katolickim w Polsce obchodzony jest od 2001 r. Został on ustanowiony decyzją Konferencji Episkopatu Polski jako „dzień modlitw poświęcony islamowi”. Organizuje go Komitet ds. Dialogu z Religiami Niechrześcijańskimi, który wchodzi w skład Rady ds. Dialogu Międzyreligijnego Konferencji Episkopatu Polski i zajmuje się przede wszystkim dialogiem z islamem. Przewodniczący Komitetu uczestniczy w pracach Rady Wspólnej Katolików i Muzułmanów – jedynej takiej organizacji na świecie.
Obchody.
Centralne obchody tego dnia odbywają się w Warszawie.

</doc>
<doc id="1882167" url="https://pl.wikipedia.org/wiki?curid=1882167" title="Mercedes-Benz C209">
Mercedes-Benz C209



</doc>
<doc id="1882171" url="https://pl.wikipedia.org/wiki?curid=1882171" title="Radja Nainggolan">
Radja Nainggolan

Radja Nainggolan (ur. 4 maja 1988 w Antwerpii) – belgijski piłkarz indonezyjskiego pochodzenia, występujący na pozycji pomocnika. 
W latach 2009–2018 był reprezentantem Belgii.
Kariera klubowa.
Ojciec Nainggolana pochodzi z Indonezji, natomiast matka jest Belgijką. Radja dorastał w Antwerpii i tam rozpoczynał swoją piłkarską karierę w miejscowym klubie Germinal Beerschot. Trenował w nim do 16. roku życia, kiedy to wyjechał do Włoch i został zawodnikiem Piacenzy Calcio. 
Początkowo występował w zespole Primavery. W seniorskim składzie Piacenzy belgijski zawodnik zadebiutował 28 maja 2006 w przegranym 2:3 meczu Serie B z Arezzo. W pierwszych latach pełnił rolę rezerwowego - miejsce w podstawowym składzie wywalczył sobie w sezonie 2008/2009, kiedy to wystąpił w 37 ligowych pojedynkach, z czego 36 rozpoczynał w wyjściowej jedenastce. Podczas rozgrywek zdobył 3 gole – strzelał bramki w spotkaniach z Treviso (2:3), Avellino (1:1) i Sassuolo (1:2). Od początku rozgrywek 2009/2010 Belg do gry linii pomocy został wystawiany najczęściej u boku Włochów Filippo Sambugaro i Tommaso Bianchiego oraz Austriaka Daniela Wolfa.
27 stycznia 2010 Belg został wypożyczony do grającego w Serie A Cagliari Calcio, gdzie został rezerwowym. W odwrotnym kierunku powędrował Białorusin Michaił Siwakou. W pierwszej lidze Nainggolan zadebiutował 7 lutego w przegranym 0:3 wyjazdowym meczu z Interem Mediolan. Po zakończeniu rozgrywek Nainggolan został wykupiony z Piacenzy na stałe.
7 stycznia 2014 został wypożyczony do AS Romy na pół roku z opcją transferu.
Kariera reprezentacyjna.
Przez 6 lat grywał w juniorskich i młodzieżowych reprezentacjach Belgii (najwięcej spotkań i jedyną bramkę zanotował w U-21). 
W seniorskiej kadrze zadebiutował 29 maja 2009 w zremisowanym 1:1 meczu z Chile, rozegranym w ramach Kirin Cup. W maju 2018 – na skutek braku powołania do kadry na Mistrzostwa Świata w Rosji – ogłosił zakończenie gry w reprezentacji. 
W sumie rozegrał w niej 30 oficjalnych spotkań międzypaństwowych, zdobywając 6 bramek.

</doc>
<doc id="1882172" url="https://pl.wikipedia.org/wiki?curid=1882172" title="Mistrzostwa Europy w Koszykówce Mężczyzn 1935">
Mistrzostwa Europy w Koszykówce Mężczyzn 1935

Mistrzostwa Europy w koszykówce 1935 – 1. finały Mistrzostw Europy zorganizowane pod patronatem FIBA Europe w szwajcarskiej Genewie w maju 1935 roku. Były próbą generalną przed wprowadzeniem turnieju koszykówki mężczyzn na Igrzyska Olimpijskie w 1936 roku. W zawodach wzięło udział 10 drużyn narodowych zrzeszonych w Międzynarodowej Federacji Koszykówki.
Przebieg turnieju.
Runda kwalifikacyjna.
Przed rozpoczęciem turnieju zorganizowano dodatkowe spotkanie między drużynami Hiszpanii i Portugalii. Mecz ten, rozegrany w Madrycie, zakończył się zwycięstwem Hiszpanów 33-12.
Runda wstępna.
W rundzie wstępnej 10 drużyn zostało podzielonych na 5 par. Każda para rozgrywała jedno spotkanie, a przegrany w dalszej części turnieju występował w rundzie klasyfikacyjnej. Trzech z pięciu zwycięzców spotkań rundy wstępnej awansowało do półfinału, a dwaj pozostali (Włochy i Szwajcaria) spotkali się w dodatkowym meczu, którego zwycięzca dołączył do grona półfinalistów. Przegrany natomiast wystąpił w spotkaniach o miejsca 5-8.
Wyniki:
Runda klasyfikacyjna o miejsca 5-10.
W rundzie klasyfikacyjnej udział wzięły drużyny wyeliminowane w rundzie wstępnej.
Wyniki:
O miejsca 5-10: zwycięzca zagrał o miejsca 5-8, przegrany w meczu o 9 miejsce.
O 9 miejsce: zwycięzca zajął 9 pozycję, a przegrany 10.
O miejsca 5-8: zwycięzca zagrał o 5 miejsce, a przegrany o 7 pozycję.
O 7 miejsce: zwycięzca zajął 7 miejsce, a przegrany 8 pozycję.
O 5 miejsce: zwycięzca zajął 5 miejsce, a przegrany 6 lokatę.
Półfinały.
W półfinałach wystąpiły cztery drużyny, które wygrały swoje spotkania w rundzie wstępnej. Zwycięzcy meczów półfinałowych wystąpili w finale, a przegrani w meczu o trzecie miejsce.
Wyniki:
Runda finałowa.
Na pierwszych Mistrzostwach Europy nie zostały wręczone medale.
Mecz o trzecie miejsce:
Finał:
Składy drużyn.
1. Łotwa: Rūdolfs Jūrciņš, Eduards Andersons, Aleksejs Anufrijevs, Mārtiņš Grundmanis, Herberts Gulbins, Jānis Lidmanis, Ďžems Raudziņš, Visvaldis Melderis, Hudins (Trener: Valdemārs Baumanis)
2. Hiszpania: Rafael Martin, Emilio Alonso, Pedro Alonso, Juan Carbonell, Armando Maunier, Fernando Muscat, Cayetano Ortega, Rafael Ruano (Trener: Mariano Manent)
3. Czechosłowacja: Jiří Ctyroky, Jan Fertek, Josef Franc, Josef Klima, Josef Moc, František Picek, Vaclav Voves

</doc>
<doc id="1882173" url="https://pl.wikipedia.org/wiki?curid=1882173" title="Outlet">
Outlet

Outlet (z ang.) – sklep fabryczny, sprzedający towar wyłącznie jednego producenta. Obiekty tego typu często znajdują się przy fabrykach, choć nie jest to regułą.
Słowo „outlet” jest także używane jako określenie nieużywanego towaru pochodzącego z końcówek serii, nadwyżek produkcyjnych, licytacji, zwrotów konsumenckich, pozostałości niesprzedanych przez sklepy pierwotnego przeznaczenia danej marki. Są to kolekcje z ubiegłych sezonów, a także aktualne, zarówno w I jak i II gatunku, występujące często w niepełnych rozmiarach, lub zastępczych opakowaniach. Towar outletowy może również nie posiadać kompletnych metek oryginalnych (części lub wszystkich).
Jeśli chodzi o outlet w tym drugim znaczeniu, w 2016 roku w Polsce znajdowało się 13 outletowych centrów handlowych o łącznej powierzchni 213 tys. m² w 10 polskich aglomeracjach:
Kolejne centra w budowie znajdują się w Bydgoszczy (Metropolitan Outlet, dawniej Galeria Glinki) oraz w Warszawie (Outlet Atmosfera). Zaawansowane prace projektowe dotyczą również obiektu w Toruniu (Outlet Toruń).

</doc>
<doc id="1882176" url="https://pl.wikipedia.org/wiki?curid=1882176" title="Ernst August Emil Sokolowski">
Ernst August Emil Sokolowski

Ernst August Emil Sokolowski (, ur. w Ronneburgu, zm. we Fryburgu Bryzgowijskim) – niemiecki lekarz psychiatra i neurolog.
Życiorys.
Syn pastora Emila Georga Hermana Sokolowskiego (1819–1869), brat Paula Sokolowskiego (1860–1934). Uczęszczał do gimnazjum w Rydze, następnie studiował na Uniwersytecie w Dorpacie od 1885 do 1891. Tytuł doktora medycyny otrzymał w 1898. Od 1892 do 1894 był asystentem w klinice psychiatrycznej Uniwersytetu w Dorpacie. Od 1894 do 1896 dyrektor zakładu psychiatrycznego w Alexandershöhe koło Rygi. Od 1897 do 1898 lekarz wolontariusz w sanatorium Karla Turbana w Davos. W 1898 z powrotem w Alexandershöhe, gdzie prowadził prywatny zakład psychiatryczny. Był prezesem Towarzystwa Lekarzy Praktyków w Rydze ("Gesellschaft praktischer Ärzte zu Riga"). Żonaty z Alexandrine (Ally) z domu Moeller. Później przeniósł się do Fryburga Bryzgowijskiego, gdzie zmarł w 1914 roku.

</doc>
<doc id="1882178" url="https://pl.wikipedia.org/wiki?curid=1882178" title="Solec (gmina w województwie kieleckim)">
Solec (gmina w województwie kieleckim)

Solec (do 1870 "miasto Solec") – dawna gmina wiejska istniejąca do 1954 roku w woj. kieleckim. Siedzibą władz gminy był Solec (obecnie "Solec nad Wisłą"), który był równocześnie siedzibą odrębnej wiejskiej gminy Dziurków. 
Gmina Solec powstała w powiecie iłżeckim w guberni radomskiej w związku z utratą praw miejskich przez miasto Solec i przekształceniu jego w wiejską gminę Solec w granicach dotychczasowego miasta. Równocześnie istniejącą już gminę Solec – aby uniknąć dwóch jednostek wiejskich o tej samej nazwie – przemianowano na gminę Dziurków z siedzibą w Solcu (współczesna gmina Solec nad Wisłą obejmuje obszary zarówno dawnej gminy Solec jak i gminy Dziurków). Gmina Solec rozdzielała gminę Dziurków na dwie terytorialnie odrębne części. Ponadto część gminy Solec (Kępa Solecka) znajdowała się na wschodnim brzegu Wisły, bez połączenia mostowego (co zlikwidowano dopiero w 1954, włączacjąc tę część do woj. lubelskiego).
W okresie międzywojennym gmina Solec należała do powiatu iłżeckiego w woj. kieleckim. Po wojnie gmina zachowała przynależność administracyjną. 1 lipca 1952 roku gmina składała się z 5 gromad: Kępa Solecka, Kłudzie, Solec Bliższe Przedmieście i Solec Dalsze Przedmieście.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku utworzono gminę Solec nad Wisłą w powiecie lipskim w tymże województwie w zasięgu granic dawnych gmin Solec i Dziurków.

</doc>
<doc id="1882179" url="https://pl.wikipedia.org/wiki?curid=1882179" title="Football League Trophy">
Football League Trophy

Football League Trophy (również Johnstone's Paint Trophy lub JPT) – rozgrywki piłkarskie prowadzone systemem pucharowym i przeznaczone dla zespołów z trzeciej i czwartej ligi angielskiej (Football League One i Football League Two).
Z biegiem lat rozgrywki zmieniały swoją nazwę wielokrotnie. Nosiły nazwy:
Zwycięzcy.
 (do 2010)
Najwięcej zwycięstw (3) odniósł zespół Bristol City. Po dwa zwycięstwa w Football League Trophy odniosły zespoły Birmingham City, Blackpool, Carlisle United, Port Vale, Stoke City, Swansea City i Wigan Athletic. Najwięcej razy do finału (6) doszedł zespół Carlisle United. W sezonie 2015/2016 rozgrywki wygrała drużyna Barnsley.

</doc>
<doc id="1882181" url="https://pl.wikipedia.org/wiki?curid=1882181" title="Johnstone's Paint Trophy">
Johnstone's Paint Trophy



</doc>
<doc id="1882182" url="https://pl.wikipedia.org/wiki?curid=1882182" title="Johnstone Paint Trophy">
Johnstone Paint Trophy



</doc>
<doc id="1882183" url="https://pl.wikipedia.org/wiki?curid=1882183" title="Solec (gmina w guberni radomskiej)">
Solec (gmina w guberni radomskiej)

Solec (od 1870 "Dziurków") – dawna gmina wiejska istniejąca do 1870 roku w guberni radomskiej. Siedzibą władz gminy było miasto Solec, które stanowiło odrębną gminę miejską.
Za Królestwa Polskiego gmina Solec należała do powiatu iłżeckiego w guberni radomskiej. 13 stycznia 1870 gmina została zniesiona w związku z przemianowaniem jednostki na gminę Dziurków. Przyczyną tego manewru była utrata praw miejskich przez miasto Solec i przekształceniu jego w wiejską gminę Solec w granicach dotychczasowego miasta. Aby uniknąć dwóch jednostek wiejskich o tej samej nazwie, dotychczasową gminę Solec przemianowano na gminę Dziurków, zachowując jednak siedzibę w Solcu – odtąd siedzibie dwóch gmin.
Uwaga! Współczesna gmina Solec nad Wisłą obejmuje obszary zarówno dawnej gminy Solec jak i gminy Dziurków.

</doc>
<doc id="1882187" url="https://pl.wikipedia.org/wiki?curid=1882187" title="Jorge Enrique Abello">
Jorge Enrique Abello

Jorge Enrique Abello Moreno (ur. 28 lutego 1968 w Bogocie, Kolumbia) – kolumbijski aktor telewizyjny, znany z kolumbijskiej telenoweli "Brzydula" i amerykańskiej telenoweli "Anita". Absolwent Gimnasio Moderno Tertiary i Universidad Javeriana.

</doc>
<doc id="1882189" url="https://pl.wikipedia.org/wiki?curid=1882189" title="Ally Walker">
Ally Walker

Ally Walker, właśc. Allene Walker (ur. 25 sierpnia 1961 w Tullahoma w stanie Tennessee) – amerykańska aktorka filmowa i telewizyjna. Występowała w głównych rolach w serialach „Portret zabójcy” (1996–2000) i „Księżyc nad Miami” (1993).
Wybrana filmografia.
Filmy
Seriale telewizyjne

</doc>
<doc id="1882192" url="https://pl.wikipedia.org/wiki?curid=1882192" title="Seria E.626 FS">
Seria E.626 FS

Seria E.626 – seria uniwersalnych lokomotyw elektrycznych wyprodukowanych dla Ferrovie dello Stato w latach 1927-1939. Seria była pierwszą lokomotywą zasilaną napowietrznie prądem stałym o napięciu 3 kV we Włoszech.

</doc>
<doc id="1882195" url="https://pl.wikipedia.org/wiki?curid=1882195" title="Xero (film)">
Xero (film)

Xero – polski film z 2003 roku w reżyserii Macieja Odolińskiego. Okres zdjęciowy: 9–10 maja 2003, wnętrza: Warszawa, plener: Lublin.
Fabuła.
Warszawa, rok 2019. Przypadkowe spotkanie i zbliżenie dwojga obcych, zdesperowanych ludzi, Marka i Viery. Nocna rozmowa odkrywa przed Vierą fakty z poprzedniego życia Marka. Okazuje się on jednym z pierwszych sklonowanych w Europie ludzi.

</doc>
<doc id="1882201" url="https://pl.wikipedia.org/wiki?curid=1882201" title="William Njobvu">
William Njobvu

William Njobvu (ur. 4 marca 1987 w Lusace) – zambijski piłkarz grający na pozycji pomocnika.
Kariera klubowa.
Karierę piłkarską Njobvu rozpoczął w klubie Lusaka Dynamos, wywodzącego się ze stolicy kraju, Lusaki. W 2006 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. W 2008 roku zdobył z Dynamos Challenge Cup.
W połowie 2009 roku Njobvu przeszedł do izraelskiego drugoligowca Hapoel Ironi Kirjat Szemona. W sezonie 2011/2012 został z nim mistrzem Izraela. W 2012 roku odszedł do Hapoelu Beer Szewa. Następnie był graczem klubów Enosis Neon Paralimni, Beitar Tel Awiw Ramla, Power Dynamos, Kabwe Warriors oraz National Assembly.
Kariera reprezentacyjna.
W 2007 roku Njobvu wraz z reprezentacją Zambii U-20 wystąpił na Mistrzostwach Świata U-20. W dorosłej reprezentacji zadebiutował w 2007 roku. Wcześniej w 2006 roku był rezerwowym w kadrze na Puchar Narodów Afryki 2006. W 2008 roku został powołany do kadry na Puchar Narodów Afryki 2008, na którym wystąpił w jednym spotkaniu, z Kamerunem (1:5). W 2010 roku powołano go na Puchar Narodów Afryki 2010.

</doc>
<doc id="1882202" url="https://pl.wikipedia.org/wiki?curid=1882202" title="Iłża (gmina 1870–1924)">
Iłża (gmina 1870–1924)

Iłża (do 1870 i od 1925 "miasto Iłża") – dawna gmina wiejska istniejąca do 1924 roku w woj. kieleckim. Siedzibą władz gminy była osada miejska Iłża.
Gmina Iłża powstała 13 stycznia 1870 w powiecie iłżeckim w guberni radomskiej w związku z utratą praw miejskich przez miasto Iłża i przekształceniu jej w wiejską gminę Iłża w granicach dotychczasowego miasta.
W okresie międzywojennym gmina należała do powiatu iłżeckiego (którego – mimo braku statusu miasta – była siedzibą powiatu) w woj. kieleckim. Jako gmina wiejska jednostka przestała funkcjonować z dniem 1 stycznia 1925 roku w związku z ponownym nadaniem Iłży praw miejskich i przekształceniu jednostki w gminę miejską.

</doc>
<doc id="1882204" url="https://pl.wikipedia.org/wiki?curid=1882204" title="Whatever You Got I Want">
Whatever You Got I Want

Whatever You Got I Want – drugi singel The Jackson 5 z albumu Dancing Machine wydanym w 1974 roku.

</doc>
<doc id="1882209" url="https://pl.wikipedia.org/wiki?curid=1882209" title="I Am Love">
I Am Love

I Am Love – trzeci singel The Jackson 5 z albumu Dancing Machine wydanym w 1974 roku.

</doc>
<doc id="1882212" url="https://pl.wikipedia.org/wiki?curid=1882212" title="Wierzbica (gmina 1870–1954)">
Wierzbica (gmina 1870–1954)

Wierzbica (do 1870 "miasto Wierzbica") – dawna gmina wiejska istniejąca do 1954 roku w woj. kieleckim. Siedzibą władz gminy była Wierzbica. 
Gmina Wierzbica powstała w powiecie radomskim w guberni radomskiej w związku z utratą praw miejskich przez miasto Wierzbica i przekształceniu jej w wiejską gminę Wierzbica w granicach dotychczasowego miasta (wraz z przedmieściem Rzeczków i zaściankiem Stepanówka).
W okresie międzywojennym gmina Wierzbica należała do powiatu radomskiego w województwie kieleckim. Była to najmniej ludna gmina województwa kieleckiego w 1921 roku (1667 mieszkańców).
Po wojnie gmina zachowała przynależność administracyjną. 1 lipca 1952 roku gmina składała się z 2 gromad: Wierzbica i Rzeczków. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku utworzono gminę Wierzbica w powiecie szydłowieckim w tymże województwie w zasięgu granic dawnych gmin Wierzbica i Zalesice.

</doc>
<doc id="1882215" url="https://pl.wikipedia.org/wiki?curid=1882215" title="Budynek Towarzystwa Wzajemnego Kredytu w Mińsku">
Budynek Towarzystwa Wzajemnego Kredytu w Mińsku

Budynek Towarzystwa Wzajemnego Kredytu, znany jako Polski bank () – budynek w Mińsku utrzymany w stylu modernizmu. Rozebrany w 1944 roku.
Budynek wzniesiony został w pierwszej dekadzie XX wieku według projektu architekta Stanisłaua Hajdukiewicza przy ul. Zacharzewskiej 59. Nieoficjalnie nazywany był „Polskim bankiem”, ponieważ mieściło się w nim założone w 1874 Towarzystwo Wzajemnego Kredytu. Instytucja ta w swojej skali stanowiła konkurencję dla banków komercyjnych, w 1914 roku licząc 1131 osoby prawne. W latach 1933–1934 budynek został przebudowany pod Miński Dom Towarowy, a 28 kwietnia 1934 odbyło się jego uroczyste otwarcie.
Podczas II wojny światowej został nieznacznie uszkodzony. Ostatecznie rozebrano go w czasie budowy zespołu prospektu centralnego w 1944 roku. Obecnie w jego miejscu stoi budynek Komitetu Bezpieczeństwa Państwowego Białorusi.

</doc>
<doc id="1882217" url="https://pl.wikipedia.org/wiki?curid=1882217" title="Gmina Wierzbica (województwo kieleckie)">
Gmina Wierzbica (województwo kieleckie)



</doc>
<doc id="1882222" url="https://pl.wikipedia.org/wiki?curid=1882222" title="Rebecca Schull">
Rebecca Schull

Rebecca Schull, właściwie Rebecca Anna Wattenberg (ur. 22 lutego 1929 w Nowym Jorku) – amerykańska aktorka znana głównie z popularnego serialu komediowego "Skrzydła" (1990-97), w którym grała Fay Cochran.
W komediach "Depresja gangstera" (1999) i "Nawrót depresji gangstera" (2002) wcieliła się w rolę matki głównego bohatera Bena Sobela, którego grał Billy Crystal. Wystąpiła także w filmach: "Gra o życie" (1993), "Sprytne kocisko" (1997), "Dziwna para II" (1998), "Małe dzieci" (2006), "Lot 93" (2006). Aktorka pojawiła się również w serialach komediowych "Roseanne" i "Frasier".

</doc>
<doc id="1882225" url="https://pl.wikipedia.org/wiki?curid=1882225" title="Antropoteizm">
Antropoteizm

Antropoteizm – skrajna postać antropocentryzmu, według którego człowiek sam tworzy rzeczywistość transcendentną poprzez alienację siebie i w tej rzeczywistości umieszcza swe własne pragnienia, stając się w ten sposób przedmiotem religijnego kultu (homo homini deus). Przedstawicielem takiego stanowiska będącego odmianą 
ateizmu był Ludwig Feuerbach.

</doc>
<doc id="1882230" url="https://pl.wikipedia.org/wiki?curid=1882230" title="Międzynarodowy Dzień Pamięci o Ofiarach Holokaustu">
Międzynarodowy Dzień Pamięci o Ofiarach Holokaustu

Międzynarodowy Dzień Pamięci o Ofiarach Holokaustu (ang. International Day of Commemoration in Memory of the Victims of the Holocaust) – święto uchwalone 1 listopada 2005 roku przez Zgromadzenie Ogólne ONZ w celu uczczenia pamięci ofiar pochodzenia żydowskiego, pomordowanych w czasie II wojny światowej przez nazistowskie Niemcy. W ten sposób Zgromadzenie odrzuciło nieuznawanie Holocaustu jako wydarzenia historycznego.
Datę obchodów wyznaczono na 27 stycznia – rocznicę wyzwolenia obozu Auschwitz-Birkenau w 1945 roku przez Armię Czerwoną (100 Lwowską Dywizję Piechoty, którą dowodził generał major Fiodor Krasawin).
Przesłanie.
W rezolucji 60/7 ONZ zaapelowała do państw członkowskich o opracowanie programów edukacyjnych, które mają uwrażliwić przyszłe pokolenia na problem Holocaustu i zapobiec tym samym aktom ludobójstwa w przyszłości. Zgromadzenie Ogólne wezwało również do przedsięwzięcia środków mobilizujących narody, aby podtrzymać pamięć i edukację na temat Holocaustu, by ten czas był dla wszystkich ludzi przestrogą przed nienawiścią, rasizmem i uprzedzeniami.
W rezolucji 61/255 z 26 stycznia 2007 Zgromadzenie Ogólne ONZ potępiło kłamstwo oświęcimskie.
Obchody w Polsce.
W Polsce główne uroczystości Dnia Pamięci o Ofiarach Holocaustu odbywają się w Auschwitz-Birkenau i Warszawie pod pomnikiem Bohaterów Getta.
Czas pamięci i jedności.
Rok wcześniej (22 listopada 2004 roku) Zgromadzenie Ogólne ONZ ustanowiło dni 8 i 9 maja czasem pamięci i jedności, wskazując, że jest to Czas upamiętniający i jednoczący Tych, którzy stracili życie podczas II wojny światowej (rezolucja 59/26). Zgromadzenie wezwało państwa członkowskie, organy NZ, organizacje pozarządowe i osoby indywidualne do corocznych obchodów jednego bądź obu tych dni, by w ten sposób oddać hołd tym, którzy stracili swe życie podczas II wojny światowej.

</doc>
<doc id="1882232" url="https://pl.wikipedia.org/wiki?curid=1882232" title="Fuso (1878)">
Fuso (1878)



</doc>
<doc id="1882234" url="https://pl.wikipedia.org/wiki?curid=1882234" title="Johann Vormittag">
Johann Vormittag

Johann Vormittag (ur. 5 sierpnia 1904 w Vladimirescu, zm. ?) – zbrodniarz nazistowski, członek załogi niemieckich obozów koncentracyjnych Auschwitz-Birkenau i Lublin oraz SS-Sturmmann. 
Volksdeutscher rumuński. Z zawodu piekarz. W czasie II wojny światowej pełnił służbę jako wartownik w obozach Auschwitz-Birkenau i KL Lublin. 25 lutego 1947 został wydany przez Amerykanów władzom polskim. 13 kwietnia 1949 Vormittag skazany został przez Sąd Okręgowy w Lublinie na dożywocie za mordowanie więźniów w trakcie transportu z KL Warschau do Dachau oraz udział w organizacji przestępczej, czyli załodze obozu koncentracyjnego. Z więzienia zwolniono go 11 marca 1959.

</doc>
<doc id="1882235" url="https://pl.wikipedia.org/wiki?curid=1882235" title="Fuso (1915)">
Fuso (1915)



</doc>
<doc id="1882237" url="https://pl.wikipedia.org/wiki?curid=1882237" title="Delphinium tiroliense">
Delphinium tiroliense



</doc>
<doc id="1882242" url="https://pl.wikipedia.org/wiki?curid=1882242" title="Łupieżyca">
Łupieżyca



</doc>
<doc id="1882243" url="https://pl.wikipedia.org/wiki?curid=1882243" title="Brit Awards 2010">
Brit Awards 2010

Brit Awards 2010 – 30. gala Brit Awards, która odbyła się 16 lutego 2010 roku w Earl’s Court w Londynie. Uroczystość poprowadził Peter Key. Nagrody wręczyli między innymi: Andy Serkis, Melanie Brown, Geri Halliwell, Shirley Bassey, Mika, Alan Carr, Tom Ford, Samantha Fox.

</doc>
<doc id="1882246" url="https://pl.wikipedia.org/wiki?curid=1882246" title="Mohamed Jedidi">
Mohamed Jedidi

Mohamed Jedidi (ur. 10 września 1978 w Grombalii) – tunezyjski piłkarz, reprezentant kraju grający na pozycji pomocnika.
Kariera piłkarska.
Jedidi przygodę z futbolem rozpoczął w 1999 w klubie Espérance Zarzis. Po dwóch latach przeniósł się do US Monastir. W trakcie sezonu 2003/04 zasilił zespół Étoile Sportive du Sahel. Wraz z drużyną zdobył Puchar Ligi Tunezyjskiej w 2005 oraz Puchar Konfederacji CAF w 2006. Dwukrotnie dotarł do finału Afrykańskiej Ligi Mistrzów w latach 2004 i 2005. 
Od 2006 do 2010 był zawodnikiem klubu Stade Tunisien. Następnie odszedł do libijskiego Asswehly SC, gdzie w 2011 zakończył karierę piłkarską.
Kariera reprezentacyjna.
Jedidi po raz pierwszy w drużynie narodowej zadebiutował 12 lutego 2003 w spotkaniu przeciwko Szwecji, wygranym 1:0. Uczestnik Igrzysk Olimpijskich 2004, na których zagrał w trzech spotkaniach z Australią (1:1), Argentyną (0:2) oraz Serbią i Czarnogórą (3:2, bramka). Tunezja zakończyła igrzyska na 3. miejscu w grupie. 
Jedidi został powołany na Puchar Narodów Afryki 2004, w którym Tunezja, będąca gospodarzem, zdobyła jedyny jak dotychczas tytuł. Podczas mistrzostw zagrał w dwóch spotkaniach z Rwandą oraz Demokratyczną Republiką Konga. 
Ostatnie spotkanie w barwach Tunezji rozegrał 20 czerwca 2004, przeciwko Gwinei. Mecz zakończył się porażką Tunezji 1:2. Łącznie w latach 2003–2004 wystąpił w 13 spotkaniach reprezentacji Tunezji i strzelił jedną bramkę.
Sukcesy.
Tunezja
ES Sahel

</doc>
<doc id="1882248" url="https://pl.wikipedia.org/wiki?curid=1882248" title="Rhabdognathus">
Rhabdognathus

Rhabdognathus – rodzaj krokodylomorfa z rodziny Dyrosauridae żyjącego od późnej kredy do wczesnego paleocenu na obecnych terenach Afryki. Został opisany w 1930 roku przez Swintona w oparciu o kilka fragmentów żuchwy pochodzących z paleoceńskich osadów w Nigerii. Kolejne szczątki żuchwy przypisali do tego rodzaju Halstead i Middleton w 1976 roku, a w 1980 Éric Buffetaut opisał pierwsze skamieniałości czaszki. W 2002 roku Christopher Brochu i współpracownicy opisali puszkę mózgową, którą wstępnie przypisali do "Rhabdognathus". Ze względu na fragmentaryczność holotypu zaliczenie innych szczątków czaszki do rodzaju "Rhabdognathus" nie mogło być całkowicie pewne. W 2007 roku Stéphane Jouve przeanalizował wszystkie znane skamieniałości należące do "Rhabdognathus" i opisany przez Swintona "R. rarus" uznał za "nomen dubium", jednak utrzymał go jako gatunek typowy, stwierdzając, że – mimo iż niediagnostyczny na poziomie gatunkowym – pozwala na odróżnienie "Rhabdognathus" od innych rodzajów. Jouve nazwał także dwa nowe gatunki – "R. aslerensis" i "R. keiniensis" – a kolejny, "R. compressus", został przeniesiony do rodzaju "Congosaurus" w oparciu o budowę zębodołów, sugerującą, że jest on bliżej spokrewniony z "C. bequaerti".
"Rhabdognathus" miał długi pysk, stanowiący około 73% długości całej czaszki. Według Jouve'a, Bouyi i Amaghzaza (2005) długość ciała dorosłego osobnika "R. rarus" wynosiła 4,5–5 m, a według Hastingsa i współpracowników (2010) "R. keiniensis" dorastał do 4,72–5,44 m. Większość analiz filogenetycznych sugeruje, że "Rhabdognathus" był zaawansowanym przedstawicielem Dyrosauridae. Przez długi czas wszystkie znane skamieniałości krokodylomorfów należących do tego rodzaju znane były z paleocenu – skały, z których pochodzi puszka mózgowa opisana przez Brochu i współpracowników, oceniono na mastrycht lub paleocen, jednak hipoteza o ich paleoceńskim pochodzeniu została uznana za bardziej prawdopodobną. Dwie czaszki odkryte w Mali wydobyto jednak z osadów jednoznacznie datowanych na mastrycht, co dowodzi, że "R. aslerensis" i "R. keiniensis" oddzieliły się od siebie oraz od "Hyposaurus" jeszcze w mezozoiku.

</doc>
<doc id="1882251" url="https://pl.wikipedia.org/wiki?curid=1882251" title="Anna Karenina (ujednoznacznienie)">
Anna Karenina (ujednoznacznienie)



</doc>
<doc id="1882255" url="https://pl.wikipedia.org/wiki?curid=1882255" title="Wierzbnik (gmina w guberni radomskiej)">
Wierzbnik (gmina w guberni radomskiej)

Wierzbnik (do 1870 "Starachowice", od 1916 "Styków") – dawna gmina wiejska istniejąca w latach 1870–1916 w guberni radomskiej. Siedzibą władz gminy była osada miejska Wierzbnik.
Gmina Wierzbnik powstała 13 stycznia 1870 w powiecie iłżeckim w guberni radomskiej w związku z przemianowaniem gminy Starachowice na Wierzbnik, po przyłączeniu do niej pozbawionego praw miejskich Wierzbnika.
Odtąd w skład gminy wchodziły: Brody, Dziurów, Herkules (kopalnia), Jabłonna, Kuczów, Krzyżowa Wola, Michałów, Ruda, Styków, Starachowice, Świrta, Wanacya Rządowa i Księża i Wierzbnik. Powierzchnia wynosiła 11506 mórg a gmina liczyła w 1893 roku 5263 mieszkańców .
18 sierpnia 1916 roku z gminy wyłączono Wierzbnik, któremu przywrócono prawa miejskie (przekształcając go w odrębną gminę miejską). 1 listopada 1916 r. z pozostałej części gminy Wierzbnik utworzono gminę Styków, w której skład weszła też większa część dawnej gminy Lubienia.

</doc>
<doc id="1882257" url="https://pl.wikipedia.org/wiki?curid=1882257" title="Khaled Azaiez">
Khaled Azaiez

Khaled Azaiez (ur. 30 października 1976) – tunezyjski piłkarz, reprezentant kraju grający na pozycji bramkarza. 
Kariera piłkarska.
Przygodę z futbolem rozpoczynał w 1999 w klubie Club Africain Tunis. Spędził w nim 7 lat. Od 2006 do 2008 był zawodnikiem klubu AS Marsa, gdzie zakończył karierę.
Kariera reprezentacyjna.
Karierę reprezentacyjną rozpoczął w 2001. Został powołany na Puchar Narodów Afryki 2004, w którym Tunezja zdobyła tytuł. Karierę reprezentacyjną zakończył w 2004. W sumie w reprezentacji wystąpił w 5 spotkaniach.

</doc>
<doc id="1882258" url="https://pl.wikipedia.org/wiki?curid=1882258" title="Gmina Wierzbnik">
Gmina Wierzbnik

dawne gminy:

</doc>
<doc id="1882265" url="https://pl.wikipedia.org/wiki?curid=1882265" title="Zamrażanie cen">
Zamrażanie cen



</doc>
<doc id="1882267" url="https://pl.wikipedia.org/wiki?curid=1882267" title="Salzentry">
Salzentry



</doc>
<doc id="1882268" url="https://pl.wikipedia.org/wiki?curid=1882268" title="Gmina Ciszyca">
Gmina Ciszyca



</doc>
<doc id="1882272" url="https://pl.wikipedia.org/wiki?curid=1882272" title="Roland Sandberg">
Roland Sandberg

Roland Sandberg (ur. 16 grudnia 1946 w Karlskronie) – szwedzki piłkarz występujący na pozycji napastnika, reprezentant Szwecji w latach 1969–1976.
Kariera klubowa.
Sandberg zawodową karierę rozpoczynał w 1966 roku w klubie Åtvidabergs FF. W 1970 roku zdobył z nim Puchar Szwecji, a także wywalczył wicemistrzostwo Szwecji. Rok później ponownie zdobył z zespołem Puchar Szwecji oraz wywalczył z nim wicemistrzostwo Szwecji. Został także królem strzelców Allsvenskan. W 1972 oraz 1973 wygrał z klubem mistrzostwo Szwecji. W 1972 ponownie został królem strzelców, a w 1973 roku wystąpił z zespołem w finale Pucharu Szwecji, jednak Åtvidabergs uległ tam 0:7 Malmö FF.
W 1973 roku odszedł do niemieckiego 1. FC Kaiserslautern. W Bundeslidze zadebiutował 11 sierpnia 1973 w zremisowanym 2:2 meczu z Werderem Brema. 21 sierpnia 1973 w przegranym 1:4 spotkaniu z Eintrachtem Frankfurt strzelił pierwszego gola w trakcie gry w Bundeslidze. W 1976 roku dotarł z klubem do finału Pucharu RFN, gdzie Kaiserslautern przegrało 0:2 z Hamburgerem SV. W Kaiserslautern Sandberg grał do końca sezonu 1976/1977.
Kolejnym klubem Sandberga był szwedzki Kalmar FF, gdzie występował od 1979 do 1980. W 1981 roku zakończył karierę, po sezonie spędzonym w zespole BK Häcken.
Kariera reprezentacyjna.
W reprezentacji Szwecji Sandberg zadebiutował 6 sierpnia 1969 w wygranym 1:0 towarzyskim meczu ze Związkiem Radzieckim. W 1974 roku został powołany do kadry na Mistrzostwa Świata. Zagrał na nich w czterech spotkaniach swojej drużyny - z Bułgarią (0:0), Holandią (0:0), Urugwajem (3:0), Polską (0:1), RFN (2:4) oraz Jugosławią (2:1). W meczach z Urugwajem i Jugosławią strzelił także gole. Ostatecznie tamten mundial Szwedzi zakończyli na drugiej rundzie. W latach 1969-1976 w drużynie narodowej Sandberg rozegrał w sumie 37 spotkań i zdobył 15 bramek.

</doc>
<doc id="1882274" url="https://pl.wikipedia.org/wiki?curid=1882274" title="Skeleton na zimowych igrzyskach olimpijskich">
Skeleton na zimowych igrzyskach olimpijskich

Zawody w skeletonie rozgrywane są od zimowych igrzysk olimpijskich w 1928 w St. Moritz, (Szwajcaria). Kolejne zawody olimpijskie rozegrano w tej dyscyplinie dwadzieścia lat później, również w St. Moritz. Dopiero od igrzysk w 2002 roku w Salt Lake City (do rywalizacji włączyły się kobiety) zawodnicy startują regularnie.

</doc>
<doc id="1882276" url="https://pl.wikipedia.org/wiki?curid=1882276" title="Emmanuel Mayuka">
Emmanuel Mayuka

Emmanuel Mayuka (ur. 21 listopada 1990 w Kabwe) – zambijski piłkarz grający na pozycji napastnika.
Kariera klubowa.
Karierę piłkarską Mayuka rozpoczął w klubie Kabwe Warriors, wywodzącego się z miasta Kabwe. W 2006 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. W 2007 roku zdobył z Kabwe Warriors Challenge Cup.
W połowie 2008 roku Mayuka przeszedł do izraelskiego pierwszoligowca Maccabi Tel Awiw. W sezonie 2008/2009 rozegrał w barwach Maccabi 12 ligowych spotkań jako rezerwowy. Zdobył też Puchar Izraela. Od początku sezonu 2009/2010 był podstawowym zawodnikiem Maccabi.
Latem 2010 roku Mayuka został piłkarzem szwajcarskiego BSC Young Boys. W sierpniu 2012 przeszedł do angielskiego Southamptonu. W Premier League zadebiutował 2 września 2012 w przegranym 2:3 meczu z Manchesterem United. W sezonie 2013/2014 w barwach Southamptonu rozegrał 11 ligowych spotkań, ale żadnego w pełnym wymiarze czasu. Sezon 2013/2014 spędził na wypożyczeniu we francuskim FC Sochaux-Montbéliard, grającym w Ligue 1. Następnie wrócił do Southamptonu, którego zawodnikiem był jeszcze przez 2014/2015. W tym czasie zagrał tam 5 meczach w Premier League, spędzając na boisku 49 minut.
W 2015 roku Mayuka odszedł do francuskiego FC Metz z Ligue 2. Na początku 2016 roku został zaś zawodnikiem egipskiego Zamaleku. W sezonie 2015/2016 wywalczył z nim wicemistrzostwo Egiptu oraz Puchar Egiptu. W 2017 roku odszedł z Zamaleku, a następnie podpisał kontrakt z izraelskim Hapoelem Ra’ananna. Po sezonie 2017/2018 opuścił klub.
Kariera reprezentacyjna.
W 2007 roku Mayuka wraz z reprezentacją Zambii U-20 wystąpił na Mistrzostwach Świata U-20. W dorosłej reprezentacji zadebiutował 29 września 2007 roku w wygranym 3:0 meczu z COSAFA Cup 2007 w Mozambikiem i w debiucie zdobył gola. W 2008 roku został powołany do kadry na Puchar Narodów Afryki 2008, którego był najmłodszym uczestnikiem. Na tym turnieju wystąpił w jednym spotkaniu, z Sudanem (3:0). W 2010 roku powołano go na Puchar Narodów Afryki 2010. Wraz ze swoją reprezentacją, 12 lutego 2012 zdobył Puchar Narodów Afryki.

</doc>
<doc id="1882281" url="https://pl.wikipedia.org/wiki?curid=1882281" title="Henryk Moruś">
Henryk Moruś

Henryk Moruś (ur. 25 marca 1943, zm. 18 sierpnia 2013 w Czarnem) – seryjny morderca z Sulejowa, skazany w 1993 roku przez sąd za popełnienie siedmiu morderstw na terenie województwa piotrkowskiego. W mediach jego nazwisko pojawiało się również w kontekście wyroku kary śmierci wydanego przez polski sąd w trakcie obowiązywania moratorium na jej wykonywanie, zgodnie z "Europejską konwencją praw człowieka", jako „ostatniego skazanego na karę śmierci”. 
Śledztwo i sprawa w I instancji.
Henryka Morusia aresztowano w 1992 roku. Początkowo przyznał się do popełnienia wszystkich siedmiu zbrodni, które mu przypisano, tłumacząc je kłopotami materialnymi rodziny. Swoje zeznania odwołał jednak pod koniec postępowania przygotowawczego, oświadczając, że jest niewinny.
Prokurator zarzucił oskarżonemu, że z posiadanego karabinka sportowego zastrzelił siedem osób w celu rabunkowym. Pierwszego zabójstwa miał dokonać w roku 1986, a następnych w pierwszej połowie 1992 roku. Ofiarami Henryka Morusia byli:
Podczas długotrwałego postępowania sądowego oskarżony nie odzywał się, nie okazywał skruchy i wykonywał obsceniczne gesty, co sugerowało utratę zmysłów (czego jednak nie potwierdziły badania). Biegli psychiatrzy uznali, że jest on w pełni poczytalny i może odpowiadać za swoje czyny – dostrzegli tylko, że nie posiada zdolności do uczuć wyższych. Według najbliższej rodziny był dobrym mężem i troskliwym ojcem trójki dzieci.
W 1993 roku Sąd Wojewódzki w Piotrkowie Trybunalskim skazał Henryka Morusia za cztery morderstwa na karę śmierci z pozbawieniem praw publicznych na zawsze, a za trzy pozostałe morderstwa i trzy występki (kradzież, nielegalny wyrób alkoholu, posiadanie broni bez wymaganego zezwolenia) na 25 lat pozbawienia wolności.
Rozprawy apelacyjne.
3 grudnia 1993 w postępowaniu przed drugą instancją w Sądzie Apelacyjnym w Łodzi uchylono wyrok, zwracając sprawę do ponownego rozpatrzenia, stwierdzając, że rozstrzygnięcie sądu w Piotrkowie było dotknięte istotnymi uchybieniami. Sąd ten doszedł do wniosku, że jedynym dowodem sprawstwa morderstwa Andrzeja Kłosińskiego, przyjętym przez sąd I instancji, było przyznanie się przez Morusia do tego czynu w śledztwie, co przed zakończeniem śledztwa oskarżony odwołał i nie przyznał się przed sądem. Nie zostało też ustalone, czy w tym zabójstwie brała udział jedna osoba czy więcej, na co mogą wskazywać zeznania trzech świadków. Piotrkowski sąd ponownie wymierzył tę samą karę w 1995 roku.
Dwie odrębne apelacje wniesione przez obrońców zarzuciły wyrokowi wiele sprzeczności zawartych w ocenie sądu oraz kwestionowały orzeczenie kary śmierci przy obowiązującym moratorium na jej wykonywanie. Sąd apelacyjny, który rozpatrywał wnioski obrony, uzupełniał (co jest rzadkością) materiał dowodowy o nowe opinie biegłych. Ostatecznie jednak podtrzymał wyrok niższej instancji. Oskarżony w ostatnim słowie stwierdził, że nikogo nie zabił, a wyrok przyjął chłodno.
W uzasadnieniu sąd podkreślił związek przyczynowo-skutkowy między przeprowadzonymi dowodami a oceną sądu pierwszej instancji. Sąd wydał również werdykt, że orzeczenie kary śmierci nie stoi w sprzeczności z art. 2 "Europejskiej konwencji praw człowieka", ponieważ (zdaniem sądu) dopuszcza ona możliwość wykonania wyroku skazującego zgodnie z polskim ustawodawstwem, a moratorium dotyczy jedynie okresowego wstrzymania wykonywania kary śmierci. Obrońca, mecenas Wiktor Celler, zapowiedział wniesienie o kasację wyroku. Ostatecznie, po zniesieniu w Polsce kary śmierci wraz z wejściem w życie w 1998 roku nowego "Kodeksu karnego", zamieniono ją Henrykowi Morusiowi na karę dożywotniego pozbawienia wolności.
Odbywanie kary i wniosek o ułaskawienie.
Osadzony został w więzieniu dla recydywistów, w siedmioosobowej celi w Zakładzie Karnym w Wołowie. Jego zachowanie służby penitencjarne oceniły na tyle dobrze, że korzystał z prawa do pracy, szyjąc w szwalni skórzane piłki. W 2008 roku wnosił o ułaskawienie do prezydenta Lecha Kaczyńskiego. Podkreślał przy tym, że kara bardzo zmieniła jego życie, bardzo żałuje tego, co zrobił, w więzieniu został świadkiem Jehowy i w ich gronie chciałby spędzić resztę swojego życia. Sąd Apelacyjny w Łodzi wydał negatywną opinię do wniosku o ułaskawienie, podobnie jak Sąd Okręgowy w Piotrkowie – zdecydowano tym samym, by prośbę pozostawić bez dalszego biegu. W listopadzie 2009 roku Moruś przeniesiony został, ze względu na stan zdrowia, z Wołowa do Wrocławia.
Śmierć.
Zmarł 18 sierpnia 2013 roku w szpitalu Zakładu Karnego w Czarnem (województwo pomorskie). Miał 70 lat. Prawdopodobną przyczyną zgonu była miażdżyca, kardiomiopatia niedokrwienna i niewydolność serca. Rodzina nie odebrała jego zwłok (pogrzeb urządził zakład karny). Henryk Moruś został pochowany na cmentarzu komunalnym przy ul. Sienkiewicza w Człuchowie.

</doc>
<doc id="1882285" url="https://pl.wikipedia.org/wiki?curid=1882285" title="Ratzeburg (ujednoznacznienie)">
Ratzeburg (ujednoznacznienie)

Niemcy.
1 miasto:

</doc>
<doc id="1882288" url="https://pl.wikipedia.org/wiki?curid=1882288" title="BDO Classic Canadian Open 2010">
BDO Classic Canadian Open 2010

BDO Classic Canadian Open 2010 – turniej curlingowy zaliczany do Capital One Grand Slam of Curling rozegrano w dniach 20–24 stycznia 2010 w Winnipeg, w MTS Centre.
W turnieju wzięło udział 18 drużyn grających Round Robin w trzech grupach. Do ćwierćfinałów awansowało 8 drużyn. Pula nagród wynosiła 100 000 CAD. Tytułu mistrzowskiego broni drużyna Glenna Howarda, która dotarła do finału, gdzie uległa Kevinowi Martinowi 4:6.
Round Robin.
Sesja 1..
20 stycznia 2010; 19:30
Sesja 2..
21 stycznia 2010; 9:00
Sesja 3..
21 stycznia 2010; 12:30
Sesja 4..
21 stycznia 2010; 16:00
Sesja 5..
21 stycznia 2010; 19:30
Sesja 6..
22 stycznia 2010; 9:00
Sesja 7..
22 stycznia 2010; 12:30
Sesja 8..
22 stycznia 2010; 16:00
Sesja 9..
22 stycznia 2010; 19:30

</doc>
<doc id="1882291" url="https://pl.wikipedia.org/wiki?curid=1882291" title="Stephan Kunz">
Stephan Kunz

Stephan Kunz (ur. 31 stycznia 1972 w Vaduz) – biegacz narciarski, reprezentant Liechtensteinu i klubu Skiclub Triesenberg.
Kariera.
W Pucharze Świata zadebiutował 18 grudnia 1993 roku w Davos, zajmując 111. miejsce w biegu na 15 km stylem dowolnym. Pierwsze pucharowe punkty zdobył jednak blisko trzy lata później 14 grudnia 1996 roku w Brusson, gdzie zajął 29. miejsce w tej samej konkurencji. Na podium zawodów tego cyklu pierwszy raz stanął 10 grudnia 1999 roku w Sappadzie, kończąc rywalizację w biegu na 15 km stylem dowolnym na drugiej pozycji. W zawodach tych rozdzielił reprezentującego Hiszpanię Johanna Mühlegga i Austriaka Christiana Hoffmanna. W kolejnych startach jeszcze dwukrotnie plasował się w czołowej trójce: 11 grudnia 1999 roku w tej samej miejscowości był trzeci w biegu łączonym (za Thomasem Alsgaardem i Espenem Bjervigiem) a 9 stycznia 2000 roku w Moskwie był trzeci na dystansie 30 km stylem dowolnym (za Mühleggiem i Alsgaardem). Najlepsze wyniki osiągnął w sezonie 1999/2000, kiedy zajął siódme miejsce w klasyfikacji generalnej i jedenaste w klasyfikacji dystansowej.
W 1994 roku wziął udział w igrzyskach olimpijskich w Lillehammer, gdzie jego najlepszym wynikiem było 38. miejsce na dystansie 50 km techniką klasyczną. Na rozgrywanych cztery lata później igrzyskach w Nagano był między innymi czternasty w biegu na 30 km stylem klasycznym. Wystartował też na igrzyskach olimpijskich w Salt Lake City w 2002 roku, najlepszy wynik osiągając w sprincie stylem dowolnym, który ukończył na 22. pozycji. Ponadto na mistrzostwach świata w Val di Fiemme w 2003 roku był czternasty w biegu na 15 km techniką klasyczną oraz piętnasty na dystansie 50 km stylem dowolnym.

</doc>
<doc id="1882298" url="https://pl.wikipedia.org/wiki?curid=1882298" title="Mikhail Botwinov">
Mikhail Botwinov



</doc>
<doc id="1882300" url="https://pl.wikipedia.org/wiki?curid=1882300" title="28 Pułk Piechoty (austro-węgierski)">
28 Pułk Piechoty (austro-węgierski)

Czeski Pułk Piechoty Nr 28 (niem. "Böhmisches Infanterieregiment Nr. 28") – pułk piechoty cesarskiej i królewskiej Armii.
Historia pułku.
Pułk został utworzony w 1698 roku z połączenia sześciu kompanii wydzielonych z Pułku Piechoty Metternicha oraz sześciu kompanii rekruckich. 
Okręg uzupełnień nr 28 Praga na terytorium 8 Korpusu.
Swoje święto pułk obchodził 24 czerwca w rocznicę bitwy pod Custozą stoczonej w 1866 roku.
Kolory pułkowe: zielony trawiasty (grasgrün), guziki srebrne.
W latach 1873–1877 sztab pułku stacjonował w Wiedniu, natomiast komenda rezerwowa i stacja okręgu uzupełnień w Pradze.
W latach 1877–1882 pułk stacjonował w Czeskich Budziejowicach (niem. "Budweis"), natomiast komenda rezerwowa i okręgu uzupełnień w Pradze.
W latach 1882–1889 pułk stacjonował w Pradze. Od 1889 roku 3. batalion był detaszowany na terytorium 15 Korpusu do Višegradu. Pułk (bez 3. batalionu) wchodził w skład 17 Brygady Piechoty w Pradze należącej do 9 Dywizji Piechoty, natomiast detaszowany 3. batalion był podporządkowany komendantowi 2 Brygady Piechoty w Sarajewie należącej do 1 Dywizji Piechoty
W 1895 roku pułk (bez 2. batalionu) stacjonował na terytorium 14 Korpusu (komenda pułku razem z 3. batalionem w Trydencie, niem. "Trient", 1. batalion w Cavalese, a 4. batalion w Levico). Pułk wchodził w skład 16 Brygady Piechoty należącej do 8 Dywizji Piechoty. Drugi batalion pozostawał w okręgu uzupełnień, w Pradze, i wchodził w skład 37 Brygady Piechoty należącej do 19 Dywizji Piechoty.
W latach 1899-1905 komenda pułku razem z 2. i 4. batalionem stacjonowała w Czeskich Budziejowicach (niem. "Budweis"), 1. batalion w Pradze, a 3. batalion w Freistadt. Pułk wchodził w skład 38 Brygady Piechoty w Budweis należącej do 19 Dywizji Piechoty.
W latach 1906-1909 komenda pułku razem z 3. i 4. batalionem w Czeskich Budziejowicach ("Budweis"), 1. batalion w Pradze, a 2. w Trzeboniu (niem. "Wittngau").
W latach 1910-1911 pułk stacjonował Trydencie (niem. "Trient") z wyjątkiem 2. batalionu, który pozostawał w okręgu uzupełnień, w Pradze.
W latach 1912-1914 komenda pułku razem z 3. batalionem stacjonowała w Innsbrucku, 1. batalion w Schlanders (wł. "Silandro"), 2. batalion w Pradze, a 4. batalion w Malé.
Pułk (bez 2. batalionu) wchodził w skład 5 Brygady Piechoty w Innsbrucku należącej do 3 Dywizji Piechoty, natomiast 2. batalion wchodził w skład 18 Brygady Piechoty w Pradze należącej do 9 Dywizji Piechoty.
Skład narodowościowy pułku w 1914 roku: 95% – Czesi.
W czasie I wojny światowej pułk walczył z Rosjanami na przełomie 1914 i 1915 roku w Galicji. Żołnierze pułku są pochowani m.in. na cmentarzach wojennych nr: 267 w Borzęcinie, 192 w Lubczy, 193 w Dąbrówce Szczepanowskiej, 314 w Bochni oraz 198 w Błoniu.
Szefowie pułku.
Kolejnymi szefami pułku byli:
Król Wiktor Emanuel III utracił godność szefa pułku 23 maja 1915 roku, kiedy Włochy wypowiedziały wojnę Austro-Węgrom.

</doc>
<doc id="1882303" url="https://pl.wikipedia.org/wiki?curid=1882303" title="Gałaktion Tabidze">
Gałaktion Tabidze



</doc>
<doc id="1882307" url="https://pl.wikipedia.org/wiki?curid=1882307" title="Granica chilijsko-peruwiańska">
Granica chilijsko-peruwiańska

Granica chilijsko-peruwiańska – granica międzypaństwowa, ciągnąca się przez Andy na długości 160 km od trójstyku z Boliwią w Andach (Kordyliera Zachodnia) na wschodzie do wybrzeża Oceanu Spokojnego na zachodzie.
Jest to najkrótsza granica w Ameryce Południowej.
Granica istnieje od 1883 roku (traktat w Ancon), w obecnym kształcie od 1929 roku (traktat w Limie).

</doc>
<doc id="1882309" url="https://pl.wikipedia.org/wiki?curid=1882309" title="Szachmukhi">
Szachmukhi

Shahmukhi (pismo arabskie: شاہ مکھی, gurmukhi: ਸ਼ਾਹਮੁਖੀ) – odmiana alfabetu arabskiego, oparta na perskiej formie nasta'liq i przystosowana do zapisu języka pendżabskiego w Pakistanie i północnych Indiach. Nazwa znaczy dosłownie „z ust króla (szacha)”. Pismo to jest używane głównie, choć nie wyłącznie, przez muzułmanów. Sikhowie w Indiach posługują się głównie pismem gurmukhi pochodzenia indyjskiego. Zawiera dodatkowe znaki diakrytyczne dla zapisu dźwięków niewystępujących w języku arabskim i perskim. 

</doc>
<doc id="1882311" url="https://pl.wikipedia.org/wiki?curid=1882311" title="Zamieszki w Dżos (2010)">
Zamieszki w Dżos (2010)

Zamieszki w Dżos (2010) – walki między muzułmanami a chrześcijanami w nigeryjskim mieście Dżos, do których dochodziło w styczniu, marcu, lipcu i grudniu.
W dniach 17-21 stycznia 2010, w starciach religijnych zginęło nawet 600 osób. Kolejna seria zamieszek wybuchła 7 marca 2010.
Tło.
Miasto Dżos jest podzielone między chrześcijan i muzułmanów i oddziela muzułmańską północ Nigerii od południa kraju zamieszkiwanego głównie przez chrześcijan. Do zamieszek dochodziło tam od 2001 roku. W sierpniu 2001 roku w starciach zginęło ponad 1000 osób, a w walkach między muzułmanami a chrześcijanami w 2004 roku 700 osób. W 2008 roku w podobnych zamieszkach zginęło ponad 300 mieszkańców miasta.
Zamieszki.
Styczeń.
Zamieszki wybuchły kiedy muzułmanie podpalili chrześcijańskie kościoły w niedzielę 17 stycznia. Napastnicy atakowali wiernych, wdali się także w walkę z siłami bezpieczeństwa. W wyniku walk tego dnia zginęły 22 osoby, a rannych zostało około 300 osób. Dzień później śmierć poniosły 52 kolejne osoby. Do kolejnej fali walk doszło 19 stycznia.
Do Dżos wysłano specjalne oddziały wojska. Wprowadzono także godzinę policyjną, która obowiązywała całą dobę. W wyniku niepokojów miejsca zamieszkania opuściło 5 tys. osób. Przebywający od 23 listopada 2009 w szpitalu w Arabii Saudyjskiej prezydent Nigerii Umaru Yar’Adua został poinformowany o sytuacji w kraju.
Kolejna seria walk zapoczątkowana ok. 22:30 19 stycznia, została rano dnia następnego stłumiona przez wojsko, które przybyło do miasta i przejęło nad nim kontrolę. 20 stycznia liczba zabitych przekroczyła 400. Poinformowano, iż do meczetów zniesiono ciała ponad 200 muzułmanów. Organizacja Human Rights Watch odnotowała 65 zgonów wśród chrześcijan.
Do zakończenia niepokojów doszło 21 stycznia, kiedy wojsko objęło całkowitą kontrolę nad sytuacją.
23 stycznia w miejscowości Kuru Karama, 30 km od miasta Dżos znaleziono ciała 150 kolejnych zamordowanych osób. Zmasakrowane ciała zostały odkryte w szybach wiertniczych i wykopach kanalizacyjnych.
Czerwony Krzyż szacuje, że 17000 osób zostało wysiedlonych. Uchodźcy przed walkami schronili się w szkołach i szpitalach.
Oficjalne źródła policji informowały o 326 zabitych, jednak źródła agencyjne oceniają liczbę ofiar na 400-600 osób.
Marzec.
7 marca o godz. 3:00 muzułmańscy pasterze dokonali ataku w wiosce Dogo Nahawa, oddalonej o 5 km od Dżos. Agresorzy oddali strzały w powietrze, a następnie dokonali rzezi na chrześcijanach, którzy wyszli z domów. Muzułmanie w ataku użyli maczet. Większość wśród zabitych stanowiły kobiety oraz dzieci. Jedno z zabitych niemowląt miało mniej niż trzy miesiące. W ataku zginęło oficjalnie 300 osób, choć mogło być ich nawet 500. Setki osób opuściło wioskę.
Goodluck Jonathan pełniący obowiązki prezydenta Nigerii na czas nieobecności w kraju prezydenta Umaru Yar’Adui z powodów zdrowotnych, nakazał ścigać morderców i zarządził pełną mobilizację tamtejszych służb bezpieczeństwa.
Lipiec.
13 lipca w kolejnej serii walk między chrześcijanami i muzułmanami w miejscowości Wukari zginęło osiem osób, a 40 odniosło rany. Spalono sześć meczetów i kościół. 17 lipca w wiosce Mazzah pod Dżos w kolejnych starciach życie straciło osiem osób. W czasie zamieszek spłonął kościół i sześć domów. Przyczyną zamieszek był spór o budowę świątyń.
Grudzień.
W Wigilię Bożego Narodzenia w nigeryjskim mieście Dżos doszło do zamachów terrorystycznych w których zginęło co najmniej 32 chrześcijan, a 74 odniosło poważne obrażenia. Dzień później w kolejnych zamachach na dwa kościoły zginęło kolejnych sześć osób.

</doc>
<doc id="1882314" url="https://pl.wikipedia.org/wiki?curid=1882314" title="Abysobental">
Abysobental



</doc>
<doc id="1882316" url="https://pl.wikipedia.org/wiki?curid=1882316" title="Walenty Maciej Lalewicz">
Walenty Maciej Lalewicz

Walenty Maciej Lalewicz herbu Woroniec (ur. około 1760 – zm. po 1815) – ormiańskiego pochodzenia deputowany z VIII okręgu miasta Warszawy na Sejm Księstwa Warszawskiego w 1809. Instygator sądów wójtowskich, adwokat warszawski, nobilitowany w czasie Sejmu Czteroletniego 22 grudnia 1791. W czasie Insurekcji Kościuszkowskiej pełnił funkcję sekretarza Rady Zastępczej Tymczasowej 1794, członka Komisji Porządkowej Księstwa Mazowieckiego. W 1809 został deputowanym Warszawy w Izbie Poselskiej Sejmu Księstwa Warszawskiego. U schyłku XVIII w. Walenty Maciej Lalewicz odegrał znaczącą rolę w ruchu mieszczańskim prowadzącym działalność na rzecz reformy państwa wraz z innymi adwokatami -Michałem Swinarskim, Dominikiem Borakowskim, Michałem Franciszkiem Wulfersem, Adamem Mędrzyckim, Antonim Wincentym Mianowskim i Franciszkiem Barsse

</doc>
<doc id="1882317" url="https://pl.wikipedia.org/wiki?curid=1882317" title="Geesthacht">
Geesthacht

Geesthacht – miasto w Niemczech w kraju związkowym Szlezwik-Holsztyn, w powiecie Herzogtum Lauenburg. Do 1937 r. miasto stanowiło część landu Hamburg.
W mieście rozwinął się przemysł maszynowy, stoczniowy oraz włókienniczy.
Dzielnice.
Dzielnice miasta: Altstadt, Besenhorst, Düneberg, Edmundstal-Siemerswalde, Grünhof, Hasenthal, Heinrichshof, Heinrich-Jebens-Siedlung, Krümmel, Oberstadt, Tesperhude.
W dzielnicy Krümmel znajduje się elektrownia atomowa.

</doc>
<doc id="1882326" url="https://pl.wikipedia.org/wiki?curid=1882326" title="Nadolnik (Poznań)">
Nadolnik (Poznań)

Nadolnik – północna część Głównej w Poznaniu, rozlokowana nad rzeką Główną, w jej dolnym biegu, niedaleko ujścia do Warty. Dzielnica posiada silne tradycje młynarskie.
Położenie.
Tradycyjnie za Nadolnik uważa się teren na północ od ul. Mariackiej, w tym północną część ul. Nadolnik (jej większość przynależy do Głównej). Teren ten opada w dolinę rzeki Głównej. Skrajnie zachodnia część Nadolnika, przy Warcie, została w pierwszej dekadzie XXI w. odcięta zbudowaną tu dwujezdniową trasą Augusta Hlonda (tzw. "Nowe Zawady").
Historia.
Pierwsze wzmianki pisane o całej Głównej pochodzą z XII i XIII wieku, kiedy to wieś ta stanowiła osadę biskupów poznańskich, którzy w okolicach obecnej ul. Nadolnik posiadali swoją letnią rezydencję. Początkowo Nadolnik tożsamy był z tzw. Nadolnym Młynem, nazywanym tak w odróżnieniu od Górnego Młyna (oba znajdowały się po południowej stronie rzeki Głównej). Rejon Nadolnika pojawia się na mapie po raz pierwszy w 1728, ale brak tam jeszcze nazwy – występuje tylko nazwa Zawad i fragment drogi wiodącej do Młyna. Po raz pierwszy nazwa Nadolnik została uwzględniona na pruskim planie Poznania z 1840, jako "Nadolnik M." (obok "Ober M."). M. oznaczało młyn ("Mühle"). Z obu tych młynów wychodziły niewielkie drogi na północ, w kierunku Czerwonaka i Koziegłów. Potem nazwa ulega ugruntowaniu (np. na mapach z 1846 i 1860), a z czasem rozciągnięciu na oba młyny i ich okolice, wzdłuż rzeki Główna i na północ od Głównej (dzielnicy). Na przestrzeni lat okolice te miały charakter przede wszystkim przemysłowy – nierozerwalnie związany z robotniczą tradycją całej Głównej i Zawad. W granicach Poznania Nadolnik znalazł się w 1925.
Młyn.
Z czasem Górny Młyn ulegał przebudowom i modernizacjom. Około 1820 przejęła go firma "Pinn &amp; Aronsohn" i utrzymywała aż do okolic 1918. W 1924 zabudowania spłonęły. Odbudowano je w 1929, jako jeden z najnowocześniejszych młynów parowych w Wielkopolsce i na polskim Pomorzu – pod nazwą "Cerealia" (ul. Nadolnik 8). Obiekt wyposażono w maszynę parową firmy "Marschall". Do młyna doprowadzono bocznicę kolejową, po której do dziś zachował się modernistyczny most na Głównej. W czasie II wojny światowej młyn przejęli Niemcy – zarządcą został Helmut Lemke, chwalący się wcześniejszą działalnością szpiegowską na terenie międzywojennego powiatu czarnkowskiego. Młyn nazwano "Ost Mühle". Po wojnie obiekt przejęły Polskie Zakłady Zbożowe w Poznaniu (od 1945 dyrektorem był Maksymilian Tschuschke). Po 1970 został zelektryfikowany i działał do 21 kwietnia 2015, kiedy to uległ pożarowi. W budynku ponownie wybuchł pożar 2 maja 2016. W lipcu 2017 rozpoczęła się przy młynie budowa deweloperskiego osiedla mieszkaniowego, w wyniku czego budynek rozebrano do lutego 2019.
Dzieje powojenne.
W 1963 powstał projekt regulacji całej Głównej, w myśl którego dzielnica miała się stać dużym blokowiskiem, co całkowicie zniszczyłoby jej lokalny koloryt. Do zmian jednak nie doszło i dzięki temu Nadolnik nie uległ oddzieleniu od Głównej dwujezdniową ulicą Nowe Zawady i zachował dawny charakter. W początkowych latach XXI w. w rejonie wschodniego Nadolnika powstały nowe bloki komunalne, a w grudniu 2018 oddano do użytku wielofunkcyjne boisko o wymiarach 17 na 36 metrów.
Przyroda.
Z uwagi na boczne położenie Nadolnik stanowi enklawę cennej, ale zaniedbanej zieleni. W okresie międzywojennym istniał tu sztuczny staw (zasypany po 1970). Od strony południowo-zachodniej rósł park z drzewami owocowymi i rabatami kwiatowymi, z basenem i oczkiem wodnym. Uporządkowano go w 1956. Do dziś ślady tego założenia są czytelne. W "Studium rozwoju miasta" planuje się odbudowę jazu Nadolnik na Głównej i budowę niewielkiej elektrowni wodnej oraz zagospodarowanie terenu na potrzeby rekreacji. Wydzielono także eksperymentalny rezerwat zieleni miejskiej ("Park Nadolnik"). Znany przyrodnik – Helena Szafran, uważała, że park na Nadolniku, gdyby nie fabryczne sąsiedztwo, byłby najpiękniej usytuowanym parkiem w Poznaniu (duże różnice poziomów, rzeka i staw w sąsiedztwie). W 2013 park uporządkowano i przewidywana jest jego kompleksowa rewitalizacja
W najwyższym punkcie parku Helmut Lemke ustawił w czasie II wojny głaz pamiątkowy poświęcony swojemu ojcu (granitowy obiekt nadal istnieje).
Komunikacja.
Oprócz bocznicy kolejowej (wyłącznie towarowej) do młyna Cerealia, Nadolnik nie posiadał żadnych form komunikacji zbiorowej. Przystanki autobusowe MPK Poznań znajdują się na Głównej, przy Rynku Wschodnim (wcześniej dotarła tam pierwsza w Polsce linia trolejbusowa – 1930, likwidacja – lata 60. XX w.).

</doc>
<doc id="1882330" url="https://pl.wikipedia.org/wiki?curid=1882330" title="Lauenburg/Elbe">
Lauenburg/Elbe

Lauenburg/Elbe – miasto w Niemczech w kraju związkowym Szlezwik-Holsztyn, w powiecie Herzogtum Lauenburg, siedziba Związku Gmin Lütau. Najbardziej na południe położona gmina kraju związkowego.

</doc>
<doc id="1882331" url="https://pl.wikipedia.org/wiki?curid=1882331" title="Archidiecezja Limy">
Archidiecezja Limy

Archidiecezja Limy (łac. "Archidioecesis Limana", hisz. "Arquidiócesis de Lima") - rzymskokatolicka archidiecezja ze stolicą w Limie, w Peru. Najstarsza archidiecezja w Ameryce Południowej. Arcybiskupi Limy posiadają tytuł prymasów Peru.
Na terenie archidiecezji pracuje 1146 zakonników i 1755 sióstr zakonnych.
Sufraganie archidiecezji Lima.
Sufraganiami archidiecezji Lima są diecezje:
Historia.
W dniu 14 maja 1541 erygowana została diecezja Limy. Dotychczas tereny nowego biskupstwa były pod jurysdykcją biskupa diecezji Cuzco (obecnie archidiecezja Cuzco). Kilka lat później, w 1544, Lima została stolicą wicekrólestwa Peru.
8 stycznia 1546 na terenie diecezji powstało nowe biskupstwo w Quito (obecnie archidiecezja Quito).
Dnia 12 lutego 1546 papież Paweł III bullą "Illius fulciti praesidio" powołał pierwsze archidiecezje w Nowym Świece. Ich stolicami ustanowił Limę, Meksyk oraz Santo Domingo. Dotychczas biskupi Limy byli sufraganami archidiecezji sewilskiej położonej w odległej Hiszpanii. Powołanie metropolii kościelnych w Ameryce było przekuciem w czyn słów tego papieża z 1537: "wszyscy Indianie są prawdziwymi ludźmi, zdolnymi nie tylko pojąć katolicką wiarę, ale (...) z wielkim upragnieniem oczekującymi chwili jej przyjęcia".
W XVI wieku z archidiecezji Limy wyodrębniły się jeszcze trzy diecezje:
W 1572 papież Pius V nadał arcybiskupom Limy tytuł Prymasa Peru, który potwierdzili Grzegorz XVI w 1834 i Pius XII w 1943 roku.
7 grudnia 1590 św. Turybiusz de Mogrovejo, arcybiskup Limy, założył seminarium duchowne w Limie. Było to pierwsze seminarium duchowne w Ameryce.
20 lipca 1609 powstała druga archidiecezja w Wicekrólestwie Peru – La Plata o Charcas (obecnie archidiecezja Sucre)
W dniu 19 października 1625 została konsekrowana obecna katedra w Limie. Trzęsienie ziemi z 28 października 1746 spowodowało poważne szkody w kościele. Po tym wydarzeniu został on odnowiony i ponownie otwarty 29 maja 1755.
Dnia 28 maja 1803 na części terenu arcybiskupstwa powstała diecezja Maynas (obecnie diecezja Chachapoyas).
28 lipca 1821 Peru ogłosiło niepodległość.
Z archidiecezji Limy wyodrębniały się w kolejnych latach biskupstwa:
Biskupi i arcybiskupi Limy.
Obecnie arcybiskupem metropolitą Limy, prymasem Peru jest Carlos Castillo Mattasoglio. Urząd ten sprawuje od 25 stycznia 2019.
Ponadto w archidiecezji służą biskupi pomocniczy:
Linki zewnętrzne.
Oficjalny witryna archidiecezji

</doc>
<doc id="1882333" url="https://pl.wikipedia.org/wiki?curid=1882333" title="Adam Ziemiński (trener)">
Adam Ziemiński (trener)

Adam Ziemiński (ur. 11 lipca 1965) – polski trener koszykarski, obecnie trener kadry Polski kobiet U–23 3x3.
Wychował się w Solcu Kujawskim, gdzie grał w miejscowej Unii. Po ukończeniu gdańskiej Akademii Wychowania Fizycznego rozpoczął karierę trenerską. W swoim dorobku posiada złoty oraz dwa srebrne medale mistrzostw Polski. Współpracował również z reprezentacjami kraju kadetek, juniorek i seniorek. W sezonie 2018/2019 awansował do ćwierćfinału Mistrzostw Polski Kadetek z zespołem MUKS Bydgoszcz.
Od 2000 jest starszym wykładowcą w Collegium Medicum UMK w Bydgoszczy.
2 kwietnia 2001 objął stanowisko głównego trenera Polpharmy VBW Clima Gdynia.
13 czerwca 2008 podpisał umowę z Kadusem Bydgoszcz. 13 kwietnia 2012 opuścił klub Artego Bydgoszcz.
31 lipca 2014 został szkoleniowcem żeńskiego zespołu Widzewa Łódź.
28 stycznia 2019 został trenerem kadry Polski U–23 kobiet w koszykówce 3x3.
15 stycznia 2020 objął jako trener żeński klub ENEA AZS Poznań.

</doc>
<doc id="1882334" url="https://pl.wikipedia.org/wiki?curid=1882334" title="Breloczek">
Breloczek



</doc>
<doc id="1882335" url="https://pl.wikipedia.org/wiki?curid=1882335" title="Adam Ziemiński">
Adam Ziemiński



</doc>
<doc id="1882337" url="https://pl.wikipedia.org/wiki?curid=1882337" title="Łyżwiarstwo figurowe na zimowych igrzyskach olimpijskich">
Łyżwiarstwo figurowe na zimowych igrzyskach olimpijskich

Zawody w łyżwiarstwie figurowym po raz pierwszy rozegrane zostały na Letnich Igrzyskach Olimpijskich 1908 w Londynie. Drugi raz zawodnicy rywalizowali o medale również podczas letnich igrzysk (w 1920 roku w Antwerpii). Od pierwszych zimowych igrzyskach olimpijskich w Chamonix (1924) dyscyplina obecna jest podczas każdych igrzysk zimowych.

</doc>
<doc id="1882339" url="https://pl.wikipedia.org/wiki?curid=1882339" title="Ulica Garncarska w Kole">
Ulica Garncarska w Kole

Ulica Garncarska w Kole – jedna z ulic miasta. W całości wytyczona i zbudowana w okresie okupacji niemieckiej. Położona na terenie osiedla Przedmieście Warszawskie.
Rys historyczny.
Od XV wieku na terenie obecnej ulicy Garncarskiej znajdowało się miasteczko o nazwie Przedmieście Zduny. Jego mieszkańcy trudnili się drobnym rzemiosłem oraz handlem. 17 sierpnia 1655 r. wojska szwedzkie zniszczyły niemal całkowicie Przedmieście. Do XX wieku ulicę pokrywały nadwarciańskie łąki.
Po zajęciu Koła przez Niemców w 1939 r. władze przystąpiły do budowy osiedla. Miała w nim zamieszkać część niemieckich oficerów i urzędników. Rękami Polaków i Żydów z kolskiego getta wybudowano kilkadziesiąt niemal identycznych murowanych bloków. Każdy z nich posiada schron przeciwlotniczy. Ulica układa się w kształt litery „S”. Do wyzwolenia w 1945 r. nosiła nazwę "Sonneengartenstraβe" (w wolnym tłumaczeniu "ulica Słoneczne Ogrody"). 
Po zakończeniu II wojny światowej ulicę zamieszkali wysiedleni z Koła Polacy. W 1962 r. w jej sąsiedztwie wytyczono i zorganizowano Park 600-lecia. Wszystkie budynki są objęte opieką konserwatora zabytków.
Ulica dziś.
Ulica Garncarska w granicach administracyjnych miasta Koła ma długość około 600 metrów.
Rozpoczyna się od skrzyżowania z ulicą Zieloną. 400 metrów dalej krzyżuje się z niewielką ul. Zduny. Na 600 metrze kończy się skrzyżowaniem z ulicami Sportowa i Zawadzkiego. Na całej długości biegnie równolegle do sąsiedniej ulicy Toruńskiej.
Administracyjnie mieszkańcy ulicy Garncarskiej przynależą do kolskiej rzymskokatolickiej parafii Podwyższenia Krzyża Świętego.
Duża część poniemieckiej zabudowy ulicy wpisana została do gminnej ewidencji zabytków.

</doc>
<doc id="1882341" url="https://pl.wikipedia.org/wiki?curid=1882341" title="Puchar Narodów Afryki 2010 (składy)">
Puchar Narodów Afryki 2010 (składy)

Artykuł grupuje składy wszystkich reprezentacji narodowych w piłce nożnej, które wystąpiły podczas Pucharu Narodów Afryki w Angoli w dniach od 10 stycznia do 31 stycznia 2010 roku.
Grupa A.
Trener: Manuel José (ur. 9.04.1946)

Trener: Stephen Keshi (ur. 31.01.1962)
Trener: Kinnah Phiri (ur. 30.10.1954)

Trener: Rabah Saâdane (ur. 3.05.1946)
Grupa B.
Trener: Vahid Halilhodžić (ur. 15.10.1952)

Trener: Paulo Jorge Duarte (ur. 6.06.1969)

Trener: Milovan Rajevac (ur. 2.01.1954)

"Drużyna Togo wycofała się z turnieju, po tym jak ostrzelano ich autokar."
Trener: Hubert Velud (ur. 8.06.1959)
Grupa C.
Trener: Hassan Shehata (ur. 16.06.1949)

Trener: Shaibu Amodu (ur. 18.04.1958)

Trener: Mart Nooij (ur. 3.06.1954)

Trener: Michel Dussuyer (ur. 28.05.1959)
Grupa D.
Trener: Paul Le Guen (ur. 1.04.1964)

Trener: Alain Giresse (ur. 2.08.1952)

Trener: Hervé Renard (ur. 20.09.1968)

Trener: Faouzi Benzarti (ur. 3.01.1950)

</doc>
<doc id="1882344" url="https://pl.wikipedia.org/wiki?curid=1882344" title="Prąd wstępujący">
Prąd wstępujący

Prąd wstępujący – pionowy ruch powietrza (inaczej: ruch konwekcyjny) występujący w warunkach obniżonego ciśnienia atmosferycznego. Powietrze w tym prądzie unosi się (w przeciwieństwie do prądu zstępującego). Opady atmosferyczne występują tylko przy prądach wstępujących.

</doc>
<doc id="1882345" url="https://pl.wikipedia.org/wiki?curid=1882345" title="Cenzura w PRL">
Cenzura w PRL



</doc>
<doc id="1882346" url="https://pl.wikipedia.org/wiki?curid=1882346" title="Cudzoziemiec (film)">
Cudzoziemiec (film)

Cudzoziemiec () – film sensacyjny produkcji amerykańsko-polskiej z 2003 roku. Film był kręcony od stycznia do marca 2002. W 2005 został zrealizowany sequel, pod tytułem Czarny świt.
Fabuła.
Jonathan Cold (Steven Seagal), były agent CIA rozważa rezygnację z pracy, jednak postanawia podjąć się jeszcze jednego zadania – misji dostarczenia bagażu z Francji do Niemiec. Już na dzień dobry spotykają go problemy. Podczas odbioru paczki od rosyjskich kurierów, w domu ciotki Marquetta zarówno Jonathan jak towarzyszący mu Lazare Dunois zostają zaatakowani przez niezidentyfikowanych napastników. Wywiązuje się strzelanina, w której giną obaj kurierzy i większość napastników. Jonathan i Dunois po wyjściu z chatki każą ciotce Marquetta iść w stronę miasta, a sami odjeżdżają. Jonathan podejrzewa, że to Dunois zaaranżował atak, bo znał przywódcę bandziorów, który jako jedyny zdołał uciec. Jonathan mówi o swoich podejrzeniach Marquettowi, a na efekt nie trzeba długo czekać. Dunois zabija nie tylko swojego szefa, ale i jego służącą i dwóch ludzi. Później zabija też przypadkowo spotkanego mężczyznę, by ukraść jego samochód. Tymczasem Jared Olyphant ma dość Jonathana i nasyła na niego swojego pracownika – pana Mimmsa, by ten uciszył Jonathana. Nie tylko Jared chce pozbyć się Colda. Żona bogatego biznesmena i jednocześnie adresata tajemniczej paczki – Meredith także nasyła na Jonathana zabójcę – Richarda. Tutaj powodem jest fakt, że Jonathan wydał kobiecie fałszywą paczkę, ta odkrywszy to postanowiła się zemścić. Richard dosyć szybko dopada Jonathana i zmusza go, by oddał prawdziwą paczkę. Cold zabiera go na dworzec, gdzie z jednej ze skrytek zostaje wyjęta paczka. Obaj idą do toalety. Richard chce sprawdzić zawartość i otwiera paczkę. Wtedy następuje eksplozja, która niszczy dworzec i zabija Richarda. Jonathan, który w ostatniej chwili wyskoczył przez okno, dzwoni do Van Aikenów i grozi Meredith zemstą. Tymczasem Mimms, który nadal śledzi Jonathana domyśla się co było przyczyną wybuchu (oficjalnie twierdzono, że wybuchł gaz). W pewnym momencie jadący samochodem Mimms dostrzega auto, które może należeć do Colda. Dogania pojazd na stacji benzynowej i zatrzymuje kierowcę. Gdy odkrywa, że mężczyzna nie jest Jonathanem – zabija go. Jakiś czas później Mimms odnajduje Colda i chce wykonać zlecenie, ale Jonathan proponuje mu układ. Mimms zrezygnuje z wykonania na nim zlecenia, a w zamian dostanie płytę z nazwiskami skorumpowanych, wysoko postawionych ludzi. Mimms zgadza się. Obaj jadą do kryjówki Jonathana. Tam Cold na chwilę odzyskuje kontrolę nad sytuacją, bo rozbraja Mimmsa. Chwilę później dochodzi do pojedynku. Jonathan wygrywa i odchodzi. Mimms wyjmuje drugi pistolet i gdy chce strzelić, Jonathan rzuca w niego płytą. Dysk eksploduje tuż przy Mimmsie i wypala mu olbrzymią dziurę w piersi. Siła eksplozji wyrzuca Mimmsa na zewnątrz, który wpada do jeziora i ginie. Wtedy pojawia się Dunois (mężczyzna powinien nie żyć, bo został kilkakrotnie postrzelony przez Mimmsa i wypadł przez okno). Cold ogłusza Dunois i wraz z Meredith uciekają z budynku. Tuż po ich odjeździe zjawiają się agenci CIA i wysadzają budynek w powietrze, ale Dunois ucieka. Podczas jazdy Meredith wyznaje Coldowi dlaczego tak wielu ludziom zależy na przesyłce. Paczka zawiera dowody, które mocno obciążają wysoko postawionych ludzi w związku z nielegalną produkcją broni chemicznej. Jonathan postanawia rozmówić się z Olyphantem. Konfrontacja kończy się śmiercią Jareda z rąk Jonathana. Cold udaje się teraz do Van Aikenów. Chce skonfrontować się z Jeromem – mężczyzną, któremu miał dostarczyć feralną paczkę. Wcześniej Jonathanowi udało się wedrzeć do domu Van Aikenów, ale teraz sprawa jest o tyle trudniejsza, że domu chroni więcej strażników. Z pomocą przychodzi Dunois. Jednak nim obaj realizują plan ataku na posiadłość konfrontują się. Dunois przyznaje się do zabicia Marquetta, co wywołuje w Coldzie złość. Jonathan początkowo chce zemścić się na zdradzieckim Francuzie, ale dociera do niego, że bez Dunois nie da rady wybić wszystkich strażników, więc zgadza się na towarzystwo Francuza, lecz ostrzega, że będzie go pilnował. Obaj wybijają wszystkich strażników i wchodzą do domu. Tam Dunois próbuje po kryjomu zabić Jonathana, ale okazuje się, że magazynek jest pusty. Jonathan momentalnie strzela do wspólnika i idzie dalej sam. Odnajduje Jeroma w salonie i konfrontuje się z nim. Jerome twierdzi, że wbrew temu co mówi jego żona, nie zlecił zestrzelenia samolotu, na którym leciał jej kochanek. Stwierdza, że nie zabiłby tak dużej liczby ludzi, by pozbyć się jednego człowieka. Jerome prosi Jonathana, by ten odnalazł i przyprowadził jego córkę, którą Meredith porwała. Jonathan zgadza się i wychodzi. Chwilę po jego wyjściu, Dunois dochodzi do siebie po postrzale i przychodzi do Van Aikena. Z rozmowy jaka się między nimi wywiązuje wynika, że Dunois cały czas działał na zlecenie Jeroma. Van Aiken zwalnia Francuza, twierdząc iż ten jest nieudolny. Dunois słysząc to oznajmia, że jego nowy pracodawca ma inne zdanie i jak gdyby nigdy nic odwraca się i zabija Jeroma. Tymczasem Jonathan dociera do Norwegii, do domu Stephana Stockwella. Tam przed chatką widzi otwartą, czarną limuzynę. Jonathan podejrzewając zasadzkę idzie do środka. Jego przeczucia okazują się słuszne kiedy widzi związane Meredith i jej córkę, a do niego podkrada się uzbrojony w strzelbę mężczyzna. Jonathan pozoruje poddanie się i korzystając z nieuwagi nieznajomego wyrywa mu strzelbę i zabija go. Z tej samej strzelby zabija jeszcze dwóch napastników, w tym znajomego Dunois. Na ostatniego z bandziorów Jonathanowi nie wystarcza amunicji, ale wpada na inny pomysł. Cold kopie w niego otwarty kanister. Mężczyzna traci pistolet i zostaje oblany benzyną. Jonathan odpala zapalniczkę i upuszcza ją na podłogę. Ogień błyskawicznie dociera do nieznajomego. Mężczyzna momentalnie staje w płomieniach. Jonathan przewraca go na koniec mocnym kopnięciem i zabrawszy Meredith i Clarissę wybiega na zewnątrz. Jonathan zabiera je do swojego mieszkania w Paryżu. Gdy wydaje się, że to koniec kłopotów, nieznany mężczyzna próbuje porwać Clarissę. Jonathan przepędza go i każe Meredith czekać z córką w restauracji, a sam chce zbadać okolicę. Gdy wraca, po Meredith i Clarissie nie ma śladu. Wściekły Jonathan wraca do mieszkania. Tam spotyka Dunois. Francuz z uśmiechem na twarzy informuje Colda o wyjeździe Meredith i daje mu liścik od niej. Jonathan postawia rozmówić się w końcu ze zdradzieckim Francuzem. Dochodzi do pojedynku, w którym Jonathan zabija Dunois. Jakiś czas później Cold płynie łódką i czyta list od Meredith.

</doc>
<doc id="1882348" url="https://pl.wikipedia.org/wiki?curid=1882348" title="Prąd zstępujący">
Prąd zstępujący

Prąd zstępujący – pionowy ruch powietrza (inaczej: ruch konwekcyjny) występujący w warunkach podwyższonego ciśnienia atmosferycznego. Powietrze w tym prądzie opada (w przeciwieństwie do prądu wstępującego).

</doc>
<doc id="1882356" url="https://pl.wikipedia.org/wiki?curid=1882356" title="Pomnik Tadeusza Kościuszki w Opocznie">
Pomnik Tadeusza Kościuszki w Opocznie

Pomnik Tadeusza Kościuszki w Opocznie – pomnik w Opocznie wykonany poprzez przekształcenie wcześniejszego obelisku upamiętniającego uwłaszczenie chłopów w Królestwie Polskim. 
Obelisk został wzniesiony w 1908 ze składek mieszkańców Opoczna. Wznosił się na wysokość pięciu metrów, dodatkowo został umieszczony na dwustopniowym podwyższeniu i otoczony niższymi słupami. Na pomniku znajdowały się napisy o nieustalonej treści, odnoszące się do działalności cesarza Wszechrusi Aleksandra II. 
Po odzyskaniu niepodległości przez Polskę pomnik został obniżony, zaś na zachowanej części obelisku ustawiono popiersie Tadeusza Kościuszki. Ozdobne otoczenie pomnika przeniesiono sprzed rozebranej cerkwi św. Włodzimierza. 

</doc>
<doc id="1882358" url="https://pl.wikipedia.org/wiki?curid=1882358" title="Lauenburg">
Lauenburg

Geografia.
Polska.
Dawna nazwa miejscowości:

</doc>
<doc id="1882360" url="https://pl.wikipedia.org/wiki?curid=1882360" title="Oczy niebieskie">
Oczy niebieskie

Oczy niebieskie – polski film komediowy z 1994 roku.
Fabuła.
Jacek - młody skrzypek, zakochuje się ze wzajemnością we wiolonczelistce Ani. Matka Ani jest przeciwna temu związkowi. Wysyła więc Jacka do Krakowa po zabytkowe skrzypce. W tym czasie wraz z Anią jedzie do Nowego Jorku. Jacek jak najszybciej wraca do Warszawy. Jednakże ostatni pociąg z Krakowa już odjechał. Na peronie spotyka jednak ludzi, którzy jadą do Katowic, skąd odjeżdża najszybciej pociąg do Warszawy. W pociągu Jacek spotyka się z górnikami, którzy jadą na protest do Warszawy. Przez przypadek zostaje ubrudzony węglem co powoduje iż ochrona lotniska, bierze go za jednego z protestujących górników, którzy chcą podłożyć bombę w samolocie. Jacek wbiega na pas startowy lecz na schodach na samolot zostaje uderzony przez antyterrorystów próbujących nie dopuścić do domniemanego zamachu.

</doc>
<doc id="1882362" url="https://pl.wikipedia.org/wiki?curid=1882362" title="Christian Holst">
Christian Holst

Christian Lamhauge Holst (ur. 25 grudnia 1981 w Svendborg). Reprezentant Wysp Owczych, ofensywny pomocnik lub napastnik.
Kariera klubowa.
Christian piłkarską karierę rozpoczynał od małego, duńskiego, Thurø BK. W 2001 roku podpisał zawodowy kontrakt ze Svendborg fB. Grał tam do 2003 roku i przeniósł się do Lyngby BK. Był największą gwiazdą tego klubu. Spędził tam aż 5 sezonów. Jednak w 2008 roku zdecydował się na transfer do Silkeborg IF. Podpisał kontrakt do 30 czerwca 2011.
06.10.2015 33-letni Christian Holst poinformował, że po zakończeniu eliminacji do Euro 2016 pożegna się z reprezentacją Wysp Owczych.
Kariera reprezentacyjna.
W reprezentacji Wysp Owczych Holst rozegrał 50 spotkań i strzelił 6 goli.

</doc>
<doc id="1882368" url="https://pl.wikipedia.org/wiki?curid=1882368" title="Stary Rynek w Kole">
Stary Rynek w Kole

Stary Rynek w Kole – najstarszy, centralny plac miasta o wymiarach 75 i 100 metrów. W jego centrum usytuowany jest ratusz z XVI wieku. Położony na terenie osiedla Stare Miasto.
Rys historyczny.
Prawdopodobnie już od uzyskania przez Koło praw miejskich w 1362 r. główny plac znajdował się w okolicach dzisiejszego Starego Rynku. Tutaj, co najmniej od 1390 r. stał drewniany dwór - siedziba wójtów kolskich. W pierwszej połowie XVI wieku w centralnym miejscu wybudowano monumentalny gmach ratusza z wysoką gotycką wieżą. Po 1830 r. budynek przebudowano w duchu klasycystycznym. 25 maja 1987 r. runęła wieża, znacznie niszcząc mury ratusza. Do 2008 r. trwała odbudowa.
Od 1824 r. – po regulacji Koła według planów Tomasza Karola Pelletiera ośrodkiem miasta stał się prostokątny plac o wymiarach 75 i 100 metrów. Z każdego narożnika wytyczona jest ulica. Główny szlak komunikacyjny przebiegał ulicami Warszawską i Kaliską (obecnie Starowarszawska i Mickiewicza). Od 1828 r., po wybudowaniu nowego mostu na głównym korycie rzeki Warty ulicami Kotlarską (obecnie Nowowarszawska) i Kaliską. Połączenie z zamkiem zapewniała prawdopodobnie ulica Grodzka.
Ze wschodniego narożnika Rynku prowadziły ulice Browarna i Cebrowa. W kierunku południowym - Kaliska i Farna. Z zachodniego wychodziły ulice Grodzka i Wschodnia, natomiast północnego ul. Warszawska i ul. Kotlarska. Historyk Münch zaliczył Koło do miast o tak zwanym turbinowym układzie ulic w stosunku do centralnego rynku.
Na przełomie XIX i XX wieku wybudowano kamienice otaczające Stary Rynek. Dwie z nich są wpisane do rejestru zabytków. Są to trzykondygnacyjne budynki o adresach: Stary Rynek 26 oraz Grodzka 2.
Do 1939 r. rynek nosił nazwę "plac Józefa Piłsudskiego". W okresie okupacji niemieckiej zmieniono na "Adolf-Hitler-Platz" (w wolnym tłumaczeniu "plac Adolfa Hitlera"). W latach 50. XX wieku polskie władze przemianowały go na "plac PZPR". W 1989 r. przywrócono historyczną nazwę.

</doc>
<doc id="1882369" url="https://pl.wikipedia.org/wiki?curid=1882369" title="Schwarzenbek">
Schwarzenbek

Schwarzenbek (dolnoniem. "Swattenbeek") – miasto w Niemczech w kraju związkowym Szlezwik-Holsztyn, w powiecie Herzogtum Lauenburg, siedziba urzędu Schwarzenbek-Land.

</doc>
<doc id="1882372" url="https://pl.wikipedia.org/wiki?curid=1882372" title="Zamieszki w Jos">
Zamieszki w Jos



</doc>
<doc id="1882377" url="https://pl.wikipedia.org/wiki?curid=1882377" title="Stanisław Ormiński">
Stanisław Ormiński

Stanisław Ormiński (ur. 17 listopada 1911 w Porębie Górnej, zm. 13 czerwca 1987 w Rumi) – ksiądz salezjanin, muzyk, dyrygent i kompozytor, autor melodii Apelu Jasnogórskiego, patron Międzynarodowego Festiwalu Muzyki Religijnej im. Ks. Stanisława Ormińskiego.
Edukacja muzyczna.
W roku 1934 w Sokołowie Podlaskim złożył profesję wieczystą i następnie wyjechał na studia teologiczne do Krakowa. 28 maja 1938 przyjął święcenia kapłańskie z rąk biskupa Stanisława Rosponda. Bezpośrednio po ukończeniu studiów teologicznych i przyjęciu święceń kapłańskich w 1938 r. trafił do Warszawy, gdzie podjął naukę w Państwowym Konserwatorium Muzycznym. Studiował m.in. u prof. K. Sikorskiego, prof. W. Laskiego, prof. T. Traube, prof. B. Rutkowskiego. 
Działalność konspiracyjna.
W latach 1939–44 zaangażował się w działalność konspiracyjną. Był kapelanem Oddziału AK Powiśle w Okręgu Warszawskim. Służbę wojskową odbył w szeregach Służby Zwycięstwu Polski, Związku Walki Zbrojnej i Armii Krajowej. Został zaprzysiężony w październiku 1939 r. pod pseudonimem "Pałka". Wziął czynny udział w powstaniu warszawskim. Jako kapelan został przydzielony do Zgrupowania Krybara. Opracował m.in. metodę budowy barykady pod bezpośrednim obstrzałem nieprzyjaciela. W czasie okupacji prowadził ponad stuosobowy chór w salezjańskim kościele pw. św. Rodziny na Powiślu. Był to jedyny chór działający regularnie w okupowanej Warszawie.
Życiorys zawodowy.
Po powstaniu w obawie przed kolejnym aresztowaniem ukrywał się w Krakowie. Od 1945 roku pracował w Liceum Ogólnokształcącym w Aleksandrowie Kujawskim jako nauczyciel muzyki i śpiewu. Prowadził stuosobowy młodzieżowy chór mieszany, dwie orkiestry dęte oraz orkiestrę kameralną. W latach 1954-1957 pracował w Salezjańskim Instytucie Filozoficznym w Kutnie. Prowadził chór męski oraz orkiestrę dętą, a także kontynuował praktyczne ćwiczenia emisji głosu u prof. K. Święcickiej w Toruniu. W 1956 roku skomponował najbardziej znaną melodię Apelu Jasnogórskiego. Od 1957 do 1961 roku był wykładowcą w Średniej Szkole Muzycznej Organistowskiej w Przemyślu. Uczył m.in. gry na fortepianie według opracowanej przez siebie metody, zalecanej do stosowania przez prof. B. Rutkowskiego. Tam również prowadził chór mieszany, z którym dawał liczne koncerty z udziałem orkiestry symfonicznej Towarzystwa Muzycznego w Przemyślu. Od 1961 roku do ostatnich dni życia prowadził chór mieszany „Lira”, orkiestrę dętą, chór emerytek „Rumowia” i scholę dziecięcą przy parafii pod wezwaniem NMP Wspomożenia Wiernych w Rumi. 
Nagrody.
Otrzymał nagrodę Wydziału Kultury i Sztuki Urzędu Wojewódzkiego w Gdańsku za pracę dla kultury Polskiej. W roku 1986 z okazji jubileuszu 25-lecia pracy artystycznej z chórem „Lira” otrzymał najwyższe odznaczenie PZChiO – Odznakę Złotą z Wieńcem Laurowym. W uznaniu jego działalności konspiracyjnej w dniu 14 marca 1980 r. w Londynie nadano mu Krzyż Armii Krajowej. Ponadto był odznaczony Srebrnym Krzyżem Zasługi z Mieczami i Medalem Wojska.

</doc>
<doc id="1882378" url="https://pl.wikipedia.org/wiki?curid=1882378" title="Jean-Marie Doré">
Jean-Marie Doré

Jean-Marie Doré (ur. 12 czerwca 1938, zm. 29 stycznia 2016 w Konakry) – gwinejski polityk, przewodniczący Unii na rzecz Postępu Gwinei (UPG, "Union pour le Progrès de la Guinée"), premier Gwinei od 26 stycznia do 24 grudnia 2010. 
Życiorys.
Jean-Marie Doré urodził się w 1938 we wschodnim regionie kraju, tzw. Gwinei leśnej. Ukończył studia prawnicze w Lyonie we Francji oraz zdobył tytuł doktora nauk politycznych. 
Początkowo pracował jako inspektor pracy w Gwinei, następnie jako urzędnik w Międzynarodowej Organizacji Pracy w Szwajcarii. W 1988, po powrocie z Niemiec, założył w kraju przedsiębiorstwo transportowe. Na początku lat 90. XX w. stanął na czele opozycyjnej partii politycznej, Unii na rzecz Postępu Gwinei (UPG). W 1993 oraz w 1998 bez powodzenia ubiegał się o stanowisko prezydenta, rywalizując w wyborach z wieloletnim prezydentem Lansaną Conté. W wyborach w 1993 uzyskał mniej niż 3,5% głosów poparcia, a pięć lat później 1,7% głosów. Po wyborach parlamentarnych w 1995 oraz 2002 został deputowanym do Zgromadzenia Narodowego. 
Po śmierci prezydenta Conté i przejęciu władzy przez juntę wojskową w czasie zamachu stanu, został jednym z liderów koalicji partii opozycyjnych, Forum Żywych Sił Gwinei (FVVG, "Forum des Forces Vives de Guinée"), która opowiadała się za powrotem Gwinei do demokracji i rządów cywilnych oraz organizacją wolnych wyborów. Doré był jednym z organizatorów antyrządowej manifestacji w Konakry w dniu 28 września 2009, brutalnie stłumionej przez władze. W wyniku działań wojska został ranny. 
Masakra cywilów w Konakry doprowadziła do kryzysu politycznego w kraju i eskalacji konfliktu władz z opozycją. Na początku stycznia 2010 p.o. prezydenta Sékouba Konaté zaproponował utworzenie wspólnego rządu z opozycją oraz przekazanie w jej ręce stanowiska premiera. 15 stycznia 2010 członkowie junty wojskowej, dzięki mediacji Blaise'a Compaoré, podpisali w Wagadugu porozumienie polityczne o utworzeniu rządu jedności narodowej z opozycyjnych premierem na czele oraz organizacji w ciągu sześciu miesięcy demokratycznych wyborów. Tego samego dnia Forum Żywych Sił (FVV) zaproponowało dwie kandydatury do urzędu szefa rządu, kandydaturę Doré oraz przywódczyni związków zawodowych, Rabiatou Sérah Diallo. 18 stycznia 2010 ostatecznie wybrało spośród nich jego osobę. 19 stycznia 2010 Sékouba Konaté ogłosił desygnowanie go na stanowisku szefa rządu. Doré stwierdził, że najważniejszym celem rządu będzie zapewnienie organizacji wolnych i wiarygodnych wyborów oraz rozpoczęcie restrukturyzacji sił zbrojnych. 21 stycznia 2010 oficjalnie został mianowany na stanowisko premiera, a urząd objął 26 stycznia 2010.
15 lutego 2010 zaprzysiężono jego gabinet, w skład którego weszło ogółem 34 członków, w równej liczbie przedstawiciele junty wojskowej, opozycji i władz regionalnych. Przejściowy rząd rozpoczął przygotowania do organizacji wyborów, których datę wyznaczył na koniec czerwca 2010. Wybory prezydenckie odbyły się w czerwcu i w listopadzie 2010 i były pierwszymi demokratycznymi wyborami w historii kraju. W ich wyniku prezydentem został wybrany jeden z dotychczasowych liderów opozycji Alpha Condé, który został zaprzysiężony na urząd 21 grudnia 2010. 
22 grudnia 2010 premier Doré złożył na ręce prezydenta Condé dymisję swojego gabinetu. 24 grudnia 2010 Condé nowym szefem rządu mianował Mohameda Saïda Fofanę.

</doc>
<doc id="1882381" url="https://pl.wikipedia.org/wiki?curid=1882381" title="Wentorf bei Hamburg">
Wentorf bei Hamburg

Wentorf bei Hamburg – gmina w Niemczech w kraju związkowym Szlezwik-Holsztyn, w powiecie Herzogtum Lauenburg.
Miejscowość położona jest ok. 20 km na wschód od centrum Hamburga.
W latach 1945 do 1952 w miejscowości znajdował się obóz przesiedleńczy dla ludności z Europy Środkowo-Wschodniej z terenu Niemiec.

</doc>
<doc id="1882385" url="https://pl.wikipedia.org/wiki?curid=1882385" title="Crazy Horse (zespół muzyczny)">
Crazy Horse (zespół muzyczny)

Crazy Horse to grupa muzyczna, najbardziej znana ze współpracy z Neilem Youngiem. Crazy Horse brali udział w licznych nagraniach studyjnych Younga (od albumu Everybody Knows This Is Nowhere (1969) po Live at the Fillmore East), grali z nim także liczne trasy koncertowe. Poza muzykowaniem u boku Younga, zespół nagrał pięć płyt.

</doc>
<doc id="1882386" url="https://pl.wikipedia.org/wiki?curid=1882386" title="Zajączkowo Tczewskie">
Zajączkowo Tczewskie

Zajączkowo Tczewskie – towarowa stacja kolejowa w Zajączkowie, w województwie pomorskim. Tworzą ją cztery okręgi nastawcze: ZTA, ZTB, ZTC, ZTD. Do końca 2009 roku była jedną z 10 w Polsce stacji rozrządowych, na której były przyjmowane, formowane i wyprawiane pociągi towarowe. Obecnie Zajączkowo Tczewskie posiada status stacji manewrowej.
Przy stacji funkcjonuje lokomotywownia i wagonownia należąca do PKP CARGO TABOR POMORSKI sp. z o.o. - spółki zależnej od PKP Cargo. 
Na stacji były kręcone zdjęcia do serialu sensacyjno-kryminalnego S.O.S. w reżyserii Janusza Morgensterna.

</doc>
<doc id="1882390" url="https://pl.wikipedia.org/wiki?curid=1882390" title="Granica afgańsko-irańska">
Granica afgańsko-irańska

Granica afgańsko-irańska to granica międzypaństwowa dzieląca terytoria Afganistanu i Iranu, ciągnąca się na długości 936 km.
Terytoriami przygranicznymi są irańskie prowincje Chorasan-e Razawi, Chorasan Południowy oraz Sistan i Beludżystan, a także afgańskie prowincje Herat, Farah i Nimroz.
Północny odcinek granicy biegnie korytem rzeki Hari Rod. W dalszym swym biegu granica przecina okresowe jezioro Hamun-e Saberi.
Przebieg granicy w XIX wieku i na początku XX wieku był elementem tzw. "wielkiej Gry" pomiędzy Imperium Brytyjskim a carską Rosją.

</doc>
<doc id="1882391" url="https://pl.wikipedia.org/wiki?curid=1882391" title="Refat Abdurachmanowicz Czubarow">
Refat Abdurachmanowicz Czubarow



</doc>
<doc id="1882393" url="https://pl.wikipedia.org/wiki?curid=1882393" title="R-110">
R-110



</doc>
<doc id="1882398" url="https://pl.wikipedia.org/wiki?curid=1882398" title="Alexander David Turner">
Alexander David Turner



</doc>
<doc id="1882401" url="https://pl.wikipedia.org/wiki?curid=1882401" title="Granica azersko-irańska">
Granica azersko-irańska

Granica azersko-irańska to granica międzypaństwowa dzieląca terytoria Azerbejdżanu i Iranu, ciągnąca się na długości 611 km.
Historia.
Traktatami w Golestan (1813) oraz Turkmenchay (1828) potwierdzono zdobycze terytorialne Imperium Rosyjskiego kosztem Persji. Granica, którą wtedy wytyczono przetrwała w niezmienionym kształcie do dzisiaj. Od 1991 roku jest to granica irańsko-azerska.

</doc>
<doc id="1882404" url="https://pl.wikipedia.org/wiki?curid=1882404" title="Granica azersko-rosyjska">
Granica azersko-rosyjska

Granica azersko-rosyjska – granica międzypaństwowa dzieląca terytoria Azerbejdżanu i Rosji, ciągnąca się na długości 284 km.
Początek granicy to trójstyk granic Gruzji, Rosji (Dagestan) i Azerbejdżanu w górach Wielkiego Kaukazu. Następnie granica biegnie w kierunku południowo-wschodnimi szczytami Wielkiego Kaukazu, m.in. przez Guton (3648 m n.p.m) i Bazardüzü (4466 m n.p.m), dochodzi do rzeki Samur i biegnie korytem tej rzeki do jej ujścia do Morza Kaspijskiego na północ od azerskiej miejscowości Yalama.
Granica powstała po proklamowaniu niepodległości przez Azerbejdżan w 1991 roku. Przebieg obecnej granicy pokrywa się z granicą Azerbejdżanskiej SRR i Rosyjskiej FSRR (Dagestańskiej ASRR) z lat 1921–1991.

</doc>
<doc id="1882405" url="https://pl.wikipedia.org/wiki?curid=1882405" title="Emmanuel Katché">
Emmanuel Katché



</doc>
<doc id="1882408" url="https://pl.wikipedia.org/wiki?curid=1882408" title="Krem brûlée">
Krem brûlée



</doc>
<doc id="1882409" url="https://pl.wikipedia.org/wiki?curid=1882409" title="Granica armeńsko-azerska">
Granica armeńsko-azerska

Granica azersko-armeńska – granica międzypaństwowa dzieląca terytoria Azerbejdżanu i Armenii, ciągnąca się na długości 787 km.

</doc>
<doc id="1882413" url="https://pl.wikipedia.org/wiki?curid=1882413" title="Granica azersko-gruzińska">
Granica azersko-gruzińska

Granica azersko-gruzińska – granica międzypaństwowa dzieląca terytoria Azerbejdżanu i Gruzji, ciągnąca się na długości 322 km.
Na pewnym odcinku biegnie korytem rzeki Alazani.

</doc>
<doc id="1882421" url="https://pl.wikipedia.org/wiki?curid=1882421" title="Pomnik Mikołaja II w Olszewie">
Pomnik Mikołaja II w Olszewie

Pomnik Mikołaja II w Olszewie – jeden z trzech wzniesionych na terenie zaboru rosyjskiego pomników ku czci cara Mikołaja II.
Wzniesienie monumentu było związane z wizytą cara w guberni łomżyńskiej. Władca przybył do Olszewa, by przyglądać się manewrom wojskowym. Na miejscu, z którego je obserwował, miejscowa ludność wzniosła niewielki pomnik, odsłonięty 19 sierpnia 1899.
Obiekt składał się z kamienia umieszczonego na niskim postumencie i tablicy pamiątkowej. W jej górnej części znajdowała się Częstochowska Ikona Matki Bożej, poniżej zaś żeliwna tablica z tekstem poświęconym carowi (dokładne brzmienie jest nieznane) w języku rosyjskim.
Według relacji mieszkańców Olszewa obiekt nie został zniszczony po odzyskaniu niepodległości przez Polskę, jednak jego dokładne zlokalizowanie w obszarze poligonu wojskowego nie było możliwe.

</doc>
<doc id="1882425" url="https://pl.wikipedia.org/wiki?curid=1882425" title="Granica armeńsko-gruzińska">
Granica armeńsko-gruzińska

Granica ormiańsko-gruzińska to granica międzypaństwowa dzieląca terytoria Armenii i Gruzji, ciągnąca się na długości 164 km.

</doc>
<doc id="1882426" url="https://pl.wikipedia.org/wiki?curid=1882426" title="Thomas Nyirenda">
Thomas Nyirenda

Thomas Nyirenda (ur. 28 lutego 1986 w Chililabombwe) – zambijski piłkarz grający na pozycji obrońcy.
Kariera klubowa.
Karierę piłkarską Nyirenda rozpoczął w klubie Konkola Blades. W 2006 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. W 2009 roku przeszedł do Zanaco FC, pochodzącego ze stolicy kraju, Lusaki. W debiutanckim sezonie wywalczył z Zanaco mistrzostwo Zambii. Zawodnikiem Zanaco był do 2010 roku. Następnie występował w zespołach Konkola Blades, Power Dynamos oraz Clube Ferroviário da Beira.
Kariera reprezentacyjna.
W dorosłej reprezentacji Nyirenda zadebiutował w 2009 roku. W 2010 roku został powołany na Puchar Narodów Afryki 2010.

</doc>
<doc id="1882429" url="https://pl.wikipedia.org/wiki?curid=1882429" title="Baltowie">
Baltowie

Baltowie – nazwa wizygockiego rodu królewskiego. Należeli do niego władcy od Alaryka I do Amalaryka (z wyjątkiem Sigeryka i Teodoryka Wielkiego). 

</doc>
<doc id="1882431" url="https://pl.wikipedia.org/wiki?curid=1882431" title="Granica afgańsko-uzbecka">
Granica afgańsko-uzbecka

Granica afgańsko-uzbecka to granica międzypaństwowa dzieląca terytoria Afganistanu i Uzbekistanu, ciągnąca się na długości 137 km.
Granica opiera się na całej swej długości o koryto rzeki Amu-daria, jednakże dodatkowo wybudowano barierę, którą stanowią kolczaste zasieki, ogrodzenie z drutu kolczastego pod napięciem, a także pole minowe. Rejon przygraniczny jest ponadto stale patrolowany przez uzbrojonych uzbeckich żołnierzy. Powstanie tej strefy było konsekwencją wkroczenia do Afganistanu wojsk amerykańskich po atakach terrorystycznych z 11 września 2001 roku - władze Uzbekistanu chciały zapobiec masowej imigracji do przygranicznego wilajetu surchandaryjskiego.
Jedynym przejściem granicznym jest drogowo-kolejowy afgańsko-uzbecki Most Przyjaźni w pobliżu afgańskiego miasta Hajratan.

</doc>
<doc id="1882437" url="https://pl.wikipedia.org/wiki?curid=1882437" title="Tańczący jastrząb">
Tańczący jastrząb



</doc>
<doc id="1882441" url="https://pl.wikipedia.org/wiki?curid=1882441" title="Pomnik Aleksandra Suworowa w Terespolu">
Pomnik Aleksandra Suworowa w Terespolu

Pomnik Aleksandra Suworowa w Terespolu – niezachowany do naszych czasów pomnik carski w Terespolu.
Obelisk był jednym z trzech podobnych obiektów wzniesionych w Terespolu i okolicach w celu upamiętnienia rosyjskiego zwycięstwa w bitwie pod Terespolem, a następnie miesięcznego pobytu wojsk Aleksandra Suworowa w mieście. Został odsłonięty 22 października 1902. Swoim kształtem pomnik naśladował miecz z wyszczerbionym ostrzem, z gałęzią laurową w dolnej części. Całość wznosiła się na wysokość 4,3 metra. Powyżej płaskorzeźby lauru znajdowała się mosiężna tablica z rosyjskim napisem "W tym miejscu po brzeskiej bitwie 8 września 1794 29 dni kwaterował ze swoimi wspaniałymi żołnierzami feldmarszałek austriackiej i sardyńskiej armii, graf Świętego Cesarstwa Rzymskiego, grand Królestwa Sardyńskiego, generalissimus Rosyjskiej Armii szlachetny książę włoski, graf Aleksandr Wasiliewicz Suworow-Rymnikski". Podobną tablicę zlokalizowano na tylnej ścianie monumentu. Informowała ona, że fundatorami pomnika były pułki biorące udział w bitwie, ministerstwo wojny, 19 Korpus Armijny oraz załoga Twierdzy Brzeskiej. Obelisk z czterech stron otaczały wkopane w ziemię dwunastofuntowe działa.
Monument został zniszczony po odzyskaniu niepodległości przez Polskę.

</doc>
<doc id="1882444" url="https://pl.wikipedia.org/wiki?curid=1882444" title="Nasta’liq">
Nasta’liq



</doc>
<doc id="1882446" url="https://pl.wikipedia.org/wiki?curid=1882446" title="Tańczący jastrząb (powieść)">
Tańczący jastrząb (powieść)

Tańczący jastrząb – powieść Juliana Kawalca z 1964 roku, należąca do nurtu wiejskiego polskiej literatury XX wieku.
Treść.
Treścią powieści jest historia życia Michała Topornego. Toporny wywodził się z chłopskiej rodziny, ale dzięki spóźnionej edukacji szkolnej i studiom zdołał "wyrwać się ze wsi" i sprowadzić do miasta. Pnąc się coraz wyżej po szczeblach kariery, nie baczył na moralne, fizyczne i psychiczne koszty. Często też krzywdził najbliższe osoby, czego przykładem może być porzucenie wiejskiej żony z dzieckiem i ożenienie się z "kobietą z miasta". Nowe małżeństwo nie przyniosło mu szczęścia. Jego nowa rodzina pogardza nim, a żona szybko go opuszcza. Równocześnie jego egoizm został potępiony przez mieszkańców rodzinnej wsi. 
Tematyka.
Powieść ta, jak większość polskich powieści nurtu chłopskiego lat sześćdziesiątych i siedemdziesiątych, pisana była pod wpływem urbanizacji, jaka dokonywała się w Polsce w tych latach. Towarzyszyły jej wielkie migracje mieszkańców wsi do miast. Ich celem było poszukiwanie lepszego życia, stabilizacji materialnej i wykształcenia. Często jednak cena tego awansu społecznego była wysoka. Ludzie wychowani w tradycyjnych wartościach i we wspólnocie rodowej nie mogli się odnaleźć w nowej rzeczywistości. Często ich wielkomiejskim sukcesom towarzyszyła samotność i wyobcowanie, a zmiana życia nie zawsze oznaczała szczęście.

</doc>
<doc id="1882448" url="https://pl.wikipedia.org/wiki?curid=1882448" title="Jacob Banda">
Jacob Banda

Jacob Banda (ur. 11 lutego 1988) – zambijski piłkarz grający na pozycji bramkarza.
Kariera klubowa.
Karierę piłkarską Banda rozpoczął w klubie ZESCO United, pochodzącego z miasta Ndola. W 2007 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. W debiutanckim sezonie wywalczył z ZESCO United mistrzostwo Zambii oraz zdobył Coca Cola Cup i Tarczę Dobroczynności. W 2008 roku po raz drugi w karierze został mistrzem kraju.
Kariera reprezentacyjna.
W 2007 roku Banda wraz z reprezentacją Zambii U-20 wystąpił na Mistrzostwach Świata U-20, a wcześniej w tym samym roku wywalczył wicemistrzostwo Afryki. W dorosłej reprezentacji zadebiutował w 2008 roku. W 2010 roku został powołany do kadry na Puchar Narodów Afryki 2010, gdzie był rezerwowym dla Kennedy’ego Mweene.

</doc>
<doc id="1882454" url="https://pl.wikipedia.org/wiki?curid=1882454" title="Nastaliq">
Nastaliq



</doc>
<doc id="1882458" url="https://pl.wikipedia.org/wiki?curid=1882458" title="Iryna Taranenko">
Iryna Taranenko

Iryna Taranenko-Terela (ukr. Ірина Тараненко-Тереля, ur. 31 marca 1966 w Dergaczach) – ukraińska biegaczka narciarska, brązowa medalistka mistrzostw świata.
Kariera.
Jej olimpijskim debiutem były igrzyska w Lillehammer w 1994 roku. W swoich najlepszych startach, w biegu pościgowym 5+10 km oraz w biegu na 30 km techniką klasyczną zajęła tam 20. miejsce. Cztery lata później, podczas igrzysk olimpijskich w Nagano osiągnęła swoje najlepsze olimpijskie wyniki zajmując czwarte miejsce w biegu na 15 km stylem klasycznym, a parę dni później była ponownie czwarta, tym razem w biegu pościgowym 5+10 km. W pierwszym z tych biegów przegrała walkę o brązowy medal z Anitą Moen z Norwegii, a w drugim bezpośrednio lepsza okazała się Czeszka Kateřina Neumannová, która przybiegła na metę o 2,9 sekundy przed Taranenko. Startowała także na igrzyskach olimpijskich w Salt Lake City w 2002 roku, gdzie jej najlepszym wynikiem było dziewiąte miejsce w biegu na 15 km techniką dowolną.
W 1993 roku wystartowała na mistrzostwach świata w Falun zajmując w swoim najlepszym występie 9. miejsce w biegu na 30 km stylem dowolnym. Na mistrzostwach w Thunder Bay oraz na mistrzostwach świata w Trondheim indywidualnie plasowała się poza pierwszą dziesiątką. Jej najlepszym wynikiem w tym czasie było 11. miejsce w biegu na 30 km stylem klasycznym na mistrzostwach w Norwegii. Swój największy sukces osiągnęła podczas mistrzostw świata w Ramsau w 1999 roku, gdzie wywalczyła brązowy medal w biegu pościgowym 5+10 km, ulegając jedynie zwyciężczyni Stefanii Belmondo z Włoch oraz Rosjance Ninie Gawriluk. Na tych samych mistrzostwach zajęła była piąta na dystansie 30 km, szósta w sztafecie 4x5 km oraz zajęła 7. miejsce w biegu na 5 km techniką klasyczną. Dwa lata później, na mistrzostwach świata w Lahti jej najlepszym wynikiem było 15. miejsce w biegu łączonym na 10 km. Mistrzostwa świata w Val di Fiemme w 2003 roku były ostatnimi w jej karierze. Nie osiągnęła tam jednak sukcesów plasując się poza czołową trzydziestką.
Najlepsze wyniki w Pucharze Świata osiągnęła w sezonach 1996/1997 i 1997/1998, kiedy w klasyfikacji generalnej zajmowała 9. miejsce. Tylko raz stanęła na podium zawodów Pucharu Świata, na najniższym stopniu.

</doc>
<doc id="1882464" url="https://pl.wikipedia.org/wiki?curid=1882464" title="Athyrium alpestre">
Athyrium alpestre



</doc>
<doc id="1882466" url="https://pl.wikipedia.org/wiki?curid=1882466" title="Kazimierz Marceli Mieczkowski">
Kazimierz Marceli Mieczkowski



</doc>
<doc id="1882467" url="https://pl.wikipedia.org/wiki?curid=1882467" title="Fútbol Club Tres Algarrobos">
Fútbol Club Tres Algarrobos



</doc>
<doc id="1882472" url="https://pl.wikipedia.org/wiki?curid=1882472" title="Joanna Konopińska">
Joanna Konopińska

Joanna Konopińska (ur. 1925 w Poznaniu, zm. 1996 we Wrocławiu) – polska pisarka. 
Życiorys.
Była córką Tadeusza i Stefanii Konopińskich. Miała jedną siostrę Marię.
Miejscem pracy pisarki był rodzinny dworek we wsi Panienka w gminie Jaraczewo.

</doc>
<doc id="1882474" url="https://pl.wikipedia.org/wiki?curid=1882474" title="Szekaste">
Szekaste

Szekaste, pers. شکسته (albo szekaste-je nastaligh) – odmiana pisma arabskiego wywodząca się z nastaligh, powstała jako pismo kancelaryjne używane do szybkiego pisania w języku perskim.
Powstanie szekaste związane jest z faktem iż rozpowszechnienie nastaligh w Iranie spowodowało konieczność jego szybkiego zapisu. "Szekaste-je nastaligh" ("ucięte nastaligh") (którego nazwę zazwyczaj skraca się do prostego "szekaste") pojawiło się na początku XVII wieku i różniło się od właściwego nastaligh tylko tym, że niektóre litery były ścieśnione ("szekaste", dosłownie "ucięte") zaś odosobnione litery i słowa połączone ze sobą. Te niezgodne z regułami "zwykłego" nastaligh połączenia sprawiały, iż szekaste mogło być pisane szybciej niż jakiekolwiek inne pismo. Rękopisy z tego wczesnego okresu wskazują na wpływ "szekaste taligh", bowiem chociaż ich pismo wygląda jak ścieśnione nastaligh, to posiada także cechy pisma taligh, "dlatego iż jest pisane przez skrybów którzy uczyli się pisania w taligh". Szekaste, bardziej czytelne niż taligh, stopniowo zastąpiło je jako pismo używane do sporządzania dekretów i dokumentów. Później zaczęto je także używać do przepisywania prozy i poezji.
Pierwszymi ważnymi kaligrafami piszącymi w szekaste byli Mohammad Szafi Harawi (zm. 1670-71) i Mortezagholi Chan Szamlu (zm. 1688-89). Obaj stworzyli dzieła o autentycznej artystycznej wartości, co nie zmienia faktu, że w tym wczesnym okresie szekaste nadal brakowało spójności (jest to szczególnie widoczne w twórczości Mortezagholi Chana Szamlu, który używał połączeń później uznanych za niedopuszczalne). Większość współczesnych uczonych uważa iż szekaste osiągnęła szczyt artystycznej doskonałości w twórczości Abdol Madżida Taleghaniego (zm. 1771), "który nadał pismu szczególną i ostateczną formę". Tradycja Taleghaniego była kontynuowana przez Mirzę Kuczeka Esfahaniego (zm. 1813) Gholama Rezę Esfahaniego (zm. 1886-87) i Ali Akbara Golestanego (zm. 1901). 
Dodatkowe ozdobne zawijasy sprawiły, iż szekaste stało się mało czytelne i pozostało pismem dokumentów i dekretów, "podczas gdy nastaligh zachował swoją pozycję jako najważniejszy styl kaligrafii". Potrzeba uproszczenia szekaste zaowocowała powstaniem stylu sekretarskiego ("szekaste-je tahriri"), stworzonego przez pisarzy takich jak Adib-al-Mamalek Farahani (zm. 1917) i Nezam Garrusi (zm. 1900). Styl sekretarski jest uproszczoną formą szekaste, która jest szybsza do pisania i bardziej czytelna, ale mniej artystyczna. Przez długi czas używana w Iranie w instytucjach rządowych i innych szekaste zdegenerowała się w pierwszej połowie XX wieku, ale później ponownie przyciągnęła uwagę kaligrafów. Poza Iranem szekaste była używana w niewielkim stopniu w Afganistanie i Imperium Osmańskim. Szekaste używana w Afganistanie odbiegała od perskiej normy i czasami znajdowała zastosowanie jedynie jako eksperymentalne przykłady ("tafannon").

</doc>
<doc id="1882477" url="https://pl.wikipedia.org/wiki?curid=1882477" title="Wydmy (Poznań)">
Wydmy (Poznań)

Wydmy – część Poznania o zanikającej nazwie, znajdująca się na południe od Ławicy, a dokładniej od Osiedla Bajkowego, na granicy z Laskiem Marcelińskim. 
Charakterystyka.
Część ta oznaczana jest na planach miasta, jednak od dość dawna nie funkcjonuje w świadomości mieszkańców Poznania - utożsamiana jest z Osiedlem Bajkowym lub Ławicą. 
Wydmy nie są objęte siecią MPK Poznań i leżą na uboczu od głównych szlaków komunikacyjnych. Dużą ich część zajmują piaszczyste nieużytki i łąki, co może być przyczyną powstania nazwy. Obecnie jednak, od północy i zachodu rozwija się zabudowa indywidualna związana z Osiedlem Bajkowym i Ławicą. Najważniejsza ulica przechodząca przez Wydmy to Perzycka.
Przyroda.
Rejon Wydm porasta zagrożony zanikiem zespół łąk trzęślicowych ("Selino carvifoliae-Molinietum"), towarzyszący starym rowom melioracyjnym.

</doc>
<doc id="1882478" url="https://pl.wikipedia.org/wiki?curid=1882478" title="Biuro Paszportów">
Biuro Paszportów

Biuro Paszportów MSW – jednostka organizacyjna Ministerstwa Spraw Wewnętrznych PRL, powiązana z organami bezpieczeństwa państwa. Kilkakrotnie zmieniająca nazwę, funkcjonująca jako samodzielny pion w latach 1950–1990, zajmowała się wydawaniem paszportów oraz kontrolą zagranicznych wyjazdów osób obywatelstwa polskiego.
Pion paszportów MBP.
W latach 40. sprawy paszportów należały do właściwości Ministra Administracji Publicznej. W tym czasie w strukturach wywiadu Ministerstwa Bezpieczeństwa Publicznego istniała odrębna komórka odpowiedzialna za wydawanie paszportów służbowych dla funkcjonariuszy oddelegowanych do pracy operacyjnej za granicą. Początkowo był to Referat Paszportowy Wydziału II Samodzielnego MBP, zaś po utworzeniu w lipcu 1947 r. Departamentu VII MBP zadania te przejął jego Wydział VII (paszportowo-wizowy).
W związku ze zniesieniem Ministerstwa Administracji Publicznej w połowie 1950 r. na mocy rozporządzenia Rady Ministrów z 3 czerwca 1950 r. sprawy wydawania paszportów przeszły do zakresu działania Ministra Bezpieczeństwa Publicznego. Rozkazem organizacyjnym nr 044 z 13 czerwca 1950 r. minister utworzył Biuro Paszportów Zagranicznych MBP, które powstało na bazie Wydziału Paszportowego rozwiązanego resortu oraz Wydziału VII Departamentu VII MBP. Jednostka ta funkcjonowała aż do zlikwidowania ministerstwa pod koniec 1954 r.
Pion paszportów MSW.
Po powołaniu w miejsce MBP dwóch odrębnych resortów komórka znalazła się pod kontrolą Ministra Spraw Wewnętrznych jako Biuro Paszportów Zagranicznych MSW (zgodnie z uchwałą nr 823 Rady Ministrów z 7 grudnia 1954 r. o organizacji i zakresie działania ministerstwa oraz późniejszą uchwałą nr 228 Rady Ministrów z 19 marca 1955 r. w sprawie statutu organizacyjnego MSW). 8 czerwca 1956 r. minister wydał zarządzenie, na mocy którego do wydawania paszportów w terenie zostały upoważnione organy Milicji Obywatelskiej. Od tego czasu w komendach wojewódzkich zaczęto organizować samodzielne sekcje paszportowe, które w ciągu kilku lat rozbudowano do etatów wydziałów. 1 października 1960 r. nastąpiła zmiana nazwy biura działającego od tej pory jako Biuro Paszportów MSW.
Struktura pozostawała jednostką milicyjną aż do 1 kwietnia 1964 r., gdy włączono ją w skład Służby Bezpieczeństwa. W terenie wydziały paszportów KW MO przekazano pod kontrolę zastępców komendantów wojewódzkich MO ds. bezpieczeństwa z dniem 15 lipca 1964 r. (ponadto pod koniec lat 60. odpowiednie stanowiska ds. paszportów utworzono również we wszystkich referatach ds. bezpieczeństwa / SB komend miejskich i powiatowych). Po kilku latach, ze względu na przejęcie od MO spraw związanych z wydawaniem dowodów osobistych, minister zarządzeniem organizacyjnym nr 035 z 4 kwietnia 1967 r. nadał komórce nazwę Biuro Paszportów i Dowodów Osobistych MSW (obowiązującą od 1 kwietnia 1967 r.), analogiczne przekształcenia nastąpiły również w województwach.
Kolejnej zmiany dokonano 1 stycznia 1972 r. na mocy zarządzenia organizacyjnego nr 0100 ministra z 18 grudnia 1971 r., gdy Biuro Paszportów i Dowodów Osobistych MSW przejęło część uprawnień (rejestrację cudzoziemców) rozwiązanego Zarządu Kontroli Ruchu Granicznego MSW (na szczeblu KW MO reformę wprowadzono z dniem 1 kwietnia 1972 r. zgodnie z zarządzeniem organizacyjnym nr 027 ministra z 30 marca 1972 r.). Ostatnia reorganizacja nastąpiła 1 stycznia 1975 r. po przekazaniu spraw dowodów osobistych terenowym organom administracji państwowej. Na podstawie zarządzenia organizacyjnego nr 095 ministra z 18 grudnia 1974 r. przywrócona została nazwa Biuro Paszportów MSW.
W drugiej połowie lat 70. biuro posiadało następującą strukturę (która bez większych zmian funkcjonowała do 1990 r.):
W listopadzie 1981 r., po przeprowadzeniu reformy centrali MSW, nadzór nad jednostką powierzono szefowi Służby Wywiadu i Kontrwywiadu. Stan ten przetrwał aż do likwidacji Biura Paszportów MSW i rozwiązania Służby Bezpieczeństwa (31 lipca 1990 r.).
Na początku 1990 r. terenowe jednostki Biura Paszportów MSW w urzędach spraw wewnętrznych ponownie znalazły się pod kontrolą MO. Podczas przekształcania Milicji Obywatelskiej w Policję funkcjonariusze wydziałów paszportów WUSW nie zostali objęci weryfikacją, lecz w większości podjęli służbę w wydziałach paszportów komend wojewódzkich Policji pod bezpośrednim nadzorem Ministra Spraw Wewnętrznych. Stan przejściowy zakończył się 8 kwietnia 1991 r., gdy na mocy nowych przepisów sprawy wydawania paszportów zostały przekazane wojewodom.
Kierownictwo.
Dyrektorzy Biura Paszportów (Zagranicznych) MBP / MSW:
Dyrektorzy Biura Paszportów i Dowodów Osobistych MSW:
Dyrektorzy Biura Paszportów MSW:
Bibliografia.
 

</doc>
<doc id="1882480" url="https://pl.wikipedia.org/wiki?curid=1882480" title="Dardan Berisha">
Dardan Berisha

Dardan Berisha (ur. 15 listopada 1988 w Peciu) – polski koszykarz pochodzenia kosowskiego, grający na pozycji rzucającego obrońcy, obecnie zawodnik Sigalu Prisztina.
Urodzony w Peciu (ówczesna Jugosławia), syn Polki i Kosowianina. Posiada trzy paszporty: polski, kosowski i chorwacki.
Kariera klubowa.
Treningi koszykarskie rozpoczął w 2001 w klubie ze swego rodzinnego miasta – KB Peja. W 2004 wyjechał do szkółki juniorskiej Cibony Zagrzeb. W 2006 powrócił do klubu z Peciu. W 2007 wyjechał do Hiszpanii, gdzie występował w Cáceres Ciudad del Baloncesto i CB Trujillo (na wypożyczeniu). W tym samym roku został ściągnięty przez Waltera Jeklina do tworzonej przez niego Polonii 2011 Warszawa i latach 2007–2010 był zawodnikiem tego klubu (z którym awansował, a następnie spadł z Polskiej Ligi Koszykówki). 18 maja 2010 podpisał trzyletni kontrakt z Anwilem Włocławek. W 2012 wrócił do Kosowa, podpisując kontrakt z KB Peja. Od 2013 do 2015 występował w kosowskim Sigal Prisztina. W czerwcu 2015 został zawodnikiem Cibony Zagrzeb. W październiku 2015 powrócił do klubu z Prisztiny. 16 sierpnia 2016 został graczem Polfarmexu Kutno. 20 stycznia 2017 opuścił klub, rozwiązując umowę za porozumieniem stron. 18 lutego 2017 podpisał umowę z włoskim Juvecaserta Basket. 5 lipca 2017 zawarł kolejny w swojej karierze kontrakt z Signalem Prisztina.
1 września 2018 dołączył po raz kolejny do kosowskiego Signalu Prisztina.
Kariera reprezentacyjna.
Polska.
W 2008 był zawodnikiem polskiej kadry juniorskiej U-20. 2 sierpnia 2010 roku zadebiutował w seniorskiej reprezentacji Polski, w przegranym 84:65 meczu eliminacji Mistrzostw Europy 2011 przeciwko Gruzji w Tbilisi. Po wywalczeniu awansu, wziął udział w turnieju finałowym tej imprezy, notując średnio 13,2 punktu w 5 spotkaniach (wsławił się zwłaszcza zwycięskim rzutem w końcówce przedostatniego spotkania grupowego z Turcją). W 2013 nie został powołany do kadry na Mistrzostwa Europy w Słowenii przez Dirka Bauermanna. Dwa lata później znalazł uznanie w oczach Mike'a Taylora i przygotowywał się do Mistrzostw Europy we Francji. Jednak po towarzyskim turnieju w Hamburgu, na własne życzenie, opuścił zgrupowanie, rezygnując z gry w reprezentacji Polski. Łącznie rozegrał w niej 43 oficjalne spotkania międzypaństwowe.
Kosowo.
Jako nastolatek występował w - nieuznawanej wówczas przez FIBA - juniorskiej reprezentacji Kosowa. W 2016 otrzymał powołanie do seniorskiej reprezentacji tego kraju, która od dawna starała się o uzyskanie członkostwa w FIBA. Jego gra dla Kosowa nie byłaby jednak możliwa, gdyby nie zgoda Polskiego Związku Koszykówki. Władze PZKosz. nie chciały stawać mu na drodze zwłaszcza, że tamtejsza federacja mocno nalegała na pozytywną opinię w tej kwestii.

</doc>
<doc id="1882483" url="https://pl.wikipedia.org/wiki?curid=1882483" title="Tsunami słoneczne">
Tsunami słoneczne



</doc>
<doc id="1882484" url="https://pl.wikipedia.org/wiki?curid=1882484" title="Augusto Bernardino Leguía y Salcedo">
Augusto Bernardino Leguía y Salcedo



</doc>
<doc id="1882489" url="https://pl.wikipedia.org/wiki?curid=1882489" title="Dmitrij Bunzmann">
Dmitrij Bunzmann

Dmitrij Bunzmann (ur. 21 lutego 1982 w Tekely) – niemiecki szachista pochodzenia uzbeckiego, arcymistrz od 2003 roku.
Kariera szachowa.
W 1992 r. wyjechał wraz z ojcem z Uzbekistanu do Berlina. W latach 1994–2001 wielokrotnie reprezentował Niemcy na mistrzostwach świata juniorów w różnych kategoriach wiekowych, najlepszy wynik osiągając w 1996 r. w Cala Galdanie (MŚ do 16 lat, IV m. za Gabrielem Sargissjanem, Lewonem Aronjanem i Francisco Vallejo Ponsem). Znaczący rezultat osiągnął również w 2000 r. w Erywaniu, gdzie w kategorii do 20 lat zajął VII miejsce. W 1996 i 1997 r. dwukrotnie zdobył tytuł wicemistrza Niemiec juniorów do 20 lat.
W 1998 r. podzielił I m. (wspólnie z Jirim Stockiem) w turnieju "First Saturday" (edycja FS06 GM) w Budapeszcie, wypełniając pierwszą arcymistrzowską normę. Drugą wypełnił w Bad Wiessee (1998), a trzecią podczas drużynowych mistrzostw Niemiec w sezonie 2002/2003. Do innych jego sukcesów w turniejach międzynarodowych należą m.in.:
"Uwaga: Lista sukcesów niekompletna (do uzupełnienia od 2005 roku)."
Najwyższy ranking w karierze osiągnął 1 lipca 1999 r., z wynikiem 2596 punktów dzielił wówczas 93-94. miejsce na światowej liście FIDE, jednocześnie zajmując 5. miejsce wśród niemieckich szachistów.

</doc>
<doc id="1882494" url="https://pl.wikipedia.org/wiki?curid=1882494" title="Israel Joshua Singer">
Israel Joshua Singer



</doc>
<doc id="1882497" url="https://pl.wikipedia.org/wiki?curid=1882497" title="Wybrzeże Knoxa">
Wybrzeże Knoxa

 Wybrzeże Knoxa () – wybrzeże antarktycznej Ziemi Wilkesa.
Rozciąga się między przylądkiem Cape Hordern (100°31′E), oddzielającym je od Wybrzeża Królowej Marii, a Hatch Islands (109°16′E), za którymi leży Wybrzeże Budda. Wybrzeże zostało odkryte w lutym 1840 roku przez amerykańską wyprawę "United States Exploring Expedition" pod dowództwem Charlesa Wilkesa i nazwane imieniem Samuela R. Knoxa, kapitana szkunera "Flying Fish" w tej wyprawie.

</doc>
<doc id="1882499" url="https://pl.wikipedia.org/wiki?curid=1882499" title="Emmanuel Mbola">
Emmanuel Mbola

Emmanuel Mbola (ur. 10 maja 1993 w Kabwe) – zambijski piłkarz, grający na pozycji lewego obrońcy.
Kariera klubowa.
Karierę piłkarską Mbola rozpoczął w klubie Mining Rangers. W 2008 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. Liczył sobie wówczas 15 lat. Na początku 2009 roku przeszedł do innego pierwszoligowego klubu, Zanaco FC. Grał w nim pół roku i przyczynił się do wywalczenia przez Zanaco mistrzostwa Zambii.
W maju 2009 roku Mbola został piłkarzem ormiańskiego Piunika Erywań. W lipcu stał się pierwszym zambijskim piłkarzem, który wystąpił w eliminacjach do Ligi Mistrzów. Na koniec 2009 roku wywalczył z Pjunikiem mistrzostwo Armenii oraz zdobył Puchar Armenii.
W 2010 roku przeszedł do kongijskiego TP Mazembe. W tamtym roku wygrał z nim Ligę Mistrzów i Superpuchar Afryki. W 2011 roku wywalczył z nim mistrzostwo kraju. W 2011 roku grał też w Green Buffaloes.
W lutym 2012 roku został zawodnikiem FC Porto i grał w jego rezerwach. W 2013 roku przeszedł do izraelskiego klubu Hapoel Ra’ananna.
Kariera reprezentacyjna.
W reprezentacji Zambii Mbola zadebiutował w 2008 roku i liczył sobie wówczas 15 lat. W 2010 roku został powołany do kadry na Puchar Narodów Afryki 2010, stając się drugim najmłodszym zawodnikiem w historii tego turnieju, po Shivie N’Zigou. W 2013 roku został powołany na Puchar Narodów Afryki 2013.

</doc>
<doc id="1882504" url="https://pl.wikipedia.org/wiki?curid=1882504" title="Prefektura apostolska">
Prefektura apostolska

Prefektura apostolska – typ jednostki kościelnego podziału administracyjnego, spotykany w Kościele rzymskokatolickim. Prawo kanoniczne definiuje go następująco:
Prefektura apostolska jest pierwszym krokiem w organizowaniu na danym terytorium struktury kościelnej. Kieruje nią w imieniu Papieża prefekt apostolski, który zazwyczaj nie jest biskupem (zdarzają się wyjątki od tej reguły). Następnym wyższym typem kościelnej jednostki administracyjnej jest wikariat apostolski, gdzie wikariusz apostolski zostaje podniesiony do godności biskupa tytularnego. Oba typy tworzone są na terenach misyjnych, jako kolejne etapy stabilizacji struktur kościelnych, zanim można będzie tam utworzyć normalne diecezje.
Obecnie na świecie istnieje 40 prefektur apostolskich z czego większość (29) w Chińskiej Republice Ludowej, gdzie po przejęciu władzy przez komunistów w 1949 Stolica Apostolska nie ma możliwości reorganizacji struktur kościelnych.
Lista prefektur apostolskich.
Azerbejdżan
Chiny
Etiopia
Falklandy
Kambodża
Libia
Mongolia
Rosja
Sahara Zachodnia
Wyspy Marshalla

</doc>
<doc id="1882509" url="https://pl.wikipedia.org/wiki?curid=1882509" title="Carl von Weizsäcker">
Carl von Weizsäcker



</doc>
<doc id="1882512" url="https://pl.wikipedia.org/wiki?curid=1882512" title="Pismo tulu">
Pismo tulu

Pismo tulu (tulu: "Tuḷu lipi") – pismo południowoindyjskie, w którym pierwotnie zapisywano język tulu. Wywodzi się z pisma grantha. Używane było przez braminów głównie do zapisywania tekstów Wed. Najstarszym zachowanym tekstem jest "Tulu Mahabharato" z XV w. – tłumaczenie sanskryckiej Mahabharaty na język tulu. Obecnie język tulu zapisywany jest najczęściej za pomocą alfabetu kannada.

</doc>
<doc id="1882515" url="https://pl.wikipedia.org/wiki?curid=1882515" title="WTR">
WTR



</doc>
<doc id="1882516" url="https://pl.wikipedia.org/wiki?curid=1882516" title="Lodowiec Szelfowy Wojejkowa">
Lodowiec Szelfowy Wojejkowa

Lodowiec Szelfowy Wojejkowa () – lodowiec szelfowy leżący w Antarktydzie Wschodniej, między zatoką Paulding Bay a przylądkiem Cape Goodenough na Ziemi Wilkesa. 
Lodowiec został naniesiony na mapę przez radziecką wyprawę antarktyczną w 1958 roku. Nazwany imieniem Aleksandra Wojejkowa (1842–1916) – rosyjskiego klimatologa.

</doc>
<doc id="1882517" url="https://pl.wikipedia.org/wiki?curid=1882517" title="Leszek Karwowski">
Leszek Karwowski

Leszek Karwowski (ur. 1 stycznia 1975 w Augustowie) – polski koszykarz grający na pozycji środkowego lub silnego skrzydłowego.
Życiorys.
Leszek Karwowski karierę sportową rozpoczął w Sparcie Augustów. Trenował tam jednak kajakarstwo. Jego pierwszym koszykarskim klubem był Instal Białystok. Potem, w latach 1995–2000 reprezentował barwy Pekaesu Pruszków. Z tym zespołem odniósł największe sukcesy: zdobył mistrzostwo i wicemistrzostwo Polski oraz dwukrotnie Puchar Polski. Po odejściu z Pekaesu grał krótko w Czarnych Słupsk. W latach 2000–2012 grał w Warszawie – do 2006 w Polonii, a w latach 2006–2010 w Polonii 2011. Z Polonią 2011 awansował najpierw do I ligi, a potem do ekstraklasy. Po spadku Polonii 2011 z ekstraklasy został włączony do składu drużyny AZS Politechnika Warszawska, z którą w sezonie 2010/2011 wywalczył w I lidze awans do PLK. Sezon 2011/2012 był jego trzynastym w najwyższej klasie rozgrywkowej. W 2012 zakończył karierę.
Koszykówkę uprawia również jego syn – Jakub.

</doc>
<doc id="1882521" url="https://pl.wikipedia.org/wiki?curid=1882521" title="Chrześcijaństwo w Arabii Saudyjskiej">
Chrześcijaństwo w Arabii Saudyjskiej

Chrześcijaństwo w Arabii Saudyjskiej – grupa wyznawców Jezusa Chrystusa znajdująca się na terenie Arabii Saudyjskiej.
Historia.
Część terenów współczesnej Arabii Saudyjskiej (na przykład Nadżran) była w przeszłości zamieszkiwana przez duże wspólnoty chrześcijańskie, między VII a X wiekiem, kiedy to dokonała się niemal całkowita islamizacja większości plemion arabskich. Nieliczni pozostali przy chrześcijaństwie, jak na przykład Taghlibowie, którym prorok Mahomet zezwolił na kultywowanie swej wiary w uznaniu ich pomocy w podboju Półwyspu Arabskiego. Mieli oni w zamian za ten przywilej płacić podwójny podatek. Później wielu tych, którzy nadal wyznawali chrześcijaństwo, przeniosło się do Syrii i Iraku.
Sytuacja na początku XXI wieku.
Mimo iż oficjalnie wszyscy obywatele Arabii Saudyjskiej muszą być muzułmanami, ocenia się, że żyje tam około 1 000 000 katolików. Są to głównie imigranci z Filipin, których jest tam około 1 200 000. Rząd Arabii Saudyjskiej zezwala świeckim chrześcijanom na przyjazd do kraju, ale prawo uniemożliwia im praktykowanie swojej religii oraz jej wyrażanie. Przedstawiciele chrześcijańskiego duchowieństwa nigdy nie są wpuszczani. Uroczystości religijne, jeśli już się odbywają, to tylko w prywatnych domach, w ukryciu przed władzą. Wszelkie symbole i przedmioty kultu innych religii niż islamska (krzyże, Biblie, obrazy itd.) są na terenie Arabii zakazane, a ich posiadanie podlega karze. Na terenie kraju nie funkcjonują żadne oficjalne miejsca kultu chrześcijańskiego. Cudzoziemcom wolno, po okazaniu paszportu potwierdzającego brak obywatelstwa Arabii Saudyjskiej, korzystać z kaplic chrześcijańskich istniejących na terenie ambasad.
Arabska muttawa (arab. مطوعين) zwana oficjalnie Komitetem Krzewienia Cnót i Zapobiegania Złu (w zasadzie jest to policja religijna) zajmuje się między innymi ściganiem osób, które chciałyby praktykować inną niż islam religię. Konwersja z islamu uważana jest za apostazję i przestępstwo, karane śmiercią, jeśli oskarżony nie wyprze się nowo przyjętej religii. 
Chrześcijanom nie wolno też przebywać na terenie Mekki i Medyny, świętych miast islamu. Arabia Saudyjska pozostaje jedynym krajem na świecie bez chrześcijańskiego kościoła, choć mieszka tam ponad milion chrześcijan.
Statystyka.
Dane z 2000 roku, gdy ludność Arabii Saudyjskiej wynosiła 21 607 000 mieszkańców:

</doc>
<doc id="1882522" url="https://pl.wikipedia.org/wiki?curid=1882522" title="Władimir Kozłow (bobsleista)">
Władimir Kozłow (bobsleista)

Władimir Jewgienjewicz Kozłow (ros. Владимир Евгеньевич Козлов, ur. 7 marca 1958 w Dymytrowie) – radziecki bobsleista. Dwukrotny medalista olimpijski z Calgary.
Igrzyska w 1988 były jego jedyną olimpiadą. W parze z łotewskim pilotem Jānisem Ķipursem zwyciężył w dwójkach, byli również częścią brązowej osady w czwórkach.

</doc>
<doc id="1882526" url="https://pl.wikipedia.org/wiki?curid=1882526" title="Bitwa pomiędzy U.S.S. Kearsarge i C.S.S. Alabama">
Bitwa pomiędzy U.S.S. Kearsarge i C.S.S. Alabama



</doc>
<doc id="1882527" url="https://pl.wikipedia.org/wiki?curid=1882527" title="Given Singuluma">
Given Singuluma

Given Singuluma (ur. 19 lipca 1986 w Rufunsie) – zambijski piłkarz grający na pozycji napastnika.
Kariera klubowa.
Karierę piłkarską Singuluma rozpoczął w klubie National Assembly, pochodzącego ze stolicy kraju, Lusaki. W 2006 roku został członkiem pierwszego zespołu i wtedy też zadebiutował w jego barwach w rozgrywkach zambijskiej Premier League. Po 2 latach gry w tym klubie odszedł do Bay United, grającego w południowoafrykańskiej lidze, Premier Soccer League. Piłkarzem Bay United był przez pół roku.
Na początku 2009 roku Singuluma został piłkarzem TP Mazembe z Demokratycznej Republiki Konga. W 2009 roku wywalczył z nim mistrzostwo kraju, a w listopadzie wystąpił w finałowych spotkaniach Ligi Mistrzów z nigeryjskim Heartland FC. TP Mazembe przegrało w Nigerii 1:2, a na własnym stadionie zwyciężyło 1:0 i po raz trzeci w swojej historii zdobyło Puchar Mistrzów Afryki.
Kariera reprezentacyjna.
W reprezentacji Zambii Singuluma zadebiutował w 2006 roku. W 2010 roku został powołany do kadry na Puchar Narodów Afryki 2010.

</doc>
<doc id="1882528" url="https://pl.wikipedia.org/wiki?curid=1882528" title="Gostomski (herb szlachecki)">
Gostomski (herb szlachecki)

Gostomski I – kaszubski herb szlachecki, według Przemysława Pragerta, odmiana herbu Nałęcz.
Opis herbu.
W polu czerwonym krokiew srebrna, pod którą takaż nałęczka, nad nią dwie takież podkowy w pas.
Klejnot: Między rogami jelenimi panna z rozczesanymi włosami, w szacie czerwonej, trzymająca się rogów.
Najwcześniejsze wzmianki.
Używany przez jedną z kaszubskich gałęzi Gostomskich.
Rodzina Gostomskich.
Liczna szlachta pochodząca z Gostomia w powiecie tczewskim. Kaszubskich Gostomskich uznaje się za linię Gostomskich z Mazowsza. Pierwsza wzmianka o kaszubskich Gostomskich pochodzi z 1556 (Jakusz z Gostomia), kolejne z 1571 (Adamus Gostomski, Thomas Gostomski), 1682 (Wojciech, Stanisław, Marcin Gostomscy), 1696 (Wojciech Gostomski).
Herbowni.
Gostomski bez przydomków lub z nieznanymi przydomkami. Mazowieccy Gostomscy oraz kaszubscy Gostomscy z przydomkiem Babka, używali herbu Nałęcz.
Gostomscy innych przydomków używali kilku innych herbów. Gawin-Gostomscy używali herbu Kuszaba, Jakusz-Gostomscy herbu Gostomski II zaś Kostka-Gostomscy herbu Gostomski III.

</doc>
<doc id="1882530" url="https://pl.wikipedia.org/wiki?curid=1882530" title="Juri Gilsher">
Juri Gilsher



</doc>
<doc id="1882534" url="https://pl.wikipedia.org/wiki?curid=1882534" title="Judy Tyler">
Judy Tyler

Judy Tyler (ur. 9 października 1932, zm. 4 lipca 1957) – aktorka amerykańska. Pochodziła z rodziny o tradycjach showbiznesowych. Już jako mała dziewczynka uczęszczała na lekcje tańca i aktorstwa. Jej kariera rozpoczęła się od występów w dziecięcym programie "Howdy Doody", gdzie grała księżniczkę. Niedługo potem zaczęła występować w chórze. Występy przerwała z powodu otrzymania roli w musicalu "Pipe Dream". Za rolę dostała nominację do Tony Award dla Najlepszej Aktorki Drugoplanowej. Judy stając się relatywnie znaną wykorzystała swą szansę i wyjechała do Hollywood, gdzie otrzymała dwie role w filmach:
Śmierć.
Trzy dni po zakończeniu zdjęć do filmu "Więzienny rock" wyjechała wraz ze swym mężem na wakacje. Krótko po wyjeździe, na trasie doszło do wypadku ich samochodu – mąż zmarł tego samego wieczoru, natomiast Judy zmarła rankiem następnego dnia.
Spoczywa wraz z mężem na cmentarzu Ferncliff w Hartsdale, Nowy Jork, USA. Elvis Presley, który partnerował jej w ostatniej produkcji był podobno tak załamany jej śmiercią, że nigdy nie obejrzał ich wspólnego filmu. Była dwukrotnie zamężna:

</doc>
<doc id="1882535" url="https://pl.wikipedia.org/wiki?curid=1882535" title="Zaćmienie Słońca z 15 maja 1836">
Zaćmienie Słońca z 15 maja 1836

Obrączkowe zaćmienie Słońca z 15 maja 1836 – zaćmienie widoczne w wąskim pasie od Ameryki Środkowej przez Karaiby, Ocean Atlantycki i Szkocję po Europę Środkową i Morze Kaspijskie. Swoje maksimum zaćmienie osiągnęło nad Oceanem Atlantyckim, gdzie faza centralna trwała 4 minuty 47 sekund. Zaćmienie widoczne było jako częściowe na większości obszaru Ameryki Północnej, w całej Ameryce Środkowej, w północnej części Ameryki Południowej, w Arktyce oraz w całej Europie i Afryce Północnej.
Było to ostatnie obrączkowe zaćmienie Słońca widoczne na ziemiach polskich.

</doc>
<doc id="1882536" url="https://pl.wikipedia.org/wiki?curid=1882536" title="26 Pułk Piechoty AK">
26 Pułk Piechoty AK



</doc>
<doc id="1882543" url="https://pl.wikipedia.org/wiki?curid=1882543" title="Chimik Sokal">
Chimik Sokal



</doc>
<doc id="1882544" url="https://pl.wikipedia.org/wiki?curid=1882544" title="Buh Sokal">
Buh Sokal



</doc>
<doc id="1882546" url="https://pl.wikipedia.org/wiki?curid=1882546" title="Wentorf">
Wentorf

Niemcy.
2 gminy:

</doc>
<doc id="1882548" url="https://pl.wikipedia.org/wiki?curid=1882548" title="Pałac Sapiehów w Mińsku">
Pałac Sapiehów w Mińsku

Pałac Sapiehów w Mińsku ("Dom Piotra I") – miejska siedziba magnackiej rodziny Sapiehów w Mińsku zniszczona w czasie II wojny światowej.
Siedziba położona była przy ul. Jurowskiej (obecnie część kwartału Pałacu Republiki). Dom otoczony był sadem i w swoim czasie uważany był za jeden z najlepszych w Mińsku. W czasie III wojny północnej, od 15 lutego do 13 marca 1706 mieszkał w nim car rosyjski Piotr I Wielki. W tym czasie gospodarz pałacu, Kazimierz Jan Sapieha, był kasztelanem Mińska.
Budynek był murowany i posiadał dwie kondygnacje. W pewnym momencie jego istnienia dobudowano tambur zakończony trójkątnym frontonem. W środku fasady znajdowała się klatka schodowa, zaś po obu jej stronach pomieszczenia mieszkalne. W XIX wieku zjawiła się jeszcze jedna przybudówka.
W sadzie otaczającym dom uprawiano drogie gatunki jabłoni oraz grusz, które dawały owoce w kolorze czarnym. Grusze zostały sprowadzone przez córki Kazimierza Sapiehy z Francji, a następnie rozchodowane i rozpowszechnione w Mińsku i poza nim pod nazwą „sapieżanek”.
Dom Sapiehów istniał do II wojny światowej.

</doc>
<doc id="1882552" url="https://pl.wikipedia.org/wiki?curid=1882552" title="Jean-Gaspard Debureau">
Jean-Gaspard Debureau



</doc>
<doc id="1882555" url="https://pl.wikipedia.org/wiki?curid=1882555" title="Wasilij Kandinski">
Wasilij Kandinski



</doc>
<doc id="1882563" url="https://pl.wikipedia.org/wiki?curid=1882563" title="Urząd Berkenthin">
Urząd Berkenthin

Urząd Berkenthin (niem. "Amt Berkenthin") – urząd w Niemczech w kraju związkowym Szlezwik-Holsztyn, w powiecie Herzogtum Lauenburg. Siedziba urzędu znajduje się w miejscowości Berkenthin.
W skład urzędu wchodzi jedenaście gmin:

</doc>
<doc id="1882566" url="https://pl.wikipedia.org/wiki?curid=1882566" title="Hans Bouwmeester">
Hans Bouwmeester

Hans Bouwmeester (ur. 16 września 1929 w Haarlem) – Holenderski szachista, mistrz międzynarodowy od 1954 r., arcymistrz w grze korespondencyjnej od 1981 r., autor książek o tematyce szachowej.
Kariera szachowa.
W latach 50. i 60. XX wieku należał do ścisłej czołówki holenderskich szachistów, pomiędzy 1956 a 1970 r. siedmiokrotnie reprezentując narodowe barwy na szachowych olimpiadach (w tym raz na I szachownicy). Kilkukrotnie uczestniczył w finałach indywidualnych mistrzostw Holandii, największy sukces osiągając w 1967 r., kiedy to podzielił I m. wspólnie z Hansem Ree (dogrywkę o złoty medal przegrał i ostatecznie zdobył tytuł wicemistrzowski). W 1954 r. wystąpił w rozegranym w Monachium turnieju strefowym (eliminacji mistrzostw świata), zajmując XV miejsce.
Odniósł kilka sukcesów w turniejach międzynarodowych, z których największym było dzielone I m. (wspólnie z Vasją Pircem) w turnieju w "Hoogovens" w Beverwijk w 1954 roku. Oprócz tego w 1951 r. podzielił I m. w Detmoldzie, natomiast w turniejach rozegranych w Beverwijk podzielił jeszcze drugie (1955, za Borislavem Miliciem, wspólnie z Janem Heinem Donnerem) oraz trzecie miejsce (1958, za Maxem Euwe i Janem Heinem Donnerem, wspólnie z Aleksandarem Matanoviciem i Gideonem Stahlbergiem). Od 1980 r. w turniejach klasyfikowanych przez Międzynarodową Federację Szachową startuje bardzo rzadko. W 1996 r. wystartował w mistrzostwach świata seniorów (zawodników pow. 60 roku życia), zajmując w 25. miejsce.
Znaczące sukcesy odniósł w grze korespondencyjnej, w 1981 r. otrzymując (jako piąty w historii holenderski szachista) tytuł arcymistrza. Na liście rankingowej federacji ICCF w dniu 1 stycznia 2010 r. notowany był z wynikiem 2422 punktów.
Według retrospektywnego systemu Chessmetrics najwyższy ranking osiągnął w listopadzie 1966 r., z wynikiem 2558 punktów zajmował wówczas 105. miejsce na świecie.
Jest autorem kilku książek o tematyce szachowej, wydanych w języku holenderskim.

</doc>
<doc id="1882571" url="https://pl.wikipedia.org/wiki?curid=1882571" title="Granica dżibutyjsko-somalijska">
Granica dżibutyjsko-somalijska

Granica dżibutyjsko-somaljska to granica międzypaństwowa dzieląca terytoria Dżibuti i (oficjalnie) Somalii, ciągnąca się na długości 58 km.
Granica ta de facto dzieli nie Dżibuti i Somalię, lecz Dżibuti i Somaliland, nieuznawany przez społeczność międzynarodową kraj, który oderwał się od Somalii na początku lat 90. I choć służbę na posterunku granicznym pełnią żołnierze Somalilandu, zgodnie z prawem międzynarodowym granicę tę uznaje się za granicę Somalii.
Jedyne oficjalne przejście graniczne na granicy dżibutyjsko-somalijskiej znajduje się w miejscowości Loyada. Ze względu na napięcie istniejące między Dżibuti i Somalilandem granica ta była od 1999 r. kilkukrotnie zamykana na dłuższy czas. Gdy w 2002 r. prezydentem Somalilandu został Daahir Rayaale Kaahin, pełniący wcześniej funkcję ambasadora w Dżibuti, stosunki między tym państwem a Somalilandem ociepliły się na tyle, że granica znów została otwarta.
Granica ma wcześniejsze pochodzenie. Ustalona została w 1888 roku i dzieliła ówczesne Somali Francuskie i Somali Brytyjskie.

</doc>
<doc id="1882572" url="https://pl.wikipedia.org/wiki?curid=1882572" title="Granica chińsko-kazachska">
Granica chińsko-kazachska

Granica chińsko-kazachska – granica międzypaństwowa dzieląca terytoria Chin i Kazachstanu, ciągnąca się na długości 1533 kilometrów. Przed 1991 biegła tędy granica ze Związkiem Radzieckim.

</doc>
<doc id="1882573" url="https://pl.wikipedia.org/wiki?curid=1882573" title="Harri Kirvesniemi">
Harri Kirvesniemi

Harri Tapani Kirvesniemi (ur. 10 maja 1958 w Mikkeli) – fiński biegacz narciarski, sześciokrotny medalista olimpijski i ośmiokrotny medalista mistrzostw świata.
Kariera.
Jego olimpijskim debiutem były igrzyska w Lake Placid. To właśnie tam zdobył swój pierwszy medal zajmując wraz z Perttim Teurajärvim, Mattim Pitkänenem i Juhą Mieto trzecie miejsce w sztafecie 4x10 km. Indywidualnie jego najlepszym wynikiem było 8. miejsce w biegu na 15 km stylem klasycznym. Igrzyska olimpijskie w Sarajewie były najlepszymi w jego karierze. Do brązowego medalu zdobytego wspólne z kolegami w sztafecie Harri dorzucił brązowy medal zdobyty indywidualnie na dystansie 15 km techniką klasyczną. Rozgrywane cztery lata później igrzyska w Calgary były z kolei jedynymi, z których nie przywiózł medalu. W swoim najlepszym indywidualnym występie, w biegu na 15 km stylem klasycznym zajął 8. miejsce. Na trzech kolejnych igrzyskach: w Albertville w 1992 r., w Lillehammer w 1994 r. i w Nagano w 1998 r. sztafeta fińska, której podporą był Kirvesniemi zdobywała brązowe medale. Na igrzyskach w Nagano Kirvesniemi był najstarszym członkiem reprezentacji Finlandii, a od swych kolegów ze sztafety 4x10 km był starszy o co najmniej 10 lat.
Kirvesniemi startował w sumie aż na sześciu zimowych igrzyskach olimpijskich, co jest rekordem wśród biegaczy narciarskich. Tylko troje innych biegaczy osiągnęło taki wynik: jego żona Marja-Liisa Kirvesniemi, Niemiec Jochen Behle i Estończyk Andrus Veerpalu. Harri zdobył także rekordową liczbę brązowych medali olimpijskich (sześć). Pod tym względem dorównują mu tylko rosyjski gimnastyk Aleksiej Niemow, niemiecka pływaczka Franziska van Almsick i fiński gimnastyk Heikki Savolainen. Jednakże wszyscy troje zdobywali jeszcze inne medale.
W 1982 r. zadebiutował na mistrzostwach świata biorąc udział w mistrzostwach w Oslo. Na tych mistrzostwach zdobył dwa brązowe medale: w sztafecie razem z Karim Härkönenem, Akim Karvonenem i Juhą Mieto oraz w biegu na 15 km technika dowolną. Kolejny brązowy medal zdobył na rozgrywanych w 1985 r. mistrzostwach świata w Seefeld in Tirol, gdzie zajął 3. miejsce w biegu na 30 km techniką klasyczną. Na tym samym dystansie zajął 4. miejsce podczas mistrzostw świata w Oberstdorfie. Fińska sztafeta zajęła tam 6. miejsce więc Kirvesniemi nie zdobył żadnego medalu. Mistrzostwa świata w Lahti w 1989 r. były najlepszymi w jego karierze. Wraz z Karvonenem, Karim Ristanenem i Jarim Räsänenem zdobył srebrny medal w sztafecie, ponadto został mistrzem świata na dystansie 15 km techniką klasyczną. Na mistrzostwach świata w Val di Fiemme indywidualnie jego najlepszym wynikiem było 5. miejsce w biegu na 30 km stylem klasycznym. na tych samych igrzyskach zdobył jednak brązowy medal w sztafecie. Z mistrzostw świata w Falun nie przywiózł medalu. Najbliżej podium był w sztafecie, w której razem z kolegami zajął 4. miejsce. Na mistrzostwach w Thunder Bay oraz mistrzostwach w Trondheim indywidualnie zawsze plasował się w czołowej dziesiątce, ale nie wyżej niż na piątym miejscu. W zamian za to na obu tych mistrzostwach zdobywał srebrne medale w sztafecie. Na mistrzostwach w Ramsau nie wypadł najlepiej indywidualnie plasując się poza czołową dziesiątką. Ponadto sztafeta fińska zajęła 5. miejsce, wobec czego Kirvesniemi wrócił do domu bez medalu.
W 2001 roku zamieszany był wraz z innymi kolegami z reprezentacji (Jari Isometsä, Janne Immonen, Mika Myllylä, Virpi Kuitunen i Milla Jauho) w największą aferę dopingową w historii fińskiego narciarstwa. Całej szóstce w czasie mistrzostw świata w Lahti udowodniono korzystanie z niedozwolonego preparatu HES. Wszyscy zostali zdyskwalifikowani na dwa lata. Kirvesniemi, który miał wtedy już 43 lata postanowił zakończyć karierę.
Najlepsze wyniki w Pucharze Świata osiągnął w sezonach 1981/1982 i 1983/1984, kiedy w klasyfikacji generalnej zajmował 3. miejsce. Łącznie 16 razy stawał na podium zawodów Pucharu Świata, w tym 6 razy zwyciężał.
W 1998 roku otrzymał medal Holmenkollen. Oprócz niego nagrodzeni w tym roku zostali norweski dwuboista Fred Børre Lundberg oraz dwoje rosyjskich biegaczy: Larisa Łazutina i Aleksiej Prokurorow.
Jego żona Marja-Liisa Kirvesniemi (z d. Hämäläinen) również uprawiała biegi narciarskie. Obecnie mieszkają w Kitee we wschodniej Finlandii. Kirvesniemi pracuje w fińskiej firmie Kahru produkującej odzież sportową.

</doc>
<doc id="1882578" url="https://pl.wikipedia.org/wiki?curid=1882578" title="Granica kazachsko-kirgiska">
Granica kazachsko-kirgiska

Granica kazachsko-kirgiska – granica międzypaństwowa dzieląca terytoria Kazachstanu i Kirgistanu, ciągnąca się na długości 1051 km.
Granica bierze swój początek na zachodzie w trójstyku granic Uzbekistanu, Kirgistanu i Kazachstanu (42°15'48"N 70°56'35"E) w Górach Tałaski- Ałatau, następnie biegnie w kierunku północno-wschodnim. Na południe od miasta Dżambuł, przecina rzekę Tałas, gdzie przybiera kierunek wschodni, biegnie Górami Kirgiskimi, omija wielkim łukiem Biszkek. Następnie biegnie wzdłuż rzeki Czu, górami Kungej-Ałatau, przecina wschodni kraniec zapadliska Issyk-kulskiego i dochodzi do góry Chan-Tengri (6995 m n.p.m.) oraz trójstyku granic Kazachstanu, Kirgistanu i Chin.
(42°13'9"N 80°15'4"E).

</doc>
<doc id="1882579" url="https://pl.wikipedia.org/wiki?curid=1882579" title="Kennedy Mweene">
Kennedy Mweene

Kennedy Mweene (ur. 11 grudnia 1984 w Lusace) – zambijski piłkarz grający na pozycji bramkarza. Mierzy 178 cm, waży 81 kg.
Kariera klubowa.
Karierę piłkarską Mweene rozpoczął w stolicy kraju, Lusace. Jego pierwszym klubem w karierze był zespół Lusaka Dynamos. W 2004 roku zadebiutował w jego barwach w zambijskiej Premier League. Po roku gry w tym klubie przeszedł do drużyny Kitwe United, w którym także grał przez jeden sezon.
W 2006 roku Mweene został bramkarzem Free State Stars, pochodzącego się z południowoafrykańskiego miasta Bethlehem. W 2006 roku zdobył z nim Baymed Cup, jednak spadł z Free State Stars do drugiej ligi. W 2007 roku wygrał te rozgrywki i powrócił wraz ze swoim zespołem do pierwszej ligi RPA. W sezonie 2007/2008 zdobył pierwszego gola w karierze – 9 marca 2008 w meczu z Kaizer Chiefs (1:4). W 2013 roku przeszedł do Mamelodi Sundowns. W sezonach 2013/2014, 2015/2016 oraz 2017/2018 został z nim mistrzem RPA.
Kariera reprezentacyjna.
W reprezentacji Zambii Mweene zadebiutował w 2004 roku. W 2006 roku rozegrał jeden mecz w Pucharze Narodów Afryki 2006, z Republiką Południowej Afryki (1:0). W 2008 roku został powołany przez selekcjonera Patricka Phiriego do kadry na Puchar Narodów Afryki 2008, na którym pełnił rolę pierwszego bramkarza. Rozegrał tam 3 spotkania: z Sudanem (0:3), z Kamerunem (1:5) i z Egiptem (1:1). W 2010 roku ponownie znalazł się w kadrze na Puchar Narodów Afryki. W 2012 wystąpił we wszystkich meczach swojej drużyny w PNA, a Zambia zdobyła mistrzostwo. W meczu finałowym z Wybrzeżem Kości Słoniowej wykorzystał swoją „jedenastkę” w konkursie rzutów karnych. Ostatecznie Zambia wygrała po raz pierwszy w historii Puchar Narodów Afryki. Piłkarze Zambii zadedykowali Puchar kolegom zmarłym w katastrofie lotniczej z 1993 roku. Mweene został wybrany najlepszym bramkarzem turnieju. Był także w kadrze Zambii na Puchar Narodów Afryki 2013 i Puchar Narodów Afryki 2015.

</doc>
<doc id="1882580" url="https://pl.wikipedia.org/wiki?curid=1882580" title="User Generated Content">
User Generated Content



</doc>
<doc id="1882581" url="https://pl.wikipedia.org/wiki?curid=1882581" title="Urząd Breitenfelde">
Urząd Breitenfelde

Urząd Breitenfelde () – urząd w Niemczech w kraju związkowym Szlezwik-Holsztyn, w powiecie Herzogtum Lauenburg. Siedziba urzędu znajduje się w mieście Mölln, z którym urząd tworzy od 1 stycznia 2007 r. wspólnotę administracyjną "(Verwaltungsgemeinschaft)".
W skład urzędu wchodzi jedenaście gmin:

</doc>
<doc id="1882585" url="https://pl.wikipedia.org/wiki?curid=1882585" title="Za Ukrainę!">
Za Ukrainę!

Za Ukrainę! (ukr. За Україну!) – ukraińska centroprawicowa partia polityczna.
Ugrupowanie zarejestrowano 4 maja 2000 pod nazwą Partia Ochrony Socjalnej (ukr. Партія Соціального Захисту). Założył ją Mykoła Czeczel, późniejszy deputowany IV kadencji z listy Bloku Nasza Ukraina. Partia nie prowadziła aktywniejszej działalności, po pomarańczowej rewolucji jej lider przeszedł do Ludowego Związku „Nasza Ukraina”. Ugrupowanie wystawiło własną listę w wyborach w 2006, która uzyskała około 0,05% głosów.
W 2009 partia przyjęła nową nazwę, taką samą jak frakcja posłów zorganizowana w ramach klubu deputowanych NUNS przez byłego wicepremiera Wjaczesława Kyryłenkę. Ten ostatni w grudniu tego samego roku objął stanowisko przewodniczącego partii Za Ukrainę!, w skład jej władz weszło też pięciu innych parlamentarzystów Rady Najwyższej (dotąd związanych z Ludowym Związkiem lub Ludowym Ruchem Ukrainy). W wyborach prezydenckich w 2010 odnowiona formacja wsparła ubiegającego się o reelekcję Wiktora Juszczenkę, następnie podjęła współpracę z Batkiwszczyną, a w 2014 z Frontem Ludowym.

</doc>
<doc id="1882586" url="https://pl.wikipedia.org/wiki?curid=1882586" title="Swattenbeek">
Swattenbeek



</doc>
<doc id="1882588" url="https://pl.wikipedia.org/wiki?curid=1882588" title="Kompanion Kijów">
Kompanion Kijów



</doc>
<doc id="1882590" url="https://pl.wikipedia.org/wiki?curid=1882590" title="Model Creightona">
Model Creightona

Model Creightona (, "CrMS") — metoda rozpoznawania płodności wykorzystująca objawy oceniane przez kobietę: m.in. śluz szyjkowy, wydzielinę pochwową, intensywność krwawień miesiączkowych, występowanie brudzeń i plamień okołomiesiączkowych oraz śródcyklicznych.
Obserwacje, zwane biomarkerami, zapisuje się na karcie nadając im odpowiednie symbole i kolory, czego uczą instruktorzy CrMS podczas indywidualnych szkoleń.
Od większości metod naturalnego planowania rodziny odróżnia się tym, że nie wymaga badania szyjki macicy ani pomiaru temperatury ciała. Ocena śluzu szyjkowego upodabnia Model Creightona do metody Billingsów i według twórcy systemu Thomasa W. Hilgersa jest wystandaryzowaną wersją tej metody.
Badania nad Modelem Creightona rozpoczęły się w 1976 r.

</doc>
<doc id="1882594" url="https://pl.wikipedia.org/wiki?curid=1882594" title="Hydropiekłowstąpienie">
Hydropiekłowstąpienie

Hydropiekłowstąpienie - singel Lao Che z albumu Gospel.

</doc>
<doc id="1882597" url="https://pl.wikipedia.org/wiki?curid=1882597" title="Dallia admirabilis">
Dallia admirabilis

Dallia admirabilis (z ros. dalia amguemska, dalia przedziwna, dalia mniejsza) – gatunek endemicznej słodkowodnej ryby szczupakokształtnej z rodziny muławkowatych (Umbridae), jeden z trzech przedstawicieli rodzaju "Dallia" występujący na Półwyspie Czukockim (Rosja). Jest dowodem przejściowego gatunku między dalią i muławką. Potwierdza połączenie dawniej dwóch oddzielnych rodzin, daliowatych i muławkowatych w jedną wspólną rodzinę muławkowatych.
Występowanie.
Występuje na wąskim obszarze, w niektórych jeziorach systemu wodnego rzeki Amguema (dolny i środkowy bieg) płynącej pomiędzy przylądkami Schmidta i Wankarem na Półwyspie Czukockim. Areał występowania tego gatunku jest znacznie oddalony na zachód od areału dalii ("Dallia pectoralis") występującej na pobrzeżu Czukotki i Alaski.
Opis morfologiczny.
Wierzchni skraj oczodołu nie wystaje poza wierzchni profil głowy. Oczy małe. Podłużna średnica oka mieści się 2,0-2,5 raza w międzyoczodołowym odstępie. Pysk krótki, okrągły. Otwór gębowy duży. Dolna szczęka u samic i niedużych samców nie wystaje do przodu i nie ma symfizalnego guzka (symfiza – miejsce spojenia gałęzi żuchwy); u większych samców nieznacznie wystaje i także pozbawiona jest symfizalnego guzka. Zęby na szczękach drobne, przy symfizie nie więcej niż 2 rzędy, częściej 1. Między zębami na kościach podniebiennych i lemieszu widoczny odstęp. Łuski małe, cykloidalne. Ułuszczenie głowy słabe, pokrywa łuskowa kończy się przed linią tylnych nozdrzy; nie występuje wzdłuż nadoczodołowego i skroniowego systemu kanałów sejsmo-sensorowych, na brzegu oczodołu, na dolnej szczęce, promieniach skrzelowych i łopatkach płetw piersiowych. Ciało niskie, wydłużone w przedniej części okrągłe z tyłu mocno ściśnięte po bokach i równomiernie zwężające się do ogona. Płetwy piersiowe i ogonowa szerokie, wachlarzowate, okrągłe. Płetwa grzbietowa i odbytowa przesunięte daleko do tyłu, okrągłe. Brzuszne bardzo małe, usytuowane dokładnie przed odbytem. Linia boczna słabo wykształcona (zaczątkowa). System sejsmo-sensorowych kanałów na głowie mocno zredukowany (do końca braku oddzielnych segmentów), kanałowe otworki (pory), drobne, szparkopodobne. Głowa z wierzchu i grzbiet ciemnobrązowe; policzki i głowa z dołu jaśniejsze z niedużymi, ciemnymi plamami, dolna szczęka, łuki skrzelowe, gardło jasnobrązowe bez plam. Boki ciała ciemne z licznymi ciemnymi plamami nieregularnego kształtu, brzuch jasnobrązowy pokryty drobnymi ciemnymi plamkami. Promienie płetw prawie czarne, odstępy między nimi bardziej jasne. Na piersiowych i nieparzystych płetwach rzędy ciemnych plam nieregularnej formy, na brzusznych kilka ciemnych plam (banerów).
Cechy biometryczne: D 10-15, A 12-16, P 20-31(27,0) z lewej 23-31(28,0) z prawej strony, V 3(2); wyrostków filtracyjnych 9-15(12,0); promieni skrzelowych (7)8; poprzecznych rzędów łusek tułowiowych 75-101(85,0); kręgów 40-42 w tym liczba tułowiowych 19-21, ogonowych 20-21.
Środowisko i biologia.
Biologia poznana bardzo słabo. Typowa słodkowodna, przydenna ryba stale żyjąca w rozlewiskowych jeziorach termokrasowych i morenowych (pomorenowych). Typowe środowisko i miejsce występowania według pierwszego opisu to małe jezioro termokrasowe w środkowym dorzeczu Amguemy przy jej prawym brzegu ok. 500 m na wschód od 105 kilometra trasy samochodowej Egwekinot-Iultin. W okresie rozmnażania może się przemieszczać z jednego jeziora do drugiego poprzez głębsze dopływy i strumienie z powolnym prądem. W jeziorach przebywa w ukryciu chowając się pod dużymi kamieniami, kawałkami torfu i wśród wodnej roślinności. Płytkie jeziora poniżej 3 m głębokości zasiedla głównie z licznie występującym tam cierniczkiem ("Pungitius pungitius"). Zjadane są głównie przez drapieżne golce, miętus pospolitya ("Lota lota leptura") i lipienia ("Thymallus arcticus pallasi ").
Jest bardzo wytrzymała na niedobór tlenu w wodzie, jej pęcherz pławny jest silnie ukrwiony, co umożliwia oddychanie tlenem atmosferycznym. Można przypuszczać, że zimą tak jak dalia, gdy zbiornik zamarznie aż do dna, żeby przetrwać zakopuje się w mule. Mimo odporności na niską temperaturę zdarza się, że niektóre osobniki nie przeżywają bardzo mroźnego i długiego okresu zimowego, który w tym rejonie trwa od października do maja.
Rozmnażanie.
Tarło zaczyna się w czerwcu po całkowitym rozpuszczeniu się pokrywy lodowej, gdy temperatura wody osiągnie 10-15 °C. Samce osiągają dojrzałość płciową przy długości około 7 cm i masie 3,5 g, samice przy 8 cm i masie 6,0 g. Samców w odłowach było istotnie więcej niż samic. Ikra jest składana partiami prawdopodobnie przy dnie na podwodnej przybrzeżnej roślinności i zatopionych krzewach. Płodność wynosi 162-813 (przeważnie 405) jajeczek, ikra o żółtej barwie i średnicy 1,5-1,8(1,7) mm. Wyląg przy temperaturze 10 °C około 14 dni. Ikra nie jest chroniona przez rodziców.
Odżywianie.
Niewybredna ryba jedząca wszelkie dostępne żyjące w tym środowisku organizmy. Głównie larwy komarów, jętek, chruścików i widelnic oraz skrzelonogi, mięczaki, chrząszcze wodne i wylęg ryb. Często przejawia się u nich zwyczaj kanibalizmu, zjadają własną ikrę, larwy ryb, narybek i dojrzałe ryby mniejszych rozmiarów. Rośnie powoli, osiąga długość 16 cm i masę około 50 g.
Znaczenie gospodarcze.
Nie ma znaczenia gospodarczego. Stanowi ciekawy obiekt do obserwacji i badań naukowych dla biogeografii i kriobiologów. Doskonale nadaje się do hodowli w akwarium. Czuje się dobrze w szerokim zakresie temperatur od 5-20 °C (optymalna 5-10 °C), dH do 20°, pH 5,5-8,0. Jest zdolna znieść temperaturę wody ponad 20 °C przy niskim poziomie tlenu. Woda powinna być jednak napowietrzana, filtrowana i wymieniana, do rozrodu zmiękczona. Pojemność akwarium minimum 50 l. Pokarm żywy jak dla ryb drapieżnych, młode ryby jedzą plankton. Aby nie wywołać szkód dla rodzimej ichtiofauny, nie powinno się dalii aklimatyzować poza ich zasięg występowania.
Literatura.
ПРЕСНОВОДНЫЕ РЫБЫ ЧУКОТКИ Магадан 2008 И.А.Чершнев с.77-81 (SŁODKOWODNE RYBY CZUKOTKI Magadan 2008
I.A.Cheresznew strona 77-81)

</doc>
<doc id="1882598" url="https://pl.wikipedia.org/wiki?curid=1882598" title="Sami Repo">
Sami Repo

Sami Matti Repo (ur. 8 listopada 1971 r. w Simpele) – fiński biegacz narciarski, brązowy medalista olimpijski.
Kariera.
Po raz pierwszy na arenie międzynarodowej pojawił się w 1991 roku, startując na mistrzostwach świata juniorów w Reit im Winkl. Wywalczył tam brązowy medal w biegu na 10 km techniką klasyczną, na dystansie 30 km stylem dowolnym był trzynasty, a w sztafecie zajął szóste miejsce.
Jego olimpijskim debiutem były igrzyska w Lillehammer, gdzie zajął 37. miejsce w biegu na 50 km techniką klasyczną. Swój największy sukces w karierze osiągnął podczas igrzysk olimpijskich w Nagano, gdzie fińska sztafeta 4x10 km w składzie Harri Kirvesniemi, Mika Myllylä, Sami Repo i Jari Isometsä wywalczyła brązowy medal. Indywidualnie najlepszym wynikiem Samiego na tych igrzyskach było 18. miejsce w biegu na 10 km stylem klasycznym. Startował także na igrzyskach olimpijskich w Salt Lake City, jednakże indywidualnie zajmował miejsca poza pierwszą dwudziestką, a sztafeta fińska zajęła dopiero 11. miejsce.
W 1995 r. zadebiutował na mistrzostwach świata biorąc udział w mistrzostwach w Thunder Bay. Zajął tam 43. miejsce w biegu na 50 km technika dowolną. Na mistrzostwach świata w Trondheim jego najlepszym wynikiem było 13. miejsce w biegu pościgowym 10+15 km. Podczas mistrzostw świata w Ramsau pierwszy raz na imprezie tego cyklu wziął udział w sztafecie. Finowie z Repo w składzie zajęli 5. miejsce. Indywidualnie nie prezentował się najlepiej zajmując miejsca poza czołową trzydziestką. Na mistrzostwach świata w Lahti osiągnął swoje najlepsze indywidualne wyniki zajmując 11. miejsce w biegu na 15 km techniką klasyczną oraz w biegu łączonym na 20 km. Na tych samych mistrzostwach Repo brał udział w sztafecie 4x10 km, w której wystąpili także Janne Immonen, Harri Kirvesniemi i Mika Myllylä. Finowie ukończyli rywalizację na pierwszym miejscu, zostali jednak zdyskwalifikowani za stosowanie dopingu. Z całej czwórki tylko Sami Repo nie został zawieszony. Mistrzostwa świata w Val di Fiemme w 2003 r. były ostatnimi w jego karierze. Jego najlepszym indywidualnym wynikiem na tych mistrzostwach było 25. miejsce w biegu łączonym an 20 km. Fińska sztafeta w nowym składzie: Timo Toppari, Kuisma Taipale, Teemu Kattilakoski i Sami Repo zajęła 6. miejsce.
Najlepsze wyniki w Pucharze Świata osiągnął w sezonie 1996/1997, kiedy to zajął 15. miejsce w klasyfikacji generalnej, a w klasyfikacji sprintu był dziewiąty. Łącznie 3 razy stawał na podium zawodów Pucharu Świata, ani razu nie wygrał.

</doc>
<doc id="1882599" url="https://pl.wikipedia.org/wiki?curid=1882599" title="Ryszard Ławrynowicz">
Ryszard Ławrynowicz

Ryszard Ławrynowicz (ur. 30 sierpnia 1947 w Świnoujściu) – polski samorządowiec, naczelnik gminy Kołobrzeg (1973–1987), starosta powiatu kołobrzeskiego (1998–2006). 
Życiorys.
Wykształcenie i praca zawodowa.
W 1964 roku ukończył Liceum Ogólnokształcące w Goleniowie. Ukończył studia w Wyższej Szkole Rolniczej w Szczecinie, w 1969 roku uzyskał magistra inżyniera rolnictwa. W latach 1969–1983 zatrudniony w Powiatowej Radzie Narodowej w Kołobrzegu, w wydziale rolnictwa. W 1973 roku został powołany na stanowisko kierownika Gminnej Służby Rolnej w Siemyślu. Następnie pracował jako inspektor wojewódzki w Wydziale Kultury Fizycznej i Sportu Urzędu Wojewódzkiego w Koszalinie. W 1978 roku ukończył studium podyplomowe z prawa i administracji na Uniwersytecie im. Adama Mickiewicza w Poznaniu. 
Od 1990 do 1994 sprawował funkcję prezesa Gminnej Spółdzielni „Samopomoc Chłopska”. W latach 1995–1999 był kierownikiem Urzędu Rejonowego. W 1997 roku ukończył studia podyplomowe z zastosowania informatyki na Politechnice Koszalińskiej oraz studia podyplomowe z finansów i rachunkowości. 
Działalność samorządowa.
Od 1973 do 1987 roku pełnił urząd naczelnika gminy Kołobrzeg. Od 1988 do 1990 roku był wiceprezydentem Kołobrzegu. W 1994 roku został radnym, a także członkiem zarządu miasta. W wyborach w 1998 roku został radnym powiatu kołobrzeskiego I kadencji, a 9 listopada tego samego roku także jego pierwszym starostą. W wyborach samorządowych w 2002 roku utrzymał mandat radnego powiatu, został także ponownie wybrany starostą. 27 listopada 2006 na tej funkcji zastąpił go Artur Mackiewicz. 
W wyborach w 2006 roku uzyskał reelekcję jako radny powiatu kandydując z list Lewicy i Demokratów w okręgu 2. Uzyskał 491 głosów (13,85%). Uzyskał reelekcję również w wyborach w 2010 roku, otrzymał 323 głosy (8,4%) kandydując z list Sojuszu Lewicy Demokratycznej. W 2014 roku utrzymał mandat z wynikiem 225 głosów (7,61%). W wyborach w 2018 roku bezskutecznie ubiegał się o reelekcję, otrzymał 138 głosów. 
Życie prywatne.
Jest żonaty z Kazimierą, para ma dwie córki – Agnieszkę i Justynę.

</doc>
<doc id="1882601" url="https://pl.wikipedia.org/wiki?curid=1882601" title="Antonio Tartaglia">
Antonio Tartaglia

Antonio Tartaglia (ur. 13 stycznia 1968 w Casalbordino) – włoski bobsleista. Mistrz olimpijski z Nagano.
W igrzyskach brał udział czterokrotnie. Debiutował w 1992, ostatni raz startował w 2002. Sukcesy zaczął odnosić jako członek załogi Günthera Hubera. Razem pierwszy sukces odnieśli w 1997, zdobywając na mistrzostwach świata srebrny medal. W 1998 podzielili tytuł mistrzów olimpijskich z kanadyjską dwójką Lueders-MacEachern.

</doc>
<doc id="1882602" url="https://pl.wikipedia.org/wiki?curid=1882602" title="Sonata Pastoralna">
Sonata Pastoralna

Sonata fortepianowa nr 15 D-dur op. 28 Ludwiga van Beethovena, nazywana Pastoralną, została wydana w roku 1801 i zadedykowana hrabiemu Josephowi von Sonnenfelsowi. Przydomek sonaty (co typowe w przypadku dzieł Beethovena) nie pochodzi od autora, lecz od wydawcy utworu, A. Cranza.
Części utworu.
Sonata składa się z czterech części. 
Przeciętny czas wykonania dzieła to ok. 25 minut.

</doc>
<doc id="1882603" url="https://pl.wikipedia.org/wiki?curid=1882603" title="Żegluga Bydgoska">
Żegluga Bydgoska

Żegluga Bydgoska – przedsiębiorstwo żeglugi śródlądowej w Bydgoszczy. Od 12 sierpnia 2009 r. jest jedną ze spółek Grupy Kapitałowej Odratrans S.A. we Wrocławiu (od 2012 - OT Logistics S.A.). Jest naturalnym kontynuatorem tradycji żeglugowych w Bydgoszczy, sięgających 1869 roku.
Historia.
Tradycje żeglugi śródlądowej w Bydgoszczy sięgają czasów egzystencji grodu bydgoskiego, a pierwsze wzmianki pisane o żegludze na Brdzie pochodzą z XIV wieku. W XV wieku istniał w Bydgoszczy cech szyprów, posiadające statut potwierdzony w 1487 r. przez starostę bydgoskiego Andrzeja Kościeleckiego. Bydgoszcz była jednym z nielicznych miast w Rzeczypospolitej, posiadających organizację szyprów rzecznych. Obok cechu szyprów, istniał cech sterników, którego statut zatwierdziła w 1591 r. Rada Miejska w Bydgoszczy. W końcu XVI wieku bractwo liczyło około 80 sterników i ich pomocników, zwanych pomagrami.
Okres pruski 1869-1920.
Intensywny rozwój bydgoskiego przemysłu w drugiej połowie XIX wieku i nasilający się w związku z tym ruch żeglugowy na Wiśle i Brdzie zrodził potrzebę zorganizowania przedsiębiorstwa które byłoby w stanie przejąć transporty od istniejącej tu od 1870 r. żeglugi holowniczej. Dochodził do tego również spław drewna oraz przeładunek i składowanie towarów w portach nad Wisłą, Brdą i Kanałem Bydgoskim.
Pierwszą w Bydgoszczy firmę dysponującą nowoczesnymi holownikami i barkami otworzył 3 czerwca 1869 roku bankier A. Aronson. Od 20 stycznia 1883 roku spółka nazywała się „"Bromberger Schleppschiffahrt F.W. Bumke"” (Bydgoska Żegluga Holownicza F.W. Bumke). Od 29 sierpnia 1891 roku firma zmieniła nazwę na „"Bromberger Schleppschiffahrt Aktien Gesellschaft"” (Bydgoskie Towarzystwo Żeglugi Holowniczej Spółka Akcyjna). Jej udziałowcami byli: bankier i radca komercjalny Louis Aronsohn, radcy miejscy: Heinrich Dietz, Fritz Kleindienst, Karl Wenzel i Emil Werckmeister oraz gmina Bydgoszcz.
Firma przejęła od spółki F.W. Bumkego koncesję na prowadzenie holowniczej żeglugi łańcuchowej na Brdzie, od jej ujścia do Wisły do śluzy miejskiej, dwa holowniki łańcuchowe, śrubową łódź parową „Victor”, fabrykę maszyn w Zimnych Wodach oraz posiadłość w Czersku Polskim wraz z gorzelnią.
Siedzibą spółki przez cały okres istnienia była Bydgoszcz, a jej dyrekcja mieściła się w tzw. „pałacyku Lloyda”, położonym nad Brdą.
Funkcje przewodniczących Rady Nadzorczej spółki pełnili w okresie pruskim kolejni nadburmistrzowie Bydgoszczy, m.in.: Hugo Braesicke, Alfred Knobloch, Paul Mitzlaff oraz radca miejski Heinrich Dietz. Wiceprzewodniczącym był przez wiele lat Louis Aronsohn, zaś wśród członków znajdowało się wielu znanych w Bydgoszczy i regionie niemieckich kupców, fabrykantów i bankierów.
Spółka nabyła parcele w podbydgoskich gminach (dziś dzielnice Bydgoszczy): Zimne Wody i Kapuściska jak również folwark Siernieczek oraz młyn i cegielnię w Czersku Polskim. Przejęła również prawa i obowiązki Gminy Miejskiej Bydgoszcz, wynikające z zawartej przez nią umowy z pruskim Skarbem Państwa. Według umowy państwo pruskie było zobowiązane do poprawy stanu dróg wodnych między Wisłą a Odrą, wykonania przekopu w łuku dolnej Brdy i do odstąpienia spółce obu martwych ramion rzeki w Zimnych Wodach. W zamian przedsiębiorstwo żeglugowe miało założyć na lewym brzegu Brdy port przeładunkowy i wyposażyć go we wszystkie niezbędne urządzenia.
W 1891 r. Bydgoskie Towarzystwo Żeglugi Holowniczej uruchomiło fabrykę maszyn i stocznię w Zimnych Wodach. Fabryka maszyn produkowała m.in. kotły parowe, żurawie, konstrukcje stalowe i łańcuchy holownicze. Sztandarowym produktem fabryki były urządzenia wyposażenia gorzelni, które do 1918 r. sprzedano dla przeszło tysiąca zakładów w Niemczech i za granicą. W miejscowej stoczni budowano parowce, berlinki i inne statki rzeczne konstrukcji drewnianej, stalowej lub kombinowanej oraz dokonywano remontów taboru pływającego. W 1892 r. uruchomiono cegielnię parową oraz tartak w Czersku Polskim, który na początku XX w. przerabiał 30 tys. m³ drewna. Drugi, większy (55 tys. m³ drewna) tartak należący do Towarzystwa znajdował się na Siernieczku i zbudowany został w 1899 r. Oba tartaki posiadały bocznice kolejowe. Kolejnym zakładem należącym do spółki żeglugowej była gorzelnia parowa w Czersku Polskim. Spółka posiadała także gospodarstwa rolne: folwarki w Siernieczku, dwa w Zimnych Wodach oraz centralne gospodarstwo w Ściersku.
W 1897 r. rząd pruski zatwierdził opracowany przez spółkę projekt portu rzecznego w Zimnych Wodach. W tym samym roku Urząd Budownictwa Wodnego w Bydgoszczy wykonał przekop dużego meandru Brdy zmieniający dotychczasowy kierunek rzeki, zaś Towarzystwo przez nowo powstałą wyspę przeprowadziło drogę (dziś: ul. Sporna) z dwoma stalowymi mostami, łączącą ul. Fordońską z ul. Toruńską. Starorzecze Brdy przeznaczono na basen portowy. Budowę portu rzecznego przeprowadzono w latach 1897-1904. Powstały wtedy m.in.: kolej dojazdowa, bocznice, place składowe, magazyny do przeładunku towarów z barek do wagonów kolejowych oraz żurawie parowe.
Na początku XX w. zdolność przeładunkowa portu sięgała 2 tys. wagonów rocznie.
W pierwszym dziesięcioleciu XX wieku Bydgoskie Towarzystwo Żeglugi Holowniczej zbudowało osiedle mieszkań dla robotników w Zimnych Wodach i Czersku Polskim, a w pobliżu portu i fabryki maszyn – restaurację (1905 r.) Przedsiębiorstwo posiadało również własną Kasę Chorych, które zapewniało świadczenia socjalne swoim pracownikom.
W latach 1905-1920 spółka rozwinęła działalność spedycyjną, przejmując żeglugę towarową między Gdańskiem a Bydgoszczą oraz innymi miejscowościami położonymi nad Wisłą (aż do Torunia). Do 1919 r. powstały: filia w Gdańsku oraz przedstawicielstwa dla ekspedycji towarów w Tczewie, Gniewie, Korzeniewie, Nowem nad Wisłą i Świeciu.
Powstanie i działalność Bydgoskiego Towarzystwa Żeglugi Holowniczej wpłynęło bardzo korzystnie na ożywienie bydgoskiego przemysłu i handlu oraz rozwoju wschodniej dzielnicy składowo-przemysłowej (dziś dzielnice: Bydgoszcz Wschód, Zimne Wody, Siernieczek, Brdyujście).
Okres międzywojenny 1920-1939.
Nowy okres w historii przedsiębiorstwa rozpoczął się wraz z przejęciem Bydgoszczy przez władzę polską 19 stycznia 1920 r. Firmę częściowo spolonizowano poprzez zmianę nazwy na „"Lloyd Bydgoski, Bromberger Schleppschiffahrt, Towarzystwo Akcyjne"” oraz wprowadzenie Polaków do zarządu spółki.
Sytuacja przedsiębiorstwa w latach 1920-1925 r. była trudna, z powodu głębokich zmian gospodarczych związanych ze zmianą granic politycznych, odejścia części pracowników narodowości niemieckiej, zmniejszenia spławu drewna i ruchu żeglugowego na drodze wodnej Wisła-Odra. Niewiele zleceń otrzymywał port przeładunkowy Lloyda, gorzelnia oraz tartaki, natomiast nie brakowało zleceń dla stoczni, cegielni oraz fabryki maszyn. Następne lata charakteryzowały gwałtowne wahania koniunktury na drewno oraz wzrost znaczenia transportu na Wiśle, kosztem Kanału Bydgoskiego, co nie było korzystne dla obrotów portu rzecznego.
W latach 1923-1930 prezesem Rady Nadzorczej firmy został prezydent Bydgoszczy Bernard Śliwiński. Jego wsparcie i interwencje pomogły firmie przetrwać trudne lata inflacji, wojny celnej z Niemcami i zmiennej koniunktury gospodarczej. 30 maja 1931 r. akcjonariusze podjęli uchwałę o zmianie nazwy firmy na: „"Lloyd Bydgoski Towarzystwo Akcyjne"”. W tym samym roku miasto Bydgoszcz stało się większościowym udziałowcem firmy. Pozostałymi udziałowcami były: spółka żeglugowa Lloyd Polski (16%), Karbid Wielkopolski (11%) i spółka David Francke &amp; Söhne z Berlina (6%). W 1933 r. prezesem Rady Nadzorczej Lloyda został ostatni prezydent przedwojennej Bydgoszczy Leon Barciszewski.
Korzystna koniunktura gospodarcza dla firmy rozpoczęła się od 1926 r. Lloyd utrzymywał stały ruch holowniczy z Gdańska do Warszawy, przewożąc towary kolonialne (ryż, ekstrakty garbarskie), a w drodze powrotnej – z Płocka, Włocławka i innych miejscowości – zboże dla Gdańska. W 1926 r. w porcie przeładunkowym Lloyda przeładowano, a następnie przewieziono do Gdańska 62 tys. ton węgla. W tym roku uruchomiono również oddział firmy w Warszawie, a kilka lat później agenturę w Poznaniu.
W 1928 r. Lloyd sprzedał miastu Bydgoszczy ulicę Sporną, dwa żelazne mosty oraz pola irygacyjne położone w Kapuściskach Wielkich i Czersku Polskim.
Sytuacja przedsiębiorstwa w latach wielkiego kryzysu (1931-1933) była bardzo trudna. Lloyd zmuszony był zrezygnować z wielu inwestycji i zamierzonych przedsięwzięć gospodarczych oraz ograniczyć produkcję swoich zakładów przemysłowych. Skutkiem trudności gospodarczych była sprzedaż tartaku i gorzelni w Czersku Polskim oraz dzierżawa cegielni i gospodarstw rolnych należących do przedsiębiorstwa.
Od 1934 r. mimo polepszenia koniunktury i wzrostu żeglugi towarowej, ogólna kondycja spółki nie poprawiła się, gdyż zyski trzeba było przeznaczyć na częściowe pokrycie strat z lat ubiegłych, uregulowanie odsetek zaległych podatków i świadczeń socjalnych.
Lloyd Bydgoski w 1934 r. dysponował 19 statkami i 17 barkami. Miał swe oddziały w Warszawie, Gdańsku i Włocławku. Jego statki pływały zarówno po Brdzie i Kanale Bydgoskim, jak również po Wiśle. W przededniu wybuchu II wojny światowej „Lloyd Bydgoski” posiadał 15 statków holowniczych o sile 2545 KM i 1 statek parowy, pilotowy o sile 90 KM, 1 statek morski o sile 125 KM – razem 2760 KM, oraz 17 barek o pojemności 6324 ton. Dla zaspokojenia potrzeb zleceniodawców „Lloyd” angażował dodatkowo do przewozu towarów – szyprów posiadających własne barki.
Oprócz transportu towarowego Lloyd prowadził również transport pasażerski na Brdzie i Wiśle. W niedziele i święta holowniki parowe wykorzystywano jako statki spacerowe.
Przewozy Lloyda Bydgoskiego w latach 1934-1938:
W dwudziestoleciu międzywojennym firma należała do największych przedsiębiorstw żeglugowych w Polsce, mimo permanentnych trudności finansowych, z jakimi borykała się przez cały ten okres. W warunkach kryzysu i chwiejnej koniunktury gospodarczej spółka potrafiła się rozwinąć, nie zapominając jednocześnie o interesach miasta i regionu.
Okres okupacji niemieckiej 1939–1945.
Po wybuchu II wojny światowej i zajęciu Bydgoszczy przez Wehrmacht, majątek firmy został skonfiskowany przez niemiecki Główny Urząd Powierniczy – Wschód. Wprowadzono zarząd komisaryczny, który zawieszono 3 września 1942 r. Głównym udziałowcem Towarzystwa w okresie okupacji była firma „"Preussische Bergwerks- und Hütten Aktiengesellschaft"” z Berlina. Powrócono do pierwotnej nazwy przedsiębiorstwa z czasów pruskich, tj. „"Bromberger Schleppschiffahrt Aktiengesellschat"”. W Radzie Nadzorczej zasiedli wyłącznie Niemcy. Spółka miała swoje oddziały w Warszawie, Poznaniu i Gdańsku, a jej agentury znajdowały się w Grudziądzu, Płocku i Włocławku, a przedstawicielstwa m.in. w Nakle, Czarnkowie, Ujściu, Gorzowie Wielkopolskim i Międzychodzie.
W nowej sytuacji politycznej zmienił się kierunek i zasięg ekonomicznego oddziaływania firmy. Niemcy powrócili do osi równoleżnikowej, która już w ramach państwa pruskiego, doskonale zdała egzamin. Dla usprawnienia ruchu statków w tym kierunku opracowali projekt budowy kanału lateralnego dla statków o nośności 1000 ton, który miał przebiegać po północnej stronie Brdy, od Osowej Góry do Fordonu.
Niemieckie barki motorowe kursowały przez Kanał Bydgoski i Wisłę z Rzeszy do Prus Wschodnich przewożąc węgiel i inne towary masowe. Żegluga była bardzo intensywna z uwagi na wykorzystanie możliwości przewozowych kolei przez Wehrmacht. W warunkach narzuconych przez wojnę firma działała niemal do jej zakończenia, wspierając wysiłek wojenny III Rzeszy.
Okres powojenny 1945–1990.
Po wyzwoleniu Bydgoszczy spod okupacji niemieckiej firma przeszła w polskie ręce.
Na mocy rozporządzenia ministra komunikacji z 7 marca 1945 r. ustanowiono nad firmą przymusowy zarząd państwowy. Wskutek działań wojennych zostało zniszczonych 6 statków, 9 barek, a statek morski wywieziony w głąb Niemiec. W 1945 roku zdatnych do użytku było tylko 8 statków holowniczych o sile 1470 KM oraz 8 barek o pojemności 2974 ton. Obok zniszczeń taboru zostały spalone nieruchomości i magazyny w oddziałach „Lloyda” w Warszawie i Gdańsku. Mimo strat wojennych przedsiębiorstwo było drugim co do wielkości przedsiębiorstwem transportu wodnego w kraju.
W 1947 r. Okręgowy Urząd Likwidacyjny przekazał spółkę wraz z całym majątkiem w zarząd i użytkowanie miastu Bydgoszczy. 13 lutego 1948 r. „Lloyd Bydgoski” został upaństwowiony na mocy orzeczenia Ministra Komunikacji. Z dniem 1 marca 1951 r. załogi pływające barek prywatnych zaliczono w poczet stałych pracowników przedsiębiorstwa.
W przeciwieństwie do czasów międzywojnia, kiedy Lloyd Bydgoski był przedsiębiorstwem wielozakładowym, po 1945 r. przedsiębiorstwo skupiło się na działalności związanej z żeglugą, pozbywając się innych składników majątku. Cegielnia w 1951 r. została przekazana Zjednoczeniu Ceramiki Budowlanej, a gospodarstwa rolne początkowo prywatnym dzierżawcom, a w 1950 r. Państwowym Gospodarstwom Rolnym
W latach 50. XX w. firma przeżywała okres zmian organizacyjnych, zmieniały się również jej nazwy. Do końca 1951 roku firma była Ekspozyturą Żeglugi na Wiśle w Warszawie, podobnie jak Ekspozytury w Gdańsku, Krakowie i Giżycku. Od 1 stycznia 1952 r. Ekspozytura Żeglugi na Wiśle w Bydgoszczy uzyskała uprawnienia zakładu na pełnym wewnętrznym rozrachunku gospodarczym z własną księgowością i bilansami. Ekspozyturze Bydgoskiej podlegały Bazy Remontowe w Bydgoszczy i Chełmnie, Ekspozytura Gdańska, Port Handlowy Poznań i Ekspozytury kl. II w Toruniu, Grudziądzu, Tczewie i Gorzowie Wielkopolskim. W tym czasie przedsiębiorstwo działało pod nazwą „"Żegluga Śródlądowa"”, a następnie „"Żegluga na Wiśle"”. W 1954 r. nastąpiła reorganizacja przedsiębiorstwa, przyjęto nazwę „"Bydgoska Żegluga na Wiśle"” i zostało ono podporządkowane bezpośrednio Ministerstwu Żeglugi. Następnie przedsiębiorstwo uzyskało organizacyjną podległość Zjednoczeniu Żeglugi Śródlądowej i Stoczni Rzecznych. Ponieważ przedsiębiorstwo rozszerzało działalność na wszystkie drogi wodne, nie tylko na Wisłę, w roku 1962 zmieniono nazwę na „Żeglugę Bydgoską”.
Następnie struktura organizacyjna „Żeglugi Bydgoskiej” ustabilizowała się w sposób następujący:
Zasięg pływania floty Żeglugi Bydgoskiej obejmował głównie dolną Wisłę od Płocka do Gdańska, drogę wodną Wisła-Odra, Kanał Górnonotecki, Wartę od Lubonia do ujścia rzeki oraz rzekę Odrę i drogi wodne Europy Zachodniej (Niemcy, Belgia, Holandia, Francja, Szwajcaria, Luksemburg).
W latach 1945-1955 przedsiębiorstwo dysponowało taborem pływającym, wyprodukowanym w większości przed I wojną światową. Były to głównie jednostki o napędzie parowym i barki konstrukcji drewnianej. Pierwsza modernizacja taboru pływającego nastąpiła w 1955 r., kiedy pozyskano 2 holowniki spalinowe.
W latach 60. i 70. XX w. dokonano remontu kapitalnego taboru barkowego oraz pozyskano około 100 nowych jednostek: barek motorowych BM-500, holowników BN-300, holowników HR-150 (Krakowiaki), pchaczy typu Łoś, Tur, Bizon, bunkierek pływających, zbiornikowców śródlądowych ZP-1130, barek pchaczy typu BP-38P, BP-300, BPP-400, BP-500, statków pasażerskich typu SP-150. Te ostatnie: „Ondyna” dla Bydgoszczy, „Dziwożona” dla Poznania i „Wodnik” dla Torunia w 1972 przewiozły 120 tys. pasażerów.
Od lat 60. XX w. Żegluga Bydgoska prowadziła szkolenia kapitanów żeglugi śródlądowej i mechaników. W latach 1960-1976 przeszkolono ponad 2800 osób w 5 kierunkach: marynarza, bosmana, sternika, porucznika i kapitana żeglugi śródlądowej.
W latach 50. XX wieku w przewozach największą pozycję stanowiła radziecka ruda żelaza przeładowywana z wagonów w portach: Bydgoszczy i Poznania dla huty w Szczecinie. Stamtąd barki wracały z cegłą rozbiórkową i drewnem opałowym, przeznaczonym dla Warszawy. Część barek otwartych uczestniczyła w przewozach na Warcie oraz na dolnej Wiśle. Głównymi towarami, jakie transportowano w przewozach kolejowo-wodnych były: cement, zboże, buraki cukrowe, cukier, konopie, faszyna, ziemniaki i inne. Pod koniec lat 50. XX w. Żegluga Bydgoska przewoziła 200 tys. ton towarów rocznie.
W latach 60. XX w. przewożono cukier polski, eksportowany przez porty morskie w Gdańsku i Gdyni, importowany cukier kubański, sodę, zboże, mąkę, ryż, bawełnę, ziarno kakaowe, meble, konopie, rowery i inne towary drobnicowe. W 1963 r. zapoczątkowano przewozy zagraniczne do państw Europy Zachodniej. W okresie 1965-1970 pierwszeństwo w przewozach zagranicznych należało do statków polskich płynących do RFN, a następnie do Holandii, Belgii i Luksemburga. Przewożono 20 różnych gatunków towarów. W okresie zimowym, gdy polskie rzeki były skute lodami, przeciętnie 40-50 jednostek Żeglugi Bydgoskiej pracowało na Renie przewożąc towary między portami niemieckimi.
W latach 70. XX w. Żegluga Bydgoska przestawiła się na przewozy masowe, które w 1977 r. osiągnęły 95% przewożonej masy towarowej. W przewozach krajowych dominowały: kruszywa budowlane, wydobywane z Wisły i przewożone na potrzeby budownictwa do portu rzecznego w Bydgoszczy oraz do Malborka, nawozy sztuczne transportowane z Polic do Krzyża i Ujścia, kamień wapienny z Barcina do Bydgoszczy, węgiel i rudę żelaza z portów morskich Szczecin-Świnoujście na Dolny Śląsk i odwrotnie. W drugiej połowie lat 70. uruchomiono regularne przewozy oleju opałowego ze Szczecina do Berlina Zachodniego. Żegluga wyspecjalizowała się również w przewozach różnych maszyn i urządzeń wielkogabarytowych o dużym ciężarze.
Oprócz żeglugi towarowej i pasażerskiej, ważną rolę w działalności Żeglugi odgrywały trzy bazy remontowe (Czarnków, Chełmno i Bydgoszcz) oraz porty przeładunkowe. W latach 1973-1974 wyremontowano port rzeczny w Bydgoszczy, dzięki czemu jego przeładunki sięgały w latach 70. 200 tys. ton towarów. Zmodernizowano również port rzeczny w Poznaniu, Ujściu, Krzyżu i Kostrzynie.
Przewozy Żeglugi Bydgoskiej w latach 1955-1981:
Znaczne pogorszenie kondycji gospodarczej przedsiębiorstwa nastąpiło w latach 80. XX w., które okazały się czasem stagnacji, dekapitalizacji majątku, wstrzymania inwestycji. O ile w 1980 r. Żegluga Bydgoska przewiozła ponad 3 mln ton różnych ładunków, to w 1981 r. w wyniku zahamowania inwestycji budowlanych, wstrzymania przewozu kruszywa i wyeliminowania żeglugi śródlądowej z przewozu węgla kamiennego, firmie groziło bankructwo. Znaczne spadki przeładunków zanotowano również w portach rzecznych, należących do Żeglugi Bydgoskiej. W 1982 r. Żegluga Bydgoska zatrudniała 800 pracowników oraz flotyllę 250 jednostek. Przewieziono 1,6 mln ton towarów, z tego połowę za granicą.
W latach 80. XX w. przemieszczono część taboru na Odrę i trasę Szczecin – Świnoujście oraz w większym zakresie podjęto przewozy za granicą.
Przedsiębiorstwo zostało zmuszone do szukania zleceń na przewozy między portami Europy Zachodniej a także na drogach wodnych NRD. Podejmowano również przewozy eksportowe i importowe, głównie do Niemiec, Belgii i Holandii. W latach 90. przewozy zagraniczne stanowiły już 80-90% wszystkich przewozów towarowych.
Historia najnowsza 1990-2010.
30 listopada 1995 r. Żegluga Bydgoska została przekształcona w spółkę akcyjną. Połowę udziałów posiadały Narodowe Fundusze Inwestycyjne, 25% Skarb Państwa, 15% pracownicy, a pozostałe udziały – inwestorzy prywatni. W 1998 r. spółkę objął Powszechny Program Prywatyzacji przedsiębiorstw państwowych.
Żegluga Bydgoska w 2000 r. była jednym z dwu największych armatorów śródlądowych w Polsce. Przewiozła 1.686 tys. ton ładunków, w tym 1.168 tys. ton to ładunki zagraniczne. W skład Spółki wchodziły – porty handlowe w Bydgoszczy, Malborku, Kostrzynie, Poznaniu, Ujściu oraz bazy remontowe w Bydgoszczy, Czarnkowie i Chełmnie wydzierżawione spółce Stocznie Śródlądowe Żeglugi Bydgoskiej Sp. z o.o., w której Żegluga Bydgoska posiadała 94% udziałów. W eksploatacji posiadała 46 barek motorowych o łącznym tonażu 22.028 tw, 64 barki pchane (31.575 tw), 30 pchaczy (8.492 KW), 2 holowniki (363 KW) i 6 pontonów.
W 2003 r. NFI S.A. podpisał umowę sprzedaży pakietu akcji Żeglugi Bydgoskiej firmie Izo-Erg z Gliwic. Powstała Grupa Kapitałowa Izo-Erg-Odratrans-Żegluga Bydgoska. Po rocznej współpracy, w grudniu 2004 r. Odratrans S.A. przejął pakiet kontrolny w spółce Żegluga Bydgoska S.A. będącej jej głównym krajowym konkurentem.
12 sierpnia 2009 r. spółka Żegluga Bydgoska – Odratrans S.A została w całości wchłonięta wraz z całym majątkiem przez spółkę Odratrans S.A., która zlikwidowała bydgoską spółkę, a majątek wyprzedała. Przetrwała jedynie część majątku, która wcześniej znajdowała się w posiadaniu spółki Porty Żeglugi Bydgoskiej Sp. z o.o. z siedzibą w Bydgoszczy i stanowiła zaplecze transportowo spedycyjne dla jej właściciela, spółki Odratrans S.A.
W 2010 r. w wyniku przejęć innych firm żeglugowych w Polsce i Europie Zachodniej Odratrans S.A. stała się podmiotem posiadającym jedną z większych flot w Unii Europejskiej (prawie 1000 jednostek).
Współczesność.
W 2010 r. w Bydgoszczy istnieje przedsiębiorstwo Żegluga Bydgoska sp. z o.o., które jest sukcesorem spółki Żegluga Bydgoska – Odratrans S.A. przejętej 12 sierpnia 2009 r. w całości przez Odratrans S.A. we Wrocławiu (od 2012 Odratrans działa jako OT Logistics).
Żegluga Bydgoska Sp. z o.o. zgodnie z przyjętym w Grupie Kapitałowej podziałem działa na Wiśle i w portach Trójmiasta. Jest właścicielem ponad 40 jednostek, na które składają się pontony, barki i pchacze. Podstawowym źródłem dochodów spółki jest sprzedaż na lokalnych rynkach w Bydgoszczy, Chełmnie, Kwidzynie i Malborku kruszyw pozyskiwanych z Wisły (500 tys. ton w 2008 r.) Świadczy również usługi przewozowe dotyczące ładunków ponadgabarytowych na Wiśle oraz usługi hydrotechniczne. Spółka świadczy również na rzecz miasta Bydgoszczy usługi w zakresie eksploatacji tramwaju wodnego kursującego po Brdzie.

</doc>
<doc id="1882604" url="https://pl.wikipedia.org/wiki?curid=1882604" title="Diagnostyka prenatalna">
Diagnostyka prenatalna



</doc>
<doc id="1882605" url="https://pl.wikipedia.org/wiki?curid=1882605" title="Tomasz Pasikowski">
Tomasz Pasikowski

Tomasz Zenon Pasikowski (ur. 1 stycznia 1959 w Grudziądzu) – polski menedżer, ekonomista, samorządowiec i urzędnik państwowy, wiceprezydent (1990–1994) i prezydent (1995–1998) Grudziądza, członek Zarządu Narodowego Banku Polskiego (2001–2007), prezes Przewozów Regionalnych (2014–2016).
Życiorys.
Ukończył studia ekonomiczne (1984) oraz prawnicze (1989) na Uniwersytecie Gdańskim. Został członkiem Towarzystwa Ekonomistów Polskich. W latach 1990–1994 sprawował funkcję wiceprezydenta Grudziądza, następnie od 1995 do 1998 prezydenta tego miasta z ramienia Unii Wolności. W 1993 bez powodzenia kandydował do Sejmu z listy Unii Demokratycznej. Zasiadał również w radzie miejskiej. W latach 1998–2001 pracował na stanowisku dyrektora generalnego Ministerstwa Finansów. Od 2001 do 2007 zasiadał w Zarządzie Narodowego Banku Polskiego.
W latach 2007–2014 był dyrektorem zarządzającym BRE Banku, a w 2014 doradcą zarządu mBanku. Członek rad nadzorczych, m.in. Narodowego Funduszu Inwestycyjnego Zachodni, Krajowej Izby Rozliczeniowej, PL.2012+ i innych. W latach 2007–2013 był członkiem rady Forum Obywatelskiego Rozwoju.
W 2014 powołany na stanowisko prezesa zarządu i dyrektora generalnego Przewozów Regionalnych. 10 marca 2016 złożył rezygnację z pełnienia tych funkcji w Przewozach Regionalnych. W marcu 2017 został prezesem TARR Centrum Innowacyjności. W grudniu 2019 powołany do zarządu Miejskich Wodociągów i Oczyszczalni w Grudziądzu, od stycznia 2020 jako prezes zarządu tego przedsiębiorstwa.
Odznaczenia.
W 2006 otrzymał odznakę honorową „Za zasługi dla bankowości Rzeczypospolitej Polskiej”.

</doc>
<doc id="1882609" url="https://pl.wikipedia.org/wiki?curid=1882609" title="Sufeci">
Sufeci

Sufeci (, fenickie "špt") – rodzaj urzędników fenickich, w Kartaginie i innych miastach fenickich na wybrzeżu Morza Śródziemnego najwyżsi urzędnicy państwowi. Ze względu na niedostatek źródeł i ich niejasność rzeczywiste funkcje i znaczenie sufetów nie są całkowicie zrozumiałe.
W języku fenickim słowo to oznacza po prostu "sędziego". Miasta Fenicji były początkowo monarchiami, władza królewska ograniczona była jednak znacznie przez oligarchów. Oligarchowie ci tworzyli rodzaj "rady starszych", "senatu" lub "rady państwa". Funkcja ta jest w pewien sposób zbliżona do izraelickich sędziów ( i fenickie "špt" mają zresztą zbieżną etymologię). Znana jest zwłaszcza z dziejów Tyru i Kartaginy.
O administracji kolonii fenickich na zachodzie w pierwszych wiekach ich istnienia nie wiadomo niemal nic. Pochodzenie funkcji sufety nie jest dla nich wyjaśnione: część historyków wywodzi ich od fenickich "sędziów", część uznaje tę funkcję za późniejszą. Ze źródeł wynika, że od VI wieku p.n.e. z pewnością jednak funkcjonowały dwie instytucje wybieralne, jakimi były senat i zgromadzenie ludowe.
Od V stulecia p.n.e. dla Kartaginy i innych miast fenickich poświadczona jest republikańska forma rządów, na których czele stali sufeci. Był to urząd kolegialny, sprawowany przez dwóch urzędników wybieranych na okres jednego roku (przypuszczalnie mogli być wybierani powtórnie). Posiadali oni najwyższy zakres władzy wykonawczej, a także znaczne uprawnienia prawodawcze i sądownicze. Przewodzili też fenickiemu zgromadzeniu ludowemu i senatowi; najpewniej nie pełnili jednak funkcji dowódczych powierzanych doświadczonym wojskowym wybieranym bezpośrednio przez obywateli. Spory pomiędzy nimi a senatem rozstrzygało zgromadzenie obywatelskie. 
Znany z Kartaginy ustrój polityczny istniał prawdopodobnie też w innych fenickich koloniach na zachodzie, o których wiadomości są jednak zbyt skąpe. Niewątpliwie jednak sama instytucja sufetów istniała również tam – i to jeszcze w czasach rzymskich. 

</doc>
<doc id="1882610" url="https://pl.wikipedia.org/wiki?curid=1882610" title="Sonata fortepianowa nr 16 Beethovena">
Sonata fortepianowa nr 16 Beethovena

Sonata fortepianowa nr 16 G-dur op. 31 nr 1 Ludwiga van Beethovena jest pierwszą z cyklu trzech sonat op. 31. Powstała w latach 1801-02, później niż dalsza w numeracji Sonata d-moll op. 31/2 (tzw. "Burza"). 
Części utworu.
Wykonanie utworu trwa przeciętnie około 20 minut.
Zobacz też.
Pozostałe sonaty cyklu op. 31:

</doc>
<doc id="1882611" url="https://pl.wikipedia.org/wiki?curid=1882611" title="Mirosława Rutkowska-Krupka">
Mirosława Rutkowska-Krupka

Mirosława Wanda Rutkowska-Krupka (ur. 13 marca 1945 w Tczewie) – polska ekonomistka i działaczka samorządowa, w latach 1994–1998 prezydent Piły.
Życiorys.
Z wykształcenia jest ekonomistką. W czasach PRL pracowała m.in. jako dyrektor Wydziału Zatrudnienia i Spraw Socjalnych Urzędu Wojewódzkiego w Pile. W latach 1994–1998 była delegatką samorządu miejskiego do Sejmiku Samorządowego Województwa Pilskiego, sprawując jednocześnie funkcję prezydenta Piły. Później przez cztery lata była wiceprezydentem miasta. W wyborach w 2006 bez powodzenia ubiegała się o ponowny wybór na funkcję prezydenta z ramienia komitetu „Nasza Piła”. Uzyskała jednocześnie mandat radnej, obejmując funkcję jej wiceprzewodniczącej. W 2010 w kolejnych wyborach została radną powiatu z listy Platformy Obywatelskiej. W 2014 i 2018 uzyskiwała mandat radnej sejmiku wielkopolskiego V i VI kadencji.

</doc>
<doc id="1882614" url="https://pl.wikipedia.org/wiki?curid=1882614" title="Sonata fortepianowa nr 17 Beethovena">
Sonata fortepianowa nr 17 Beethovena

Sonata fortepianowa nr 17 d-moll op. 31 nr 2 Ludwiga van Beethovena, tzw. "Burza", jest środkową ze zbioru trzech sonat op. 31. Powstała w latach 1801–1802.
Zobacz też.
Pozostałe sonaty zbioru op. 31:

</doc>
<doc id="1882616" url="https://pl.wikipedia.org/wiki?curid=1882616" title="Medycyna prenatalna">
Medycyna prenatalna

Medycyna prenatalna, medycyna przedurodzeniowa

</doc>
<doc id="1882619" url="https://pl.wikipedia.org/wiki?curid=1882619" title="Sonaty fortepianowe op. 31 Beethovena">
Sonaty fortepianowe op. 31 Beethovena

Sonaty fortepianowe op. 31 Ludwiga van Beethovena to cykl trzech sonat, napisanych w latach 1801-02. 
Cykl ten stanowi u Beethovena początek "nowej drogi" w pisaniu muzyki na fortepian; uważa się go za początek środkowego okresu twórczości kompozytora.

</doc>
<doc id="1882620" url="https://pl.wikipedia.org/wiki?curid=1882620" title="Wybory parlamentarne w ZSRR w 1974 roku">
Wybory parlamentarne w ZSRR w 1974 roku

Wybory parlamentarne w ZSRR w 1974 roku – wybory parlamentarne do Rady Najwyższej IX kadencji. Odbyły się 16 czerwca 1974. 
Historia.
W wyniku wyborów wyłoniono skład Rady Najwyższej IX kadencji, wybierając w 767 jednomandatowych okręgach 767 deputowanych Rady Związku i 750 deputowanych do Rady Narodowości (również w jednomandatowych okręgach) na podstawie czteroprzymiotnikowego prawa wyborczego. Łącznie w Radzie Najwyższej IX kadencji zasiadło 1517 deputowanych. 
Do udziału w głosowaniu uprawnieni byli obywatele, którzy ukończyli 18 lat. O mandaty w Radzie mogli się ubiegać, ci którzy przekroczyli wiek 23 lat. Frekwencja w wyborach wyniosła według oficjalnych danych 99,98%. Wśród deputowanych znaleźli się członkowie KPZR, związków zawodowych i Komsomołu oraz bezpartyjni. 52,4% deputowanych Rady Związku znalazła się w niej po raz pierwszy (w przypadku Rady Narodowości odsetek ten wyniósł 59,2), 19% – po raz drugi, 11% – po raz trzeci, 8,5% – po raz czwarty, a 0,4% – po raz dziewiąty. Zgodnie z zasadą parytetu 35% deputowanych reprezentowało płeć żeńską, 65% – męską. 

</doc>
<doc id="1882625" url="https://pl.wikipedia.org/wiki?curid=1882625" title="Peacemaker">
Peacemaker



</doc>
<doc id="1882626" url="https://pl.wikipedia.org/wiki?curid=1882626" title="Marco Jakobs">
Marco Jakobs

Marco Jakobs (ur. 30 maja 1974) – niemiecki bobsleista, mistrz olimpijski z Nagano.
Igrzyska w 1998 były jego jedyną olimpiadą. Startował w dwójkach i czwórkach, złoto wywalczył w czwórkach w załodze Christopha Langena. Z tym samym pilotem był w 2001 mistrzem świata w dwójkach. Był również lekkoatletą, specjalizował się w rzucie dyskiem. Jego rekord życiowy w tej konkurencji wynosi 64,96 m.

</doc>
<doc id="1882634" url="https://pl.wikipedia.org/wiki?curid=1882634" title="Narodowa Galeria Sztuki w Waszyngtonie">
Narodowa Galeria Sztuki w Waszyngtonie



</doc>
<doc id="1882638" url="https://pl.wikipedia.org/wiki?curid=1882638" title="Jeannette Rodríguez">
Jeannette Rodríguez

Jeannette Rodríguez (ur. 16 maja 1961 w Caracas) – wenezuelska aktorka filmowa. 
Znana w Polsce z telenowel: "Cristal" (1985), "Różowa Dama" (1986) oraz "Micaela" (1992).

</doc>
<doc id="1882640" url="https://pl.wikipedia.org/wiki?curid=1882640" title="Wheathampstead">
Wheathampstead

Wheathampstead – wieś w dystrykcie St Albans w hrabstwie Hertfordshire w Anglii, położona na północ od miasta St Albans.
W roku 2001 populacja miejscowości liczyła 6058 mieszkańców, włączając w to kilka najbliższych osad.
Wieś była głównym ośrodkiem plemienia Catuvellauni. Po nieudanej próbie przeciwstawienia się Rzymianom Cassivellaunosa - wodza plemienia, gród ten upadł i po wyludnieniu jego funkcje przejął Verlamion - późniejsze oppidum rzymskie Verulamium, a dzisiejsze St Albans.

</doc>
<doc id="1882641" url="https://pl.wikipedia.org/wiki?curid=1882641" title="Björgólfur Hideaki Takefusa">
Björgólfur Hideaki Takefusa

Björgólfur Hideaki Takefusa (ur. 11 maja 1980 w Reykjavíku) – islandzki piłkarz, środkowy napastnik, od 2013 roku piłkarz klubu Valur Reykjavík. Posiada także japońskie obywatelstwo.
Kariera klubowa.
Björglófur zaczynał w Þróttur. Spędził tam 5 lat, a mimo iż grał w drugiej lidze, w 2003 roku zadebiutował w reprezentacji Islandii. W 2004 roku przeszedł do Fylkir.
Grał tam tylko 2 sezony i przeniósł się do czołowego islandzkiego klubu, Reykjavíkur.
W tym klubie stał się czołową postacią podobnie jak w lidze. W 2009 roku został królem strzelców z dorobkiem 17 goli w 19 meczach, a w ostatnim ligowym meczu w tym sezonie strzelił aż 5 goli. Zimą 2010 roku interesował się nim Rot Weiss Ahlen, jednak do transferu nie doszło. Przed sezonem 2011 wzmocnił zespół Víkingur Reykjavík, a po zaledwie roku zmienił klub na Fylkir.
Kariera reprezentacyjna.
Björglófur w barwach narodowych zadebiutował 20 listopada 2003 roku, w zremisowanym 0:0 meczu z Meksykiem, wszedł w 80 minucie spotkania zmieniając Helgiego Sigurðssona.

</doc>
<doc id="1882646" url="https://pl.wikipedia.org/wiki?curid=1882646" title="Mars i Wenus zaskoczeni przez Wulkana">
Mars i Wenus zaskoczeni przez Wulkana

Mars i Wenus zaskoczeni przez Wulkana – obraz barokowego malarza Joachima Wtewaela.
Źródło inspiracji.
Motyw przedstawiony na obrazie pochodzi z greckiego eposu "Odyseja" Homera lub z "Metamorfoz" Owidiusza. Opowieść mówi o zdradzie bogini Wenus z bogiem wojny Marsem. Mężem Wenus był Wulkan (Hefajstos). Romans został odkryty przez wszechwiedzącego boga słońca Apolla. Wulkan po odkryciu zdrady sporządził sieć w którą zamierzał schwytać kochanków a na świadków nierządnego czynu wezwał innych bogów. Oni też mieli rozstrzygnąć co zrobić z przyłapana parą. Niezręczna sytuacja dostarczyła wiele rozrywki zebranym bogom.
W XVII wieku tego typu opowieści miały najczęściej charakter moralizatorski z puentą – Bóg wie o wszystkich ludzkich uczynkach za które czeka go kara za grzechy nawet te najbardziej skrywane. Również połączenie motywów komedii i erotyzmu była charakterystyczne dla literatury siedemnastego wieku.
Charakterystyka i opis obrazu.
Powyższa miniatura w miedzi jest przykładem malarstwa manierystycznego. Ludzkie pozy przedstawione w różny sposób mają wydźwięk i znaczenie erotyczne. Na łożu widoczna jest para kochanków podczas aktu miłosnego. Mars zaskoczony zwrócony jest w kierunku Merkurego, który odsłania kotarę ukazując parę innym bogom. Na głowie ma czerwone nakrycie a w dłoni trzyma swój kaduceusz. Po jego lewej stronie zbliża się na orle Jowisz dzierżący w prawej ręce swój atrybut – pioruny. Za nim nieśmiało wychyla się bogini Minerwa w swoim hełmie. Przed łożem w skórzanym fartuchu kowalskim i w błękitnym czepku, tyłem do widza stoi Wulkan. W rękach trzyma sieć. Nad Wulkanem siedzi bóg czasu Saturn trzymający kosę. Za nim tak jak i w przypadku Minerwy wychyla się z nieskrywaną ciekawością bogini Diana. Na czole widoczny jest złoty półksiężyc symbolizujący cnotę Na górze po lewej stronie, w złotej poświacie i z lutnią w dłoni siedzi bóg słońca Apollo, sprawca całego zamieszania.
Na środku ryciny Wtewael umieścił Kupidyna z lukiem, mierzącego w stronę Merkurego. Według Homera bóg ten pożądał Wenus. Kupidyn miał więc albo zapobiec odkrycia romansu albo miał wskazywać prawdziwe zamiary boskiej żądzy. Na dole pod łóżkiem leży przewrócony nocnik, który mógł symbolizować niesmak całej sytuacji.
Trzy lata później Wtewael namalował inna wersję obrazu z tym samym motywem. Obecnie rycina na miedzi znajduje się w muzeum the Getty w Los Angeles.
Motyw Marsa i Wenus u innych artystów.
Motyw kochanków przyłapanych przez Wulkana był wykorzystywany przez wielu innych artystów zarówno we wcześniejszych epokach jak i późniejszych. W renesansie historię przedstawiał m.in.:
The Elisha Whittelsey Collection, The Elisha Whittelsey Fund, 1949)
oraz
W XIX wieku motyw podejmował Alexandre Charles Guillemot
Włoski artysta Guglielmo della Porta (1500/1510 – 1577) wykonał w roku 1553/1555 relief w brązie 
o wymiarach 14 × 14 cm. Obecnie można go zobaczyć w National Gallery of Art w Waszyngtonie.

</doc>
<doc id="1882650" url="https://pl.wikipedia.org/wiki?curid=1882650" title="Estádio Chimandela">
Estádio Chimandela



</doc>
<doc id="1882653" url="https://pl.wikipedia.org/wiki?curid=1882653" title="Complexo da Sr. da Graça">
Complexo da Sr. da Graça



</doc>
<doc id="1882655" url="https://pl.wikipedia.org/wiki?curid=1882655" title="Estádio Alto da Chela">
Estádio Alto da Chela



</doc>
<doc id="1882657" url="https://pl.wikipedia.org/wiki?curid=1882657" title="Victor Ugarte">
Victor Ugarte



</doc>
<doc id="1882658" url="https://pl.wikipedia.org/wiki?curid=1882658" title="Zygmunt Ziółkowski">
Zygmunt Ziółkowski

Zygmunt Ziółkowski (ur. 24 listopada 1889 w Kolnie, zm. 26 sierpnia 1963) – polski samorządowiec, burmistrz Łunińca (1932–1937) i Kobrynia (1937–1939). 
Życiorys.
Urodził się w rodzinie celnika. Studiował w Seminarium Nauczycielskim w Królestwie Polskim. W latach 1910–1914 przebywał w Chile, gdzie pracował m.in. jako mechanik oraz przy hodowli bydła. W 1915 wstąpił do Legionów Polskich, był internowany w Szczypiornie (1917–1918). W latach 1919–1920 walczył w wojnie polsko-bolszewickiej. W 1922 został przeniesiony do rezerwy. 
W II Rzeczypospolitej został wynagrodzony 35-hektarowym gospodarstwem w miejscowości Uściług. W latach 1929–1931 studiował w Studium Samorządu i Administracji, po czym objął obowiązki wójta Kamienicy Żyrowieckiej (1931–1932). W latach 1932–1937 sprawował funkcję burmistrza Łunińca, następnie Kobrynia (1937–1939). 
W wojnie obronnej Polski walczył w zgrupowaniu „Kobryń”, dostając się do niewoli niemieckiej (przebywał w oflagach w Choszcznie oraz Bornem-Sulinowie). Po II wojnie światowej objął niewielkie gospodarstwo w Widzinie na Pomorzu. Podjął działalność w Polskim Stronnictwie Ludowym. Zmarł w 1963, został pochowany na cmentarzu w Kobylnicy. 
Za udział w wojnie polsko-bolszewickiej odznaczony Krzyżem Walecznych i Krzyżem Srebrnym Order Virtuti Militari (1921).

</doc>
<doc id="1882661" url="https://pl.wikipedia.org/wiki?curid=1882661" title="Ingo Appelt">
Ingo Appelt

Ingo Appelt (ur. 11 grudnia 1961) – austriacki bobsleista (pilot boba). Złoty medalista olimpijski z Albertville.
Brał udział w dwóch igrzyskach olimpijskich (IO 88, IO 92). Złoto w 1992 wywalczył jako pilot czwórki. Był także brązowym medalistą mistrzostw świata (1990).
Z zawodu jest jubilerem. Z ramienia Wolnościowej Partii Austrii zasiadał w tyrolskim parlamencie.

</doc>
<doc id="1882671" url="https://pl.wikipedia.org/wiki?curid=1882671" title="Obanazawa">
Obanazawa

 – miasto w prefekturze Yamagata w Japonii (Honsiu). Ma powierzchnię 372,53 km2 . W 2020 r. mieszkały w nim 14 984 osoby, w 4 881 gospodarstwach domowych (w 2010 r. 18 961 osób, w 5 332 gospodarstwach domowych).
Położenie.
Miasto leży we wschodniej części prefektury. Graniczy z miastami:
oraz kilkoma miasteczkami.
Historia.
Miasto powstało 10 kwietnia 1959 roku.

</doc>
<doc id="1882672" url="https://pl.wikipedia.org/wiki?curid=1882672" title="USS Permit (SSN-594)">
USS Permit (SSN-594)

USS Permit (SSN-594) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor. USS "Permit" był drugą w kolejności wybudowaną jednostką tego typu, jednakże z uwagi na katastrofę USS "Thresher" (SSN-593), zmieniono nazwę całego typu na "Permit".

</doc>
<doc id="1882673" url="https://pl.wikipedia.org/wiki?curid=1882673" title="USS Haddock (SSN-621)">
USS Haddock (SSN-621)

USS Haddock (SSN-621) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor

</doc>
<doc id="1882674" url="https://pl.wikipedia.org/wiki?curid=1882674" title="USS Gato (SSN-615)">
USS Gato (SSN-615)

USS Gato (SSN-615) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor

</doc>
<doc id="1882675" url="https://pl.wikipedia.org/wiki?curid=1882675" title="USS Greenling (SSN-614)">
USS Greenling (SSN-614)

USS Greenling (SSN-614) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor

</doc>
<doc id="1882676" url="https://pl.wikipedia.org/wiki?curid=1882676" title="USS Flasher (SSN-613)">
USS Flasher (SSN-613)

USS Flasher (SSN-613) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor.

</doc>
<doc id="1882677" url="https://pl.wikipedia.org/wiki?curid=1882677" title="USS Guardfish (SSN-612)">
USS Guardfish (SSN-612)

USS Guardfish (SSN-612) – amerykański myśliwski okręt podwodny z napędem atomowym typu "Permit". Zbudowany w strukturze dwukadłubowej, z kadłubem sztywnym ze stali HY-80. Dzięki użyciu tej stali oraz odpowiedniej konstrukcji, zdolny był do operowania na dużej głębokości, z zanurzeniem testowym wynoszącym 400 metrów oraz maksymalnym 600 metrów. Uzbrojony był w torpedy Mk.48, pociski rakietowe Subroc z głowica nuklearną lub zamiennie miny Mk.57 oraz Mk.60 Captor

</doc>
