<doc id="1889706" url="https://pl.wikipedia.org/wiki?curid=1889706" title="Parafia Najświętszego Serca Pana Jezusa w Bielsku-Białej">
Parafia Najświętszego Serca Pana Jezusa w Bielsku-Białej

Parafia pw. Najświętszego Serca Pana Jezusa w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Jest prowadzona przez księży diecezjalnych.
Pierwszy kościół w tym miejscu (gdzie w okresie międzywojennym znajdowało się wysypisko śmieci), będący filią parafii św. Mikołaja, został poświęcony w roku 1958. W 1977 erygowano odrębną parafię Najświętszego Serca Pana Jezusa i niewielka świątynia stała się kościołem parafialnym. Budowę obecnego kościoła rozpoczęto 27 stycznia 1981, pracami kierował ks. Emil Mroczek. 15 kwietnia 1984 biskup katowicki, Herbert Bednorz, dokonał poświęcenia kaplicy Miłosierdzia. Ponad dwa lata później, 26 października 1986, miała miejsce konsekracja nowego kościoła. Jest to największa świątynia w tej dzielnicy. Jako jedyny kościół w okolicy ma dwa miejsca do sprawowania liturgii. Kościół główny, większy z pięknie zdobionym prezbiterium, kasetonami. Kaplica adoracji, otwarta cały dzień, do wieczora. Zarówno w głównym kościele jak i kościele bocznym znajdują się wmurowane ołtarze, piękne sufity. Osobliwością świątyni jest to, że zarówno w kościele głównym, jak i kaplicy adoracji postawiono organy piszczałkowe. W kaplicy mniejsze, 14-głosowe wybudował Wacław Biernacki, a w kościele głównym wybudowano dość duże, 28-głosowe mechaniczne organy. Twórcą ich jest Włodzimierz Truszczyński. Totalną osobliwością świątyni jest fakt istnienia całodobowego konfesjonału, w którym dyżury w miarę możliwości pełnią różni księża z całego terenu diecezji.

</doc>
<doc id="1889708" url="https://pl.wikipedia.org/wiki?curid=1889708" title="Villaluenga del Rosario">
Villaluenga del Rosario

Villaluenga del Rosario – niewielka miejscowość w południowej Hiszpanii w Andaluzji w prowincji Kadyks, około 130 km od Kadyksu. Leży na wysokości prawie 900 m n.p.m., a zarazem jest to najwyżej położona miejscowość w całej prowincji. Położona jest w samym centrum gór Sierra de Grazalema i Parku Narodowego Andaluzji. Z "Villaluenga del Rosario" pochodzą tacy hiszpańscy poeci jak Pedro Pérez Clotet czy Rafael García García.

</doc>
<doc id="1889710" url="https://pl.wikipedia.org/wiki?curid=1889710" title="Ferrari F10">
Ferrari F10

Ferrari F10 – bolid teamu Scuderia Ferrari na sezon 2010. Został on zaprezentowany 28 stycznia 2010 we włoskim mieście Maranello w siedzibie zespołu Ferrari. Jego pierwsze testy odbyły się 1 lutego na hiszpańskim torze Circuit Ricardo Tormo.

</doc>
<doc id="1889712" url="https://pl.wikipedia.org/wiki?curid=1889712" title="Poli(kwas glikolowy)">
Poli(kwas glikolowy)



</doc>
<doc id="1889714" url="https://pl.wikipedia.org/wiki?curid=1889714" title="Parafia Najświętszej Maryi Panny Królowej Polski w Bielsku-Białej">
Parafia Najświętszej Maryi Panny Królowej Polski w Bielsku-Białej

Parafia pw. Najświętszej Maryi Panny Królowej Polski w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Erygowana w 1981. Jest prowadzona przez księży Salwatorianów.

</doc>
<doc id="1889715" url="https://pl.wikipedia.org/wiki?curid=1889715" title="Selent">
Selent

Selent – gmina w Niemczech w kraju związkowym Szlezwik-Holsztyn, w powiecie Plön, siedziba urzędu Selent/Schlesen..

</doc>
<doc id="1889717" url="https://pl.wikipedia.org/wiki?curid=1889717" title="Fargau-Pratjau">
Fargau-Pratjau

Fargau-Pratjau – gmina w Niemczech w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen..

</doc>
<doc id="1889718" url="https://pl.wikipedia.org/wiki?curid=1889718" title="Parafia Opatrzności Bożej w Bielsku-Białej">
Parafia Opatrzności Bożej w Bielsku-Białej

Parafia pw. Opatrzności Bożej w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Jest prowadzona przez księży diecezjalnych.
Historia.
W 1708 r. pierwszy burmistrz Białej i najbogatszy wówczas kupiec, handlujący płótnem – Baltazar Damek – ufundował miejscu obecnego kościoła parafialnego kaplicę pod wezwaniem Opatrzności Bożej i bractwo Opatrzności Bożej, któremu długo przewodniczył. Powstała ona w miejscu krzyża, który Damek postawił po tym, jak cudem uniknął śmierci z rąk szwedzkiego żołnierza.
Obecny kościół powstał w latach 1760–1769 wg projektu Jana Józefa Polaczka przez Gotfryda Bergera i Jana Fiebera, w otoczeniu istniejącego tu cmentarza. Świątynię ufundował starosta lipnicki Henryk Brühl dla bialskiej placówki zakonu jezuitów. Do 1773 r., kiedy zakon skasowano, kościołowi patronował św. Ignacy Loyola, potem nadano mu obecne wezwanie.
Parafia Opatrzności Bożej w Białej została erygowana w 1789 roku, a kościół ostatecznie poświęcono w 1792.
Na przełomie XIX i XX wieku Kościół Opatrzności Bożej stał się miejscem polsko-niemieckiej walki narodowościowej (o napisy, msze i uroczystości polskie), zakończonej zmajoryzowaniem świątyni przez ludność polską po 1918 r.

</doc>
<doc id="1889719" url="https://pl.wikipedia.org/wiki?curid=1889719" title="Lammershagen">
Lammershagen

Lammershagen – gmina w Niemczech w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen..

</doc>
<doc id="1889720" url="https://pl.wikipedia.org/wiki?curid=1889720" title="Bielawy (Bydgoszcz)">
Bielawy (Bydgoszcz)

Bielawy – osiedle w Bydgoszczy położone na Dolnym Tarasie. Sąsiaduje ze Śródmieściem i osiedlami: Leśnym, Skrzetusko i Bartodzieje.
Położenie i historia Bielaw.
Bielawy do końca XIX wieku były podbydgoską gminą. Wieś była nieduża, a ziemia pod uprawy najgorsza. Cały zaś obszar stanowiło niespełna 187 ha. Według danych ze spisów miejscowości XIX w. Bielawy (zwane wówczas-"Bleichfelde)" w 1818 r. posiadały osiem kominów (domów mieszkalnych), we wsi żyło 61 mieszkańców. Do 1860 r. niewiele się zmieniło. Naliczono wprawdzie już dziesięć kominów, ale jedynie 85 mieszkańców, w tym 12 ewangelików (prawdopodobnie Niemców). Przez tereny gminy Bielawy przeprowadzono w tym okresie linię kolejową do Torunia (przebiegała w miejscu obecnej ulicy Kamiennej). Budowa spowodowała, że wieś została niejako „przecięta” na dwie odrębne części. W tym też czasie terenami Bielaw zaczęli się interesować bydgoscy magnaci finansowi jak Hempel, Loéwe, Cohnfeld i inni. Za gospodarstwa o powierzchni około 20 ha płacili po 5 tysięcy talarów i więcej. Ziemi sami nie uprawiali, zaczęli natomiast gospodarstwa parcelować. Niebawem odnotowano szybki wzrost liczby mieszkańców, jak i zainteresowanie nabywaniem parceli. W 1890 r. na Bielawach usytuowane były już 43 domy mieszkalne, w tym kilka wielomieszkaniowych, w których osiedliło się 519 osób.
Na początku XX w., gdy Bielawy były jeszcze podmiejską gminą, powstałe w 1903 r. niemieckie Urzędnicze Towarzystwo Oszczędnościowe i Budowlane wzniosło kolonię domków jednorodzinnych. W ten sposób powstał jednorodny zespół piętrowych, murowanych domów z wysokimi, wielospadowymi dachami z czerwonej dachówki.
Po 1920 zmieniła się struktura własnościowa licznych nieruchomości: wyjeżdżający do Niemiec sprzedawali swoje okazałe wille urzędnikom pochodzenia polskiego. Nowi mieszkańcy założyli Towarzystwo Miłośników Bielaw, dzięki któremu doszło do wybrukowania ulic, budowy kanalizacji, oświetlenia ulicznego, a także budowy nowoczesnej szkoły przy ul. Poniatowskiego. Pojawiły się również nowe realizacje architektoniczne, np. willa z 1934 przy ul. Chodkiewicza 65. Obiekt ten posiada w rzucie kształt zbliżony do trójkąta o zaokrąglonym narożu południowo-zachodnim. Przenikające się bryły o różnej wysokości nadają szczególne znaczenie grze światła i cienia. Projektantem tego budynku był Józef Trojański.
Interesujące jest pochodzenie nazwy osiedla. Nieżyjący już historyk Rajmund Kuczma-honorowy obywatel Bydgoszczy-twierdził, że osiedle wzięło swoją nazwę od rodzaju gruntu, na którym je pobudowano.
W „Słowniku języka polskiego” znajdujemy wyjaśnienie terminu "bielawa: „..."podmokła łąka torfowa w kotlinach lub dolinach rzecznych, porosła obficie wełniankami o białym puchu owocowym”. Można domniemywać, iż dawniej w miejscu, gdzie obecnie są Bielawy, były tereny podmokłe bielejące wełniankami. Dopiero z upływem czasu grunt zmienił swoje przeznaczenie.
Proces parcelacji gruntów i ich zabudowy trwał do wybuchu I wojny światowej. W 1912 r. naliczono już 173 domy oraz 2130 mieszkańców. Rozwój osiedla był związany z pobudowaniem na początku XX w. przy ulicach Płockiej, Litewskiej, Wawrzyniaka i Poniatowskiego tak zwanej kolonii willowej – łącznie 64 domów jednorodzinnych zamieszkałych przez urzędników państwowych, miejskich czy kolejowych.
Na przełomie XIX i XX w. wzrost liczby mieszkańców Bydgoszczy spowodował konieczność rozbudowy miasta. Pierwotnie władze interesowały się terenami położonymi między ulicą A. Mickiewicza (Bülowstrasse) a ulicą K. Chodkiewicza (Kurfürstenstrasse). Później obszar zainteresowania powiększono o gminę Bielawy i Skrzetusko. Tereny Bielawek i Skrzetuska postanowiono zagospodarować od nowa. Podstawowym założeniem projektu było przeniesienie linii kolejowej łączącej Bydgoszcz z Toruniem na północ miasta, do granic lasu gdańskiego. W okolicy cmentarza – miał on zostać zlikwidowany – planowano budowę nowej stacji kolejowej.
Niestety, wybuch I wojny światowej uniemożliwił realizację tego nowoczesnego osiedla. Z planowanych obiektów wzniesiono jedynie szpital dziecięcy i w 1914 r. sierociniec. Zrealizowano również fragmenty projektu z domami jednorodzinnymi osiedle urzędnicze na Bielawkach i pojedyncze budynki mieszkalne na Skrzetusku.
Rozszerzenie granic miasta nastąpiło po wyzwoleniu Bydgoszczy w styczniu 1920 r. Urzędnicy miejscy – już polscy – postanowili wcielić niemiecki plan w powiększenia miasta, aczkolwiek podstawa rozszerzenia granic wykraczała poza projekty niemieckie. Impulsem do zmiany granic miasta była z jednej strony chęć szybkiego zwiększenia dochodów miejskich, z drugiej próba zwiększenia liczby polskich mieszkańców. Należy nadmienić iż wówczas większość Polaków zamieszkiwała podmiejskie wioski, natomiast w samej Bydgoszczy dominowali Niemcy.
W początku 2019 wyburzono znajdujący się u zbiegu ul. Powstańców Wielkopolskich i Wyszyńskiego budynek Polskiego Związku Niewidomych, mieszczący od 1989 przychodnię "Intercor".
Ulice graniczne:
Położenie i historia Bielaw opisana na podstawie książki:
Daniel Bernard Rudnicki Cmentarz na Bielawach
Miejsca pamięci.
Na ogrodzeniu Komisariatu Policji Bydgoszcz-Śródmieście znajdują się tablice pamięci poświęcone:
Na budynku KWP 6 lutego 2019 odsłonięto z kolei tablicę poświęconą inspektorowi Witalisowi Olszańskiemu (ur. w 1885 roku w Żelechowie Wielkim w woj. lwowskim, zm. w 1940 w Ostaszkowie) – weteranowi armii austro-węgierskiej, Obrony Lwowa, od 1921 roku funkcjonariuszowi Policji Państwowej, a od 1927 komendantowi wojewódzkiemu PP w Toruniu, zamordowanemu w Ostaszkowie.
Komunikacja.
Tramwajowa.
Ulicą Chodkiewicza przebiegają tory tramwajowe, zakończone pętlą BIELAWY obsługującą linie:

</doc>
<doc id="1889721" url="https://pl.wikipedia.org/wiki?curid=1889721" title="Wacław Balcerski">
Wacław Balcerski

Wacław Edward Balcerski (ur. 18 sierpnia 1904, zm. 12 listopada 1972) – polski inżynier, wykładowca, rektor Politechniki Gdańskiej, specjalista z dziedziny gospodarki wodnej.
Działalność naukowa i zawodowa.
Przerwał naukę w Gimnazjum im. Stanisława Staszica w Warszawie, aby wziąć udział w wojnie polsko-bolszewickiej (1920). Absolwent Wydziału Inżynierii Lądowej i Wodnej Politechniki Warszawskiej. W latach 1931–32 służył w Szkole Podchorążych Rezerwy Saperów w Modlinie, z początkiem 1934 awansował na podporucznika rezerwy.
W 1934 roku otrzymał dyplom z dziedziny budowy dróg wodnych. Do końca tego roku pracował nad projektem pochylni okrętowej dla Marynarki Wojennej w Gdyni jako statyk konstruktor. Od 1935 roku zatrudniony w Biurze Dróg Wodnych Ministerstwa Komunikacji. Był projektantem i organizatorem budowy zbiornika w Rożnowie, później – zastępcą kierownika budowy.
W marcu 1939 powołany na ćwiczenia rezerwy, we wrześniu znalazł się w grupie gen. F. Kleeberga. Wzięty do niewoli 6 października, uciekł z obozu przejściowego do Różnowa. Tam, pod niemiecką administracją, pracował w „Telspurenneubauamt Rożnów” jako referent techniczny przy nadzorze budowy zapór w Różnowie i Czchowie. Podczas ewakuacji Niemców w drugiej połowie 1944 roku wraz z personelem budowy ukryli większość urządzeń i dokumentów, co pozwoliło na uruchomienie elektrowni już w styczniu 1945. W 1946 roku przeniesiony służbowo do Warszawy na stanowisko inspektora w Departamencie Dróg Wodnych Ministerstwa Komunikacji, do 1949 pełnił również inne funkcje.
W 1946 r., na zaproszenie prof. K. Pomianowskiego, objął stanowisko profesora kontraktowego statystyki budowli, wytrzymałości i konstrukcji inżynierskich na Wydziale Architektury Politechniki Gdańskiej. Rok później został kierownikiem Katedry Budownictwa Wodnego Wydziału Inżynierii Lądowej Politechniki Gdańskiej. We wrześniu 1949 nominowany profesorem nadzwyczajnym tej katedry.
Jako prodziekan ww. wydziału, doprowadził do wydzielenia od 1952 roku Wydziału Budownictwa Wodnego – którego został dziekanem. Jednocześnie zajmował się doradztwem oraz pracami zleconymi przez Ministerstwo Komunikacji, Państwową Komisję Planowania Gospodarczego, Centralny Zarząd Energetyki oraz Ministerstwo Oświaty. W latach 1952–58 był sekretarzem Komitetu Gospodarki Wodnej PAN. W latach 1956–60 pełnił funkcję rektora Politechniki Gdańskiej, w 1964 mianowany na profesora zwyczajnego.
W latach 1957–61 poseł na Sejm PRL, członek sejmowych komisji Gospodarki Morskiej i Żeglugi oraz Planu Gospodarczego, Budżetu i Finansów.
Był zaangażowany w różne etapy powstawania prawie wszystkich obiektów polskiego budownictwa wodnego: Porąbka, Goczałkowice, Przewóz, Brzeg Dolny, Czorsztyn, Dębe, Koronowo, Włocławek, Solina, Żydowo, Porąbka-Żar, Żarnowiec, Młoty, wcześniej także Rożnów i Czchów.
Sporządzony przez niego w 1949 roku „Perspektywiczny plan gospodarki wodnej”, rozszerzony na podstawie jego badań w Komitecie Gospodarki Wodnej Prezydium PAN, jest aktualny do dziś.
Współautor i redaktor nagrodzonego przez Ministerstwo Oświaty i Szkolnictwa Wyższego podręcznika "Budowle wodne śródlądowe". (1969). Wydał ponad 60 prac naukowych i 18 popularnonaukowych.
Członek 14 krajowych i zagranicznych organizacji i towarzystw naukowych, twórca programów studiów, inicjator Parlamentu Zrzeszenia Studentów Polskich.
Pochowany na Cmentarzu Srebrzysko w Gdańsku (rejon IX, kwatera profesorów).

</doc>
<doc id="1889722" url="https://pl.wikipedia.org/wiki?curid=1889722" title="Parafia Przenajświętszej Trójcy w Bielsku-Białej">
Parafia Przenajświętszej Trójcy w Bielsku-Białej

Parafia pw. Przenajświętszej Trójcy w Bielsku-Białej – parafia rzymskokatolicka w Bielsku-Białej, należąca do dekanatu Bielsko-Biała I – Centrum diecezji bielsko-żywieckiej.
Historia.
Miasto Bielsko wchodziło początkowo w skład parafii św. Stanisława w Bielsku. W latach 1604-1608 został zbudowany w późnogotyckim stylu kościół św. Trójcy przez mistrza murarskiego Szymona Goegera, jako zupełnie nowa świątynia protestancka. Był pamiątką epidemii dżumy, panującej w Bielsku w 1599 roku. Pełnił rolę kościoła cmentarnego na założonym w 1550 roku cmentarzu. Przejęty został w 1654 roku przez katolików i był do roku 1958 filią kościoła św. Mikołaja. Spalony w 1659 i 1808 roku, po czym użytkowany jako miejski magazyn soli. W latach 1828-1831 został odbudowany z dodaniem wieży staraniem ówczesnego proboszcza ks. dr Mateusza Opolskiego. Po renowacji 1883 roku pełnił funkcję kościoła szkolnego.
Cmentarz od XVII w. był wspólnie użytkowany przez katolików i protestantów. W 1896 roku został zamknięty i zamieniony na plac kościelny i ogród. W tej chwili po cmentarzu nie ma już ani śladu.
W 1928 roku bielska firma R. Juttner &amp; F. Bolek dokonała pierwszej rozbudowy świątyni, wydłużając nawę w kierunku zachodnim z dodaniem portalu i bocznej galerii. Podczas późniejszych renowacji przesunięto wieżę ze środka na koniec kościoła i dobudowano boczną nawę.
Kościół prócz swej funkcji szkolnej pełnił również od 1928 roku rolę fary garnizonowej. W 1933 roku odbyły się w nim uroczystości związane z 250. rocznicą wiktorii wiedeńskiej. Z tej okazji wmurowano w nim tablicę na cześć króla Jana III Sobieskiego, a ulicę przy której stoi kościół nazwano jego imieniem.
W 1958 roku została erygowana parafia pw. Trójcy Przenajświętszej.
W latach 80. koło kościoła zostały wybudowane salki katechetyczne, rozpoczęta też została budowa nowego probostwa, przerwana z powodów finansowych. W ostatnim czasie został kościół odnowiony: zostało zamontowane nowe tabernakulum, wymieniony system nagłaśniający i wyremontowano zawieszenie oraz system sterujący dzwonami.
Kościół parafialny.
Kościół jest budynkiem dwunawowym z dużym prezbiterium zakończonym absydą. W ołtarzu są przedstawione za pomocą płaskorzeźby wizerunki Osób Trójcy Świętej: Bóg Ojciec jako Starzec z brodą, Syn Boży jako młody mężczyzna z krzyżem siedzący na obłokach oraz Duch Święty jako unosząca się nad nimi gołębica. Poniżej znajduje się kopia figury Matki Bożej Ludźmierskiej. Na ścianach w kościele nie ma żadnych fresków ani malowideł (kościół budowali protestanci). W posadzce kościoła wmurowana jest wcześniej wspomniana płyta na pamiątkę wiktorii wiedeńskiej, na ścianach zaś wiszą tablice upamiętniające gen. Kustronia i brygadę Podhalańczyków.
Duchowni i proboszczowie.
Przed 1939 kapelanami w parafii byli Antoni Miodoński i Bronisław Nowyk.
Pierwszym proboszczem parafii został w 1958 roku śp. ks. Józef Koterla, któremu pomagał jako wikary ks. neoprezbiter Janusz Zimniak, obecny biskup bielsko-żywiecki. W 1971 roku zastąpił go zmarły w 1991 roku śp. ks. Stanisław Dyrda. Pełnił on funkcję proboszcza do roku 1984, w którym to roku urząd ten przejął ks. Andrzej Sapiński. Jego 15-letnie pasterzowanie przerwała nagła śmierć w październiku 1998 roku. Od listopada 1998 funkcję proboszcza parafii pełni ks. Józef Oleszko.

</doc>
<doc id="1889724" url="https://pl.wikipedia.org/wiki?curid=1889724" title="Martensrade">
Martensrade

Martensrade – gmina w Niemczech w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen..

</doc>
<doc id="1889725" url="https://pl.wikipedia.org/wiki?curid=1889725" title="E23 (trasa europejska)">
E23 (trasa europejska)

E23 – trasa europejska pośrednia północ-południe, wiodąca z miejscowości Metz we Francji do Lozanny w Szwajcarii.

</doc>
<doc id="1889726" url="https://pl.wikipedia.org/wiki?curid=1889726" title="Schlesen">
Schlesen

Schlesen – gmina w Niemczech w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen.

</doc>
<doc id="1889727" url="https://pl.wikipedia.org/wiki?curid=1889727" title="Parafia św. Brata Alberta w Bielsku-Białej">
Parafia św. Brata Alberta w Bielsku-Białej

Parafia pw. Świętego Brata Alberta w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Jest prowadzona przez księży diecezjalnych.
Parafia została erygowana w 1991 roku, za czasów, kiedy jeszcze miasto należało do Archidiecezji Krakowskiej, za przyczyną księdza Kardynała Franciszka Macharskiego, ówczesnego arcybiskupa-metropolity. Natychmiast zaczęto prace przy budowie nowej świątyni. Zadanie to wykonał ksiądz kanonik Jan Kieres, który jest proboszczem parafii od czasu jej ustanowienia. Owa świątynia została konsekrowana, czyli oddana do kultu w dniu 14 maja roku 2011 przez posługę ordynariusza diecezji bielsko-żywieckiej, księdza biskupa Tadeusza Rakoczego w obecności księży-rodaków, byłych wikariuszy, a także kapituły katedralnej w Bielsku-Białej oraz dekanalnej z dekanatu Bielsko-Biała I-Centralnego.
Kościół.
Kamień węgielny poświęcony został przez biskupa Rakoczego, w 1997 roku. Kościół jest murowany, wysoki na 17 metrów. Elewacje wykończone białym tynkiem oraz cegłą. Cechą charakterystyczną jest rząd kilku okrągłych okien w górnej części bocznej elewacji, które podkreślają symbolikę bryły kościoła, ukształtowanej na kształt wielkiej łodzi - Arki Przymierza.
Wewnątrz, w prezbiterium znajdują się obrazy Błogosławionego Jana Pawła II Papieża, Świętego Brata Alberta oraz Matki Bożej Nieustającej Pomocy. W ołtarzu relikwiarz świętego Brata Alberta. Kościół odznacza się bardzo jasnymi kolorami wnętrza.

</doc>
<doc id="1889730" url="https://pl.wikipedia.org/wiki?curid=1889730" title="Zahara de la Sierra">
Zahara de la Sierra

Zahara de la Sierra – miasto w południowej Hiszpanii w Andaluzji w prowincji Kadyks w górach Sierra de Grazalema, jedno z tzw. pueblos blancos, ponieważ wszystkie budynki w mieście są białe. Miasto założone przez Maurów, znajdują się tu także pozostałości zamku zbudowanego przez założycieli miasta, jako twierdzy w przypadku ataku.

</doc>
<doc id="1889732" url="https://pl.wikipedia.org/wiki?curid=1889732" title="Parafia św. Mikołaja w Bielsku-Białej">
Parafia św. Mikołaja w Bielsku-Białej

Parafia pw. Świętego Mikołaja w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Jest prowadzona przez księży diecezjalnych.
Historia.
Najstarszą parafią w okolicy była parafia w Starym Bielsku. W latach 1443–1447 książę cieszyński Wacław I wybudował nowy murowany kościół w stylu gotyckim na miejscu, przypuszczalnie stojącego tu od czasu założenia miasta, drewnianego kościółka otoczonego cmentarzem, stanowiącego filię parafii w Starym Bielsku. Budowa murowanej świątyni wiąże się z przeniesieniem parafii z kościoła w Starym Bielsku do miasta Bielska. Wtedy też jej patron – św. Mikołaj – stał się patronem miasta.
Parafia ta po raz pierwszy wzmiankowana została w sprawozdaniu z poboru świętopietrza sporządzonego przez archidiakona opolskiego Mikołaja Wolffa w 1447 jako jedna z 51 w archiprezbiteracie cieszyńskim (pod nazwą "Belicz"). Na podstawie wysokości opłaty w owym sprawozdaniu liczbę ówczesnych parafian oszacowano na 750.
W latach 1559–1630 kościół był zamieniony na zbór luterański, którego ostatnim pastorem był Jerzy Trzanowski – kaznodzieja i pisarz religijny. Potem przywrócono go siłą katolikom, ale spalił się doszczętnie w 1659. Po pożarze został przebudowany sumptem bielskiego barona Juliusza Gotlieba Sunnegha, który ufundował także nowe, barokowe wyposażenie. Kościół stał się miejscem pochówków tej luterańskiej węgierskiej rodziny.
W 2016 roku proboszczem został mianowany ks. Antoni Młoczek.

</doc>
<doc id="1889733" url="https://pl.wikipedia.org/wiki?curid=1889733" title="Dobersdorf (Niemcy)">
Dobersdorf (Niemcy)

Dobersdorf – gmina w Niemczech w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen.

</doc>
<doc id="1889734" url="https://pl.wikipedia.org/wiki?curid=1889734" title="Emma Peel">
Emma Peel

Emma Peel, z domu Knight - kobieta-szpieg, partnerka Johna Steeda w serialu Rewolwer i melonik, grana przez Dianę Rigg w 51 odcinkach w latach 1965-1968. Wcześniej partnerką Steeda była Cathy Gale grana przez Honor Blackman, która odeszła aby zagrać w filmie Goldfinger. Elizabeth Shepherd rozpoczęła zdjęcia jako Emma Peel, ale te same sceny powtórzono z Rigg, a fragmenty z Shepherd prawdopodobnie zaginęły. Początkowe odcinki nakręcono na taśmie czarno-białej, następne na kolorowej. Jednocześnie zmienił się autor strojów pani Peel. Czarno-białe minispódniczki projektował John Bates, jednoczęściowe stroje zwane wtedy ‘Emmapeelers’ Alun Hughes.
Mąż Emmy Peel był pilotem, zaginął, a gdy się odnalazł, pani Peel porzuciła pracę. W rzeczywistości Diana Rigg odeszła, aby zagrać w filmie W tajnej służbie Jej Królewskiej Mości, a partnerką Steeda została Tara King grana przez Lindę Thorson.
W filmie fabularnym w roli Peel wystąpiła Uma Thurman.

</doc>
<doc id="1889735" url="https://pl.wikipedia.org/wiki?curid=1889735" title="Parafia św. Jana Chrzciciela w Bielsku-Białej">
Parafia św. Jana Chrzciciela w Bielsku-Białej

Parafia pw. Świętego Jana Chrzciciela w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała I – Centrum diecezji bielsko-żywieckiej. Jest prowadzona przez księży diecezjalnych.
Historia.
Miejscowość Komorowice, leżąca po obu stronach rzeki Białej została założona u schyłku XIII wieku a po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Bertoltowitz".
Po raz kolejny wzmiankowana została w spisie świętopietrza parafii dekanatu Oświęcim diecezji krakowskiej z 1326 pod nazwą "villa Bertholdi". Następnie w kolejnych spisach świętopietrza z lat 1346 – 1358 pod nazwą "Villa Bertoldi" lub "Villa Bertholdi".
W 1457 na rzece Białej ustanowiono granicę między Polską a Czechami. Komorowice uległy wówczas podziałowi. Z czasem lewobrzeżna (czeska) część wsi została nazwana Komorowicami Niemieckimi (zdecydowaną większość jej mieszkańców stanowili wówczas Niemcy), a prawobrzeżna (polska) Komorowicami Polskimi.
W 1471 Komorowice Polskie stały się, z nadania Kazimierza Jagiellończyka, własnością magnackiej rodziny Komorowskich z Żywca, którzy ufundowali we wsi zbór kalwiński (zlikwidowany w 1658). W 1493 r. erygowano parafię w Komorowicach Polskich, w której skład, poza jej siedzibą, weszła także wieś Hałcnów, część Bestwiny, a także leżące po drugiej stronie granicy państwowej: Komorowice Niemieckie i częściowo Czechowice. W centrum wsi wybudowano w stylu śląsko-małopolskim drewniany kościół pw. św. Jana Chrzciciela.
W 1921 przystąpiono do budowy nowego kościoła parafialnego. Świątynia stanęła w sąsiedztwie starego, XVI-wiecznego kościoła. Budowa trwała dziesięć lat, natomiast zabytek przeniesiono w 1949 do Woli Justowskiej, dzielnicy Krakowa, gdzie został postawiony na terenie przeznaczonym przez władze wojewódzkie na, nigdy nie utworzone, Muzeum Budownictwa Drewnianego „Skansen” jako eksponat, ale równocześnie kościół parafialny miejscowej parafii. Cenny obiekt – spłonął w 2002.

</doc>
<doc id="1889737" url="https://pl.wikipedia.org/wiki?curid=1889737" title="Dobersdorf">
Dobersdorf

Polska.
Niemiecka nazwa miejscowości w Polsce:

</doc>
<doc id="1889738" url="https://pl.wikipedia.org/wiki?curid=1889738" title="The Criminals">
The Criminals



</doc>
<doc id="1889740" url="https://pl.wikipedia.org/wiki?curid=1889740" title="Patrick Phiri">
Patrick Phiri

Patrick Phiri (ur. 3 maja 1956) – zambijski piłkarz grający na pozycji pomocnika, a obecnie trener.
Kariera piłkarska.
Phiri w swojej karierze piłkarskiej grał w takich klubach jak: Rhokana United, Zambia Air Force i Red Arrows Lusaka. W 1978 roku wraz z reprezentacją Zambii w Pucharze Narodów Afryki 1978 w Ghanie i w Pucharze Narodów Afryki 1982.
Kariera trenerska.
Po zakończeniu kariery piłkarskiej Phiri został trenerem. W latach 1987-1991 prowadził Red Arrows Lusaka. W 1995 roku został trenerem Lusaki Dynamos i pracował tam do 1996 roku. Wtedy też został selekcjonerem reprezentacji Zambii U-20 i w 1996 roku wywalczył z nią mistrzostwo Afryki U-20. Po tym turnieju został zastąpiony przez Benjamina Bwalyę, który wkrótce zmarł i Phiri ponownie został selekcjonerem reprezentacji. Poprowadził ją w Mistrzostwach Świata U-20 w Nigerii oraz wygrał z nią COSAFA Cup U-20.
Następnie Phiri dwukrotnie prowadził tanzański klub Simba SC. W 2006 roku został selekcjonerem reprezentacji Zambii zastępując Kalushę Bwalyę. Zambię poprowadził w Pucharze Narodów Afryki 2008. Po tym turnieju ponownie został trenerem Simby SC.

</doc>
<doc id="1889741" url="https://pl.wikipedia.org/wiki?curid=1889741" title="Parafia Jezusa Chrystusa Odkupiciela Człowieka w Bielsku-Białej">
Parafia Jezusa Chrystusa Odkupiciela Człowieka w Bielsku-Białej

Parafia pw. Jezusa Chrystusa Odkupiciela Człowieka w Bielsku-Białej – parafia rzymskokatolicka znajdująca się w Bielsku-Białej, na osiedlu Karpackim. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1983. Jest prowadzona przez księży diecezjalnych.

</doc>
<doc id="1889743" url="https://pl.wikipedia.org/wiki?curid=1889743" title="Benaoján">
Benaoján

Benaoján – niewielka miejscowość leżąca na południu Hiszpanii w Andaluzji w prowincji Malaga.
Miasto znajduje się w odległości 17 km od Rondy i 136 km od siedziby prowincji. Znajduje się tu jaskinia "Cueva de la Pileta".

</doc>
<doc id="1889744" url="https://pl.wikipedia.org/wiki?curid=1889744" title="Parafia Najświętszej Maryi Panny Królowej Świata w Bielsku-Białej">
Parafia Najświętszej Maryi Panny Królowej Świata w Bielsku-Białej

Parafia pw. Najświętszej Maryi Panny Królowej Świata w Bielsku-Białej – parafia rzymskokatolicka znajdująca się w Bielsku-Białej, w Mikuszowicach Śląskich. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1958. Prowadzona przez salwatorianów.

</doc>
<doc id="1889745" url="https://pl.wikipedia.org/wiki?curid=1889745" title="Schellhorn">
Schellhorn

Schellhorn – gmina w Niemczech, w kraju związkowym Szlezwik-Holsztyn, w powiecie Plön, siedziba urzędu Preetz-Land.

</doc>
<doc id="1889746" url="https://pl.wikipedia.org/wiki?curid=1889746" title="The Great Global Warming Swindle">
The Great Global Warming Swindle



</doc>
<doc id="1889748" url="https://pl.wikipedia.org/wiki?curid=1889748" title="E13 (trasa europejska)">
E13 (trasa europejska)

E13 – trasa europejska pośrednia północ-południe, znajdująca się w całości na obszarze Wielkiej Brytanii. W ciągu trasy znajdują się dwie brytyjskie autostrady:
Przebieg E13 nie jest w ogóle oznakowany.
Stary system numeracji.
Do 1985 obowiązywał poprzedni system numeracji, według którego oznaczenie E13 dotyczyło trasy: "Lyon – Chambéry – Modane – Torino – Milano – Brescia – Verona – Vicenza – Padova – Mestre – Venezia". Arteria E13 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E13.
"Lista dróg opracowana na podstawie materiału źródłowego"

</doc>
<doc id="1889749" url="https://pl.wikipedia.org/wiki?curid=1889749" title="Parafia św. Andrzeja Boboli w Bielsku-Białej">
Parafia św. Andrzeja Boboli w Bielsku-Białej

Parafia pw. Świętego Andrzeja Boboli w Bielsku-Białej – parafia rzymskokatolicka znajdująca się w Bielsku-Białej, w dzielnicy Olszówka.
Należy do Dekanatu Bielsko-Biała II – Stare Bielsko diecezji bielsko-żywieckiej.
Erygowana w 1996. Jest prowadzona przez księży Pallotynów.

</doc>
<doc id="1889751" url="https://pl.wikipedia.org/wiki?curid=1889751" title="Parafia św. Maksymiliana Kolbego w Bielsku-Białej">
Parafia św. Maksymiliana Kolbego w Bielsku-Białej

Parafia pw. Świętego Maksymiliana Kolbego w Bielsku-Białej – parafia rzymskokatolicka znajdująca się w Bielsku-Białej, w dzielnicy Aleksandrowice. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1980. Jest prowadzona przez księży diecezjalnych.

</doc>
<doc id="1889753" url="https://pl.wikipedia.org/wiki?curid=1889753" title="Cortes de la Frontera">
Cortes de la Frontera

Cortes de la Frontera – miasto w południowej Hiszpanii w Andaluzji leżące w prowincji Malaga u ujścia rzeki Guadiaro do Morza Śródziemnego, ok. 160 km od Malagi. Większość obszaru zajmują dwa parki i góry. W mieście produkowane są wyroby ceramiczne i skórzane.

</doc>
<doc id="1889754" url="https://pl.wikipedia.org/wiki?curid=1889754" title="Marina (powieść)">
Marina (powieść)

Marina – czwarta powieść hiszpańskiego pisarza Carlosa Ruiza Zafóna. W Polsce opublikowana po raz pierwszy w listopadzie 2009 nakładem wydawnictwa Muza (przetłumaczyli: Katarzyna Okrasko i Carlos Marrodán Casas). Jej premiera miała miejsce dziesięć lat wcześniej w Hiszpanii (1999). W zamyśle autora miała być powieścią dla młodzieży. Według autora darzy on ją "największym sentymentem" ze wszystkich napisanych przez siebie.
Opis fabuły.
Akcja powieści rozgrywa się w Barcelonie w latach 1979/1980 (do maja 1980). Piętnastoletni Óscar Drai jest zauroczony atmosferą podupadających secesyjnych pałacyków otaczających jego szkołę z internatem przy drodze do Vallvidrery (odnoga od Paseo de la Bonanova). Pewnego dnia wśród nich spotyka Marinę Blau (córkę malarza Germána). Od pierwszego wejrzenia wydaje mu się ona nie mniej fascynująca niż sekrety dawnej Barcelony.
Óscar i jego przyjaciółka zaczynają śledzić zagadkową damę w czerni, odwiedzającą co miesiąc bezimienny grób na cmentarzu w dzielnicy Sarriá. Przypadkiem zostają uwikłani w finał historii rodem z Frankensteina i XIX-wiecznych thrillerów.
Pozostałe postacie:

</doc>
<doc id="1889755" url="https://pl.wikipedia.org/wiki?curid=1889755" title="Parafia św. Pawła Apostoła w Bielsku-Białej">
Parafia św. Pawła Apostoła w Bielsku-Białej

Parafia pw. Świętego Pawła Apostoła w Bielsku-Białej – parafia rzymskokatolicka znajdująca się w Bielsku-Białej, na osiedlu Polskich Skrzydeł. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1999. Jest prowadzona przez księży diecezjalnych.

</doc>
<doc id="1889757" url="https://pl.wikipedia.org/wiki?curid=1889757" title="Wisceroreceptor">
Wisceroreceptor



</doc>
<doc id="1889758" url="https://pl.wikipedia.org/wiki?curid=1889758" title="Wisceroreceptory">
Wisceroreceptory



</doc>
<doc id="1889759" url="https://pl.wikipedia.org/wiki?curid=1889759" title="Parafia św. Stanisława Biskupa i Męczennika w Bielsku-Białej">
Parafia św. Stanisława Biskupa i Męczennika w Bielsku-Białej

Parafia pw. Świętego Stanisława Biskupa i Męczennika w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała II – Stare Bielsko diecezji bielsko-żywieckiej w Starym Bielsku. Erygowana w XIV wieku, później stała się filią parafii w Bielsku, reerygowana w 1953. Jest prowadzona przez księży diecezjalnych.
Historia.
Tradycja podaje, że parafia i pierwszy starobielski kościół powstał z fundacji możnowładcy śląskiego Piotra Włostowica w latach 1131-1135, w miejscu gaju dębowego, w którym czczono słowiańskiego boga Peruna. Jak mówi tablica pamiątkowa umieszczona przed wejściem, resztki korzeni dębu znajdują się pod obecnym ołtarzem. W świetle współczesnych badań istnienie starszej, drewnianej świątyni w miejscu dzisiejszego kościoła św. Stanisława jest bardzo prawdopodobne.
Obecny, murowany kościół wzniesiony został w stylu gotyckim około roku 1380.
Fundatorem był piastowski książę cieszyński Przemysław I Noszak. Wezwanie parafii – św. Stanisław, będący patronem diecezji krakowskiej i Królestwa Polskiego – wskazuje na bliskie związki fundatora z Polską.
Początkowo był to kościół parafialny zarówno dla wsi Bielsko (późniejsze Stare Bielsko), jak i miasta Bielska, położonego kilka kilometrów na południowy wschód. W 1447 w mieście erygowano parafię św. Mikołaja, w skład której weszła parafia starobielska, i zbudowano tam nowy kościół (dzisiejsza katedra). Odtąd kościół św. Stanisława był kościołem filialnym bielskiej parafii.
W 1560 w związku z uznaniem luteranizmu za oficjalne wyznanie księstwa cieszyńskiego kościół w Starym Bielsku przeszedł w ręce ewangelików. Do katolików świątynia powróciła w 1654, w okresie kontrreformacji.
W 1953 została ponownie erygowana parafia św. Stanisława Biskupa Męczennika w Starym Bielsku (wówczas jeszcze osobnej wsi), chociaż starania o jej przywrócenie rozpoczęto już w 1869. Od roku 1992 parafia ta należy do diecezji bielsko-żywieckiej.

</doc>
<doc id="1889761" url="https://pl.wikipedia.org/wiki?curid=1889761" title="Interoreceptory">
Interoreceptory



</doc>
<doc id="1889762" url="https://pl.wikipedia.org/wiki?curid=1889762" title="Waldemar Kieliszak">
Waldemar Kieliszak



</doc>
<doc id="1889764" url="https://pl.wikipedia.org/wiki?curid=1889764" title="Cezariusz Żórawski">
Cezariusz Żórawski

Cezariusz Maciej Żórawski (ur. 16 grudnia 1927 w Świeciechowie, zm. 7 sierpnia 2019 w Puławach) – polski lekarz weterynarii, profesor doktor habilitowany nauk weterynaryjnych, specjalność mikrobiologia weterynaryjna oraz epizootiologia z zakresu gruźlicy i paratuberkulozy bydła.
Życiorys.
Syn Cezariusza i Stanisławy. W czasie II wojny światowej żołnierz Armii Krajowej, uczestnik Akcji Burza odznaczony w 1996 Krzyżem Armii Krajowej. W latach 1947–1952 studiował na UMCS w Lublinie oraz Wydziale Weterynaryjnym Uniwersytetu Przyrodniczego w Lublinie. W 1961 obronił doktorat na AR w Lublinie. W latach 1963–1964 odbywał stypendium naukowe British Council w Central Veterinary Laboratory, Weybridge na temat opracowania metody identyfikacji drobnoustrojów grupy MAIS. W 1972 uzyskał habilitację w zakresie mikrobiologii i epizootiologii, a w 1980 – tytuł profesora nauk weterynaryjnych. 
Pełnił funkcję kierownika Pracowni Immunologii i Gruźlicy w Państwowym Instytucie Weterynarii w Puławach, był sekretarzem Polskiego Towarzystwa Nauk Weterynaryjnych, oddziału w Puławach, sekretarzem Polskiego Towarzystwa Mikrobiologicznego oraz sekretarzem Weterynaryjnego Komitetu Mikrobiologicznego PAN.
Obecnie jest na emeryturze.
Autor 152 publikacji w tym współautor 1 książki; promotor 5 prac doktorskich oraz opiekun jednej pracy habilitacyjnej.
Współautor opracowania metod zwalczania gruźlicy u bydła (m.in. standaryzacji tuberkulin PPD produkowanych w kraju, opracowanie i wdrożenie do produkcji nowej tuberkuliny bydlęcej AN5, unowocześnienie diagnostyki laboratoryjnej gruźlicy zwierząt), które umożliwiły pomyślne przeprowadzenie w latach 1959–1975 powszechnej akcji zwalczania gruźlicy bydła w Polsce. 

</doc>
<doc id="1889765" url="https://pl.wikipedia.org/wiki?curid=1889765" title="Parafia św. Małgorzaty w Bielsku-Białej">
Parafia św. Małgorzaty w Bielsku-Białej

Parafia pw. Świętej Małgorzaty w Bielsku-Białej – parafia rzymskokatolicka znajdująca się w Bielsku-Białej, w dzielnicy Kamienica. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1903. Jest prowadzona przez księży diecezjalnych.

</doc>
<doc id="1889766" url="https://pl.wikipedia.org/wiki?curid=1889766" title="Kakemono">
Kakemono

 – japoński obraz malowany na papierze lub jedwabiu, przedstawiający także kaligrafię, naklejany na jedwab lub brokat, przeznaczony do zawieszenia na ścianie. Górna i dolna krawędź kakemono są mocowane do drewnianych drążków ułatwiających jego zwijanie.
Kakemono jest obowiązkowym elementem dekoracyjnym pomieszczenia ("chashitsu") przeznaczonego do ceremonii picia herbaty ("chanoyu") i częstym w "ryokanach". Jest ono umieszczane w specjalnej wnęce o nazwie "tokonoma", włącznie z odpowiednio dobranymi kwiatami ("chabana") w wazonie "hana-ire". 

</doc>
<doc id="1889768" url="https://pl.wikipedia.org/wiki?curid=1889768" title="Mateusz Kościukiewicz">
Mateusz Kościukiewicz

Mateusz Kościukiewicz (ur. 1 maja 1986 w Nowym Tomyślu) – polski aktor filmowy i teatralny.
Życiorys.
Młodość.
Wychował się w Nowym Tomyślu, gdzie uczęszczał do Zespołu Szkół Ogólnokształcących i Policealnych im. M. Kopernika. Studiował w krakowskiej Państwowej Wyższej Szkole Teatralnej.
Kariera.
Wykonał kilka piosenek do filmu "Wszystko, co kocham" (2009), w którym zagrał główną rolę. W 2010 został laureatem Nagrody im. Zbyszka Cybulskiego za rolę w filmie "Matka Teresa od kotów". W 2015 wraz z Maciejem Bochniakiem napisał scenariusz do ich wspólnego filmu "Disco polo", w którym także zagrał. W 2017 wcielił się w rolę Krystiana Bali w filmie "Amok". W 2018 został nominowany do nagrody „Róże Gali” za rolę w filmie "Twarz". W lutym 2019 wziął udział w projekcie Anji Rubik, nagrywając audiobooka pt. "Sexedpl".
Życie prywatne.
W 2011 ożenił się z reżyserką Małgorzatą Szumowską, z którą ma córkę Alinę (ur. 3 grudnia 2012).
Filmografia.
Jako aktor:
Jako scenarzysta:

</doc>
<doc id="1889770" url="https://pl.wikipedia.org/wiki?curid=1889770" title="Parafia Chrystusa Króla w Bielsku-Białej">
Parafia Chrystusa Króla w Bielsku-Białej

Parafia pw. Chrystusa Króla w Bielsku-Białej – parafia rzymskokatolicka znajdująca się w Bielsku-Białej, w dzielnicy Leszczyny. Należy do Dekanatu Bielsko-Biała III – Wschód diecezji bielsko-żywieckiej. Erygowana w 1946. Jest prowadzona przez księży diecezjalnych.

</doc>
<doc id="1889771" url="https://pl.wikipedia.org/wiki?curid=1889771" title="Rajymbek batyr">
Rajymbek batyr

Rajymbek batyr (kaz. Райымбек батыр) – stacja metra w Ałmaty w Kazachstanie.
Stacja początkowa, jedna z siedmiu stacji na czerwonej linii. Otwarcie stacji nastąpiło 1 grudnia 2011.

</doc>
<doc id="1889775" url="https://pl.wikipedia.org/wiki?curid=1889775" title="Parafia Matki Bożej Pocieszenia w Bielsku-Białej">
Parafia Matki Bożej Pocieszenia w Bielsku-Białej

Parafia pw. Matki Bożej Pocieszenia w Bielsku-Białej – parafia rzymskokatolicka znajdująca się w Bielsku-Białej, w dzielnicy Straconka. Należy do Dekanatu Bielsko-Biała III – Wschód diecezji bielsko-żywieckiej. Erygowana w 1875. Jest prowadzona przez księży diecezjalnych.

</doc>
<doc id="1889778" url="https://pl.wikipedia.org/wiki?curid=1889778" title="Parafia Narodzenia Najświętszej Maryi Panny w Bielsku-Białej">
Parafia Narodzenia Najświętszej Maryi Panny w Bielsku-Białej

Parafia pw. Narodzenia Najświętszej Maryi Panny w Bielsku-Białej – parafia rzymskokatolicka znajdująca się w Bielsku-Białej, w dzielnicy Lipnik. Należy do Dekanatu Bielsko-Biała III – Wschód diecezji bielsko-żywieckiej. Jest prowadzona przez księży diecezjalnych.
Historia.
Parafia po raz pierwszy wzmiankowana została w spisie świętopietrza parafii dekanatu Oświęcim diecezji krakowskiej z 1326 pod nazwą "Lipnik". Pod taką nazwą występuje również w kolejnych spisach świętopietrza z lat 1346 – 1358. Przejściowo należała również do powstałego ok. 1350 roku dekanatu Pszczyna.

</doc>
<doc id="1889779" url="https://pl.wikipedia.org/wiki?curid=1889779" title="Parafia Nawiedzenia Najświętszej Maryi Panny w Bielsku-Białej">
Parafia Nawiedzenia Najświętszej Maryi Panny w Bielsku-Białej

Parafia pw. Nawiedzenia Najświętszej Maryi Panny w Bielsku-Białej – parafia rzymskokatolicka znajdująca się w Bielsku-Białej, w dzielnicy Hałcnów. Należy do Dekanatu Bielsko-Biała III – Wschód diecezji bielsko-żywieckiej. Erygowana w 1786. Jest prowadzona przez księży diecezjalnych.

</doc>
<doc id="1889780" url="https://pl.wikipedia.org/wiki?curid=1889780" title="Grażyna Suchocka">
Grażyna Suchocka

Grażyna Suchocka (ur. 26 lipca 1954 w Krynicy) - polska aktorka. W roku 1977 ukończyła studia na wydziale aktorskim PWSFTviT w Łodzi.

</doc>
<doc id="1889781" url="https://pl.wikipedia.org/wiki?curid=1889781" title="Kakiemon">
Kakiemon

 – styl japońskiej porcelany i europejskich imitacji opartych na nim. 
Opis.
Nazwa wywodzi się od imienia (1596–1666) i rodzinnej firmy o nazwie „Kakiemon”, wytwarzającej ceramikę w swoim własnym stylu, w pobliżu miejscowości Arita, sławnego ośrodka produkcji wyrobów ceramicznych, w prowincji Hizen (obecnie prefektura Saga). Produkcja jest kontynuowana przez XV obecnie pokolenie tej rodziny. 
Wyroby charakteryzują się skromnymi liniami, bogatą paletą barw naszkliwnych i asymetrycznymi, finezyjnymi kompozycjami, które pozostawiają duże powierzchnie bez zabarwienia. Ceramika tego typu była chętnie kupowana w Europie pod nazwą "imari", pochodzącą od portu japońskiego Imari, z którego była wysyłana w świat.
Styl kakiemon oddziałał m.in. także na fajanse z Delftu.

</doc>
<doc id="1889782" url="https://pl.wikipedia.org/wiki?curid=1889782" title="Klorazepat dipotasowy">
Klorazepat dipotasowy



</doc>
<doc id="1889783" url="https://pl.wikipedia.org/wiki?curid=1889783" title="Parafia św. Józefa w Bielsku-Białej">
Parafia św. Józefa w Bielsku-Białej

Parafia pw. Świętego Józefa w Bielsku-Białej – parafia rzymskokatolicka znajdująca się w Bielsku-Białej. Należy do Dekanatu Bielsko-Biała III – Wschód diecezji bielsko-żywieckiej. Erygowana w 1983. Jest prowadzona przez księży diecezjalnych.

</doc>
<doc id="1889784" url="https://pl.wikipedia.org/wiki?curid=1889784" title="Parafia św. Barbary w Bielsku-Białej">
Parafia św. Barbary w Bielsku-Białej

Parafia pw. Świętej Barbary w Bielsku-Białej– parafia rzymskokatolicka znajdująca się w Bielsku-Białej. Należy do Dekanatu Bielsko-Biała III – Wschód diecezji bielsko-żywieckiej. Jest prowadzona przez księży diecezjalnych.
Historia.
Pierwsza świątynia w Mikuszowicach powstała prawdopodobnie w XIII lub początkach XIV wieku. Została zniszczona przez powódź w połowie XV stulecia.
Drugi kościół mikuszowicki został wzniesiony w 1455 z drewna sosnowego. Przez krótki czas był kościołem parafialnym, jednak wkrótce stał się filią parafii w Łodygowicach.
W pierwszej połowie XVI w., po uznaniu luteranizmu za oficjalne wyznanie księstwa oświęcimskiego, do którego należały Mikuszowice, świątynię przejęli protestanci. Do katolików wróciła ona w 1615 na skutek zabiegów kasztelana łodygowickiego Piotra Warszyckiego. Kościół spłonął 7 kwietnia 1687 od uderzenia pioruna.
Budowę obecnego kościoła św. Barbary zakończono w roku 1690. Został on wzniesiony na zlecenie łodygowickiego proboszcza Urbana Kupiszowskiego przez miejskiego cieślę Piotra Piotrowskiego z drewna modrzewiowego, w dominującym wówczas w budownictwie sakralnym stylu śląsko-małopolskim. Poświęcenia dokonano w 1692.
W wyniku konfliktu z proboszczem o dziesięciny, władze kościelne wystawiły kościół w 1796 na licytację. Wykupiony za 50 złotych reńskich przez chłopów z Mikuszowic i okolicznych wiosek stał się filią parafii w Wilkowicach.
7 września 1965 dekretem metropolity krakowskiego Karola Wojtyły erygowana została odrębna parafia św. Barbary w Mikuszowicach, obejmująca północną część dotychczasowej wilkowickiej. Od 1992 należy ona do diecezji bielsko-żywieckiej (wcześniej zarówno łodygowicka i wilkowicka, jak i odrębna mikuszowicka należały do krakowskiej).

</doc>
<doc id="1889787" url="https://pl.wikipedia.org/wiki?curid=1889787" title="E11 (trasa europejska)">
E11 (trasa europejska)

E11 – trasa europejska pośrednia północ-południe, wiodąca przez Francję. 
Stary system numeracji.
Do 1985 obowiązywał poprzedni system numeracji, według którego oznaczenie E11 dotyczyło trasy Paryż – Salzburg o następującym przebiegu: Paryż – Vitry-le-François – Saint-Dizier – Ligny-en-Barrois – Nancy – Sarrebourg – Strasburg – Karlsruhe – Stuttgart – Augsburg – Monachium – Rosenheim – Salzburg. Arteria E11 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E11.
"Lista dróg opracowana na podstawie materiału źródłowego"

</doc>
<doc id="1889788" url="https://pl.wikipedia.org/wiki?curid=1889788" title="Da Chen">
Da Chen

Da Chen (; ur. 1962, zm. 17 grudnia 2019) – chiński powieściopisarz, absolwent Columbia Law School.
Życiorys.
Da Chen urodził się w 1962 na południu Chin. Jego dziadek był posiadaczem ziemskim i urzędnikiem cesarskim; podczas wojny domowej w domu jego ojca mieszkali żołnierze chińskiej armii czerwonej, który dzięki temu uniknął losu szwagrów, na których wykonano wyroki śmierci. W czasie Rewolucji Kulturalnej cała rodzina autora była prześladowana: jego ojciec trafił do obozu reform, a dziewięcioletniemu Chenowi groziło więzienie. Dzięki przyjaźni z pewną chrześcijańską profesor, która nauczyła go języka angielskiego, dostał się na Pekiński Uniwersytet Języka i Kultury i ukończył literaturę angielską. W 1985 wyjechał do USA z 30 dolarami w kieszeni. Po ukończeniu studiów prawniczych na uniwersytecie Columbia pracował na Wall Street w banku Rotszyldów.
Jego pierwsze książki to autobiografie: "Colors of the Mountain" i adaptacja dla młodszych czytelników "China's Son" – obie uzyskały po kilka wyróżnień. Książki te opowiadają o Rewolucji Kulturalnej z osobistego punktu widzenia, pokazując życie i społeczeństwo małej wioski w tym okresie, widziane oczami wrażliwego, dziewięcioletniego chłopca. Osobisty rys nadaje im, rzadka w chińskiej literaturze, narracja pierwszoosobowa.
Pierwszą powieść "Wandering Warrior" USA Today określiło jako „chińską odpowiedź na Harry’ego Pottera”, a studio filmowe Warner Bros. było zainteresowane kupieniem praw do adaptacji filmowej.
Powieść dla dorosłych – Bracia – została określona jako najlepsza książka 2006 m.in. przez The Washington Post i San Francisco Chronicle. Według recenzji z Washington Post, pisarz „osiągnął rzecz niemal niemożliwą: wprowadził zachodniego czytelnika w sam środek konfliktu, agonii i uniesień, które targały [Chinami] przez 35 lat”.
Życie prywatne.
Mieszkał w Nowym Jorku z żoną, autorką paranormalnych romansów i dwójką dzieci. Zmarł na raka płuc.

</doc>
<doc id="1889790" url="https://pl.wikipedia.org/wiki?curid=1889790" title="Parafia św. Franciszka z Asyżu w Bielsku-Białej">
Parafia św. Franciszka z Asyżu w Bielsku-Białej

Parafia św. Franciszka z Asyżu w Bielsku-Białej – parafia rzymskokatolicka znajdująca się w Bielsku-Białej, w dzielnicy Wapienica. Należy do Dekanatu Bielsko-Biała II – Stare Bielsko diecezji bielsko-żywieckiej. Erygowana w 1957. Jest prowadzona przez księży diecezjalnych.
1 stycznia 2015 roku parafia została przeniesiona ze zlikwidowanego dekanatu Bielsko-Biała IV do dekanatu Bielsko-Biała II.

</doc>
<doc id="1889793" url="https://pl.wikipedia.org/wiki?curid=1889793" title="Jimera de Líbar">
Jimera de Líbar

Jimera de Líbar – mała miejscowość na południu Hiszpanii w Andaluzji w prowincji Malaga w dolinie rzeki Guadiaro.

</doc>
<doc id="1889795" url="https://pl.wikipedia.org/wiki?curid=1889795" title="Branko Buljevic">
Branko Buljevic

Branislav „Branko” Buljević (ur. 6 września 1947 w Splicie) – australijski piłkarz chorwackiego pochodzenia. Grał na pozycji napastnika.
Kariera klubowa.
Urodzony w Chorwacji Branko Buljević rozpoczął kariery w OFK Beograd w 1967 roku. Rok później wyemigrował do Australii. W latach 1968–1976 występował w klubie Footscray JUST, skupiającym emigrantów z Jugosławii. Z Footscray JUST trzykrotnie zdobył Mistrzostwa stanu Victoria - Victorian State League (VPL) w 1969, 1971, 1973 roku.
W 1977 został zawodnikiem Fitzroy Alexander, z którym zajął trzecie miejsce w National Soccer League. Taką samą pozycję zajął w 1980 roku z klubem South Melbourne. Ostatnim klubem w jego karierze był ponownie Footscray JUST, w którym zakończył karierę w 1985 roku.
Kariera reprezentacyjna.
Branko Buljević zadebiutował w reprezentacji 7 października 1972 w wygranym 4-1 meczu z Indonezja w Dżakarcie. Był to udany debiut, gdyż Buljević zdobył dwie bramki. W 1973 roku Australia awansowała po raz pierwszy w historii do Mistrzostw Świata 1974. Buljević zdobył w eliminacjach dwie bramki. Na turnieju w RFN Buljević wystąpił we wszystkich trzech meczach grupowych z NRD 0-2, RFN 0-3 oraz z Chile 0-0, który był jego ostatnim w reprezentacji.
Ogółem w latach 1972–1974 wystąpił w 19 spotkaniach i strzelił 6 bramek, 30 spotkań i 11 bramek jeśli doliczymy mecze nieoficjalne, w tym dwa z Legią Warszawa w lutym 1975.

</doc>
<doc id="1889799" url="https://pl.wikipedia.org/wiki?curid=1889799" title="Kim Do-hoon">
Kim Do-hoon

Kim Do-hoon (ur. 21 lipca 1970 w Tongyeong) – południowokoreański piłkarz i trener, reprezentant kraju grający na pozycji napastnika.
Kariera klubowa.
Jako piłkarz grał w takich klubach jak Sangmu, Jeonbuk Hyundai Motors, Vissel Kobe, Jeonbuk Hyundai Motors i Seongnam Ilhwa Chunma.
Kariera reprezentacyjna.
Karierę reprezentacyjną rozpoczął w 1994. Został powołany na MŚ 1998 oraz Puchar Konfederacji 2001. Po raz ostatni w reprezentacji zagrał w 2003, dla której wystąpił w 72 spotkaniach i strzelił 30 bramek.
Kariera trenerska.
Od 2005 do 2012 pracował jako asystentem trenera w klubie Seongnam Ilhwa Chunma. W 2013 pełnił tę samą funkcję w Gangwon FC. W 2014 przez kilka miesięcy był opiekunem Reprezentacji Korei Południowej U-20. Od 2015 trenuje Incheon United FC.

</doc>
<doc id="1889801" url="https://pl.wikipedia.org/wiki?curid=1889801" title="Cerkiew Świętej Trójcy w Sighișoarze">
Cerkiew Świętej Trójcy w Sighișoarze

Cerkiew Świętej Trójcy (rum. "Biserica Sfânta Treime din Sighișoara") – prawosławna świątynia w miejscowości Sighișoara (Siedmiogród), położona nad rzeką Târnava Mare.
Cerkiew powstała w latach 1934–1937. Z zewnątrz reprezentuje styl bizantyjski, natomiast wnętrza są proste, stylizowane na renesans. Architektem był Dumitru Petrescu Gopeș, a malowidła wewnętrzne wykonał A. Demian. Mury zewnętrzne zostały przemalowane w latach 80. XX wieku.
Jest siedzibą biskupa, lecz archiprezbitera.

</doc>
<doc id="1889802" url="https://pl.wikipedia.org/wiki?curid=1889802" title="Ulica Tadeusza Kościuszki w Gdańsku">
Ulica Tadeusza Kościuszki w Gdańsku

Ulica Tadeusza Kościuszki (niem. "Ringstraße") – ulica w Gdańsku Wrzeszczu, jedna z głównych ulic dzielnicy Wrzeszcz Dolny, przechodząca przez osiedle Kuźniczki, dawny Polenhof i osiedle Kolonia.
Przebieg.
Ulica ta łączy Dolny Wrzeszcz z Wrzeszczem Górnym, Strzyżą i Trasą Słowackiego. Swój początek bierze przy skrzyżowaniu ulic Grunwaldzkiej i Słowackiego. Po drodze przecina wiaduktem linię kolejową nr 250 oraz ważne arterie takie jak Aleja Legionów i Aleja Hallera. Kończy się koło przystanku kolejowego Gdańsk Kolonia, dochodząc do ulicy Jana Kochanowskiego.
Historia.
Od 1829 w rejonie obecnej ulicy mieścił się Wielki Plac Ćwiczeń ("Grosse Exercierplatz") gdańskiego garnizonu pruskiego. Przed pierwszą wojną światową przestrzeń Placu wykorzystywano jako miejsce międzylądowań pierwszych samolotów wojskowych i sterowców. Wkrótce powstało tam Lotnisko Gdańsk-Wrzeszcz.
W czasach Wolnego Miasta Gdańska (1920-1939) w rejonie ulicy znajdowało się skupisko mniejszości polskiej, z osiedlem mieszkalnym określanym jako Polenhof, polską parafią św. Stanisława i polskim Klubem Sportowym „Gedania”.
W 1930 z "Heeresanger" (współcześnie al. Legionów) doprowadzono linię tramwajową; na skrzyżowaniu znajdował się przystanek końcowy, a następnie, od lat 50., pętla tramwajowa (zlikwidowana w latach 80. XX wieku). Do lat 60. linia tramwajowa przecinała też ulicę na skrzyżowaniu z ul. Bolesława Chrobrego (linia łącząca ul. Waryńskiego z Brzeźnem).
Do 1935 ulica nosiła nazwę "Ringstrasse", w latach 1935-1945 nazywała się "Magdeburger Straße".

</doc>
<doc id="1889804" url="https://pl.wikipedia.org/wiki?curid=1889804" title="Lactarius pargamenus">
Lactarius pargamenus



</doc>
<doc id="1889805" url="https://pl.wikipedia.org/wiki?curid=1889805" title="Imari (porcelana)">
Imari (porcelana)

 – zachodnie określenie stylu i rodzaju japońskich wyrobów z porcelany pochodzącej z miasta Arita i jego okolic w dawnej prowincji Hizen (ob. tereny prefektur Saga i Nagasaki), w północno-zachodniej części wyspy Kiusiu (Kyūshū). Stąd ogólna nazwa pochodzącej stamtąd ceramiki to "arita-yaki". Nazwa "imari" pochodzi od portu Imari, skąd eksportowano ją do Europy poprzez holenderską faktorię Dejima w Nagasaki. 
Historia.
Naczynia te wyrabiano od XVII w. z miejscowego kaolinu, początkowo pod wpływem i z wykorzystaniem wzorów chińskich. Z czasem nabrały swoistych cech o charakterystycznej wielobarwnej dekoracji naszkliwnej, łączonej z podszkliwnym błękitem. Wzory te (zwane także "imari") sprowadzane przez holenderskich kupców cieszyły się w końcu XVII w. wielkim powodzeniem w Europie, wpisując się na stałe do wyposażenia modnego salonu rokokowego, a później klasycystycznego. 
W latach 30. XVIII w. rozpoczęto produkcję imitacji "imari" w Miśni, Delfcie i innych manufakturach, głównie niemieckich.

</doc>
<doc id="1889806" url="https://pl.wikipedia.org/wiki?curid=1889806" title="Lactarius pergamenus">
Lactarius pergamenus

Lactarius pergamenus (Sw.) Fr.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1809 r. Olof Peter Swartz nadając mu nazwę "Agaricus pergamenus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Lactarius". Synonimy łacińskie):
W niektórych atlasach grzybów jest podawana jego nazwa polska – mleczaj skórzasaty.
Morfologia.
Średnicy 5–12 (do 15) cm, u młodych owocników biały, w trakcie dojrzewania pojawiają się na nim ochrowe plamy. Pokryty suchą, matową skórką.
Blaszkowy, blaszki u młodych owocników białe, potem ochrowożółtawe, bardzo gęsto rozmieszczone.
Biały, o powierzchni często pokrytej rdzawymi plamami, o zwężającej się podstawie.
Zbudowany z kulistawych komórek, które powodują jego specyficzną (jak u wszystkich gołąbkowatych) kruchość i nieregularny przełam. Wydziela białe, na powietrzu wybarwiające się zielononiebieskawo, po wyschnięciu szarozielone mleczko o ostrym smaku. W roztworze wodorotlenku potasu przyjmuje żółtopomarańczowy kolor.
Kulistawe, o wymiarach przeważnie 7–8,5×6–7 μm, bez pory rostkowej, o powierzchni pokrytej amyloidalną siateczką, tworzoną przez brodawki połączone różnej szerokości listewkami. Wysyp zarodników kremowy lub jasnoochrowy.
Występowanie i siedlisko.
Organizmy mikoryzowe, rozwijające się w glebie, w lasach liściastych i iglastych, w obecności dębów, buków, sosen lub świerków, na wapiennych i gliniastych glebach. Wytwarza owocniki od czerwca do września.
W Polsce nie występuje.
Znaczenie.
Owocniki "Lactarius pergamenus" wskutek ostrego smaku często opisywane są jako „niejadalne”, jednak nie są one toksyczne dla człowieka i po odpowiednim przyrządzeniu można je spożywać. Zaleca się w tym celu ich solenie lub smażenie uprzednio pokrojonych na cienkie plasteki.
Gatunki podobne.
Wśród grzybów o morfologicznie zbliżonych owocnikach wymienia się mleczaja biela ("Lactarius piperatus"), którego mleczko nie zmienia barwy.

</doc>
<doc id="1889808" url="https://pl.wikipedia.org/wiki?curid=1889808" title="Biskupice (gmina w guberni lubelskiej)">
Biskupice (gmina w guberni lubelskiej)

Biskupice (od 1870 "Jaszczów") – dawna gmina wiejska istniejąca do 1870 roku w guberni lubelskiej. Siedzibą władz gminy były Biskupice, które stanowiły odrębną gminę miejską.
Za Królestwa Polskiego gmina Biskupice należała do powiatu lubelskiego w guberni lubelskiej. do gminy przyłączono pozbawione praw miejskich Biskupice, po czym gminę przemianowano na "Jaszczów".

</doc>
<doc id="1889810" url="https://pl.wikipedia.org/wiki?curid=1889810" title="Gmina Głusków">
Gmina Głusków



</doc>
<doc id="1889811" url="https://pl.wikipedia.org/wiki?curid=1889811" title="Roald Larsen">
Roald Larsen

Roald Morel Larsen (ur. 2 stycznia 1898 w Oslo, zm. 28 lipca 1959 tamże) – norweski łyżwiarz szybki, wielokrotny medalista olimpijski i mistrzostw świata.
Kariera.
Pierwszy medal na arenie międzynarodowej Roald Larsen wywalczył w 1922 roku, kiedy podczas mistrzostw świata w wieloboju w Kristianii zajął drugie miejsce. W zawodach tych wyprzedził go jedynie jego rodak, Harald Strøm. W kolejnych latach zdobył jeszcze trzy medale: złoty na MŚ w Helsinkach (1924), srebrny na MŚ w Trondheim (1926) oraz brązowy podczas MŚ w Oslo (1925).
W 1924 roku wystartował na igrzyskach olimpijskich w Chamonix, zdobywając medale we wszystkich pięciu konkurencjach. W wieloboju i biegu na 1500 m był drugi za Finem Clasem Thunbergiem, a w biegach na 500 m, 5000 m i 10 000 m zajmował trzecie miejsce. Na rozgrywanych cztery lata później igrzyskach w Sankt Moritz zdobył brązowy medal na dystansie 500 m, przegrywając tylko z innym Norwegiem Berntem Evensenem i Clasem Thunbergiem, którzy ex aequo zajęli pierwsze miejsce. Na tych samych igrzyskach nie ukończył biegu na 10 000 m oraz był czwarty na 1500 m, przegrywając walkę o medal z kolejnym rodakiem, Ivarem Ballangrudem.
Zdobył też pięć medali na mistrzostwach Europy, w tym złoty na ME w Kristianii w 1924 roku. W tym samym roku zdobył też mistrzostwo świata i mistrzostwo Norwegii, zostając drugim zawodnikiem, który dokonał tego w jednym roku (pierwszym był Oscar Mathisen).
W 1928 roku w Davos pobił rekord świata na 500 m.

</doc>
<doc id="1889812" url="https://pl.wikipedia.org/wiki?curid=1889812" title="Mleczaj siarkowy">
Mleczaj siarkowy

Mleczaj siarkowy ("Lactarius theiogalus" (Bull.) Gray) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1793 r. Bulliard nadając mu nazwę "Agaricus theiogalus". Obecną, uznaną przez Index Fungorum nazwę nadał mu w 1821 r. Gray, przenosząc go do rodzaju "Lactarius".
Nazwę polską nadał Franciszek Błoński w 1896 r, jako mleczaj siarkowy ("Lactarius thejogalus" (Bull.:Fr.) Gray) opisywała go także Alina Skirgiełło. Według Index Fungorum jest to gatunek o niepewnej pozycji taksonomicznej. Podawany przez W. Wojewodę jako jego synonim "Lactarius tabidus" Fr. jest według Index Fungorum innym, odrębnym gatunkiem. Niewykluczone jednak, że jest to sprawa interpretacji i opisany przez A. Skirgiełło "L. thejogalus" to w istocie "L. tabidus", wymienia go ona bowiem wśród synonimów. W atlasach grzybów mleczaj siarkowy opisywany jest właśnie jako "L. tabidus" Fr.
Morfologia.
Średnicy 2–5 cm, początkowo płaski, szybko jednak rozpostarty i wklęśnięty, zazwyczaj z garbkiem. Brzeg cienki, długi czas pozostaje podwinięty. Powierzchnia w stanie suchym matowa, w stanie wilgotnym błyszcząca, czasami szorstka. Barwa pomarańczowo-rudawa z czerwonawym odcieniem, czasami cynamonowobrązowa.
Szeroko przyrośnięte, u młodych okazów kremowe, później gliniastoróżowe.
Wysokość 2–8 cm, grubość 3–10 mm, walcowaty lub pałkowaty, początkowo pełny, później pusty. Kolor początkowo rdzawobrązowy, później ochrowy, cynamonowy, w końcu ciemnoceglastoczerwony. W górnej części jaśniejszy.
Zbudowany z kulistawych komórek, które powodują jego specyficzną (jak u wszystkich gołąbkowatych) kruchość i nieregularny przełam. Ma zazwyczaj łagodny, ale czasami nieco ostry lub gorzki smak.
U młodych owocników wypływa obficie, u starszych niemal wcale. Jest wodnistobiałe, na miąższu przebarwia się na kolor siarkowy.Początkowo ma łagodny smak, pozostawia jednak gorzki posmak na języku.
Wysyp zarodników białawokremowy. Zarodniki owalne, pokryte dużymi, pojedynczymi brodawkami, czasami połączonymi krótkimi łącznikami. Rozmiar: 6-7,5 × 6-7 μm. Podstawki o rozmiarach 36-42 × 9-10,5 μm. Cystydy ostre i cienkie, najliczniej występują na ostrzach blaszek.
Występowanie.
Występuje w Ameryce Północnej, Europie oraz Japonii. W Polsce jest częsty, piśmiennictwo mykologiczne wymienia liczne jego stanowiska na obszarze całego kraju.
Rośnie w lasach iglastych i liściastych, głównie pod brzozami, sosnami i świerkami, szczególnie na miejscach wilgotnych i porośniętych mchem torfowcem. W Polsce wytwarza owocniki od czerwca do października.
Znaczenie.
Grzyb mikoryzowy. Grzyb jadalny. 
Gatunki podobne.
Jest kilka gatunków drobnych mleczajów podobnych pod względem wyglądu zewnętrznego. Istotną rolę przy ich rozróżnianiu odgrywa miejsce występowania oraz smak i przebarwianie się mleczka. Podobny mleczaj żółknący ("Lactarius decipiens") rośnie pod dębami, a jego mleczko jest bardzo piekące w smaku i przebarwia się na jasnoróżowo, mleczaj pomarańczowy ("Lactarius aurantiacus") rośnie wyżej w górach, tylko pod świerkami i jego mleczko nie przebarwia się. Wśród grzybów o morfologicznie zbliżonych owocnikach wymienia się też mleczaja olszowego ("Lactarius obscuratus"), rozwijającego się w obecności olsz.

</doc>
<doc id="1889814" url="https://pl.wikipedia.org/wiki?curid=1889814" title="Lactarius theiogalus">
Lactarius theiogalus



</doc>
<doc id="1889815" url="https://pl.wikipedia.org/wiki?curid=1889815" title="Koncert">
Koncert

Koncert (łac. "concerto" – "spieram się, walczę, współzawodniczę") – występ artysty muzyka (bądź grupy muzyków) na żywo przed publicznością. Jeśli muzyk występuje solo, określa się to mianem recitalu, w przypadku występu grupy muzyków może występować orkiestra, chór bądź grupa muzyczna. Mogą to być także występy mieszane, np. solista z towarzyszeniem chóru czy orkiestry.
Koncerty mogą się odbywać w specjalnie do tego celu przeznaczonych salach koncertowych, filharmoniach czy klubach muzycznych, ale także w kościołach, pubach, prywatnych domach oraz na otwartej przestrzeni – na stadionach czy placach. Elementem koncertu jest najczęściej odpowiednie nagłośnienie, adekwatne do wielkości audytorium. Koncertom często towarzyszy oprawa plastyczna: efekty świetlne, pirotechniczne, czasem także występy towarzyszących innych artystów, np. tancerzy. Niekiedy koncerty, zwłaszcza międzynarodowych gwiazd, przeradzają się w prawdziwe spektakle multimedialne, a sprzęt potrzebny do zorganizowania koncertu przewozi się na kilkudziesięciu ciężarówkach.
Koncert jest najczęstszą formą kontaktu artysty z publicznością, środkiem promocji, a zwykle także sposobem zdobywania przez artystów dochodów. Widzowie uczestniczą w koncercie, ponosząc opłatę za bilet wstępu, choć organizuje się koncerty, na które publiczność ma wolny wstęp. Dotyczy to zwłaszcza występów na otwartej przestrzeni. Koncerty niekiedy mają charakter imprez charytatywnych, podczas których zbiera się środki na szczytne cele (np. Live Aid czy Wielka Orkiestra Świątecznej Pomocy).
Muzycy zwyczajowo wykonują utwory frontem do publiczności, niemniej bardziej ekscentryczni artyści traktują tę zasadę dowolnie. Także zachowanie artystów na scenie może przybrać charakter performance.
Niekiedy artyści podczas koncertu symulują wykonywanie utworów, podczas gdy w rzeczywistości muzyka jest odtwarzana z dokonanych wcześniej nagrań. Określa się to mianem playbacku.
Koncerty często bywają rejestrowane, a nagrania ukazują się w formie płyt audio bądź filmów. Nagrania takie określane są mianem „Na żywo”, czy z angielskiego „Live”.
Serię co najmniej kilku koncertów, odbywających się w niedużym odstępie czasu, określa się mianem trasy koncertowej.
Koncert jednego wykonawcy może być elementem większego przedstawienia, np. festiwalu muzycznego.
Historia.
W grudniu 1672 roku skrzypek i kompozytor John Banister zorganizował w swoim domu w Londynie koncerty z udziałem zespołu instrumentalistów, na które wejść mógł każdy, kto uiścił jeden szyling. Przedsięwzięcie Banistera przetrwało siedem lat. Również w Londynie narodziła się kolejna inicjatywa koncertowa – Academy of Ancient Music (1710). Od 1725 w Paryżu odbywały się Concerts Spirituels, a od 1743 – koncerty w lipskim Gewandhaus.
Początkowo używano wobec nich nazwy „akademia”. Słowo „koncert” pojawiło się później, zapożyczone od concerts spirituels weszło do użytku później.

</doc>
<doc id="1889817" url="https://pl.wikipedia.org/wiki?curid=1889817" title="Anthrax">
Anthrax



</doc>
<doc id="1889819" url="https://pl.wikipedia.org/wiki?curid=1889819" title="Lee Lim-saeng">
Lee Lim-saeng

Lee Lim-saeng (ur. 18 listopada 1971 w Inczonie) – południowokoreański piłkarz i trener, reprezentant kraju grający na pozycji obrońcy.
Kariera klubowa.
Jako piłkarz grał w takich klubach jak Jeju United FC, Bucheon SK i Busan I'Park.
Kariera reprezentacyjna.
Karierę reprezentacyjną rozpoczął w 1992. Został powołany na MŚ 1998. Po raz ostatni w reprezentacji zagrał w 2002, dla której wystąpił w 25 spotkaniach.
Kariera trenerska.
Jako trener pracował w Suwon Samsung Bluewings. Od 2010 do 2014 był trenerem klubu Home United F.C. Od 2015 trener Shenzhen Ruby.

</doc>
<doc id="1889822" url="https://pl.wikipedia.org/wiki?curid=1889822" title="Ratoszyn (gmina)">
Ratoszyn (gmina)

Ratoszyn (od 1870 "Chodel") – dawna gmina wiejska istniejąca do 1870 roku w guberni lubelskiej. Siedzibą władz gminy był Ratoszyn.
Za Królestwa Polskiego gmina Ratoszyn należała do powiatu lubelskiego w guberni lubelskiej. 13 stycznia 1870 do gminy przyłączono pozbawiony praw miejskich Chodel, po czym gminę przemianowano na "Chodel".

</doc>
<doc id="1889823" url="https://pl.wikipedia.org/wiki?curid=1889823" title="Sawa Pieczerski">
Sawa Pieczerski

Sawa Pieczerski – święty mnich prawosławny. 
O jego życiu niewiele wiadomo. W XIII wieku był jednym z mnichów żyjących w Bliższych Pieczarach monasteru kijowsko-pieczerskiego. Surowa asceza, jaką uprawiał, miała sprawić, że otrzymał dar czynienia cudów. 
Należy do Soboru Świętych Ojców Kijowsko-Pieczerskich Spoczywających w Bliższych Pieczarach. 

</doc>
<doc id="1889824" url="https://pl.wikipedia.org/wiki?curid=1889824" title="Sławomir Musielak">
Sławomir Musielak

Sławomir Musielak (ur. 3 czerwca 1990 w Kościanie) – polski żużlowiec, wicemistrz Polski juniorów, drużynowy mistrz Europy juniorów. Starszy brat Tobiasza Musielaka.
Życiorys.
Karierę żużlową rozpoczął pod wpływem Adama Łabędzkiego, byłego polskiego żużlowca, obecnie motorowodniaka reprezentującego Austrię. Pierwsze treningi odbywał na minitorze w podleszczyńskich Pawłowicach pod okiem trenera Stanisława Śmigielskiego.
Licencję żużlową zdał 13 czerwca 2006 w barwach Unii Leszno. Jego pierwszym trenerem klubowym był Czesław Czernicki. 4 kwietnia 2007 podczas krajowych eliminacji do indywidualnych mistrzostw świata juniorów w Grudziądzu doznał poważnego złamania nogi. Kontuzja ta wyeliminowała go niemal na cały sezon 2007. W 2008 został wypożyczony z Unii Leszno do drugoligowego Startu Gniezno. 22 czerwca 2008 podczas wyjazdu żużlowców Startu na mecz ligowy do Równego na Ukrainie, spłonął bus wiozący wszystkie 11 motocykli zawodników, w tym sprzęt Musielaka.
Od sezonu 2012 na wypożyczeniu z Unii Leszno, reprezentuje barwy drugoligowego Kolejarza Rawag Rawicz. Razem ze swoim obecnym zespołem awansował do I ligi żużlowej na sezon 2013.
Największe sukcesy w karierze.
"Sezon 2009:"

</doc>
<doc id="1889826" url="https://pl.wikipedia.org/wiki?curid=1889826" title="Mniejszość etniczna">
Mniejszość etniczna

Mniejszość etniczna – grupa etniczna, która jest osiedlona na terytorium innej zbiorowości i wyróżnia się odrębnym pochodzeniem i kulturą, a często także językiem i religią. Z jednej strony mniejszości etniczne zwykle starają się zachować swoją odrębność. Z drugiej strony zwykle podlegają procesom asymilacji kulturowej.
Mniejszość etniczna w odróżnieniu od mniejszości narodowej nie posiada i nigdy nie posiadała własnego państwa, które zgodnie z funkcjonalną teorią powstania państwa jest najwyższą formą rozwoju grupy społecznej. 
Rodzaje mniejszości.
Mniejszości można podzielić na:
Ochrona prawna mniejszości etnicznych.
Prawo międzynarodowe gwarantuje przestrzeganie praw tych zbiorowości. Ludność ta posiada obywatelstwo państwa zamieszkania ze wszystkimi tego konsekwencjami, ale nie ma wyodrębnionego terytorium pod względem politycznym i administracyjnym.
Mniejszości etniczne w Europie.
Mniejszości etniczne w Polsce.
Prawo mniejszości etnicznych w Polsce gwarantuje konstytucja oraz Ustawa z dnia 6 stycznia 2005 r. o mniejszościach narodowych i etnicznych oraz o języku regionalnym.
W Polsce wyróżniamy następujące mniejszości etniczne:
Do miana mniejszości etnicznych pretendują częściowo Ślązacy i Kaszubi.

</doc>
<doc id="1889837" url="https://pl.wikipedia.org/wiki?curid=1889837" title="Ulica Jana Heweliusza w Gdańsku">
Ulica Jana Heweliusza w Gdańsku

Ulica Jana Heweliusza (niem. "Baumgartsche Gasse") – ulica w Gdańsku na Starym Mieście. Obiekty przy niej mają charakter głównie handlowo-usługowy. Przy ulicy znajdują się dwa wieżowce, w tym jeden z najwyższych budynków w Gdańsku – Organika Trade.
Ulica wzięła nazwę od gdańskiego astronoma Jana Heweliusza. Miał on swoją pracownię w tej części Gdańska.
Historia.
Prawdopodobnie osiedlili się w tym miejscu mieszkańcy zburzonego w 1455 Młodego Miasta.

</doc>
<doc id="1889838" url="https://pl.wikipedia.org/wiki?curid=1889838" title="Nagroda Herdera">
Nagroda Herdera



</doc>
<doc id="1889840" url="https://pl.wikipedia.org/wiki?curid=1889840" title="Kim Do-keun">
Kim Do-keun

Kim Do-keun (ur. 2 marca 1972 w Gangneung) – południowokoreański piłkarz i trener, reprezentant kraju grający na pozycji pomocnika.
Kariera klubowa.
Kim Do-Keun swoją przygodę z futbolem rozpoczął w 1991 w akademickiej drużynie Uniwersytetu Hanyang. W 1995 podpisał kontrakt z zespołem Jeonnam Dragons. W barwach tej drużyny zajął drugie miejsce w K League 1 w sezonie 1997. W tym samym roku pomógł drużynie w wygraniu Pucharu Korei Południowej, a także zagrał w finale Korean League Cup. Zespół Dragons największy sukces na arenie międzynarodowej odniósł w 1999, kiedy to zagrał w finale Azjatyckiego Pucharu Zdobywców Pucharów. Łącznie przez 5 lat gry w Jeonnam zagrał w 85 spotkaniach, w których strzelił 19 bramek. 
W 2000 odszedł do japońskiej ekipy Tokyo Verdy, w której zagrał w 14 spotkaniach. Pierwszą część sezonu 2001 spędził w Cerezo Osaka, po czym wrócił do Jeonnam Dragons. Największym osiągnięciem podczas drugiego okresu gry w drużynie Dragons był finał Pucharu Korei Południowej w 2003. Przez 4 lata gry dla tej ekipy zagrał w 74 spotkaniach, w których strzelił 4 bramki. Łącznie w latach 1995–2000 i 2001–2005 w barwach Dragons zagrał w 159 spotkaniach ligowych, w których strzelił 23 bramki. Sezon 2005 spędził w Suwon Samsung Bluewings. Pomógł drużynie w zwycięstwie w rozgrywkach Korean League Cup oraz Korean Super Cup. W 2006 został piłkarzem Gyeongnam FC, w którym po rozegraniu 14 spotkań zakończył karierę piłkarską.
Kariera reprezentacyjna.
Uczestnik Igrzysk Olimpijskich 1992 w Barcelonie, na których nie zagrał w żadnym ze spotkań, a Korea Południowa odpadła po fazie grupowej. Karierę reprezentacyjną rozpoczął 11 marca 1993 w meczu przeciwko reprezentacji Kanady, przegranym 0:2. W 1998 otrzymał od trenera Cha Bum-kuna powołanie na Mistrzostwa Świata 1998 we Francji. Na turnieju zagrał w trzech meczach grupowych z Meksykiem, Holandią i Belgią. Powołany był także na Złoty Puchar CONCACAF 2002, gdzie wystąpił w spotkaniu fazy grupowej z Kanadą. Po raz ostatni w reprezentacji zagrał 16 kwietnia 2003 w meczu przeciwko Japonii, przegranym 0:1. Łącznie Kim Do-keun w latach 1993–2003 wystąpił w 23 spotkaniach, w których strzelił jedną bramkę (przeciwko Brazylii).
Kariera trenerska.
Jako trener pracował na Uniwersytecie Hanyang i Gwangyang Jecheol High School. Od 2009 jest szkoleniowcem rezerw klubu Jeonnam Dragons.
Sukcesy.
Jeonnam Dragons
Suwon Samsung Bluewings

</doc>
<doc id="1889842" url="https://pl.wikipedia.org/wiki?curid=1889842" title="Judah Benjamin">
Judah Benjamin

Judah Philip Benjamin (ur. 11 sierpnia 1811, zm. 6 maja 1884 r.) – amerykański polityk, prawnik oraz biznesmen. Urodził się na St. Croix - jednej z wysp wchodzących w skład okupowanych w tym czasie przez Brytyjczyków Duńskich Indiach Zachodnich, jednakże emigrował do Północnej Karoliny. W czasie wojny secesyjnej pełnił wiele funkcji państwowych w Skonfederowanych Stanach Ameryki. Po zakończeniu wojny wyjechał do Wielkiej Brytanii. Zmarł w Paryżu. Był pierwszym w historii USA senatorem wyznającym judaizm.

</doc>
<doc id="1889843" url="https://pl.wikipedia.org/wiki?curid=1889843" title="João Paulo Andrade">
João Paulo Andrade

João Paulo Andrade (ur. 6 czerwca 1981 w Leirii) – portugalski piłkarz występujący na pozycji obrońcy.
Kariera klubowa.
Andrade zawodową karierę rozpoczął w klubie União Leiria. Jednak przed debiutem w jego barwach, w 2000 roku został wypożyczony do União de Tomar. W 2001 roku powrócił do Leirii. W portugalskiej ekstraklasie pierwszy mecz zaliczył 11 sierpnia 2001 przeciwko SC Braga (0:0). 27 października 2002 w zremisowanym 2:2 spotkaniu z FC Porto. W styczniu 2003 roku został wypożyczony do Sportingu CP, a latem 2003 powrócił do Leirii. Spędził tam jeszcze 3 sezony.
Latem 2006 roku przeszedł do FC Porto, również grającego w ekstraklasie. Zadebiutował tam 2 grudnia 2006 w wygranym 2:0 ligowym pojedynku z Boavistą. W 2007 oraz 2008 zdobył z klubem mistrzostwo Portugalii. Sezon 2008/2009 spędził na wypożyczeniu w rumuńskim Rapidzie Bukareszt.
W 2009 roku podpisał kontrakt z francuskim zespołem Le Mans UC 72. W Ligue 1 zadebiutował 27 września 2009 w wygranym 3:0 spotkaniu z RC Lens.
Następnie grał w Vitória SC i Omonii Nikozja. W 2014 przeszedł do Apollonu Limassol. W sezonie 2015/2016 grał w AEL Limassol.
Kariera reprezentacyjna.
W latach 2001–2004 Andrade rozegrał 12 spotkań i zdobył jedną bramkę w reprezentacji Portugalii U-21. W 2004 roku był uczestnikiem Mistrzostw Europy U-21 oraz Letnich Igrzysk Olimpijskich.

</doc>
<doc id="1889844" url="https://pl.wikipedia.org/wiki?curid=1889844" title="Joao Paulo Andrade">
Joao Paulo Andrade



</doc>
<doc id="1889845" url="https://pl.wikipedia.org/wiki?curid=1889845" title="Król Childebert">
Król Childebert

Król Childebert – gotycka rzeźba przedstawiająca Childeberta I, wykonana w drugiej ćwierci XIII stulecia. Przechowywana jest w Dziale Rzeźby w paryskim Luwrze. Przykład rzeźby dojrzałego gotyku w Ile-de-France. 
Opis i analiza.
Dzieło przedstawiająca króla Franków Childeberta I (zm. 558), syna Klotyldy, założyciela opactwa Benedyktynów Sainte-Croix-Saint-Vincent, z kościołem znanym później jako Saint-Germain-des-Prés. 
Wykonana z wapienia naturalnej wielkości rzeźba jest pełnoplastyczna, o wysokości 91 centymetrów. Przedstawia króla Childeberta w lekkim kontrapoście. Ubrany jest w długą tunikę, przepasaną ozdobnym pasem z raportowo ujętym motywem pięciolistnego kwiatu. Tunika ku dołu dzięki dynamicznemu układowi fałd nabiera dekoracyjnej formy. Ponadto władca ma na tunice nałożony płaszcz. W prawej ręce trzyma berło (zachował się jedynie fragment trzonu), natomiast lewa ręka w obecnym stanie jest pozbawiona dłoni. Na głowie ma otwartą koronę ozdobioną czterema kwiatonami. Pierwotnie figurę zdobiła polichromia (błękit tuniki) i złocenia (pas, insygnia władcy).
Według XVIII-wiecznych źródeł pierwotnym miejscem figury było trumeau portalu prowadzący z krużganków do refektarza nieistniejącego dziś klasztoru przy kościele Saint-Germain-des-Prés. Dzieło ma charakter retrospektywny. Zjawisko to upowszechniło się w Królestwie Francji. W późnym średniowieczu wciąż była żywa legenda o Merowingach, z których Childebert I zyskał sławę, z nim łączy się też budowę najstarszej świątyni na wyspie Cite pw. Św. Szczepana, na miejscu której powstała Katedra Notre-Dame.
Budowa refektarza jest wiązana z architektem Pierre de Montreuil, który wzniósł także na terenie opactwa kaplicę Matki Bożej. Prace przy budowie zakonnej jadalni datuje się na lata 1239-1245. Biorąc pod uwagę tę datę realizacji dzieła w stolicy Francji miała miejsce przemiana stylu w rzeźbie. Wcześniej rzeźby cechowała masywność i miękkie formy fałd szat (np. w portalu paryskiego kościoła Saint-Germain-l’Auxerrois, by po około roku 1240 styl rzeźb znacznie się zmienił; postaciom nadano więcej wdzięku, realizmu, zaś fałdy szat miały formy bardziej dynamiczne. Wyraz twarzy i kręcone kosmyki włosów i brody mają podobieństwo do Chrystusa z tympanonu centralnego portalu zachodniego katedry Notre-Dame w Paryżu. Childeberta Obok figur apostołów w Sainte Chapelle (wykonanych pomiędzy 1245-1248) figura należy do najstarszych rzeźbionych wizerunków władcy. 

</doc>
<doc id="1889846" url="https://pl.wikipedia.org/wiki?curid=1889846" title="Guillaume Bélibaste">
Guillaume Bélibaste

Guillaume Bélibaste (oksytański wariant imienia: Guilhèm; ur. ok. 1280 w Cubières-sur-Cinoble, zm. w 1321 w Villerouge-Termenès) – ostatni Doskonały katarski działający na terenie Langwedocji.
Urodził się w rodzinie katarskiej. Około 1305, mając już własną rodzinę, miał zamordować w czasie bójki pasterza Barthélémy’ego Garniera. Zbiegł z rodzinnej okolicy i w nieznanym momencie przyjął consolamentum, stając się jednym z Doskonałych (Znał m.in. Raymonda de Castelnau). Schwytany przez inkwizycję, trafił do więzienia w Carcassonne, z którego zdołał jednak uciec na ziemie katalońskie. Wrócił do Langwedocji, gdzie w tajemnicy zaczął prowadzić nabożeństwa katarskie, ukrywając się w domach zaprzyjaźnionych wiernych i próbując organizować podziemne wspólnoty albigensów.
Bélibaste został schwytany i uwięziony na skutek zdrady Arnauda Sicre’a, który, udając wiernego, przeniknął do grupy otaczających go katarów. Sicre nakłonił Doskonałego do udania się do Tirvii, gdzie miała znajdować się wierna oczekująca na consolamentum. Po drodze Bélibaste został aresztowany i uwięziony w zamku Castelbòn, a następnie osądzony w Carcassonne i skazany na śmierć. Wyrok wykonano przez spalenie na stosie w zamku Villerouge-Termenès.

</doc>
<doc id="1889847" url="https://pl.wikipedia.org/wiki?curid=1889847" title="Meble kolbuszowskie">
Meble kolbuszowskie

Meble kolbuszowskie – polskie meble wyrabiane począwszy od połowy XVIII w. w Kolbuszowej, cieszące się popytem w kraju (przede wszystkim praski). 
Starannie wykonane i fornirowane, zdobione były intarsjami o motywach ramek, gwiazd, kwiatów, a także ornamentyką wstęgowo-cęgową, geometryczną i figuralną. Najczęściej stosowano jako materiał jasny orzech, ale także dębinę, jawor, gruszę, rzadziej jabłoń, w które obfitowała Kotlina Sandomierska. Formy stylowe mebli kolbuszowskich zależne były od tendencji panujących w rzemiośle europejskim, miały one jednak wybitny charakter rodzimy, wskazujący na związki ze zdobnictwem ludowym Małopolski. Najpopularniejsze meble kolbuszowskie to meble w stylu barokowym, które obok mebli gdańskich były najpowszechniejszymi w polskich domach (wyposażyły one m.in. Pałac Biskupów Krakowskich w Kielcach i Zamek w Szydłowcu). Kolbuszowa jako ośrodek produkcji mebli była najbardziej żywotna do 1. poł. XIX w. Ttradycje meblarstwa kolbuszowskiego są wznawiane w celu ratowania ginących zawodów i rzemiosł.

</doc>
<doc id="1889849" url="https://pl.wikipedia.org/wiki?curid=1889849" title="Choi Young-il">
Choi Young-il

Choi Young-il (ur. 25 kwietnia 1966 w Namhae) – południowokoreański piłkarz i trener, reprezentant kraju grający na pozycji obrońcy.
Kariera klubowa.
Choi w latach 1986–1988 występował w studenckich drużynach Dong-A University. Od 1989 zaprezentował barwy Ulsan Hyundai Horang-i. Wraz z drużyną wygrał pierwsze w swojej karierze mistrzostwo K League 1 w sezonie 1996. Wygrał także w rozgrywkach o Puchar Ligi w 1995. Przez 7 lat gry w Ulsan wystąpił w 209 spotkaniach, w których strzelił 3 bramki. 
W 1997 dołączył do Busan IPark. Już w pierwszym sezonie zdobył z klubem mistrzostwo K League 1. Rok później sięgnął do Puchar Ligi. Sezon 1999 spędził w chińskim Liaoning Hongyun, dla którego zagrał w 20 spotkaniach.
Ostatni sezon w karierze spędził w Anyang LG Cheetahs. Wraz z trzecim koreańskim klubem, w którym występował, zdobył mistrzostwo K League 1 w sezonie 2000. Po tym sukcesie zakończył karierę piłkarską. 
Kariera reprezentacyjna.
Choi karierę reprezentacyjną rozpoczął 12 marca 1994 w meczu przeciwko reprezentacji USA, zremisowanym 1:1. W tym samym roku otrzymał od trenera Kim Ho powołanie na Mistrzostwa Świata w USA. Na turnieju zagrał w trzech meczach grupowych z Hiszpanią, Boliwią i Niemcami. 
Powołany był także na Igrzyska Azjatyckie 1994, na których zagrał w 6 spotkaniach. Miał bardzo duży wkład w awans Korei Południowej na Mistrzostwa Świata 1998, grając łącznie w 11 spotkaniach eliminacyjnych. Znalazł się w kadrze na francuski mundial, gdzie wystąpił w spotkaniu fazy grupowej z Holandią, przegranym 0:5. Był to jednocześnie ostatni mecz w kadrze Choia, dla której w latach 1994–1998 wystąpił w 56 spotkaniach.
Kariera trenerska.
Od 2000 jest trenerem na Dong-A University.
Sukcesy.
Ulsan Hyundai
Busan IPark
Anyang LG Cheetahs

</doc>
<doc id="1889850" url="https://pl.wikipedia.org/wiki?curid=1889850" title="Świadkowie Jehowy w Holandii">
Świadkowie Jehowy w Holandii

Świadkowie Jehowy w Holandii – społeczność wyznaniowa w Holandii, należąca do ogólnoświatowej wspólnoty Świadków Jehowy, licząca w 2022 roku 29 240 głosicieli, należących do 353 zborów, posiadających 205 Sal Królestwa. W 2022 roku na dorocznej uroczystości Wieczerzy Pańskiej zebrało się 49 218 osób. Działalność miejscowych głosicieli koordynuje Biuro Oddziału w Emmen. Sale Zgromadzeń znajdują się w Bennekom i Swifterbant.
Historia.
Początki.
W 1891 roku kraj odwiedził Charles Taze Russell, który gościł w Rotterdamie, Amsterdamie i Hadze. W 1908 roku ukazał się w języku niderlandzkim „Boski plan wieków” – pierwszy tom Wykładów Pisma Świętego. Pierwszym, który przyjął wierzenia Badaczy Pisma Świętego, został Heinrich Brinkhoff. Wkrótce do działalności kaznodziejskiej dołączyli: pochodząca z Niemiec głosicielka Kropff w Rotterdamie, Frits Peters w Amsterdamie, Ruurd Hallema we Fryzji, a później także J. Andringa. W tym czasie centrum działalności stał się Rotterdam. W roku 1918 zbory działały w Rotterdamie i Amsterdamie, a korzystano z publikacji również w języku niderlandzkim. W maju 1918 roku ukazał się pierwszy numer czasopisma „Strażnica” w języku niderlandzkim.
W 1920 roku Holandię odwiedził Joseph Franklin Rutherford. Rok później J.F. Rutherford pierwszym sługą kraju mianował Adriaana Blocka. W Amsterdamie Biuro Oddziału funkcjonowało od 1 września 1922 roku do 1926 roku. W 1923 roku kraj po raz drugi odwiedził J.F. Rutherford. Jego wykład biblijny był transmitowany przez radio z amsterdamskiej "Diamond Exchange". W roku 1927 Biuro Oddziału zostało przeniesiono do Haarlem, a w roku 1931 do Heemstede.
W 1927 roku André Kowalski rozpoczął regularną działalność kaznodziejską w Limburgii. W latach 20. i 30. XX wieku współwyznawcy z Niemiec podjęli działalność kaznodziejską w Holandii. Rozpoczęto wyświetlanie filmu "Dramat stworzenia". W roku 1931 wybudowano łodzie "Almina" i "Lichtdrager" (Nosiciel światła), które docierały z grupami pionierów do mieszkańców północnej części kraju. W roku 1933 około 100 głosicieli prowadziło działalność głównie w dużych miastach. W tym samym roku J.F. Rutherford wygłosił przemówienie do 165 obecnych w Hadze, jego wykład biblijny ponownie był transmitowany przez radio. W lipcu 1933 roku ukazał się pierwszy numer holenderskiej edycji „Złotego Wieku” (obecnie „Przebudźcie się!”).
W roku 1936 Robertowi A. Winklerowi i jego żonie Käthe udało się uciec z Niemiec do Holandii, gdzie zostali pionierami. Z Niemiec przenieśli notatki i plany dotyczące hitlerowskich obozów koncentracyjnych. Pomimo że nie znał języka niderlandzkiego, w 1938 roku otrzymał polecenie odwiedzenia wszystkich zborów w Holandii. W 1939 roku został wolontariuszem w holenderskim Biurze Oddziału, a w 1940 roku jego nadzorcą. Stamtąd organizował działalność także Świadków Jehowy w całych Niemczech. Dopilnował, aby raporty i mapy obozów koncentracyjnych przemycane z hitlerowskich obozów przez Świadków Jehowy zostały przewiezione do Szwajcarii. W tamtejszym Biurze Oddziału Szwajcar Franz Zürcher z Berna zebrał je, spisał i opublikował w wydanej w roku 1938 w języku niemieckim, francuskim i polskim książce pt. "Krucjata przeciwko chrześcijaństwu" "„opisująca cierpienia niemieckich Świadków Jehowy, którzy nie chcieli poprzeć nazizmu”".
W roku 1938 odbyło się pierwsze ogólnokrajowe zgromadzenie. W lipcu tego samego roku rząd holenderski ostrzegł, iż Świadkom Jehowy narodowości niemieckiej nie wolno głosić na terenie kraju. Latem 1939 roku w Haarlem rozpoczęto druk publikacji biblijnych, co trwało mniej niż rok, do napaści nazistowskich Niemiec na Holandię w maju 1940 roku.
Okres II wojny światowej.
Dwa tygodnie po zajęciu Holandii przez wojska niemieckie, 29 maja 1940 roku Komisarz Rzeszy Arthur Seyss-Inquart w tajnym rozporządzeniu wprowadził całkowity zakaz działalności Świadków Jehowy. Zakaz ten został opublikowany w prasie 10 marca 1941 roku, a Świadków oskarżono o prowadzenie działalności „przeciw wszelkim instytucjom państwowym i kościelnym”. Jak zauważył historyk holenderski dr Louis de Jong w "Het Koninkrijk der Nederlanden in de Tweede Wereldoorlog": „Represje ze skutkiem śmiertelnym spadły tylko na jedno ugrupowanie religijne – na Świadków Jehowy”. W 1940 roku w Holandii działalność kaznodziejską prowadziło około 500 głosicieli. Aż do końca wojny spotykano się w małych grupach, zazwyczaj w mieszkaniach prywatnych.
6 lipca 1940 roku gestapo zajęło biuro w Heemstede oraz drukarnię Towarzystwa Strażnica w Haarlem. W następnym roku przez kraj przetoczyła się fala aresztowań. W poszukiwaniach i aresztowaniach Świadków współpracowała z gestapo policja holenderska. 310 głosicieli deportowano. W trakcie II wojny światowej uwięziono ogółem 426 Świadków Jehowy, spośród których około 310 zesłano do niemieckich obozach koncentracyjnych, a 117 holenderskich Świadków Jehowy poniosło w nich śmierć. Dla przykładu 20 Świadków Jehowy wysłano do Auschwitz-Birkenau, a w 1944 około 50 głosicieli przebywało w KL Vught. Świadkowie, którzy nie zostali aresztowani, padali ofiarami brutalnego prześladowania, a niektórzy zostali rozstrzelani bez sądu. Łącznie w wyniku prześladowań zginęło 131 holenderskich Świadków Jehowy.
Większość uwięzionych w czasie wojny holenderskich Świadków Jehowy trafiła do obozów koncentracyjnych Amersfoort, Ravensbrück, Sachsenhausen i Vught. Inni zostali deportowani do Auschwitz, Buchenwaldu, Dachau, Mauthausen, Natzweiler-Struthof, Neuengamme i Westerbork.
W czasie rozpoczęcia aresztowań około 580 głosicieli pozostających na wolności kontynuowało działalność. W czasie wojny Świadkowie mieszkający na wsiach dzielili się żywnością ze współwyznawcami z miast. W samym tylko roku 1941 Świadkowie Jehowy w Holandii rozpowszechnili ponad 350 000 egzemplarzy różnych publikacji. W tym celu stosowano rozmaite pokrowce pozwalające ukryć czasopisma „Strażnica” oraz „Pociecha” (obecnie „Przebudźcie się!”). W roku 1943 pomimo uwięzień i prześladowań zanotowano liczbę 1379 głosicieli.
Rozwój działalności.
W okresie wojny szeregi głosicieli w Holandii znacznie się powiększyły. W maju 1945 roku działalność kaznodziejską prowadziło 2000 głosicieli, a w sierpniu – 3125. 5 sierpnia 1945 roku, w Amsterdamie niecałe cztery miesiące po uwolnieniu Świadków Jehowy z niemieckich obozów koncentracyjnych odbył się kongres z udziałem około 4 tysięcy osób. Zebrania zborowe zaczęto organizować w wynajmowanych salach lekcyjnych czy domach kultury.
Na przełomie listopada i grudnia 1945 roku kraj odwiedzili przedstawiciele Biura Głównego Towarzystwa Strażnica. 5 grudnia 1945 roku odbyło się spotkanie z Nathanem H. Knorrem, który odwiedzał zniszczone wojną kraje Europy w celu ustalenia niezbędnej pomocy. Wkrótce przeprowadzono specjalną akcję śpieszenia z pomocą, dzięki której Świadkowie Jehowy z Kanady, Szwajcarii, Szwecji, Stanów Zjednoczonych i z innych państw ofiarowali odzież i żywność współwyznawcom z Holandii, których dobytek został zniszczony lub utracony w czasie wojny. Przedstawiciele Biura Głównego, w tym Nathan Knorr i Milton George Henschel, odwiedzali Holandię również w następnych latach.
W maju 1946 roku nabyto nieruchomość, w której zorganizowano Biuro Oddziału (rozbudowywane w latach 1960, 1967, 1972, 1977). W 1946 roku zorganizowano kongres w Hadze, podczas którego 525 osób zostało ochrzczonych w Morzu Północnym. W roku 1948 w Holandii działalność kaznodziejską prowadziło 4190 głosicieli. Kolejny kongres odbył się 20 czerwca 1948 roku w Utrechcie.
29 maja 1949 roku zarejestrowano "Stichting Genootschap tot Verbreiding van het Evangelie" (Stowarzyszenie Głoszenia Ewangelii) reprezentujące Świadków Jehowy w Holandii. W 1950 roku działalność kaznodziejską prowadziło 5716 głosicieli. W 1952 roku, duchowni katoliccy próbowali przeszkodzić w odbyciu się zgromadzenia w Venlo. Ponieważ zerwano umowy na wynajem obiektu, to na otwartym polu postawiono namiot i tam zorganizowano zgromadzenie. Program próbował zakłócić tłum liczący 1000 osób. Policja aresztowała niektórych zgromadzonych. 17 marca 1953 roku Sąd Najwyższy zagwarantował prawo do proponowania publikacji. W roku 1953 w działalności kaznodziejskiej brało udział 7000 głosicieli, a w cztery lata później – 10 000.
Pod koniec lat 50. XX wieku Rada miasta Doetinchem nadała jednej z ulic imię Bernarda Polmana, również Świadka Jehowy, zastrzelonego 17 listopada 1944 roku w Zevenaar z powodu odmowy kopania okopów wojskowych dla Niemców.
W 1961 roku odbył się w Amsterdamie kongres międzynarodowy pod hasłem „Zjednoczeni wielbiciele” z udziałem 23 708 osób. 10 lipca 1963 roku na stadionie Yankee podczas międzynarodowego kongresu pod hasłem „Wiecznotrwała dobra nowina” w Nowym Jorku ogłoszono wydanie w języku niderlandzkim "Chrześcijańskich Pism Greckich w Przekładzie Nowego Świata" (Nowy Testament). W 1969 roku w serii kongresów pod hasłem „Pokój na ziemi” uczestniczyło 36 096 osób. Podczas międzynarodowego kongresu z tej serii w Norymberdze w Niemczech ogłoszono wydanie kompletnego "Przekładu Nowego Świata Pisma Świętego" w języku niderlandzkim.
W roku 1971 w Holandii przekroczono liczbę 20 000 głosicieli. W roku 1973 w Utrechcie odbył się kongres międzynarodowy pod hasłem „Boskie zwycięstwo”. W 1974 roku w mieście Bennekom zakupiono nieruchomość, która po niewielkich przeróbkach mogła służyć jako Sala Zgromadzeń. Została ona uroczyście oddana do użytku 12 maja 1975 roku. W dniach od 12 do 16 lipca 1978 roku na stadionie Feijenoord w Rotterdamie odbył się kongres międzynarodowy pod hasłem „Zwycięska wiara”. Program był przedstawiany w języku niderlandzkim i włoskim oraz częściowo również w języku angielskim, a uczestniczyło w nim 35 361 osób. W roku 1978 w Heerenveen oddano drugą Salę Zgromadzeń, która funkcjonowała do pożaru w październiku 1989 roku.
6 lutego 1980 roku zarejestrowano "Wachttoren-, Bijbel- en Traktaatgenootschap", religijną jednostkę prawną reprezentującą Świadków Jehowy. W roku 1983 otwarto nowe Biuro Oddziału. W 1983 roku otrzymano również specjalne zezwolenia na działalność kaznodziejską w porcie morskim w Rotterdamie i na zacumowanych tam statkach z całego świata, prowadzoną w ponad 80 językach. Działalność wielojęzyczna prowadzona jest również na tamtejszych parkingach. W 1989 roku działalność kaznodziejską prowadziło ponad 30 000 głosicieli, a na kongresach pod hasłem „Prawdziwa pobożność” było obecnych 44 185 osób.
W roku 1990 na kongresach pod hasłem „Czysta mowa” w Holandii ogłoszono wydanie „Pisma Świętego w Przekładzie Nowego Świata” w języku niderlandzkim (wydanie z roku 1990). 21 września 1991 roku w miejsce Sali Zgromadzeń w Heerenveen otwarto nowy obiekt tego typu w Swifterbant. W latach 90. XX wieku Świadkowie Jehowy z Holandii wysłali pomoc humanitarną rosyjskim i ukraińskim współwyznawcom. Wysłano im 2600 paczek, zawierających 52 tony żywności. W roku 1995 na skutek nieszczelności grobli ewakuowano członków dziesięciu zborów. Udostępniono im kwatery u współwyznawców na terenie całego kraju.
22 kwietnia 1996 zarejestrowano "Stichting Wereldwijde Educatieve Services" (Fundację Światowej Służby Edukacyjnej). W roku 1996 w Holandii działalności kaznodziejskiej brało udział 32 792 głosicieli.
8 kwietnia 1999 roku w United States Holocaust Memorial Museum w Waszyngtonie przygotowano dla zwiedzających specjalny program zatytułowany „Świadkowie Jehowy w Holandii w czasie okupacji hitlerowskiej”. W programie wzięło udział kilku historyków oraz grupa ocalałych. Do lipca 1998 roku literaturę biblijną drukowano w holenderskim Biurze Oddziału, później większość nowoczesnych maszyn drukarskich wysłano do drukarni w Nigerii i na Filipinach.
2 maja 2009 roku uroczyście otwarto rozbudowane Biuro Oddziału ze studiem nagrań dla "Regionalnego Centrum Audio-Wideo". Uczestniczyło w nim ponad 600 Świadków Jehowy z 31 krajów oraz członek Ciała Kierowniczego Theodore Jaracz. 24 sierpnia 2009 zarejestrowano "Christelijke gemeente van Jehovah’s Getuigen" (Chrześcijański Zbór Świadków Jehowy) jako stowarzyszenie reprezentujące Świadków Jehowy.
1 października 2014 roku w Zwolle odsłonięto tablicę pamiątkową, upamiętniającą śmierć Hermana van Elburga.
W roku 2015 zorganizowano specjalną publiczną służbę w Amsterdamie, w której brało udział 700 głosicieli w kilkunastu językach.
W dniach od 5 do 7 sierpnia 2016 roku odbył się kongres specjalny pod hasłem „Lojalnie trwajmy przy Jehowie!” w Utrechcie, z udziałem zagranicznych delegatów z Belgii, Danii, Islandii, Luksemburga, Niemiec, Norwegii, Stanów Zjednoczonych, Szwajcarii i Szwecji.
17 września 2016 roku została oddana do użytku nowa Sala Zgromadzeń w Centrum Kongresowym w Swifterbant, mogąca pomieścić 2500 osób, z możliwością rozszerzenia do 3500 w czasie kongresów regionalnych. Poprzednia Sala została przekształcona w Centrum Szkoleniowe. 27 maja 2017 roku podczas specjalnego programu w Swifterbant ogłoszono wydanie zrewidowanej wersji „Pisma Świętego w Przekładzie Nowego Świata” w języku niderlandzkim.
W lipcu 2018 roku w Oslo w Norwegii odbył się kongres specjalny pod hasłem „Bądź odważny!” z udziałem delegacji z Holandii.
Od 2 do 4 sierpnia 2019 roku w Utrechcie odbył się kongres międzynarodowy pod hasłem „Miłość nigdy nie zawodzi!” z udziałem 42 335 osób, w tym 6000 delegatów zagranicznych z przeszło 15 krajów. W 2019 roku delegacje brały udział w kongresach międzynarodowych w Hiszpanii, Meksyku i Stanach Zjednoczonych. Program został przedstawiony w języku niderlandzkim, angielskim, arabskim, hiszpańskim, papiamento, polskim, portugalskim i twi. Ochrzczono 212 osób. Ciało Kierownicze Świadków Jehowy reprezentował Geoffrey Jackson. W lipcu 2021 roku zorganizowano pomoc humanitarną dla poszkodowanych przez powódź.
Kongresy regionalne są organizowane w językach: niderlandzkim, niderlandzkim języku migowym, angielskim, francuskim, hiszpańskim, papiamento (Curaçao) i portugalskim, a zgromadzenia obwodowe również w arabskim i twi. Działalność kaznodziejską prowadzi również 19 zborów i ponad 70 grup obcojęzycznych (w językach: niderlandzkim, niderlandzkim języku migowym, angielskim, arabskim, asyryjskim, bułgarskim, chińskim, chorwackim, francuskim, hindi, hiszpańskim, indonezyjskim, kreolskim Wysp Zielonego Przylądka, papiamento (Curaçao), perskim, polskim, portugalskim, rosyjskim, somalijskim, srańskim, tigrinia, tureckim, twi, wietnamskim i włoskim). W roku 2018 w Holandii zbory Świadków Jehowy zgromadzały się w 205 Salach Królestwa.
W holenderskim Biurze Oddziału literatura biblijna jest tłumaczona na język niderlandzki. Wydawane są również publikacje biblijne w 20 językach pismem brajla.
Zbory polskojęzyczne.
Zbory polskojęzyczne działają w Helmond i Nieuwegein, a grupy także w Almere, Bredzie, Hadze, Heerhugowaard, Hoofddorp i Venlo, które zostały przydzielone do obwodu polskojęzycznego: EU Polish 7. Do 2021 roku działały również grupy w Haarlem i w Maassluis
. Zgromadzenia obwodowe w języku polskim odbywają się w Sali Zgromadzeń w Swifterbant.
Świadkowie Jehowy w holenderskich terytoriach zależnych i w krajach stowarzyszonych.
Świadkowie Jehowy na Arubie.
Świadkowie Jehowy na Arubie – społeczność wyznaniowa na Arubie należąca do ogólnoświatowej wspólnoty Świadków Jehowy licząca w 2022 roku 1127 głosicieli, należących do 14 zborów. Na dorocznej uroczystości Wieczerzy Pańskiej w 2022 roku zebrały się 2978 osób. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
Na przełomie lat 20. i 30. XX wieku rozpoczęto działalność kaznodziejską na wyspie. W 1946 roku powstał pierwszy 11-osobowy zbór angielskojęzyczny w San Nicolas. Wkrótce przyjechali pierwsi misjonarze, absolwenci Szkoły Gilead. W roku 1955 na wyspie przebywał z wizytą N. Knorr, który otworzył Salę Królestwa w Oranjestad. W 1956 roku założono pierwszy 16-osobowy zbór posługujący się językiem papiamento. W roku 1957 zanotowano liczbę 26 głosicieli, w roku 1960 przekroczono liczbę 100, sześć lat później 150 głosicieli. W 1986 roku na wyspie działało ich 361, w 1993 roku – 491. Od połowy lat 90. XX w. wielu głosicieli wyemigrowało (głównie do Holandii), mimo to w 2008 roku działało 766, w 2012 – 899, w 2014 – 965, a w 2016 – 1058 głosicieli.
Świadkowie Jehowy na Bonaire.
Świadkowie Jehowy na Bonaire – społeczność wyznaniowa na Bonaire, należąca do ogólnoświatowej wspólnoty Świadków Jehowy, licząca w 2022 roku 138 głosicieli, należących do 2 zborów. W 2022 roku na dorocznej uroczystości Wieczerzy Pańskiej zebrały się 352 osoby. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
Na przełomie lat 20. i 30. XX wieku rozpoczęto działalność kaznodziejską na wyspie Bonaire. W 1949 roku na wyspę przybyło dwóch misjonarzy, absolwentów Szkoły Gilead, którzy założyli zbór. W roku 1954 w miejscowej Sali Królestwa wyświetlili film „Społeczeństwo Nowego Świata w działaniu”, który obejrzało 135 osób, w tym 10 głosicieli. W roku 2011 przekroczono liczbę 100 głosicieli. W roku 2012 powstał drugi zbór. Sala Królestwa znajduje się w Kralendijk; zebrania odbywają się w językach: hiszpańskim, niderlandzkim i papiamento.
Świadkowie Jehowy na Curaçao.
Świadkowie Jehowy na Curaçao – społeczność wyznaniowa na Curaçao, należąca do ogólnoświatowej wspólnoty Świadków Jehowy, licząca w 2022 roku 2040 głosicieli, należących do 25 zborów. W 2022 roku na dorocznej uroczystości Wieczerzy Pańskiej zebrało się 5629 osób. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
Na przełomie lat 20. i 30. XX wieku rozpoczęto działalność kaznodziejską na wyspie Curaçao. W roku 1940 na Curaçao ochrzczono pierwszych tutejszych Świadków Jehowy. Sześć lat później na wyspę przybyli Thomas Russell Yeatts i jego żona, Hazel, pierwsi misjonarze, absolwenci szóstej klasy Szkoły Gilead. Założyli oni na Curaçao pierwszy zbór angielskojęzyczny, a w roku 1954 powstał zbór głosicieli władających językiem papiamento. W roku 1950 na wyspę przybył Nathan H. Knorr (kolejne jego wizyty na wyspie odbyły się w 1955 i 1962 roku). W tym samym roku na Curaçao otwarto Biuro Oddziału. W roku 1962 w Buena Vista na Curaçao otwarto pierwszą Salę Królestwa, która stanowiła również miejsce kongresów dla głosicieli z Antyli Holenderskich i Aruby. W następnych latach kongresy organizowano na przemian również na Arubie. W 1964 roku otwarto nowe Biuro Oddziału (rozbudowane w 1978 roku). W latach 70. XX wieku w okręgu Schelpwijk na Curaçao otwarto Salę Zgromadzeń (rozbudowaną na początku XXI wieku). W 1985 roku 294 współwyznawców z Alaski przyleciało na Curaçao, by wybudować Salę Królestwa w Pannekoek. Nowa Sala Królestwa ukończona została w ciągu dziewięciu dni. W roku 1999 otwarto na tej wyspie nowe Biuro Oddziału, z tej okazji 21 listopada tego samego roku, 2588 obecnych skorzystało ze specjalnego programu, przedstawionego na stadionie sportowym. W 2011 roku wydano Chrześcijańskie Pisma Greckie w Przekładzie Nowego Świata (Nowy Testament) w miejscowym języku papiampento. W 2012 roku zanotowano liczbę 1859 głosicieli, a w 2014 – 1969. W roku 2015 przekroczono liczbę 2000 głosicieli. Kongresy odbywają się w języku angielskim, hiszpańskim i papiamento (Curaçao).
Świadkowie Jehowy na Sabie.
Świadkowie Jehowy na Sabie – społeczność wyznaniowa na Sabie, należąca do ogólnoświatowej wspólnoty Świadków Jehowy, licząca w 2022 roku 17 głosicieli. W 2022 roku na dorocznej uroczystości Wieczerzy Pańskiej zebrało się 71 osób. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
22 czerwca 1952 roku z pokładu 18-metrowego szkunera "Sibia" zeszli na wyspę pierwsi Świadkowie Jehowy, którzy przebywali na niej kilka dni, prowadząc działalność kaznodziejską. W roku 1954 wyspę po raz drugi odwiedzili misjonarze, którzy przypłynęli tu łodzią "Light". W roku 1966 zanotowano pierwszego głosiciela na wyspie Saba, wkrótce dołączyła do niego rodzina współwyznawców z Kanady. 28 września 2003 roku odremontowano – przez współwyznawców z Florydy – Salę Królestwa w Windwardside na Sabie. W 2010 roku zanotowano liczbę 14 głosicieli, a na Wieczerzy Pańskiej zebrało się 60 osób. We wrześniu 2017 roku zorganizowano pomoc humanitarną dla poszkodowanych przez huragan Irma. W 2020 roku zanotowana liczbę 16 głosicieli.
Świadkowie Jehowy na Sint Eustatius.
Świadkowie Jehowy na Sint Eustatius – społeczność wyznaniowa na Sint Eustatius, należąca do ogólnoświatowej wspólnoty Świadków Jehowy, licząca w 2022 roku 34 głosicieli, należących do 1 zboru. Na dorocznej uroczystości Wieczerzy Pańskiej zebrało się 61 osób (2022). Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
W czerwcu 1952 roku szkunerem "Sibia" przypłynęli na wyspę pierwsi Świadkowie Jehowy i przebywali na niej kilka dni, prowadząc działalność kaznodziejską. W roku 1954 wyspę ponownie odwiedzili misjonarze, którzy przypłynęli tu łodzią "Light". Wkrótce powstał zbór. We wrześniu 2017 roku zorganizowano pomoc humanitarną dla poszkodowanych przez huragan Irma. W 2022 roku zanotowano liczbę 34 głosicieli – najwięcej w historii wyspy. Sala Królestwa mieści się w Oranjestad.
Świadkowie Jehowy na Sint Maarten.
Świadkowie Jehowy na Sint Maarten – społeczność wyznaniowa na Sint Maarten, należąca do ogólnoświatowej wspólnoty Świadków Jehowy, licząca w 2022 roku 344 głosicieli, należących do 4 zborów. W 2022 roku na dorocznej uroczystości Wieczerzy Pańskiej zebrało się 1007 osób. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych.
Historia.
W czerwcu 1952 roku na Sint Maarten, podobnie jak na wyspy Saba, Sint Eustatius i inne wyspy Antyli Holenderskich, przypłynęli szkunerem "Sibia" pierwsi Świadkowie Jehowy i przebywali na niej kilka dni, prowadząc działalność kaznodziejską. W latach 50. XX wieku powstały dwa pierwsze małe zbory. W latach 70. XX w. zostały połączone w jeden większy. Jednakże wzrastająca liczba głosicieli doprowadziła w 1987 roku do powstania drugiego dużego zboru. W 1993 roku powstał trzeci zbór, w 2005 roku czwarty, a dwa lata później piąty. We wrześniu 2017 roku zorganizowano pomoc humanitarną dla poszkodowanych przez huragan Irma. W 2019 roku powstał szósty zbór. Kongresy odbywają się w języku angielskim, hiszpańskim i papiamento (Aruba); do roku 2019 w Sali Królestwa-Sali Zgromadzeń w Philipsburgu. W roku 2015 osiągnięto liczbę 391 głosicieli.

</doc>
<doc id="1889851" url="https://pl.wikipedia.org/wiki?curid=1889851" title="Doug Utjesenovic">
Doug Utjesenovic

Dragan "Doug" Utjesenović (ur. 8 października 1946) – australijski piłkarz serbskiego pochodzenia. Grał na pozycji obrońcy.
Kariera klubowa.
Urodzony w Serbii Doug Utjesenović rozpoczął kariery w OFK Beograd w 1967 roku. Dwa później wyemigrował do Australii. W latach 1969-1970 występował w klubie Footscray JUST, skupiającym emigrantów z Jugosławii. Z Footscray JUST zdobył Mistrzostwo stanu Victoria - Victorian State League (VPL) w 1969 roku. W 1971 został zawodnikiem St. George-Budapest, w którym grał do końca kariery, którą zakończył w 1980 roku. Z St. George-Budapest zdobył Mistrzostwo stanu Nowa Południowa Walia w 1972 i 1976 roku.
Kariera reprezentacyjna.
Doug Utjesenović zadebiutował w reprezentacji 9 października 1972 w wygranym 3-1 meczu z Nową Zelandią w Dżakarcie. W 1973 Australia awansowała po raz pierwszy w historii do Mistrzostw Świata 1974. Na turnieju w RFN Utjesenović wystąpił we wszystkich trzech meczach grupowych z NRD 0-2, RFN 0-3 oraz z Chile 0-0. Ostatni raz w reprezentacji Utjesenović zagrał 3 listopada 1976 w zremisowanym 1-1 meczu z Izraelem w Tel Awiwie.
Ogółem w latach 1972-1976 wystąpił w 27 spotkaniach i strzelił 2 bramki.
Kariera trenerska.
Po zakończeniu kariery piłkarskiej Doug Utjesenović został trenerem. W 1988 roku trenował APIA Leichhardt, który występował w National Soccer League. W latach 1997-1998 trenował Parramatta Eagles, z którym wygrał Super Ligę stanu Nowa Południowa Walia po pokonaniu w finale 3-1 drużyny Bonnyrigg White Eagles w 1997 roku. W latach 2000-2001 trenował klub Bonnyrigg White Eagles, z którym dwukrotnie wywalczył wicemistrzostwo Super Ligi stanu Nowa Południowa Walia.

</doc>
<doc id="1889857" url="https://pl.wikipedia.org/wiki?curid=1889857" title="Dekanat śląski">
Dekanat śląski

 
Dekanat śląski – dekanat diecezji krakowsko-częstochowskiej Kościoła Polskokatolickiego w RP, obejmujący swoim zasięgiem części województw: śląskiego oraz małopolskiego. Siedziba dekanatu znajduje się w Krzykawie-Małobądzu.

</doc>
<doc id="1889859" url="https://pl.wikipedia.org/wiki?curid=1889859" title="Minuskuł 1">
Minuskuł 1



</doc>
<doc id="1889860" url="https://pl.wikipedia.org/wiki?curid=1889860" title="Abaj (stacja metra)">
Abaj (stacja metra)

Abai (kaz. "Абай") – stacja metra w Ałmaty w Kazachstanie. 
Jest to jedna z siedmiu stacji na czerwonej linii. Otwarcie stacji nastąpiło 1 grudnia 2011 r.

</doc>
<doc id="1889861" url="https://pl.wikipedia.org/wiki?curid=1889861" title="Euwt">
Euwt



</doc>
<doc id="1889867" url="https://pl.wikipedia.org/wiki?curid=1889867" title="Barmissen">
Barmissen

Barmissen – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889870" url="https://pl.wikipedia.org/wiki?curid=1889870" title="Melinda Owen">
Melinda Owen

Melinda Owen-Withrow (ur. 30 października 1984) – amerykańska lekkoatletka, tyczkarka.
W 2008, pomimo wyrównania rekordu życiowego (4,40 m), zajęła dopiero 10. miejsce podczas mistrzostw USA w Eugene, tym samym nie kwalifikując się na igrzyska olimpijskie w Pekinie. Dwukrotna brązowa medalistka halowych mistrzostw kraju – Boston 2009 i Albuquerque 2011.

</doc>
<doc id="1889873" url="https://pl.wikipedia.org/wiki?curid=1889873" title="Synod w Saint-Félix">
Synod w Saint-Félix

Synod w Saint-Félix – synod katarski, jaki miał miejsce najprawdopodobniej w 1167 lub w 1175 w Saint-Félix-de-Caraman (dzisiejsze Saint-Félix-Lauragais).
Zjazdowi biskupów przewodniczył Nicetas, zwierzchnik konstantynopolitańskich bogomiłów, zaś jego pozostałymi uczestnikami byli katarscy biskupi działający w Europie Zachodniej: 
Przebieg soboru nie został ustalony z powodu faktu, że wszystkie jego dokumenty zostały zniszczone lub zagubione. Lista uczestników mogła zostać ustalona na podstawie dokumentu z 1223 odnalezionego przez Guillaume'a Besse'a, obecnie zagubionego. Najprawdopodobniej głównym zagadnieniem, jakim się zajmował, było ustalenie podziału administracyjnego Kościoła katarskiego na terytorium dzisiejszych Katalonii, Langwedocji i północnych Włoch. 

</doc>
<doc id="1889877" url="https://pl.wikipedia.org/wiki?curid=1889877" title="MusicVR">
MusicVR

 MusicVR – projekt serii gier komputerowych stworzony przez multiinstrumentalistę Mike'a Oldfielda. Gry tworzone w tej serii mają być pacyfistyczne, pozbawione przemocy oraz rywalizacji. Założenia gry to relaksujące poruszanie się po wirtualnym świecie przy towarzyszącej muzyce instrumentalnej.
Historia.
Pomysł stworzenia interaktywnego komputerowego świata towarzyszył Oldfieldowi od początku lat 90. poprzedniego wieku. Jedynym urzeczywistnieniem tych zamysłów była dodatkowa ścieżka z interaktywnym filmem na albumie "The Songs of Distant Earth", działającym na komputerach Macintosh. Projekt został ostatecznie odłożony ze względu na niewystarczające możliwości ówczesnych komputerów. 
Na początku pierwszej dekady XXI wieku muzyk wrócił do tego pomysłu. Jakość osiąganej wówczas grafiki komputerowej była dla Oldfielda zadowalająca. Grę tworzył z grupą zatrudnionych programistów. Ze względu na naturę projektu ciężko było wykorzystać jakikolwiek silnik z istniejących już na rynku gier komputerowych. Oldfield był zmuszony do stworzenia własnego silnika. Do 2006 roku na rozwój projektu przeznaczył 25 milionów funtów.
Tytuły w serii.
Do tej pory w serii wydane zostały:

</doc>
<doc id="1889880" url="https://pl.wikipedia.org/wiki?curid=1889880" title="The Best of Both Worlds (singel Miley Cyrus)">
The Best of Both Worlds (singel Miley Cyrus)



</doc>
<doc id="1889887" url="https://pl.wikipedia.org/wiki?curid=1889887" title="Boksee">
Boksee

Boksee – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889888" url="https://pl.wikipedia.org/wiki?curid=1889888" title="Japan External Trade Organization">
Japan External Trade Organization



</doc>
<doc id="1889890" url="https://pl.wikipedia.org/wiki?curid=1889890" title="Bothkamp">
Bothkamp

Bothkamp – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889892" url="https://pl.wikipedia.org/wiki?curid=1889892" title="Großbarkau">
Großbarkau

Großbarkau – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889893" url="https://pl.wikipedia.org/wiki?curid=1889893" title="Grossbarkau">
Grossbarkau



</doc>
<doc id="1889897" url="https://pl.wikipedia.org/wiki?curid=1889897" title="Ulica Pomorska w Gdańsku">
Ulica Pomorska w Gdańsku

Ulica Pomorska – ulica w Gdańsku, w dzielnicach Żabianka-Wejhera-Jelitkowo-Tysiąclecia i Oliwa. Rozpoczyna się na rondzie przy al. Grunwaldzkiej i biegnie na wschód, kończąc się niedaleko morza przy ulicy Jelitkowskiej i Kaplicznej. Po ulicy poruszają się tramwaje linii 2, 4, 5, 6, 8.
Drogę tę można podzielić na dwie części: zachodnią, biegnącą przez Żabiankę i wschodnią, biegnącą przez Jelitkowo i kończącą się nad morzem. Obok części wschodniej płynie Potok Oliwski. Obie części ulicy rozdziela rondo ulicy Chłopskiej. Łączą się tam szyny tramwajowe linii "Oliwa – Jelitkowo" z linią "Zaspa – Jelitkowo", jako jedna linia wschodnim odcinkiem drogi aż do pętli Jelitkowo.

</doc>
<doc id="1889898" url="https://pl.wikipedia.org/wiki?curid=1889898" title="Badara Sène">
Badara Sène

Badara Sène (ur. 19 listopada 1984 w Dakarze) – senegalski piłkarz występujący na pozycji pomocnika. Od 2015 jest zawodnikiem klubu FC Porrentruy.
Kariera klubowa.
Sène zawodową karierę rozpoczynał w 2002 roku w rezerwach francuskiego FC Sochaux-Montbéliard B. W 2006 roku został włączony do jego pierwszej drużyny. W Ligue 1 zadebiutował 4 stycznia 2006 w przegranym 1:3 meczu z Paris Saint-Germain, w którym strzelił także gola. Latem 2008 roku został wypożyczony do drugoligowego En Avant Guingamp. W 2009 roku powrócił do Sochaux, jednak w sierpniu 2009 wypożyczono go do Le Mans UC 72, również grającego w Ligue 1. Pierwszy ligowy mecz w jego barwach zaliczył 26 września 2009 przeciwko RC Lens (3:0). W 2010 roku wrócił do Sochaux.
Kariera reprezentacyjna.
W reprezentacji Senegalu Sène zadebiutował 7 lutego 2007 w wygranym 2:1 towarzyskim meczu z Beninem.

</doc>
<doc id="1889899" url="https://pl.wikipedia.org/wiki?curid=1889899" title="Badara Sene">
Badara Sene



</doc>
<doc id="1889904" url="https://pl.wikipedia.org/wiki?curid=1889904" title="Honigsee">
Honigsee

Honigsee – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889905" url="https://pl.wikipedia.org/wiki?curid=1889905" title="Kirchbarkau">
Kirchbarkau

Kirchbarkau – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889907" url="https://pl.wikipedia.org/wiki?curid=1889907" title="Wieża Bębna w Xi’an">
Wieża Bębna w Xi’an

Wieża Bębna (chin. upr.: 西安鼓楼; chin. trad.: 西安鼓樓; pinyin: "Xī’ān Gǔlóu") – wieża znajdująca się w centrum miasta Xi’an, w prowincji Shaanxi, w Chinach, stanowiąca, wraz z Wieżą Dzwonu, symbol miasta. Została wzniesiona w okresie wczesnej dynastii Ming, w roku 1380.
Nazwa wieży pochodzi od dużego bębna umieszczonego wewnątrz budowli. W przeciwieństwie do Wieży Dzwonu, w której bito w dzwony o świcie, Wieży Bębna używano o zachodzie słońca, aby zasygnalizować koniec dnia. W niektórych sytuacjach uderzano w bębny w celu zaalarmowania okolicznych mieszkańców o niebezpieczeństwie.
Budynek był dwukrotnie odnawiany za rządów dynastii Qing, w latach 1699 i 1740. Obecnie wieża składa się z dwóch kondygnacji, a jej wysokość wynosi 34 m. Na pierwszym piętrze budowli mieści się sala, w której znajdują się 24 mniejsze bębny. W 1996 roku zamontowano w wieży nowy bęben, który jest największym bębnem w Chinach.
W środku wieży znajduje się również muzeum bębnów, w którym eksponuje się wiele ich rodzajów, z czego niektóre pochodzą sprzed tysięcy lat. Ponadto, codziennie odbywa się tam pokaz gry na bębnach. Drugie piętro wieży pełni funkcję tarasu widokowego, z którego rozciąga się widok na miasto.

</doc>
<doc id="1889911" url="https://pl.wikipedia.org/wiki?curid=1889911" title="Klein Barkau">
Klein Barkau

Klein Barkau – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889913" url="https://pl.wikipedia.org/wiki?curid=1889913" title="We Got The Party">
We Got The Party



</doc>
<doc id="1889916" url="https://pl.wikipedia.org/wiki?curid=1889916" title="Kühren">
Kühren

Kühren (pol. hist. "Koryń") – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889917" url="https://pl.wikipedia.org/wiki?curid=1889917" title="Kuehren">
Kuehren



</doc>
<doc id="1889918" url="https://pl.wikipedia.org/wiki?curid=1889918" title="Żybek Żoły">
Żybek Żoły

Żybek Żoły (kaz. "Жібек Жолы": Jedwabny szlak, ros. "Жибек Жолы") – stacja metra w Ałmaty w Kazachstanie, jedna z siedmiu stacji na czerwonej linii. Otwarcie stacji nastąpiło 1 grudnia 2011.

</doc>
<doc id="1889920" url="https://pl.wikipedia.org/wiki?curid=1889920" title="Giorgi Makaridze">
Giorgi Makaridze

Giorgi Makaridze (ur. 31 marca 1990 w Tbilisi) – gruziński piłkarz występujący na pozycji bramkarza w hiszpańskim klubie UD Almería.
Kariera klubowa.
Makaridze zawodową karierę rozpoczynał w 2006 roku w klubie Dinamo Tbilisi. W 2008 roku zdobył z nim mistrzostwo Gruzji oraz Puchar Gruzji. W styczniu 2009 roku przeszedł do francuskiego Le Mans FC. W sezonie 2008/2009 w jego pierwszej drużynie nie rozegrał tam żadnego spotkania, natomiast zagrał 3 razy w rezerwach. W pierwszej drużynie Le Mans zadebiutował 28 listopada 2009 roku w zremisowanym 1:1 meczu rozgrywek Ligue 1 z AS Saint-Étienne. W 2010 spadł z zespołem do Ligue 2. W tym samym roku Le Mans FC zmienił nazwę na Le Mans FC. 12 września 2020 przeszedł do grającej w Segunda División UD Almerii, w której zadebiutował 27 września 2020r. w wygranym 0:2 meczu ligowym z CD Lugo.
Kariera reprezentacyjna.
W reprezentacji Gruzji Makaridze zadebiutował 12 września 2007 roku w zremisowanym 1:1 towarzyskim meczu z Azerbejdżanem.

</doc>
<doc id="1889921" url="https://pl.wikipedia.org/wiki?curid=1889921" title="Przygody Elma w krainie zrzęd">
Przygody Elma w krainie zrzęd

Przygody Elma w krainie zrzęd (ang. "The Adventures of Elmo in Grouchland", 1999) – amerykański film familijny wyprodukowany przez Columbia Pictures.
Film z polskim dubbingiem był emitowany w Polsce jedynie na kanale MiniMini (premiera: 28 lutego 2009 roku). W pozostałych stacjach telewizyjnych był emitowany w wersji lektorskiej.
Opis fabuły.
Czerwony Elmo, jeden z mieszkańców ulicy Sezamkowej, ponad wszystko na świecie kocha swój niebieski kocyk i nigdy się z nim nie rozstaje. Kiedy Oscar wrzuca ulubiony kocyk do śmietnika, Elmo pragnie go odzyskać. Trafia do krainy zamieszkiwanej przez Zrzędy. Grasuje tu chciwy Huxley, który porywa i przywłaszcza sobie wszystko, co znajdzie na swojej drodze. Aby odnaleźć zaginiony kocyk, Elmo musi dotrzeć do samej Królowej Śmieci.
Wersja polska.
Opracowanie wersji polskiej: na zlecenie MiniMini – START INTERNATIONAL POLSKA
Reżyseria: Paweł Galia
Dialogi polskie: Piotr Radziwiłowicz
Dźwięk i montaż: Jerzy Wierciński
Kierownictwo produkcji: Anna Kuszewska
Udział wzięli:
oraz
i inni
Lektor: Paweł Galia

</doc>
<doc id="1889924" url="https://pl.wikipedia.org/wiki?curid=1889924" title="Lehmkuhlen">
Lehmkuhlen

Lehmkuhlen – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889927" url="https://pl.wikipedia.org/wiki?curid=1889927" title="Löptin">
Löptin

Löptin – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889928" url="https://pl.wikipedia.org/wiki?curid=1889928" title="Loeptin">
Loeptin



</doc>
<doc id="1889929" url="https://pl.wikipedia.org/wiki?curid=1889929" title="Operacja jasko-kiszyniowska">
Operacja jasko-kiszyniowska

Operacja jasko-kiszyniowska – strategiczna operacja zaczepna Armii Czerwonej na froncie wschodnim, w dniach od 20 sierpnia do 29 sierpnia 1944 roku. Głównym celem operacji było wyeliminowanie Królestwa Rumunii z udziału w wojnie oraz zajęcie obszarów roponośnych w regionie Ploeszti.
Położenie walczących stron.
W toku walk wiosną 1944 Armia Czerwona wkroczyła na terytorium Rumunii, wzdłuż wschodniego brzegu Dniestru aż do Morza Czarnego. Dowództwo radzieckie dostrzegało możliwość okrążenia i zniszczenia wojsk niemieckich skoncentrowanych w okolicach Kiszyniowa siłami 2 Frontu Ukraińskiego Rodiona Malinowskiego i 3 Frontu Ukraińskiego generała Fiodora Tołbuchina. Strona niemiecka uważała za priorytet obronę pól naftowych oraz utrzymanie po swojej stronie bałkańskich sojuszników. Do wypełnienia tego zadania przeznaczono Grupę Armii Południowa Ukraina, w skład której wchodziły: niemieckie 6 Armia, 8 Armia i XVII Korpus Armijny.
Przebieg.
20 sierpnia wojska generała Malinowskiego przeszły do natarcia, do 21 sierpnia opanowując Jassy. Wojska generała Tołbuchina atakując z rejonu Bandery opanowały 22 sierpnia Akerman. 24 sierpnia oddziały obydwu frontów dotarły nad rzekę Prut i zajęły Kiszyniów, całkowicie okrążając zgrupowanie niemieckie (ok. 20 dywizji – 200 000 ludzi). 25 sierpnia wyzwolono Izmaił, a 28 sierpnia zajęto region miasta Braiła. Do 29 sierpnia zakończono likwidację okrążonych jednostek niemieckich. Równocześnie działania prowadziła Flota Czarnomorska, wysadzając na około 600 małych jednostkach desanty, które zajęły 24 sierpnia port Kilia, a 27 sierpnia Gałacz. Po zakończeniu głównej fazy operacji jednostki 2 Frontu Ukraińskiego otrzymały rozkaz kontynuowania działań w kierunku Ploeszti, zaś jednostki 3 Frontu Ukraińskiego miały kontynuować marsz w stronę granicy rumuńsko-bułgarskiej.
Konsekwencje operacji.
Operacja jasko-kiszyniowska przyśpieszyła wybuch powstania w Bukareszcie (23 sierpnia), skutkiem którego został obalony marszałek Ion Antonescu, a Rumunia wystąpiła z sojuszu z III Rzeszą z 24 sierpnia i przystąpiła do wojny po stronie aliantów 25 sierpnia. 
20 sierpnia miał miejsce silny nalot amerykańskiego lotnictwa na Konstancę, a następnie silne ataki lotnictwa radzieckiego, których celem była Sulina w ujściu Dunaju. Wszystkie one wyrządziły katastrofalne szkody wśród urządzeń portowych i zadały ciężkie straty bazującym w Konstancy jednostkom Kriegsmarine. Zatonął wówczas m.in. okręt podwodny U-9, 9 ścigaczy torpedowych (m.in. S-42, S-52, S-131), 8 kutrów trałowych i 4 transportowce. W zaistniałej sytuacji pozostałe okręty niemieckie opuściły Konstancę. Okręty podwodne U-18 i U-24, ścigacze torpedowe S-28 i S-149 oraz kuter trałowy KT-39, ciężko uszkodzone i niezdolne do wyjścia w morze, zostały zatopione przez własne załogi na redzie Konstancy 25 sierpnia.
Kriegsmarine podjęła działania również przeciwko flocie rumuńskiej. 1 września 1944 u wyjścia do Konstancy okręt podwodny U-23 zaatakował torpedami niszczyciel "Regele Ferdinand" oraz frachtowiec "Oituz" (2886 BRT), ten ostatni ciężko uszkadzając (nie został już naprawiony).
Po utracie rumuńskich baz morskich, niemieckie okręty skierowano do Burgas i Warny w neutralnym wobec ZSRR Carstwie Bułgarii. Korzystanie z tych portów okazało się niemożliwe. W nocy 29 sierpnia/30 sierpnia sto kilkadziesiąt jednostek Kriegsmarine (m.in. 4 ścigacze torpedowe, 14 patrolowców, 24 ścigacze okrętów podwodnych, liczne promy artyleryjskie i transportowe oraz 700-tonowe transportowce) uległo samozatopieniu tuż poza granicą bułgarskich wód terytorialnych. Los ten ominął jeden ścigacz okrętów podwodnych (UJ-117, dawniej okręt-pułapka "Schiff-19"), jeden kuter trałowy, kilka kutrów patrolowych KFK i 700-tonowy transportowiec KT-104, które przekazano Bułgarii tytułem odszkodowania za statki utracone w niemieckiej służbie.
Jednostki, które usiłowały przedrzeć się w górę Dunaju (około 200, od małych okrętów wojennych, przez statki warsztatowe, szpitalne i różnorodne cywilne, po pływający sprzęt saperski), ostatecznie nie zdołały dopłynąć do terenów wciąż kontrolowanych przez Wehrmacht i zostały zniszczone przez własne załogi pod Prahovem 2 września 1944.
Ostatnim sukcesem Kriegsmarine w rejonie Morza Czarnego było zatopienie radzieckiego trałowca "Wzryw" przez okręt podwodny U-19 2 września. 10 września 1944 U-20 i U-23 zostały zatopione przez własne załogi u brzegów Turcji, a 11 września taki sam koniec spotkał U-19 i 4 ocalałe do tej pory promy transportowe. Zniszczenie tych jednostek oznaczał kres Kriegsmarine na Morzu Czarnym.
Za odniesienie tego zwycięstwa Rodion Malinowski i Fiodor Tołbuchin otrzymali tytuł marszałka Związku Radzieckiego.

</doc>
<doc id="1889930" url="https://pl.wikipedia.org/wiki?curid=1889930" title="Dyskografia Hannah Montany">
Dyskografia Hannah Montany

Dyskografia Hannah Montany – dyskografia fikcyjnej postaci Hannah Montany. Hannah Montana, zagrana przez Miley Cyrus, jest główną bohaterką amerykańskiego serialu telewizyjnego "Hannah Montana" (2006–2011) oraz jego adaptacji filmowej, "u" (2009). Artykuł prezentuje wydawnictwa muzyczne wydane przez Cyrus pod postacią Hannah Montany. Lista obejmuje 5 ścieżek dźwiękowych, 1 album koncertowy, 2 kompilacje, 4 albumy karaoke, 2 remix albumy, 1 album wideo i 14 singli.
Artykuł zawiera informacje o datach premiery, wytwórniach muzycznych i nośnikach albumów. Dla albumów i singli zostały wymienione najwyższe pozycje na ogólnokrajowych listach przebojów i certyfikaty w 13 państwach: Stanach Zjednoczonych (USA), Australii (AUS), Austrii (AUT), Kanadzie (CAN), Francji (FRA), Niemczech (GER), Irlandii (IRL), Włoszech (ITA), Norwegii (NOR), Nowej Zelandii (NZ), Szwecji (SWE), Wielkiej Brytanii (UK) i Polsce (POL). Pozycje albumów we Włoszech dotyczą zestawienia kompilacji, na których były one notowane. Dla albumów w Wielkiej Brytanii zostały odrębnie wymienione pozycje na liście albumów (UK Albums Chart) i liście kompilacji (UK Compilaton Chart), w zależności od tego, na której były notowane. Dodatkowo w artykule zostały wymienione utwory niewydane na singlach, które były notowane na co najmniej jednej z wymienionych list lub otrzymały certyfikat w co najmniej jednym z wymienionych państw.

</doc>
<doc id="1889931" url="https://pl.wikipedia.org/wiki?curid=1889931" title="Polska Liga Siatkówki 2009/2010">
Polska Liga Siatkówki 2009/2010



</doc>
<doc id="1889932" url="https://pl.wikipedia.org/wiki?curid=1889932" title="Nettelsee">
Nettelsee

Nettelsee – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889934" url="https://pl.wikipedia.org/wiki?curid=1889934" title="Ałmały">
Ałmały

Ałmały (kaz. "Алмалы") – stacja metra w Ałmaty w Kazachstanie. 
Jest to jedna z siedmiu stacji na czerwonej linii. Otwarcie stacji nastąpiło 1 grudnia 2011.

</doc>
<doc id="1889936" url="https://pl.wikipedia.org/wiki?curid=1889936" title="Pohnsdorf">
Pohnsdorf

Pohnsdorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889937" url="https://pl.wikipedia.org/wiki?curid=1889937" title="Abant">
Abant

Abant (tur. "Abant Gölü") – słodkowodne jezioro w tureckiej prowincji Bolu w północno-zachodniej Anatolii, powstało jako efekt osuwiska. Jezioro leży na wysokości 1328 m n.p.m. w odległości 32 km od miasta Bolu. Jest ulubionym miejscem wycieczek i spędzania wakacji zarówno dla Turków, jak i turystów z zagranicy, dzięki naturalnemu pięknu okolicy porośniętej gęstym lasem. Nad jezioro łatwo dojechać samochodem, ponieważ jest położone 21 km od autostrady E 80 / O-4 Stambuł – Ankara.
Od 1988 roku jezioro znajduje się na terenie parku natury.

</doc>
<doc id="1889941" url="https://pl.wikipedia.org/wiki?curid=1889941" title="Postfeld">
Postfeld

Postfeld – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889945" url="https://pl.wikipedia.org/wiki?curid=1889945" title="Fani Kołarowa">
Fani Kołarowa

Fani Kołarowa, bułg. Фани Коларова (ur. 25 lutego 1974 w Sofii) – bułgarska aktorka i reżyserka filmowa.
Życiorys.
Jest córką reżysera filmowego Kirana Kołarowa i aktorki teatralnej Eleny Bajewej. Już jako dziecko zadebiutowała w filmie z 1984 - "Дело 205/1913 П. К. Яворов". Ukończyła studia z reżyserii filmowej w Narodowej Akademii Sztuki Filmowej i Teatralnej (НАТФИЗ) w Sofii (klasa prof. Ludmiła Stojkowa). Po studiach w 1997 wyjechała do Paryża, gdzie kontynuowała naukę sztuki aktorskiej.
Na dużym ekranie pojawiła się ponownie w 1998 jako Boni w filmie "Hiszpańska mucha", realizowanym przez jej ojca. Największy sukces w Bułgarii przyniosła jej jedna z głównych ról w filmie "Bunt L.". W 2010 odbyła się premiera filmu "22 bullets" (reż. Richard Berry), w którym Kołarowa zagra jedną z głównych ról, u boku Jeana Reno.

</doc>
<doc id="1889947" url="https://pl.wikipedia.org/wiki?curid=1889947" title="Cerkiew św. Mikołaja w Suifenhe (drewniana)">
Cerkiew św. Mikołaja w Suifenhe (drewniana)

Cerkiew św. Mikołaja w Suifenhe – drewniana cerkiew prawosławna w pobliżu stacji kolejowej w Suifenhe. 
Cerkiew została wzniesiona w bezpośrednim sąsiedztwie stacji kolejowej, będącej ostatnim przystankiem Kolei Wschodniochińskiej. Została poświęcona w 1898, jednak istniała tylko dziesięć lat. W 1908 została zniszczona w pożarze. Na potrzeby rosyjskiej społeczności w pięć lat później wzniesiono nową świątynię pod tym samym wezwaniem. 

</doc>
<doc id="1889949" url="https://pl.wikipedia.org/wiki?curid=1889949" title="Cerkiew św. Mikołaja w Suifenhe (murowana)">
Cerkiew św. Mikołaja w Suifenhe (murowana)

Cerkiew św. Mikołaja w Suifenhe – dawna cerkiew prawosławna w Suifenhe.
Zachowany do naszych czasów budynek, ukończony w 1913, znajduje się 200 metrów od dworca kolejowego. Jego łączna powierzchnia wynosi 396 metrów kwadratowych. Po opuszczeniu Suifenhe przez prawosławną społeczność rosyjską był użytkowany jako klub wojskowy, a od 1982 – sala zebrań rady miejskiej. Od 1984 posiada status zabytku rangi miejskiej, zaś od 1999 – regionalnej. Obecnie dawną cerkiew użytkuje parafia protestancka.
Cerkiew wzniesiona została w stylu rosyjskim. Wejście do budynku prowadzi przez portal oparty na dwóch kolumnach, z tympanonem zakończonym krzyżem łacińskim. Po obydwu stronach drzwi znajdują się półkoliste okna oraz po jednym pilastrze. Poniżej dachu obiekt otacza fryz. W halowym wnętrzu obiektu nie zachowało się oryginalne wyposażenie cerkiewne.

</doc>
<doc id="1889952" url="https://pl.wikipedia.org/wiki?curid=1889952" title="Missing">
Missing



</doc>
<doc id="1889954" url="https://pl.wikipedia.org/wiki?curid=1889954" title="Rastorf">
Rastorf

Rastorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889956" url="https://pl.wikipedia.org/wiki?curid=1889956" title="Geografia Iraku">
Geografia Iraku

Irak jest państwem leżącym w Azji Południowo-Zachodniej, w centralnej części Bliskiego Wschodu. Irak położony jest nad Zatoką Perską. Ten pustynny kraj zdominowany przez islam, ma za sobą długą i bogatą historię, gdzie przez wiele lat rozwijała się kultura arabska. Obecnie po obaleniu rządów Saddama Husajna, kraj jest nękany zamachami terrorystycznymi, gdzie codziennie giną ludzie. Irak jest jednym z najniebezpieczniejszych krajów świata, gdzie turystyka w chwili obecne praktycznie nie istnieje. Irak jednak posiada wiele walorów, które przeciągnęłyby wielu turystów. To tu powstała pierwsza ludzka cywilizacja, wciąż można zobaczyć m.in. ruiny świątyń babilońskich i wiele innych zabytków z różnych okresów dziejowych kraju.
Powierzchnia i granice.
Powierzchnia – 438 317 km²
Skrajne punkty – północny 37°21'N, południowy 29°07'N, zachodni 38°47'E, wschodni48°35'E. Rozciągłość południkowa wynosi 1170 km, a równoleżnikowa 770 km.
Irak graniczy z następującymi państwami –
Linia brzegowa – 58 km
Budowa geologiczna i rzeźba.
Irak dzieli się na trzy regiony geograficzne. Są to obszar gór i podgórza, Mezopotamia i pustynie. Obszary te przebiegają prawie równoległymi pasmami z północnego zachodu na południowy wschód. Około 35% powierzchni kraju stanowią rozległe, aluwialne niziny Mezopotamii, na północy Mezopotamii leży Al-Dżazira (wysokość ponad 200 m n.p.m.), na południu zaś leży Nizina Mezopotamska (wysokość poniżej 100 m n.p.m.). Al-Dżazira zwana też Mezopotamią Górną jest obszarem gdzie znajdują się wzniesienia z najwyższym szczytem tego regionu – Dżabal Sindżar o wysokości 1463 m n.p.m. W północno-wschodniej części kraju znajdują się młode góry fałdowe — Góry Kurdystańskie z najwyższym szczytem Iraku — Kuh-e Hazar (wysokość 3728 m n.p.m.). Góry te przechodzą w kierunku południowym stopniowo przechodzą w pogórze z równoległymi pasmami łagodnych wzgórz nie przekraczających 1 00 m n.p.m. Ponad 40% powierzchni Iraku zajmują pustynie, na północnym zachodzie leży część kamienistej i żwirowej Pustyni Syryjskiej, a na południowym zachodzie fragment piaszczystej pustyni Wielki Nefud.
Gór Kurdystańskie są fałdowymi górami, które uformowały się w trzeciorzędzie i zbudowane są z utworów pochodzących z okresu jury, kredy, paleocenu i eocenu. Masywy te budują takie skały jak dolomity, wapienie i piaskowce. Na terenach górskich spotykane są też starsze utwory pochodzące karbonu i permu. Pogórze zbudowane jest z utworów pochodzących z miocenu i pliocenu oraz plejstocenu, gdzie dominują piaskowce, iłowce i margle. Mezopotamia, ma postać rozległego obniżenia, jej dno stanowią utwory mezozoiczne, a wypełniają je warstwy osadów trzeciorzędowych i czwartorzędowych, osady te reprezentują głównie piaski i mułki. Pustynie irackie rozlokowane są na podłożu zbudowanym ze skał prekambryjskich. Na północy na Pustyni Syryjskiej znajduje się zapadlisko tektoniczne Al-Gara'ara,w którym odsłaniają się utwory triasowe jurajskie.
Klimat.
Irak znajduje się w strefie klimatu zwrotnikowego suchego, a na południowym zachodzie, skrajnie suchego. Jedynie północne regiony kraju posiadają wilgotniejszą odmianę klimatu zaliczaną do strefy podzwrotnikowej. Obecność Zatoki Perskiej nie ma wpływu na klimat Iraku, jak i sąsiedniego Kuwejtu czy Arabii Saudyjskiej. Przyczyną jest duży kontynentalizm związany z położeniem kraju, na obszarze ogromnych obszarów kontynentu azjatyckiego.
Na całym obszarze Iraku występują dwie wyraźne pory roku, oddzielone krótkimi okresami przejściowymi. Są to: suche i gorące lato trwające od maja do października i relatywnie chłodna i wilgotna zima trwająca od grudnia do marca. Należy przy tym zaznaczyć, że regiony leżące na południu kraju także i zimą są zasadniczo suche, z nielicznymi gwałtownymi i krótkimi ulewami. Zimy na północy kraju w górach są surowe, gdzie do częstych zjawisk należą mrozy i sporadycznie występujące opady śniegu.
Opady w kraju są niskie, do 100 mm na południu kraju do 200–300 mm w środkowej części kraju. Na pogórzu zaś średnie roczne wartości oscylują w granicach 400 mm. Najwilgotniejsza jest północ kraju, czyli Góry Kurdystańskie, średnie wartości układają się od około 600 mm do 1000 mm w najwyższych partiach gór. Na pustyniach występują wieloletnie susze, przerywane gwałtownymi ulewami.
Temperatury są w Iraku charakterystyczne dla krajów klimatu zwrotnikowego. To oznacza gorącą porę letnią, kiedy to w dzień temperatura przekracza 40°, w nocy spadając do około 20 °C, (na pustyniach do 5-10 °C). Zimą zaś jest dość chłodno. Średnie temperatury w dzień wynoszą około 10-20 °C, w nocy często występują przymrozki. Izotermy układają się równoleżnikowo. Najcieplej jest na południu kraju, a najchłodniej na północy. Na południu kraju przez prawie pół roku średnie wartości termiczne wynoszą 30 °C lub więcej, z upałami w dzień dochodzącymi do 50 °C. Górzyste krańce kraju są zimne, gdzie nawet latem temperatura poniżej 20 °C.
Wody.
Podstawę sieci hydrograficznej kraju stanowią dwie wielkie rzeki – Tygrys i Eufrat. Kraj należy do ich dorzecza, a zlewiskiem jest Ocean Indyjski do którego należy akwen Zatoki Perskiej. Obie te rzeki biorą swój bieg w górach we wschodniej Turcji i przepływają cały Irak mniej więcej w kierunku południowo-wschodnim. Najdłuższą rzeką jest Tygrys liczący 1418 km, zaś Eufrat ma 1233 km. Rzeki te na południu łączą się w Szatt al-Arab o długości 190 km i w okolicach Al Fau uchodzą do Zatoki Perskiej. Dwie wielkie rzeki od których wzięła się nazwa Mezopotamia czyli Międzyrzecze, płyną w szerokich dolinach z licznymi meandrami. Rzeki te niosą ze sobą ogromne ilości wody i cechują się znacznymi sezonowymi wahaniami przepływu, powodującymi niegdyś groźne powodzie. Obecnie, dzięki obwałowaniom i zbiornikom retencyjnym, oraz sieci kanałów, uregulowano jej bieg. Eufrat i Tygrys w środkowej i południowej części kraju tworzą rozległe błota i rozlewiska. To tam właśnie powstały pierwsze państwa na świecie, gdzie obecność tych rzek umożliwiła rozwój rolnictwa.
Poza stałymi rzekami jakimi są Tygrys i Eufrat, w kraju występują rzeki okresowe, tak zwane wadi. Rzeki te istnieją jedynie w okresie zimowej pory deszczowej, wadi znajdują się przeważnie na terenach pustynnych. Największą rzeką okresową w Iraku jest Wadi al Hauran o długości około 380 km. Poza ciekami wodnymi w kraju znajdują się jeziora. Największym jeziorem jest As Sarsar o powierzchni 2170 km², jest to słodkowodne jezioro będące zbiornikiem retencyjnym leżącym w środkowym Iraku. Największym jeziorem słonowodnym jest Razzaza o powierzchni 1850 km². Irak posiada również sztuczne zbiorniki min. Dukan (Mały Zab), Durbandi (Dijala) i Bachma (Wielki Zab). Spora jest także liczba płytkich rozlewisk, o znacznie zmieniającej się w ciągu roku powierzchni lustra. Rozlewiska leżące w widłach Tygrysu i Eufratu są jednak w ostatnich latach intensywnie osuszane. Wykonane w 1994 roku zdjęcia satelitarne pokazały, że szacowany w końcu lat 80. na 30 tys. km² obszar rozlewisk zmniejszył się o 15-20%.
Wody podziemne Iraku występują w różnych utworach geologicznych, począwszy od skał triasowych, a na czwartorzędowych aluwiach skończywszy. Najbogatsze zasoby wód podziemnych występują w okręgu Altun Kubri. W Iraku jest ponad tysiąc naturalnych źródeł wód podziemnych w tym siarczanowe solanki i termy.
Gleby.
W Iraku występują dwa główne typy gleb. Są to ciężkie aluwialne osady, związane głównie z rzekami, natomiast pozostały obszar kraju zajmują gleby znacznie lżejsze. Na stosunkowo dużych obszarach występują kalcisole i gypsisole. Na obszarach pustynnych występują płytkie warstwy glebowe, które są mało urodzajne i odznaczają się znaczną zwartością węglanów wapnia i gipsu. Na Nizinie Mezopotamskiej wykształciły się aluwialne fluwisole o szarej barwie i małej przepuszczalności. Gleby te zawierają znaczną ilość części ilastych i organicznych. Oprócz nich występują także gleby słone, zwane sołonczakami. Są one charakterystyczne nie tylko dla obszarów pustynnych na których miejscami występują, ale także istnieją w 50% na terenach nawadnianych. Powstały one w wyniku silnego parowania wód glebowych.
Flora.
W kraju występuje przeważnie roślinność półpustynna i pustynna, głównie na zachodzie i południowym zachodzie kraju. Rosną tam kserofityczne gatunki roślin, jak kolczaste krzewy, tamaryszki i zarośla z saksaułem i opuncją. Obszar Al-Dżaziry jest pokryty głównie roślinnością stepową z różnymi gatunkami krzewów oraz wieloma trawami i turzycami. Nieco zasobniejsze w roślinność są obszary leżące na północny kraju. Na pogórzu i częściowo w górach rosną mocno zdegradowane lasy, na które składają się wierzby, topole i sosny alpejskie. Także w Górach Zagros lasy są mocno zdegradowane, rosną one między 600 a 2000 m n.p.m. i składają się głównie z dębów. Lasy zajmują łącznie około 3% ogólnej powierzchni. W wyższych partiach gór rośnie karłowata i kolczasta roślinność wysokogórska, gdzie dominują traganki (Astragulus). Najbardziej zasobnym w roślinność regionem kraju jest Nizina Mezopotamska, zwłaszcza Dolna Mezopotamia. Obszar ten jest uważany za miejsce w którym istniał biblijny Eden. Rosną tam palmy daktylowe, oleandry i akacje, oraz sadzone eukaliptusy. Poza tymi gatunkami licznie występują różne odmiany piołunów, aloesów i roślin z rodziny komosowatych. Wzdłuż brzegów rzek rosną wierzby i topole, a poza nimi liczne sitowia i trzciny.
Fauna.
Dość ubogi świat zwierząt, należy do Regionu Śródziemnomorskiego Palearktyki. Z ssaków parzystokopytnych występują takie gatunki jak daniel mezopotamski, gazela arabska, dzik, a w górach koza bezoarowa. Z większych drapieżników można w Iraku dość sporadycznie spotkać geparda i lamparta. Zwierzęta afrykańskie reprezentuje szakal złocisty i hiena pręgowana, a ze wschodnich gatunków – jeżozwierz indyjski. Wśród ptaków do drapieżników należą orzełek włochaty oraz nielicznie występujący sokół wędrowny. Poza nimi w kraju żyją kuropatwy, kulony, a nad rzekami wiele gatunków ptaków wodnych. Liczne są w Iraku gady, zwłaszcza jaszczurki jak waran szary, agama i krągłówek. Z węży zaś powszechnym gatunkiem jest żmija rogata. W rzekach i jeziora żyje wiele słodkowodnych gatunków ryb jak brzana, sum, i karpiowate.

</doc>
<doc id="1889957" url="https://pl.wikipedia.org/wiki?curid=1889957" title="Bajkongyr">
Bajkongyr

Bajkongyr (kaz. "Байқоңыр") – stacja metra w Ałmaty w Kazachstanie. 
Jest to jedna z siedmiu stacji na czerwonej linii. Otwarcie stacji nastąpiło 1 grudnia 2011.
Nazwy stacji, także stacji Bajkongyr, nie mają żadnego odniesienia do punktu miasta, w którym się znajdują. Duży nacisk położono na ich wykończenie, każdy przystanek zbudowano w innym stylu, powiązanym z nazwą. Do wykończenia stacji użyto głównie ceramiki, żyrandoli i marmurów, ale wyjątkiem jest stacja Bajkongyr, którą nazwano od kazachskiego kosmodromu. Stację tę wykończono białą i niebieską blachą, a na ścianach umieszczono ekrany wyświetlające obrazy z lotów kosmicznych z Bajkonuru.

</doc>
<doc id="1889960" url="https://pl.wikipedia.org/wiki?curid=1889960" title="Wahlstorf (Szlezwik-Holsztyn)">
Wahlstorf (Szlezwik-Holsztyn)

Wahlstorf - gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889961" url="https://pl.wikipedia.org/wiki?curid=1889961" title="Muchtar Äuezow teatry">
Muchtar Äuezow teatry

Muchtar Äuezow teatry (kaz. "Мұхтар Әуезов театры", ros. "Театр имени Мухтара Ауэзова"), pierwotnie Tułpar (kaz. Тұлпар) – stacja metra w Ałmaty w Kazachstanie.
Jest to jedna z siedmiu stacji na czerwonej linii. Otwarcie stacji nastąpiło 1 grudnia 2011.

</doc>
<doc id="1889964" url="https://pl.wikipedia.org/wiki?curid=1889964" title="Ałatau (stacja metra)">
Ałatau (stacja metra)

Ałatau (kaz. "Алатау") – stacja metra w Ałmaty w Kazachstane. 
Jest to jedna z siedmiu stacji na czerwonej linii. Otwarcie stacji nastąpiło 1 grudnia 2011.

</doc>
<doc id="1889965" url="https://pl.wikipedia.org/wiki?curid=1889965" title="Zaćmienie Słońca z 12 sierpnia 1654">
Zaćmienie Słońca z 12 sierpnia 1654

Całkowite zaćmienie Słońca z 12 sierpnia 1654 – zaćmienie Słońca widoczne w pasie od północno-wschodniego wybrzeża Labradoru, przez Ocean Atlantycki, Szkocję, Morze Północne, Danię, Morze Bałtyckie, Prusy Książęce i Rzeczpospolitą aż po Chanat Krymski, Imperium Osmańskie, Persję, Morze Arabskie, południowe Indie i Zatokę Bengalską. Zaćmienie osiągnęło swoje maksimum na wschodnich wybrzeżach Morza Czarnego, gdzie faza całkowita trwała 2 minuty 16 sekund.
Zaćmienie widoczne było jako częściowe w całej Europie, Afryce Północnej, na Bliskim Wschodzie oraz na większości obszaru Azji i Arktyki.
W dniu zaćmienia rozegrała się bitwa pod Szkłowem, a Księżyc przesłonił tam prawie 90% tarczy Słońca.
Obserwacje zaćmienia w Gdańsku prowadził astronom Jan Heweliusz. Obserwację fazy całkowitej uniemożliwiły mu jednak chmury, które pojawiły się w chwili, gdy słoneczny dysk był w połowie zakryty przez Księżyc. 
Zaćmienie obserwowane było również w Warszawie na dworze króla Jana Kazimierza z inicjatywy Pierre'a des Noyers, sekretarza królowej Ludwiki Marii Gonzagi. W miejscu obserwacji Księżyc przesłonił 99% tarczy słonecznej.

</doc>
<doc id="1889967" url="https://pl.wikipedia.org/wiki?curid=1889967" title="Warnau (Szlezwik-Holsztyn)">
Warnau (Szlezwik-Holsztyn)

Warnau – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Preetz-Land.

</doc>
<doc id="1889968" url="https://pl.wikipedia.org/wiki?curid=1889968" title="Hrabstwo Oxford (Maine)">
Hrabstwo Oxford (Maine)

Hrabstwo Oxford ("Oxford County") – jednostka samorządu lokalnego w zachodniej części stanu Maine w USA. Liczy 57 833 mieszkańców i zajmuje powierzchnię 5633 km². Od północy sąsiaduje z kanadyjską prowincją Quebec, a od zachodu ze stanem New Hampshire. Ośrodkiem administracyjnym hrabstwa jest Paris.

</doc>
<doc id="1889969" url="https://pl.wikipedia.org/wiki?curid=1889969" title="Warnau">
Warnau



</doc>
<doc id="1889974" url="https://pl.wikipedia.org/wiki?curid=1889974" title="Schönberg (Holstein)">
Schönberg (Holstein)

Schönberg (Holstein) – gmina uzdrowiskowa w Niemczech, w kraju związkowym Szlezwik-Holsztyn, w powiecie Plön, siedziba urzędu Probstei.

</doc>
<doc id="1889984" url="https://pl.wikipedia.org/wiki?curid=1889984" title="Królewskie Muzeum Sztuk Pięknych w Antwerpii">
Królewskie Muzeum Sztuk Pięknych w Antwerpii

Królewskie Muzeum Sztuk Pięknych (nl "Koninglijk Museum voor Schoene Kunsten") – muzeum w Antwerpii, otwarte w roku 1890, należy do największych zbiorów sztuki w Belgii. Obecny monumentalny budynek siedziby muzeum jest dziełem architekta Leopolda De Waelplaats, wzniesiony w latach 1884–1890.
Dzieje.
Zbiory antwerpskie mają genezę sięgającą XIV stulecia. W 1382 powstała Gildia Św. Łukasza ("Sint Lucasgilde"); artyści nie tylko prezentowali swoje dzieła, lecz także kolekcjonowali dzieła rówieśników. W 1663 malarz David Teniers podsunął ideę założenia na bazie cechu akademii malarstwa, która ostatecznie powstała w 1773 roku, znana jako "Academie voor Schone Kunsten". Znalazły się tam dzieła m.in. Cornelisa de Vos, Petera Paula Rubensa oraz Jacoba Jordaensa. Podczas okupacji Antwerpii przez Francuzów w latach 1794-1796 zgodnie z ideami rewolucji dokonano masowych konfiskat dóbr kościelnych i świeckich; dzieła sztuki przekazano Akademii. Po kongresie wiedeńskim część dzieł zwrócono kościołom.
Wcześniej, bowiem w 1810 r. zbiory przeniesiono do dawnego klasztoru Braci Mniejszych, które wzbogaciły się o dzieła Tycjana i Dawida Teniersa II. Przełomem dla dziejów muzeum było przekazanie spadku po Ridderze Florentcie van Ertborn wiceprezydenta Antwerpii, którego kolekcja zawierała dzieła dawnych mistrzów takich jak Jan van Eyck, Rogier van der Weyden, Hans Memling, Jean Fouquet, Simone Martini, Antonello da Messina. W 1859 muzeum wzbogaciło się o kilkadziesiąt dzieł XVII wiecznego malarstwa Niderlandów dzięki darowiźnie baronowej Adelaïde Van den Hecke-Baut. 29 stycznia 1877, władze miasta zorganizowały konkurs projektów nowego muzeum. Wygrało sześć projektów z których dwa lata później wyróżniono pomysły Jana Jacoba Windersa i Fransa Van Dijka. Otwarcie nowej siedziby muzeum miało miejsce dnia 11 sierpnia 1890.
Od 1927 roku muzeum stało się instytucją państwową. W latach 20. XX wieku przy muzeum zawiązano stowarzyszenie "Vrienden van Moderne Kunst" ("Przyjaciele Sztuki Współczesnej"), skupiające miłośników sztuki takich jak m.in. bracia Louis, François and Charles Franck, którzy przekazali wielką kolekcję dzieł Jamesa Ensora. Natomiast w 1989 dzięki Dr Ludowi van Bogaert-Sheid muzeum wzbogaciło się o 13 obrazów, 36 rysunków i 8 rzeźb Rika Woutersa.
Zbiory.
Dominantą w zbiorach muzeum jest kolekcja dzieł malarstwa niderlandzkiego doby późnego gotyku. Są to dzieła malarzy takich jak Jan van Eyck, Rogier van der Weyden, Dirk Bouts i Hans Memling. Okres odrodzenia reprezentują Quentin Massys, Joachim Patinir, Frans Floris i Martin de Vos, zaś baroku Peter Paul Rubens, Anton van Dyck i Jacob Jordaens. Malarstwo belgijskie XIX stulecia egzemplifikują obrazy Nicaise de Keysera i Hendrika Leysa, Henriego De Braekeleer oraz Jamesa Ensora.
Oprócz dzieł malarstwa niderlandzkiego i belgijskiego w można podziwiać obrazy takich mistrzów jak m.in. Jean Fouquet, Simone Martini oraz Frans Hals.
Sztukę XX wieku reprezentują dzieła Rika Woutersa, Constanta Permeke, Rena Magritte, a ponadto Amedea Modiglianiego.

</doc>
<doc id="1889990" url="https://pl.wikipedia.org/wiki?curid=1889990" title="Beth Heiden">
Beth Heiden

Elizabeth Lee „Beth” Heiden-Reid (ur. 27 września 1959 w Madison) – amerykańska łyżwiarka szybka i kolarka szosowa, brązowa medalistka olimpijska i wielokrotna medalistka mistrzostw świata w łyżwiarstwie i mistrzyni świata w kolarstwie.
Kariera.
Pierwszy sukces w karierze Beth Heiden osiągnęła w 1976 roku, kiedy zdobyła srebrny medal w wieloboju podczas mistrzostw świata juniorów w Madonna di Campiglio. W tym samym roku wzięła udział w igrzyskach olimpijskich w Lake Placid, gdzie w swoim jedynym starcie, biegu na 3000 m, zajęła jedenaste miejsce. Podczas mistrzostw świata juniorów w Inzell w 1977 roku zdobyła kolejny srebrny medal w wieloboju, a na rozgrywanych rok później mistrzostwach świata juniorów w Montrealu była najlepsza. W 1978 roku zdobyła też swój pierwszy medal wśród seniorek, zajmując drugie miejsce na sprinterskich mistrzostwach świata w Lake Placid. Rozdzieliła tam na podium Lubow Sadczikową z ZSRR i Erwinę Ryś-Ferens z Polski. Kolejne trzy medale zdobyła w 1979 roku, zaczynając od zwycięstwa podczas wielobojowych mistrzostw świata w Hadze. Została tym samym drugą w historii amerykańską mistrzynią świata w wieloboju po Kit Klein, która triumfowała w 1936 roku. Blisko dwa tygodnie później była druga na sprinterskich mistrzostwach świata w Inzell, przegrywając tylko ze swą rodaczką Leą Poulos. Następnie zdobyła swój ostatni medal w kategorii juniorów, zwyciężając w wieloboju podczas MŚJ w Grenoble. W 1980 roku wzięła udział w igrzyskach olimpijskich w Lake Placid, mimo iż zmagała się z kontuzją kostki. Zdobyła tam jeden medal, brązowy, na dystansie 3000 m, ulegając tylko Norweżce Bjørg Evie Jensen i Sabine Becker z NRD. Na tych samych igrzyskach była też piąta w biegu na 1000 m i siódma w biegach na 500 i 1500 m. W 1980 roku zdobyła ponadto srebrny medal na wielobojowych mistrzostwach świata w Hamar oraz brązowy na sprinterskich mistrzostwach świata w West Allis.
Heiden uprawiała także kolarstwo szosowe. W tej dyscyplinie jej największym osiągnięciem jest wywalczenie złotego medalu w wyścigu ze startu wspólnego podczas mistrzostw świata w kolarstwie szosowym w Sallanches w 1980 roku. Wyprzedziła tam bezpośrednio reprezentującą Szwecję Tuulikki Jahre oraz Mandy Jones z Wielkiej Brytanii. Czterokrotnie zdobywała medale mistrzostw Stanów Zjednoczonych, w tym złote w indywidualnej jeździe na czas w latach 1979 i 1980 oraz w wyścigu ze startu wspólnego w 1980 roku. Po tym jak przeniosła się z University of Wisconsin do University of Vermont w 1981 roku rozpoczęła treningi w biegach narciarskich. W 1983 roku zdobyła mistrzostw National Collegiate Athletic Association w tej dyscyplinie.
Jej brat Eric Heiden także uprawiał łyżwiarstwo szybkie i kolarstwo.
W 1979 roku w Tynset ustanowiła rekord świata w biegu na 5000 m.

</doc>
<doc id="1889991" url="https://pl.wikipedia.org/wiki?curid=1889991" title="Korpus Artylerii (Królestwo Kongresowe)">
Korpus Artylerii (Królestwo Kongresowe)

Korpus Artylerii Królestwa Polskiego – naczelne dowództwo artylerii Królestwa Polskiego, zorganizowane po wybuchu powstania listopadowego.
Na guzikach żołnierzy korpusu znajdowała się armatura, czyli skrzyżowane armaty pod płonącym granatem.
Struktura organizacyjna i obsada personalna.
Dowódcy korpusu:
Podległe jednostki:

</doc>
<doc id="1889997" url="https://pl.wikipedia.org/wiki?curid=1889997" title="Korpus Inżynierów Królestwa Kongresowego">
Korpus Inżynierów Królestwa Kongresowego

Korpus Inżynierów Królestwa Polskiego – naczelne dowództwo inżynierów Królestwa Polskiego, zorganizowane po wybuchu powstania listopadowego.
Na guzikach żołnierzy korpusu znajdowała się armatura, czyli skrzyżowane armaty pod płonącym granatem.
Dowódca korpusu: gen. dyw. Jan Chrzciciel de Grandville Malletski (do 7 września 1831).
Podległe jednostki:

</doc>
<doc id="1889998" url="https://pl.wikipedia.org/wiki?curid=1889998" title="Uniwersytet Trent">
Uniwersytet Trent

Uniwersytet Trent (ang. Trent University) – kanadyjska uczelnia publiczna w Peterborough, założona w 1964. Jej nazwa pochodzi od Trent Valley (doliny rzeki Trent, przepływającej w pobliżu Peterborough), pierwotnie planowanej lokalizacji placówki szkolnictwa wyższego.
Instytucja oferuje studia głównie na poziomie bakalaureatu, ma też jednak pewną liczbę doktorantów. Kształci ponad osiem tysięcy studentów i zatrudnia około 500 pracowników naukowych. Ma filię w Oshawie, na University of Ontario Institute of Technology.
Radio uniwersytetu nosi nazwę CFFF-FM.

</doc>
<doc id="1890000" url="https://pl.wikipedia.org/wiki?curid=1890000" title="Gregor McGregor">
Gregor McGregor

Gregor McGregor (ur. 18 października 1848 w Kilmun w Szkocji, zm. 13 sierpnia 1914 w Adelaide) – australijski polityk i działacz związkowy szkockiego pochodzenia. Trzykrotnie zasiadał w gabinetach federalnych, gdzie pełnił urząd wiceprzewodniczącego Federalnej Rady Wykonawczej. 
Życiorys.
Urodził się w zachodniej Szkocji. W młodości pracował w Glasgow jako stoczniowiec. Mając 29 lat, wyemigrował do Australii Południowej, gdzie trudnił się murarstwem i ogrodnictwem. Szybko zaangażował się w ruch związkowy, gdzie doszedł do szczebla lidera związku zawodowego pracowników budowlanych, a następnie przewodniczącego główniej południowoaustralijskiej centrali związkowej. Był jednym z członków założycieli struktur Partii Pracy (ALP) w tej kolonii. W latach 80. i 90. XIX systematycznie tracił wzrok, aż został osobą całkowicie niewidomą. 
Pomimo tej niepełnosprawności, w 1894 został członkiem Rady Ustawodawczej Australii Południowej, jako jeden z pierwszych labourzystów w całej Australii. Po powstaniu Związku Australijskiego, w 1901 przeniósł się na federalny szczebel polityki i objął mandat w Senacie. Nie był w stanie samodzielnie zapisywać swych parlamentarnych przemówień, dlatego dyktował je zwykle swojej teściowej, która następnie czytała mu je kilkakrotnie na głos, on zaś uczył się ich na pamięć. Trzykrotnie był członkiem gabinetów tworzonych przez ALP, za każdym razem zajmując głównie tytularne stanowisko wiceprzewodniczącego Federalnej Rady Wykonawczej. 
Był dwukrotnie żonaty, lecz nigdy nie dochował się własnego potomstwa. Wychowywał syna swej drugiej żony z poprzedniego małżeństwa. Zmarł w 1914 w swoim domu w Adelajdzie. Powodem były nie określone bliżej problemy kardiologiczne.

</doc>
<doc id="1890005" url="https://pl.wikipedia.org/wiki?curid=1890005" title="E12 (trasa europejska)">
E12 (trasa europejska)

E12 – trasa europejska pośrednia północ-południe, wiodąca z Mo i Rany w Norwegii do Hämeenlinny w Finlandii.
Przebieg E12:
Stary system numeracji.
Do 1985 obowiązywał poprzedni system numeracji, według którego oznaczenie E12 dotyczyło trasy: "(Paryż) – Ligny-en-Barrois – Metz – Saarbrücken – Mannheim – Heilbronn – Schwäbisch Hall – Nürnberg – Neustadt an der Aisch – Plzeň – Praha – Hradec Králové – Náchod – Kłodzko – Wrocław – Łódź – Łowicz – Warszawa – Białystok – (ZSRR – Leningrad i Moskwa)". Dalszy przebieg nie był ustalony, ponieważ ZSRR nie był sygnatariuszem umowy z 1950 r. regulującej przebieg i standard tras europejskich. Fragment trasy przebiegający przez Polskę oficjalnie nie miał wówczas osobnego numeru krajowego i był oznaczany jako droga międzynarodowa E12. Arteria E12 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E12.
Lista dróg opracowana na podstawie: "EUROPE L’EUROPE EUROPA ЕВРОПА Road atlas Atlas Routier Autoatlas АТЛАС автомобильных дорог".

</doc>
<doc id="1890011" url="https://pl.wikipedia.org/wiki?curid=1890011" title="South Australian Legislative Council">
South Australian Legislative Council



</doc>
<doc id="1890012" url="https://pl.wikipedia.org/wiki?curid=1890012" title="Ostroróg (Poznań)">
Ostroróg (Poznań)

Ostroróg – część miasta Poznania, a zarazem w części jednostka obszarowa Systemu Informacji Miejskiej na osiedlu samorządowym Stary Grunwald.
Położenie.
Teren Ostrorogu jest ograniczony:
Według Systemu Informacji Miejskiej Ostroróg jako jednostka obszarowa znajduje się w granicach:
Historia.
Historyczny Ostroróg został zaprojektowany przez architekta miejskiego Władysława Czarneckiego w końcu lat 20 XX wieku jako osiedle peryferyjne wychodzące za Aleję Okrężną (obecnie II rama wytyczona na zachodzie przez ulice Reymonta, Przybyszewskiego, Żeromskiego) początkujące urbanizację aż do Szosy Okrężnej (powstałej w latach 80 XIX w jako droga rokadowa dla zaopatrzenia powstałego wówczas pierścienia fortyfikacji na zachodzie w ciągu dzisiejszych ulic Albańskiej-Jugosłowiańskiej-Bułgarskiej-Polskiej-Lutyckiej-Solidarności przez tereny powstałego później Jeziora Rusałka) na obszarze definiującym powojenny Grunwald.
Władysław Czarnecki zaprojektował Ostróg w formie klina między dzisiejszymi ulicami Grochowską-Marcelińską z terenami zieleni po stronie wschodniej (torem wyścigów konnych na południe od Marcelińskiej, Szpitalem Diakonisek, cmentarzami parafii ewangelickich i polskokatolickich, terenami boisk przyszłego WKS Grunwald) i stanowi dzisiaj zabytkowy zespół urbanistyczno-architektoniczny objęty ochroną prawną od 1982 roku.
W latach 1954–1990 Ostroróg należał do dzielnicy Grunwald. W 2009 r. w północnej części obszaru utworzono jednostkę pomocniczą miasta Osiedle Jana Ostroroga na z 1 stycznia 2010 roku zamieszkiwane przez 1830 osób. 1 stycznia 2011 r. połączono dwie jednostki Osiedle Jana Ostroroga i Osiedla Stanisława Przybyszewskiego w jedno Osiedle Stary Grunwald, choć Rada Miasta odrzuciła inicjatywę z czerwca 2010 popartą przez ok. 2500 mieszkańców, by połączyć w Stary Grunwald także południową część Ostrorogu, Pogodno, Powstańczą i Abisynię. Połączenie wynikało z tzw. reformy funkcjonalnej jednostek pomocniczych w Poznaniu, a ponieważ Osiedle Jana Ostroroga była jednostką z zabudową mieszaną, którą zamieszkiwało mniej niż 5 tys. mieszkańców połączono je z Osiedlem Przybyszewskiego. Mimo iż w 2011 r. nowo-powstałe Osiedle Stary Grunwald, które zamieszkiwało 3594 osób i nadal nie spełniało założonego kryterium zostało powołane do życia. Południowa część Ostrorogu została w roku 2006 włączona do Osiedla Kopernika-Raszyn, w ramach reformy z 2011 r. nazwanej Osiedle Grunwald Południe. Na jej terenie pozostają historyczny dom Stanisława Mikołajczyka i modernistyczne szeregowce Eysymontta-Pękalskiego-Chmielewskiego.
Komunikacja.
Tramwaj dotarł do Ostrorogu w 1934 (znajdowała się tu końcówka). 31 grudnia 1936 nastąpiło przedłużenie trasy o 1300 metrów, do położonej dalej Abisynii. Obecnie obszar obsługiwany jest przez linie tramwajowe MPK Poznań podążające w kierunku Junikowa.

</doc>
<doc id="1890013" url="https://pl.wikipedia.org/wiki?curid=1890013" title="South Australian House of Assembly">
South Australian House of Assembly



</doc>
<doc id="1890014" url="https://pl.wikipedia.org/wiki?curid=1890014" title="Szymon Woźniak">
Szymon Woźniak

Szymon Woźniak (ur. 6 maja 1993 w Tucholi) – polski żużlowiec. Młodzieżowy Indywidualny Mistrz Polski z 2014 oraz Indywidualny Mistrz Polski z 2017. Srebrny medalista Speedway of Nations 2020.
Życiorys.
Kariera.
Swoją karierę rozpoczął w 2004 roku od startów w miniżużlu, gdzie zdobył wiele sukcesów m.in. tytuł indywidualnego mistrza Polski. Jest także wielokrotnym zdobywcą Pucharu Polski. Ma na swoim koncie również medale drużynowych mistrzostw Polski w miniżużlu. W 2007 roku został finalistą mistrzostw świata oraz mistrzostw Europy w miniżużlu.
Licencję żużlową zdał 16 września 2008 roku w barwach Polonii Bydgoszcz. W lidze zadebiutował 24 maja 2009 roku w Gdańsku, gdzie w dwóch startach nie wywalczył punktów. Pierwsze zwycięstwo ligowe zanotował 16 sierpnia 2009 roku w dwunastym biegu meczu z Unibaxem Toruń, pokonując m.in. Chrisa Holdera oraz Darcy’ego Warda. W 2009 roku uplasował się na 10 miejscu w młodzieżowych indywidualnych mistrzostwach Polski oraz mistrzostwach ligi juniorów. Ponadto został indywidualnym mistrzem Pomorza.
13.09.2014 r. Szymon Woźniak zdobył tytuł Młodzieżowego Indywidualnego Mistrza Polski na torze w Gorzowie Wielkopolskim.
Od 2015 jeździ również w lidze szwedzkiej. Jego pierwszym klubem w tym kraju była Rospiggarna Hallstavik. Ponadto w latach 2015–2016 jeździł dla brytyjskiego Leicester Lions. Po sezonie 2015 odszedł z Polonii Bydgoszcz. W latach 2016–2017 startował dla Sparty Wrocław. Od 2017 roku był zawodnikiem Vetlandy Speedway. 2 lipca 2017 r. wywalczył tytuł Indywidualnego Mistrza Polski na żużlu w finale rozgrywanym na torze w Gorzowie Wielkopolskim. Kończąc rozgrywki Ekstraligi 2017 na drugim miejscu, Woźniak zdobył swój pierwszy medal DMP w karierze.
Od sezonu 2018 jeździ dla Stali Gorzów. Dostał dziką kartę na Grand Prix w Gorzowie 25 sierpnia 2018 roku. Był to debiut Woźniaka w tym cyklu. Zawody te ukończył na dziesiątym miejscu z dorobkiem ośmiu punktów (3,1,2,0,2). Pierwszy sezon w gorzowskiej drużynie zakończył ze średnią biegową wynoszącą 1,638. W sezonie 2019 był bardzo ważnym zawodnikiem drużyny i drugim po Bartoszu Zmarzliku najważniejszym filarem gorzowskiego klubu. Pięciokrotnie notował dwucyfrową liczbę punktów, a jego średnia biegowa wyniosła 1,952 (druga najwyższa w drużynie i 16. w lidze).
Początek sezonu 2020 nie był dla Polaka tak dobry jak rok wcześniej. W czterech pierwszych meczach zgromadził zaledwie 18 punktów, po czym został odsunięty od składu. Do regularnej jazdy w lidze powrócił w 12. kolejce, w mecz Derbów Ziemi Lubuskiej z Falubazem Zielona Góra. W meczu przeciwko lokalnemu rywalowi zdobył 11 punktów i 3 bonusy (3,2*,2*,3,1*), co było jego najlepszym występem w sezonie, a miejsca w składzie nie oddał do końca roku. 7 września 2020 na torze w Lesznie zdobył brązowy medal Indywidualnych Mistrzostw Polski. Woźniak dobrze zaprezentował się w rundzie zasadniczej, którą zakończył na drugim miejscu z 12 punktami, co dało mu bezpośredni awans do biegu finałowego. W finale musiał uznać wyższość Macieja Janowskiego i Bartosza Zmarzlika. Ostatecznie średnia Woźniaka w rozgrywkach ligowych wyniosła 1,532, a Stal ukończyła Ekstraligę na drugim miejscu. Dobrą postawą pod koniec sezonu zapracował sobie powołanie na finał Speedway of Nations 2020, gdzie reprezentacja Polski zdobyła srebrny medal.
Startował w Indywidualnych Mistrzostwach Polski 2021. W zawodach zajął ósme miejsce. Sezon 2021 był dla niego drugi najlepszy w karierze pod względem średniej biegowej w polskiej Ekstralidze (1,797). Był również drugim zawodnikiem ligi pod względem liczby bonusów (20). Pod koniec listopada 2021 ogłosił, że zmienia klub w lidze szwedzkiej. Po pięciu latach startów dla Vetlandy, od sezonu 2022 ponownie jeździ dla Rospiggarny Hallstavik.
Zajął piąte miejsce w Kryterium Asów Polskich Lig Żużlowych 2022.
Życie prywatne.
8 maja 2018 r. Woźniakowi i jego narzeczonej Karolinie urodziły się dwie córki – Gabrysia i Ula. W październiku 2019 para pobrała się. Zbieżność nazwisk z Jackiem Woźniakiem, również byłym żużlowcem Polonii Bydgoszcz, jest przypadkowa.
Starty w lidze (szczegółowo).
Liga polska.
Stan na 5 października 2022.

</doc>
<doc id="1890016" url="https://pl.wikipedia.org/wiki?curid=1890016" title="Szymon Gąsienica-Krzyś">
Szymon Gąsienica-Krzyś

Szymon Gąsienica-Krzyś (ur. 1847 w Zakopanem, zm. 1907 tamże) – góral podhalański, gawędziarz, znany muzykant.
W młodości wędrował za pracą na Liptów, docierając nawet do Budapesztu. Później był przyjacielem i ulubionym woźnicą Kazimierza Przerwy-Tetmajera, którego woził po Tatrach i Podhalu. Był dla pisarza źródłem informacji o dawnej góralszczyźnie, które wykorzystał w zbiorze opowiadań "Na skalnym Podhalu" i epopei "Legenda Tatr".
Szymon Krzyś był uznanym muzykantem porównywanym z Bartłomiejem Obrochtą. Od Kazimierza Przerwy-Tetmajera otrzymał skrzypce przywiezione specjalnie dla niego z Wiednia, były to prawdopodobnie pierwsze profesjonalne skrzypce na Podhalu. Wcześniej grywano na wykonanych ręcznie, prostych złóbcokach.
Postać Szymka Krzysia uwiecznił Tetmajer poświęcając mu opowiadanie w zbiorze "Na skalnym Podhalu". Potomkami Krzysia są polscy narciarze alpejscy Andrzej Bachleda-Curuś i jego syn, także Andrzej.

</doc>
<doc id="1890019" url="https://pl.wikipedia.org/wiki?curid=1890019" title="Psy i koty (album)">
Psy i koty (album)

Psy i koty – trzeci album zespołu Blade Loki, wydany w roku 2002 przez wytwórnię Manufaktura Legenda. Płyta w 2007 roku doczekała się reedycji nakładem wydawnictwa Lou &amp; Rocked Boys.

</doc>
<doc id="1890022" url="https://pl.wikipedia.org/wiki?curid=1890022" title="System krakowski">
System krakowski

System krakowski – gotyckie rozwiązanie konstrukcyjne stosowane w XIV w. na terenie ziemi krakowskiej. Polega na przybudowaniu do filara międzynawowego na całej jego wysokości przypory, która przejmuje siłę rozporu sklepienia nawy głównej od strony naw bocznych. Taki układ popularny był również w Czechach.

</doc>
<doc id="1890024" url="https://pl.wikipedia.org/wiki?curid=1890024" title="Aleja Jana Pawła II w Gdańsku">
Aleja Jana Pawła II w Gdańsku

Aleja Jana Pawła II (do 1990 XXX-lecia PRL) – aleja w Gdańsku, w dzielnicach Zaspa-Młyniec i Zaspa-Rozstaje. W większości biegnie na byłym pasie startowym nieistniejącego już lotniska Gdańsk-Wrzeszcz.
Aleja wychodzi z ulicy Hynka. Przebiega dalej wzdłuż pasa startowego byłego lotniska. Przecina ją aleja Rzeczypospolitej. Dalej biegnie pomiędzy blokowiskami Zaspy. Kończy się łącząc z ulicą Czarny Dwór, w pobliżu pasa nadmorskiego.
Aleja jest jedną z najważniejszych ulic Zaspy, prowadzi praktycznie przez całą długość dzielnicy. 
W 1987 w przylegającym do tej ulicy parku Jan Paweł II odprawił mszę. Obecnie park nosi tę samą nazwę co aleja.

</doc>
<doc id="1890029" url="https://pl.wikipedia.org/wiki?curid=1890029" title="Linia kolejowa nr 457">
Linia kolejowa nr 457

Linia kolejowa nr 457 – pierwszorzędna, jednotorowa, zelektryfikowana linia kolejowa łącząca rozjazd 22. z rozjazdem 51. na przystanku osobowym i posterunku odgałęźnym Warszawa Włochy. Linia obejmuje tor 3Ł na danym posterunku.
Kilometraż linii w miejscu, gdzie rozpoczyna swój bieg, pokrywa się z kilometrażem linii kolejowej Grodzisk Mazowiecki – Warszawa Zachodnia, a w miejscu, gdzie kończy swój bieg – z kilometrażem linii kolejowej Warszawa Zachodnia – Kunowice.

</doc>
<doc id="1890032" url="https://pl.wikipedia.org/wiki?curid=1890032" title="Tor Håkon Holte">
Tor Håkon Holte

Tor Håkon Holte (ur. 1 sierpnia 1958 w Drammen) – norweski biegacz narciarski, złoty medalista mistrzostw świata.
Kariera.
Startował na igrzyskach olimpijskich w Sarajewie, gdzie w swoim najlepszym indywidualnym starcie, w biegu na 15 km techniką klasyczną, zajął 8. miejsce. Ponadto wraz z kolegami z reprezentacji zajął czwarte miejsce w sztafecie 4x10 km. Norwegowie przegrali tam walkę o brązowy medal z Finami. Cztery lata później, podczas igrzysk olimpijskich w Calgary jego najlepszym wynikiem było 28. miejsce w biegu na 30 km stylem klasycznym.
W 1985 roku wystartował na mistrzostwach świata w Seefeld in Tirol. Osiągnął tam największy sukces w swojej karierze wraz z Arildem Monsenem, Pålem Gunnarem Mikkelsplassem i Ove Aunlim zdobywając złoty medal w sztafecie. Na tych samych mistrzostwach zajął także 9. miejsce na dystansie 50 km oraz 13. miejsce w biegu na 30 km techniką klasyczną. Na kolejnych mistrzostwach już nie startował.
Najlepsze wyniki w Pucharze Świata osiągnął w sezonie 1984/1985, kiedy to zajął drugie miejsce w klasyfikacji generalnej. Siedmiokrotnie stawał na podium zawodów Pucharu Świata, w tym dwa razy zwyciężał.
Jego brat Geir Holte również reprezentował Norwegię w biegach narciarskich.

</doc>
<doc id="1890033" url="https://pl.wikipedia.org/wiki?curid=1890033" title="Triathlon na letnich igrzyskach olimpijskich">
Triathlon na letnich igrzyskach olimpijskich

Zawody w triathlonie w ramach igrzysk olimpijskich rozgrywane są od Letnich Igrzysk Olimpijskich 2000 w Sydney. 

</doc>
<doc id="1890036" url="https://pl.wikipedia.org/wiki?curid=1890036" title="Tim Hortons Brier 2010">
Tim Hortons Brier 2010

Tim Hortons Brier 2010 – mistrzostwa Kanady mężczyzn w curlingu. Rozegrano je między 6 a 14 marca 2010 w Halifaksie, w Halifax Metro Centre.
Krajowe mistrzostwa mężczyzn w tym mieście odbyły się już po raz szósty, wcześniej turniej gościł tutaj w latach 1951, 1966, 1981, 1995 i 2003. Decyzję o przyznaniu prawa organizacji imprezy Halifaksowi wydano 4 listopada 2008.
Tytułu mistrzowskiego broniła Alberta. Zespół Kevina Martina nie wystartował w zawodach prowincjonalnych, jako że wygrał Canadian Olympic Curling Trials 2009. Mimo tego Alberta obroniła tytuł, w finale pokonała Ontario 6:5, które wygrywało wszystkie swoje dotychczasowe mecze. Po raz pierwszy jako reprezentacja Kanady w turnieju Światowej Federacji Curlingu weźmie udział zespół Kevina Koe
Na trybunach łącznie (bez sesji 7.) zasiadło 107 242 widzów, największą liczbę (7 233) osób przyciągnął finał.
Play off.
Finał.
14 marca 2010; 20:00; Liczba widzów: 7233
Półfinał.
13 marca 2010; 19:30; Liczba widzów: 7080
1-2.
12 marca 2010; 19:30; Liczba widzów: 6263
3-4.
13 marca 2010; 12:00; Liczba widzów: 6275
Round Robin.
Sesja 1..
6 marca 2010; 15:00; Liczba widzów: 6243
Sesja 2..
6 marca 2010; 19:30; Liczba widzów: 6038
Sesja 3..
7 marca 2010; 10:30; Liczba widzów: 4682
Sesja 4..
7 marca 2010; 15:00; Liczba widzów: 5592
Sesja 5..
6 marca 2010; 19:30; Liczba widzów: 5200
Sesja 6..
8 marca 2010; 10:30; Liczba widzów: 4636
Sesja 7..
8 marca 2010; 15:00
Sesja 8..
8 marca 2010; 19:30; Liczba widzów: 3897
Sesja 9..
9 marca 2010; 10:30; Liczba widzów: 4017
Sesja 10..
9 marca 2010; 15:00; Liczba widzów: 3611
Sesja 11..
9 marca 2010; 19:30
Sesja 12..
10 marca 2010; 10:30; Liczba widzów: 4640
Sesja 13..
10 marca 2010; 15:00; Liczba widzów: 3812
Sesja 14..
10 marca 2010; 19:30; Liczba widzów: 4173
Sesja 15..
11 marca 2010; 10:30; Liczba widzów: 5720
Sesja 16..
11 marca 2010; 15:00; Liczba widzów: 4771
Sesja 17..
11 marca 2010; 19:30; Liczba widzów: 5992

</doc>
<doc id="1890039" url="https://pl.wikipedia.org/wiki?curid=1890039" title="Ceramika bazaltowa">
Ceramika bazaltowa

Ceramika bazaltowa – wyroby ceramiczne z czarnej kamionki, barwionej związkami żelaza i manganu, bardzo spoistej, z polewą solną. 
Masę tę, która nazwę zawdzięcza podobieństwu do bazaltu, wynalazł w roku 1769 Joshiah Wedgwood. Wyrabiano z niej serwisy do kawy i herbaty, wazy, zastawy stołowe, także medaliony. 

</doc>
<doc id="1890041" url="https://pl.wikipedia.org/wiki?curid=1890041" title="Marcelo Cézan">
Marcelo Cézan

Marcelo Cézan, właściwie Edgar Gómez (ur. 13 kwietnia 1971 w Cali) – kolumbijski aktor i piosenkarz. W Polsce znany z telenowel: "Anita" i "Żona potrzebna od zaraz".

</doc>
<doc id="1890043" url="https://pl.wikipedia.org/wiki?curid=1890043" title="WILD">
WILD



</doc>
<doc id="1890044" url="https://pl.wikipedia.org/wiki?curid=1890044" title="DILD">
DILD



</doc>
<doc id="1890045" url="https://pl.wikipedia.org/wiki?curid=1890045" title="Sen świadomy">
Sen świadomy



</doc>
<doc id="1890046" url="https://pl.wikipedia.org/wiki?curid=1890046" title="Walentyna Popowa">
Walentyna Popowa

Walentyna Popowa (ur. 18 sierpnia 1945) – lekkoatletka specjalizująca się w rzucie oszczepem, która reprezentowała Związek Radziecki.
W 1966 roku odniosła największy sukces w karierze zdobywając brązowy medal rozgrywanych w Budapeszcie mistrzostw Europy. Rok wcześniej – także w stolicy Węgier – stanęła na najniższym stopniu podium podczas uniwersjady.

</doc>
<doc id="1890048" url="https://pl.wikipedia.org/wiki?curid=1890048" title="Gołąb zbroczony">
Gołąb zbroczony



</doc>
<doc id="1890056" url="https://pl.wikipedia.org/wiki?curid=1890056" title="Osiedle Maltańskie">
Osiedle Maltańskie

Osiedle Maltańskie (także Osiedle Wolność lub "Ameryka") – część poznańskiej Malty, znajdująca się w jej północnym rejonie. Znajduje się w obrębie osiedla samorządowego Warszawskie-Pomet-Maltańskie. Ograniczona ulicami: Warszawska (północ) - Krańcowa (wschód) - Grodzieńska - Termalna.
Położenie.
Od wschodu z osiedlem sąsiaduje osiedle domów jednorodzinnych Czekalskie. Od północy z osiedlem sąsiaduje osiedle domów wielorodzinnych Osiedle Pomet. Od północnego wschodu sąsiaduje osiedle domów jednorodzinnych Osiedle Warszawskie. W przeszłości zachodnią stroną przepływał Strumień Świętojański (nieistniejący).
Osiedle ma powierzchnię ok. 0,2 km².
Historia i zabudowa.
Osiedle domów jednorodzinnych. Powstało w 1931 roku, gdy właściciel gruntu - parafia św. Jana Jerozolimskiego - wydzierżawił Związkowi Towarzystw Ogródków Działkowych ok. 15 ha ziemi na potrzeby najuboższych. Teren ten funkcjonował jako POD „Wolność” do 1 stycznia 1994. Składa się przede wszystkim z domów wolnostojących, wznoszonych w technologiach tymczasowych, a później chaotycznie rozbudowywanych z użyciem trwalszych budulców. Budynki mieszkalne, gospodarcze i garaże są zlokalizowane w ogrodach warzywno-owocowych i rekreacyjnych. Zabudowa osiedla była rozwijana i obecnie osiągnęła w niektórych przypadkach względnie wysoki standard.
Drogi osiedlowe w większości są nieutwardzone. Część wodociągów pochodzi z lat 30. XX w., reszta była zbudowana po II wojnie sumptem mieszkańców. Brak kanalizacji. Zabudowa kontrastuje z sąsiadującymi, zadbanymi terenami nad Jeziorem Maltańskim, które są popularnym celem spacerów mieszkańców Poznania i turystów.
Osiedle jako jednostka pomocnicza zostało powołane w 1994 roku; w 2010 roku zostało włączone do osiedla samorządowego Warszawskie-Pomet-Maltańskie.
Liczba mieszkańców nie jest dokładnie ustalona - szacuje się ją na około 700 osób (w 1994: 890).
Dojazd.
Dojazd zapewniają tramwaje MPK Poznań linii 6 i 8 (przystanek "Krańcowa").

</doc>
<doc id="1890059" url="https://pl.wikipedia.org/wiki?curid=1890059" title="Western Australian Legislative Council">
Western Australian Legislative Council



</doc>
<doc id="1890061" url="https://pl.wikipedia.org/wiki?curid=1890061" title="Isabel Moreno">
Isabel Moreno

"'Isabel Moreno", (ur. 28 stycznia 1964 w Hawanie) – kubańska aktorka.
Znana głównie ze swoich ról w telenowelach. W Polsce znana z serialu: Anita (telenowela).

</doc>
<doc id="1890063" url="https://pl.wikipedia.org/wiki?curid=1890063" title="Tenis stołowy na letnich igrzyskach olimpijskich">
Tenis stołowy na letnich igrzyskach olimpijskich

Zawody w tenisie stołowym w ramach igrzysk olimpijskich rozgrywane są od Letnich Igrzysk Olimpijskich 1988 w Seulu. Rozgrywanych jest pięć konkurencji: w latach 1988–2004 gra pojedyncza i podwójna kobiet i mężczyzn, od 2008 roku konkurencje indywidualne i drużynowe, a od 2020 roku dodatkowo gra mieszana.

</doc>
<doc id="1890067" url="https://pl.wikipedia.org/wiki?curid=1890067" title="Alewtina Szastitko">
Alewtina Szastitko

Alewtina Szastitko "Алевтина Шаститко" (ur. 22 kwietnia 1939 w Leningradzie) – rosyjska lekkoatletka specjalizująca się w rzucie oszczepem, która reprezentowała Związek Radziecki.
W 1960 roku – podczas swojego jedynego olimpijskiego startu – zajęła 8. miejsce w konkursie oszczepniczek osiągając wynik 50,92. Dwa lata później stanęła na najniższym stopniu podium mistrzostw Europy. Rekord życiowy: 55,23 (1960).

</doc>
<doc id="1890075" url="https://pl.wikipedia.org/wiki?curid=1890075" title="Aleja jałowców w Lipowcu">
Aleja jałowców w Lipowcu

Aleja jałowców w Lipowcu – aleja okazałych jałowców, znajdująca się nieopodal Lipowca niedaleko Szczytna (województwo warmińsko-mazurskie).
Zespół ponad dwudziestu okazałych jałowców ("Juniperus L.") zlokalizowany jest wzdłuż leśnej drogi, na południowy zachód od Lipowca (około 2 km). Wysokość drzew dochodzi do kilku metrów. Najokazalszy z nich (ponad 12 m, obwód około 2 m) usechł około 2000. Drzewo ścięto i położono przy drodze, jako ławę dla turystów, jednak z czasem został rozkradziony, jako poszukiwany materiał do wędzenia wyrobów mięsnych. Obecnie (2010) pozostało z niego trochę spróchniałych resztek.
Aleja leży na Szlaku Mazursko-Kurpiowskim.

</doc>
<doc id="1890076" url="https://pl.wikipedia.org/wiki?curid=1890076" title="Jutta Neumann">
Jutta Neumann

Jutta Neumann (ur. 22 sierpnia 1932 w Berlinie) – zachodnioniemiecka lekkoatletka, która specjalizowała się w rzucie oszczepem.
W 1952 roku podczas swojego jedynego w karierze olimpijskiego występu zajęła 8. miejsce z wynikiem 44,30. Czwarta zawodniczka mistrzostw Europy w Bernie (1954). W kolejnej edycji europejskiego czempionatu zdobyła brązowy medal. Rekord życiowy: 54,66 (1958).

</doc>
<doc id="1890085" url="https://pl.wikipedia.org/wiki?curid=1890085" title="Birute Zalaogaitite">
Birute Zalaogaitite



</doc>
<doc id="1890089" url="https://pl.wikipedia.org/wiki?curid=1890089" title="ITP">
ITP



</doc>
<doc id="1890095" url="https://pl.wikipedia.org/wiki?curid=1890095" title="Virve Roolaid">
Virve Roolaid

Virve Roolaid (ur. 2 listopada 1933) – lekkoatletka specjalizująca się w rzucie oszczepem, która reprezentowała Związek Radziecki.
W 1954 roku podczas rozgrywanych w Bernie mistrzostw Europy zdobyła srebrny medal i tytuł wicemistrzyni Starego Kontynentu.

</doc>
<doc id="1890099" url="https://pl.wikipedia.org/wiki?curid=1890099" title="Naziemna telewizja cyfrowa w Polsce">
Naziemna telewizja cyfrowa w Polsce

Naziemna telewizja cyfrowa w Polsce – system nadawania cyfrowego sygnału telewizyjnego na terenie Polski przez sieć nadajników naziemnych, zgodnego z międzynarodowym standardem DVB-T i DVB-T2.
Pierwsze regularnie działające nadajniki uruchomiono 30 września 2010 roku. Zakończenie pierwszej fazy wdrażania naziemnej telewizji cyfrowej w Polsce, zakładające uruchomienie trzech multipleksów (MUX) zaplanowane było na 1 października 2012 roku, a wyłączenie transmisji analogowej na 31 lipca 2013 roku (wyłączenie ostatnich nadajników analogowych nastąpiło ostatecznie 23 lipca 2013 roku). Po tym terminie zostały uruchomione kolejne multipleksy.
W czerwcu 2015 roku z naziemnej telewizji korzystało 15,9 miliona odbiorców, z czego dla 11,5 mln osób było to jedyne źródło dostępu do sygnału telewizyjnego.
Nowy standard DVB-T2 / HEVC
Wiosną 2022 roku w całym kraju nastąpiła zmiana standardu nadawania telewizji naziemnej na nowszy i bardziej efektywny standard DVB-T2/HEVC, gdzie HEVC (lub inaczej H.265) to nowy standard kompresji sygnału telewizyjnego. DVB-T2 to standard oferujący lepszą efektywność wykorzystania dostępnego pasma częstotliwości, który umożliwia m.in. nadawanie większej liczby programów telewizyjnych w wyższej jakości – wszystkie programy w ramach telewizji naziemnej będą nadawane w jakości HD, a niektóre nawet w Ultra HD. Przełączenia na nowy standard nadawania telewizji naziemnej DVB-T2/HEVC były realizowane w okresie od marca do czerwca 2022 r.
Historia.
 Rozpoczęła się budowa sieci nadawczych i przygotowania do uruchomień komercyjnych w kolejnych województwach.
 Ponieważ część częstotliwości przeznaczonych do wdrażania DVB-T było wykorzystywanych na potrzeby emisji analogowych, do czasu ich wyłączenia możliwe było uruchomienie dwóch ogólnopolskich multipleksów (MUX 1 i MUX 2) oraz jednego pokrywającego jedynie część kraju (MUX 3). Wdrożenie kolejnych sieci i rozszerzenie zasięgu istniejących było możliwe po wyłączeniu telewizji analogowych.
Wynikiem ustaleń międzynarodowych jest także decyzja o całkowitej likwidacji telewizji analogowej na terenie Europy najpóźniej do 2015 roku, w którym nastąpiło zaprzestanie ochrony prawnej emisji analogowych przed zakłóceniami. Każda administracja państwowa mogła niezależnie ustalić własny, wcześniejszy termin. W Polsce, na podstawie art. 4 ust. 1 ustawy o wdrożeniu naziemnej telewizji cyfrowej, emisja telewizji w sposób analogowy została zakończona do dnia 31 lipca 2013. W Polsce plan przejścia na odbiór cyfrowy monitorowała Krajowa Rada Radiofonii i Telewizji, jak również Urząd Komunikacji Elektronicznej.
Transmisja cyfrowa pozwala na większą efektywność wykorzystania częstotliwości radiowych, dzięki czemu możliwe jest m.in. zwiększenie oferty programowej i obniżenie kosztów nadawania pojedynczego programu. Dzięki telewizji cyfrowej rozwiną się też usługi dodatkowe, np. pay-per-view (płacenie za konkretny program) czy e-commerce (sprzedaż online). Możliwe będzie także m.in. wprowadzanie „kodów rodzicielskich” blokujących dzieciom dostęp do programów dla dorosłych.
Ogólne MUX w Polsce.
30 września 2009 nadawcy, których programy miały być emitowane w ramach MUX 1 otrzymali decyzje UKE uprawniające ich do korzystania z częstotliwości użytkowanych przez MUX 1. Zezwolenia zostały wydane na określony czas – od 30 września 2009 do:
Wręczenie decyzji miało charakter jedynie symboliczny, gdyż zakładany w styczniowym harmonogramie termin rozpoczęcia emisji (czyli wrzesień 2009) nie został dotrzymany. Najważniejszą przyczyną opóźnienia było stwierdzenie, iż umowa o emisji cyfrowej zawarta przez TVP z TP EmiTel została zawarta z naruszeniem Prawa zamówień publicznych. 18 listopada 2009 r. Prezes UKE, Anna Streżyńska poinformowała, że opóźnienie przy uruchamianiu pierwszego MUX sięgnie prawdopodobnie około roku.
Pod koniec kwietnia 2010 TP SA poinformowała o podpisaniu umowy, w ramach której spółka Emitel ma przez 10 lat świadczyć TVP usługi nadawcze multipleksu DVB-T.
24 maja 2010 r. KRRiT przyjęła uchwałę o migracji i zagospodarowaniu drugiego multipleksu. Potwierdzono w niej przedstawioną w styczniu koncepcję, iż drugi multipleks będzie uruchamiany przez nadawców komercyjnych – Polsat, TVN, TV Puls, TV4 a każdy z nich będzie mógł nadawać po dwa programy.
7 czerwca 2010 r. w wystąpieniu przewodniczącego KRRiT Witolda Kołodziejskiego podano bardziej szczegółowe plany odnośnie do zagospodarowania miejsca na trzech multipleksach:
8 lipca 2010 r. Anna Streżyńska potwierdziła, że naziemna telewizja cyfrowa rozpocznie nadawanie we wrześniu 2010 roku, zaś do uruchomienia procesu niezbędna jest publikacja ogłoszeń koncesyjnych przez Rządowe Centrum Legislacji. Dopiero po publikacji ogłoszeń przez RCL, KRRiT będzie mogła przydzielić miejsca na multipleksach, a UKE przyznać następnie częstotliwości radiowe. W wypowiedzi potwierdzono plany zagospodarowania miejsca na multipleksach przedstawione w czerwcu 2010 przez KRRiT, dodatkowo stwierdzono, iż w momencie startu trzeciego multipleksu zostaną na niego przeniesione: TVP1, TVP2 i TVP Info, a zwolnione po nich miejsca na pierwszym multipleksie zostaną przeznaczona na 3 programy tematyczne TVP. Łącznie telewizja publiczna będzie miała możliwość nadawania 11 programów w SD lub 5 w HD, o czym sama zdecyduje.
16 lipca 2010 Gazeta Wyborcza przedstawiła hipotezę, iż opóźnianie przez Rządowe Centrum Legislacji opublikowania nadesłanych 11 czerwca 2010 przez KRRiT ogłoszeń w sprawie uruchomienia Naziemnej Telewizji Cyfrowej, oficjalnie tłumaczone błędami formalnymi może wynikać z oporem rządu przed przyznaniem zbyt dużej ilości programów dla TVP. Równocześnie TV Puls przesłała skargę do premiera w sprawie opóźniania publikacji ogłoszeń KRRiT, a same ogłoszenia zostały ponownie przesłane do publikacji po uzupełnieniu o podpis prezesa UKE 26 lipca 2010 16 lipca 2010 Emitel poinformował o podpisaniu umowy z firmą Ericsson na projektowanie, budowę i wdrażanie nadajników dla potrzeb MUX 3.
15 września 2010 z inicjatywy Krajowej Izby Gospodarczej Elektroniki i Telekomunikacji (KIGEiT) odbyło się w Krajowej Radzie Radiofonii i Telewizji spotkanie stacji nadawczych. Na spotkaniu poinformowano m.in., że najbliżej uruchomienia jest drugi i trzeci multipleks, które będą obsługiwane przez TP Emitel i pierwsze nadajniki mogą ruszyć w październiku 2010. Problemem jest natomiast uruchomienie 1 multipleksu – na którym mają być nadawane główne programy TVP. TVP nie chce ponosić samo kosztów obsługi całego multipleksu dla nadawania tylko 3 programów, a konkursy na obsadzenie następnych 4 nie zostaną rozstrzygnięte w roku 2010. Oczywiste obawy pozostałych nadawców budzi fakt, czy w sytuacji braku dostępu do "sztandarowych" programów TVP abonenci będą zainteresowani zakupem dekoderów DVB-T.
29 września 2010 UKE wydał spółce Emitel, ważne na 10 lat pozwolenie na nadawanie drugiego multipleksu. 30 września 2010 nastąpiło uruchomienie pierwszych stacji. Z kolei 27 października 2010 uruchomiono pierwsze nadajniki MUX 3.
Lokalne MUX w Polsce.
Do czasu uruchomienia naziemnej telewizji cyfrowej w Polsce, oprócz nadawców ogólnopolskich, swój program emitowały analogowo również 4 podmioty o zasięgu lokalnym:
Wymienione telewizje lokalne były nierównomiernie rozmieszczone na terenie kraju i miały nadajniki o różnych mocach oraz zasięgach. W związku z faktem, iż dotychczasowe ustalenia w kwestii strategii przejścia z techniki analogowej na cyfrową w zakresie telewizji naziemnej oraz projekty aktów prawnych w tej materii nie odnosiły się do lokalnych nadawców telewizyjnych 19 kwietnia 2011 Prezes UKE zwróciła się z prośbą do dotychczasowych nadawców lokalnych oraz do innych zainteresowanych podmiotów o przesyłanie opinii w sprawie sposobu umożliwienia kontynuowania rozpowszechniania swoich programów drogą naziemną po wyłączeniu telewizji analogowej w Polsce. Prezes UKE zaproponowała wskazanym lokalnym nadawcom dwie możliwości działania w ramach Naziemnej Telewizji Cyfrowej:
W odniesieniu do pierwszej koncepcji należało zauważyć, iż dotychczasowi nadawcy lokalni nadali własne audycje w ograniczonym czasie antenowym. Realizacja tego scenariusza wymagałaby zobligowania wspominanych podmiotów przez KRRiT do emisji swoich programów w większym wymiarze czasowym niż dotychczas, aby uniknąć sytuacji, w której pojemność multipleksu (a przez to również częstotliwość) byłaby wykorzystywana w sposób nieefektywny. Ponadto ten sposób postępowania spowodowałby rozszerzenie zasięgu emisji programów nadawców lokalnych, co z kolei mogłoby wymagać stosownych zmian w koncesjach, prawdopodobnie po uprzednim postępowaniu konkursowym KRRiT.
Jeśli chodzi o realizację drugiej zaproponowanej koncepcji to nasuwa się spostrzeżenie, że nadawcy lokalni uzyskają dostęp do przepływności całego lokalnego multipleksu, której mogą nie być w stanie zagospodarować. Z drugiej strony ograniczony obszar świadczenia usług nie będzie sprzyjał pozyskiwaniu reklamodawców i konkurowaniu z nadawcami korzystającymi z ogólnokrajowych multipleksów.
W odpowiedzi na komunikat Prezesa Urzędu Komunikacji Elektronicznej wpłynęły opinie złożone przez następujące podmioty:
Opinie obecnych nadawców lokalnych co do wariantów przedstawionych przez Prezesa UKE są podzielone. Z opinii zebranych od wszystkich podmiotów można uznać, iż zainteresowanie wariantem B było większe. Podmioty w większości opowiedziały się wyodrębnieniem dodatkowych częstotliwości spoza planu GE06, ich skoordynowaniem i rozdysponowaniem dla nadawców lokalnych. W tym wariancie rozpowszechnianie programów lokalnych winno być za pomocą stacji nadawczych małej i średniej mocy.
Obok dwóch wariantów przedstawionych przez Prezesa UKE, podmioty wskazały trzy nowe koncepcje umożliwienia cyfrowej emisji programów lokalnym nadawcom:
Prezes UKE stoi na stanowisku, że najefektywniejszym pod względem wykorzystania widma częstotliwości będzie realizacja pierwszego zaproponowanego wariantu tj. umieszczenie oferty nadawców lokalnych na 1-2 slotach w kolejnych multipleksach wdrażanych po wyłączeniu telewizji analogowej. Tym niemniej, w przypadku otrzymania stosownych wniosków o dokonanie rezerwacji częstotliwości lub wydanie pozwolenia radiowego w celu nadawania programów lokalnych za pomocą stacji małej mocy, Prezes UKE będzie podejmował wysiłki mające na celu dobór (uzupełnienie funkcjonujących planów) częstotliwości na ten cel. Należy jednak mieć na uwadze fakt, że o ile zaplanowanie dodatkowych częstotliwości i uruchomienie z ich użyciem stacji małej mocy na potrzeby emisji programów lokalnych w województwach centralnych wydaje się możliwe do zrealizowania, to w województwach przygranicznych możliwości w tej materii są o wiele bardziej ograniczone. Dodawanie do istniejących planów częstotliwości dla naziemnej telewizji cyfrowej dodatkowych przydziałów dla stacji małej mocy może utrudnić w przyszłości optymalizację tych planów np. w związku realizacją koncepcji poszerzenia zakresu dywidendy cyfrowej dla radiowych systemów szerokopasmowych.
W listopadzie 2012 roku, po uruchomieniu nadajników ogólnopolskiej naziemnej telewizji cyfrowej i wyłączeniu pierwszych nadajników analogowych w województwie lubuskim, pojawił się problem emisji sygnału przez stacje lokalne, które rozsiewały swój porgram w sposób analowowy na określonym terenie. Mimo iż wyłączenie sygnału analogowego nie objęło stacji lokalnych, to emisja sygnału tylko dla nadawców loklanych byłaby nieopłacalna. W listopadzie 2012 roku Prezes UKE Magdalena Gaj poinformowała, iż UKE zabezpiecza dla nadawców lokalnych odpowiednie częstotliwości. Według pierwszych planów pierwszeństwo wprowadzenia kanałów do multipleksów lokalnych otrzymaliby nadawcy, którzy nadawali dotąd programy naziemnie analogowo w różnych regionach Polski, tj. TV Odra (sieć dostępna w następujących miastach: Gorzów Wielkopolski, Zielona Góra, Wrocław, Jelenia Góra, Lubin), TVT (Rybnik), TV Łużyce (Lubań i Bolesławiec) i NTL Radomsko – obecnie TVC (Radomsko). Zainteresowanie obecnością w tym multipleksie wyrażały również nowe podmioty, które dotąd nie nadawały naziemnie.
Propozycją, którą KRRiT przedstawiła w listopadzie 2012 r. małym telewizjom, było stworzenie mniejszych multipleksów o regionalnym zasięgu. Kolejną propozycją był wariant doboru dla regionalnych stacji osobnych pojedynczych częstotliwości, a nie całych multipleksów. Na podstawie art. 112 ust. 7 ustawy z dnia 16 lipca 2004 roku Prawo telekomunikacyjne prezes Urzędu Komunikacji Elektronicznej poinformowała o przystąpieniu z dniem 1 marca 2013 roku do opracowania zmiany planu zagospodarowania częstotliwości z zakresu 470–862 MHz. Planowana zmiana miała na celu przyporządkowanie docelowych kanałów telewizyjnych do poszczególnych obszarów wykorzystania częstotliwości zgodnie z planami implementacji DVB-T w Polsce, a także stworzenie multipleksu na potrzeby rozpowszechniania lub rozprowadzania programów telewizyjnych o zasięgu lokalnym. Urząd Komunikacji Elektronicznej przedstawił następujące częstotliwości wytypowane na potrzeby odtworzenia koncesjonowanej naziemnej analogowej oferty programowej nadawców lokalnych:
Polaryzacja dla wszystkich: H (pozioma).
Przedstawione rozwiązania miały na celu rozwiązanie problemu cyfrowego nadawania przez lokalnych nadawców w skali całego kraju. Oznacza to, że w ofercie lokalnych multipleksów mogą znaleźć się nie tylko nadawcy telewizyjni, którzy do tej pory nadawali poprzez nadajniki analogowe, ale również tak zwani „nowi nadawcy lokalni”. Zainteresowane podmioty mogły zgłaszać swoje propozycje do projektu w prowadzonych konsultacjach. W ramach tego postępowania do prezesa UKE wpłynęły stanowiska, które złożyli: Krzysztof Miśkowicz, TV Łużyce Sp. z o.o., Imperium Telecom Czesław Chlewicki, Telewizja NTL Radomsko (Grupa TVN), Polskie Media S.A. (nadawca stacji skupionych w sieci TV Odra), PTK Centertel Sp. z o.o. (operator sieci Orange), Karkonosze Play Sp. z o.o., EmiTel Sp. z o.o., Marian Wojewoda, Polska Izba Radiodyfuzji Cyfrowej oraz Polska Telefonia Cyfrowa S.A. (PTC, operator sieci T-Mobile). Prezes UKE postanowiła w pierwszej kolejności dokonać uzupełnienia planu zagospodarowania częstotliwości o zasoby umożliwiające obecnie funkcjonującym nadawcom programów o zasięgu lokalnym co najmniej odtworzenie ich oferty programowej i zasięgu odbioru.
Po zakończeniu procedury uzgodnień pomiędzy prezesem UKE a przewodniczącym KRRiT w sprawie ustalenia obszarów rezerwacji częstotliwości na potrzeby rozpowszechniania lub rozprowadzania w sposób cyfrowy programów telewizyjnych w multipleksie o zasięgu lokalnym, 22 maja 2013 roku ukazało się zarządzenie prezesa UKE dotyczące zmiany planu zagospodarowania częstotliwości dla zakresu 470–862 MHz, pod kątem potrzeb nadawców programów lokalnych. Dokument ten jest podstawą do rozdysponowania zasobów częstotliwości i wydawania decyzji rezerwacyjnych. Dzięki dokonanym uzgodnieniem oraz zapisom nowego planu zagospodarowania częstotliwości, zostały zagwarantowane odpowiednie zasoby widma, niezbędne do przeprowadzenia procesu cyfryzacji stacji lokalnych. Następnie po ukazaniu się tego zarządzenia, rozpoczął się proces przygotowywania decyzji o rezerwacji częstotliwości na potrzeby lokalnych emisji cyfrowych w standardzie DVB-T. Zarządzeniem Nr 13 z dnia 21 maja 2013 roku prezes UKE zmienił zarządzenie w sprawie planu zagospodarowania częstotliwości dla zakresu 470–862 MHz. Zostało ono opublikowane w „Dzienniku Urzędowym Urzędu Komunikacji Elektronicznej” w dniu 22 maja 2013 r. pod pozycją nr 28. W planie zostały uwzględnione obszary częstotliwości wraz z nr kanałów telewizyjnych, dedykowane na potrzeby rozpowszechniania lub rozprowadzania w sposób cyfrowy programów telewizyjnych w multipleksie o zasięgu lokalnym.
Od tego momentu nadawcy lokalni mogli składać do Prezesa UKE wnioski o dokonanie rezerwacji częstotliwości na wskazanych obszarach, w celu emisji lokalnych programów telewizyjnych w sposób naziemny cyfrowy. Jednak do 23 lipca 2013 nie wpłynął żaden wniosek na obszary: Świdnica/Wrocław, Głogów/Legnica/Lubin oraz Jelenia Góra 1, gdzie miała nadawać TV Odra. W przypadku pozostałych obszarów wpłynęły następujące wnioski:
Specyfikacja techniczna DVB-T.
Zgodnie z rozporządzeniem w sprawie wymagań technicznych i eksploatacyjnych dla urządzeń konsumenckich służących do odbioru cyfrowych naziemnych transmisji telewizyjnych jako podstawowe wymagania przyjęto parametry odbiornika naziemnej telewizji cyfrowej (DVB-T) zdefiniowane w specyfikacji ETSI TS 101 154 V.1.9.1 jako "25 Hz H.264/AVC HDTV video, MPEG-2 Layer 2 and E-AC-3 audio, for a Baseline IRD able to decode up to 1920 × 1080 interlaced 25 Hz video pictures or 1280 × 720 progressive 50 Hz video pictures".
Do odbioru programów naziemnej telewizji cyfrowej wymagany jest odpowiedni telewizyjny sprzęt odbiorczy (odbiornik DVB-T tzw. set-top box podłączony do telewizora lub sam telewizor ze zintegrowanym tunerem DVB-T), który jest w stanie poprawnie odtwarzać obraz zakodowany zgodnie ze standardem MPEG-4 (H.264/AVC) oraz dźwięk wielokanałowy zakodowany zgodnie ze standardem Dolby Digital Plus (EAC-3). Nadawanie w kompresji MPEG-4 pozwala na odbiór lepszej jakości obrazu i dźwięku oraz telewizji wysokiej rozdzielczości HDTV.
Posiadacze telewizorów ze zintegrowanym dekoderem DVB-T/MPEG-2 wyposażonym w wejście do podłączenia modułów CI (Common Interface) oraz widzowie wykorzystujący odbiorniki DVB-T/MPEG-2 również posiadające gniazdo CI, w celu umożliwienia odbioru programów zakodowanych w MPEG-4 mogą używać modułu transkodującego z MPEG-4 na MPEG-2. Powyższe rozwiązanie daje możliwość jedynie odbioru programów w jakości SDTV, ale pozwoli na wykorzystanie urządzeń DVB-T/MPEG-2 do odbioru naziemnej telewizji cyfrowej (o ile mają gniazda CI i stosownie przygotowane oprogramowanie).
Specyfikacja techniczna DVB-T2.
Dla DVB-T2 za podstawowe przyjęto parametry odbiornika cyfrowego zdefiniowanego w ETSI TS 101 154 [15] dla poziomu 4.1 HDTV: 50 Hz HEVC HDTV 8-bit (rozdzielczości 1920 × 1080 p50, 1280 × 720 p50) MPEG-2 Audio Warstwa 2 i E-AC-3 audio. W przypadku odbiornika telewizyjnego zdolnego do wyświetlania obrazów UHD, odbiornik DVB-T2 obsługuje także format określony w ETSI TS 101 154 [15] w pkt 5.14 HEVC HDR UHDTV IRD wykorzystujący HLG10 oraz HEVC HDR UHDTV IRD wykorzystujący PQ10, Main 10 Profile, Main Tier dla UHDTV o rozdzielczości 3840 × 2160 oraz AC-4 audio.
Odbiornik musi umożliwić odbiór w systemie DVB-T2, oraz kodeku wideo H.265 (HEVC)
Możliwości odbiorcze:
Odbiornik cyfrowy zapewnia odbiór sygnałów cyfrowych DVB-T i DVB-T2 o parametrach zgodnych z PN-ETSI EN 300 744 [12] i z PN-ETSI EN 302 755 [13] nadawanych w zakresach: VHF (174–230 MHz) w kanałach o szerokości 7 MHz i UHF (470–790 MHz) w kanałach o szerokości 8 MHz.(...)
Dostęp do usług:
Odbiornik cyfrowy zapewnia możliwość:
1) odbioru FTA (czyli programów niekodowanych);
2) wyboru składowej fonii usługi w przypadku transmisji wielu składowych fonii w ramach jednej usługi; wymaga się, aby pilot odbiornika posiadał przycisk do wyboru ścieżki dźwiękowej lub inny mechanizm umożliwiający w łatwy sposób wybór tej ścieżki;
3) wyboru napisów (teletekstowe lub DVB) w formacie UTF-8;
4) korzystania z teletekstu;
5) formatowania obrazu dla stosunku boków 4:3 i 16:9;
6) rodzicielskiej kontroli dostępu do wybranych programów lub audycji;
7) dostępu do menu w języku polskim i ustawienia języka narodowego polskiego.
8) Od 1 stycznia 2021 – jeżeli odbiornik posiada możliwość podłączenia do internetu, to umożliwia wykorzystywanie HbbTV co najmniej w wersji 2.0.1
Odbiór telewizji cyfrowej nie wymaga wymiany anten odbiorczych, ponieważ sygnał jest nadawany w tym samym paśmie częstotliwości co dotychczasowa telewizja analogowa.
Schemat nadawania.
Pogrubioną odmianą kroju zaznaczono polski schemat nadawania sygnału cyfrowego.
Schemat nadawania dla DVB-T2 (przy okresie ochronnym wynoszącym 1/128)
Obowiązujące w Polsce numery identyfikacyjne ONID, NID, TSID, SID i LCN dla programów i usług nadawanych w strumieniu DVB-T.
Lista identyfikatorów ONID ("Original Network IDentification"), NID ("Network IDentification"), TSID ("Transport Stream IDentification"), SID ("Service IDentification") i LCN ("Logical Channel Number") prowadzona jest przez Krajową Radę Radiofonii i Telewizji. Wartości identyfikatorów związanych z danym programem/usługą zawarte są w części technicznej decyzji Przewodniczącego KRRiT o wprowadzeniu programu do multipleksu cyfrowego. W każdym kraju prowadzony jest jednolity rejestr tych wartości który pozwala na uniknięciu konfliktów. Operatorzy multipleksów albo dostają przydzielone wartości albo je zgłaszają w celu rejestracji i tym samym rezerwują je co pozwala unikać powtarzania tego co w kraju, sieci lub multipleksie powtarzać się nie powinno.
ONID.
Oryginalny identyfikator sieci (ONID) – kod specyficzny dla danego kraju – dla wszystkich sieci cyfrowych na terenie Polski obowiązuje kod 0x2268 (hex – szesnastkowy system liczbowy).
NID.
Identyfikator sieci (NID) używany dla identyfikacji podsieci (np. na wydzielonym obszarze lub regionie), o wartościach zawartych w tabeli:
TSID.
Identyfikator strumienia transportowego (TSID) definiuje poszczególne multipleksy naziemne i przyjmuje wartości zawarte w tabeli:
SID i LCN.
Identyfikator usługi/programu (SID) przypisany do danego konkretnego programu/usługi oraz deskryptor LCD (Logical Channel Descriptor) składający się z logicznego numeru kanału/programu (LCN) definiującego kolejność programów/kanałów oraz znacznika widoczności usługi (visible_service_flag) pozwalającego na wyświetlanie (wartość 1) lub niewyświetlanie danego programu na liście usług i w EPG:
Kolejne programy/usługi definiowane będą przez kolejne identyfikatory SID i LCN w porządku wynikającym z kolejności uzyskiwania prawa do umieszczania ich w multipleksach cyfrowych. Identyfikatory te przypisane są do konkretnego programu/usługi i w przypadku przenoszenia ich do innego multipleksu nie powinny ulegać zmianie.
Service type.
Kod rodzaju usługi (Service type) określający typ usługi (UHDTV, HDTV, SDTV, radio, inne) w danej kategorii oraz priorytet wyboru usługi w ramach tej samej kategorii
Multipleksy naziemnej telewizji cyfrowej w Polsce.
Ogólnopolskie multipleksy telewizyjne.
1. multipleks telewizyjny.
Oficjalny start pierwszego multipleksu naziemnej telewizji cyfrowej to 14 grudnia 2011 roku. Na dzień 23 lipca 2013 roku zasięg multipleksu obejmuje 98,8% populacji kraju. Jest to multipleks przeznaczony dla nowych nadawców, którzy wcześniej nie nadawali drogą naziemną.
Skład multipleksu: (stan na 23.04.2021)
2. multipleks telewizyjny.
Oficjalny start drugiego multipleksu naziemnej telewizji cyfrowej to 30 września 2010 roku. Na dzień 23 lipca 2013 roku zasięg multipleksu obejmuje 98,8% populacji kraju. Jest to multipleks przeznaczony dla największych nadawców komercyjnych w Polsce, którzy wcześniej nadawali w systemie analogowej telewizji naziemnej.
Skład multipleksu: (stan na: 02.01.2017)
3. multipleks telewizyjny (Telewizja Polska S.A.).
Oficjalny start trzeciego multipleksu naziemnej telewizji cyfrowej to 27 października 2010 roku. Jest to multipleks przeznaczony dla nadawcy publicznego, czyli Telewizji Polskiej. Na dzień 23 lipca 2013 roku zasięg multipleksu obejmuje 99,5% populacji kraju i w związku z tym jest to multipleks o największym zasięgu. Dzieje się tak za sprawą telewizyjnych stacji retransmisyjnych, dzięki którym możliwy jest odbiór sygnału na terenach górskich, gdzie ze względu na ukształtowanie terenu odbiór z głównych stacji nadawczych jest utrudniony lub niemożliwy.
Skład multipleksu: (stan na 15.06.2022)
6. multipleks telewizyjny (Telewizja Polska S.A.).
Oficjalny start szóstego multipleksu naziemnej telewizji cyfrowej to 1 lutego 2023 roku. Jest to multipleks przeznaczony dla nadawcy publicznego, czyli Telewizji Polskiej.
Skład multipleksu: (stan na 20.03.2023)
8. multipleks telewizyjny.
Ósmy multipleks naziemnej telewizji cyfrowej wystartował 1 sierpnia 2016 roku, a jego operatorem została firma Emitel. Jest to multipleks przeznaczony dla nowych nadawców, którzy wcześniej nie nadawali drogą naziemną.
Skład multipleksu (stan na 13.01.2023):
Lokalne multipleksy telewizyjne.
W Polsce funkcjonuje kilka lokalnych multipleksów (L1, L2, L3, L4 i L7). Planowano także uruchomić multipleksy L5, L6 i L8 (odpowiednio w Gorzowie Wielkopolskim, Zielonej Górze i Jeleniej Górze), jednak do przetargu nie zgłosił się żaden zainteresowany operator.
1 lokalny multipleks telewizyjny.
12 września 2014 jako trzeci w kolejności uruchamiania ruszył multipleks lokalny (MUX L1), którego operatorem była Telewizja Łużyce. Wcześniej od maja 2014 spółka Emitel przeprowadzała emisję testową. Obok Telewizji Łużyce, która z uwagi na fakt, iż nadawała na tym obszarze naziemnie analogowo, miała zapewnione miejsce w tym multipleksie, za jego pośrednictwem możemy oglądać kilka kanałów ogólnopolskich (Stars.TV i Eska TV Extra). Multipleks powrócił 15 sierpnia 2021 do nadawania jako emisja testowa. W kolejnych dniach zaczęły nadawać kanały telewizyjne. W ramach multipleksu nadawane są 3 programy lokalne oraz 10 programów ogólnopolskich.
Skład multipleksu (stan na 24.08.2022):
2 lokalny multipleks telewizyjny.
20 grudnia 2013 jako drugi w kolejności uruchamiania rozpoczął nadawanie drugi multipleks lokalny w ramach naziemnej telewizji cyfrowej (MUX L2), którego operatorem jest Telewizja TVT sp. z o.o. W ramach multipleksu nadawany jest program lokalny oraz 5 programów ogólnopolskich:
Skład multipleksu (stan na 21.03.2022):
3 lokalny multipleks telewizyjny.
19 grudnia 2013 jako pierwszy w kolejności uruchamiania rozpoczął nadawanie trzeci multipleks lokalny w ramach naziemnej telewizji cyfrowej (MUX L3), którego operatorem jest NTL Radomsko sp. z o.o. W ramach multipleksu nadawany jest program regionalny dla 2 województw w centralnej Polsce (łódzkie i północne powiaty województwa śląskiego) oraz 9 programów ogólnopolskich:
Skład multipleksu (stan na 2.04.2022):
4 lokalny multipleks telewizyjny.
1 września 2015 jako czwarty w kolejności uruchamiania rozpoczął nadawanie czwarty multipleks lokalny w ramach naziemnej telewizji cyfrowej (MUX L4), którego operatorem jest Telewizja Dolnośląska ECHO Sp. z o.o., a od 13 maja 2018 MWE Networks. Programem lokalnym jest telewizja Echo24, która 31 marca 2018 została zamknięta i została reaktywowana w 2019.
7 lokalny multipleks telewizyjny.
28 września 2015 jako piąty w kolejności uruchamiania emisję rozpoczął siódmy multipleks lokalny w ramach naziemnej telewizji cyfrowej (MUX L7), którego operatorem jest TVL Sp. z o.o. Telewizja. W ramach multipleksu nadawany jest program lokalny i 3 programy ogólnopolskie:
Multipleks lokalny LRT w Suwałkach.
Multipleks lokalny dla mniejszości litewskiej nadający tylko jeden program telewizyjny w rejonie miasta Suwałek:
Harmonogramy zmian telewizji naziemnej w Polsce.
Harmonogram wyłączania telewizji analogowej.
TV Puls swoje ostatnie analogowe nadajniki wyłączyła 20 maja 2013. Tym samym jest ona pierwszym ogólnopolskim nadawcą, który zakończył nadawanie naziemne w formie analogowej. TV4 swoje ostatnie nadajniki analogowe wyłączył 17 czerwca 2013. Ostatnimi nadawcami ogólnopolskimi, którzy 23 lipca 2013 wyłączyli swoje ostatnie nadajniki analogowe są TVP, TVN i Polsat. Ostatni nadajnik telewizji analogowej w Polsce, wykorzystywany przez lokalną stację NTL Radomsko, wyłączono 16 lutego 2015 po godzinie 13:00.
Zasięg multipleksów.
Na dzień 23 lipca 2013 zasięg multipleksów wygląda następująco:
Lista bezpłatnych stacji TV.
W nocy z 5 na 6 grudnia 2011 roku, w sygnale multipleksów telewizyjnych pojawiły się numery LCN (Logical Channel Number). Oznacza to, że odbiorniki podczas automatycznego strojenia powinny automatycznie umieścić dostępne programy na odpowiednich pozycjach.
Obecna lista programów to (stan na: 01.02.2023):
Ostatnia aktualizacja: MUX 6 oficjalnie + kanał Eska TV Extra zakończył nadawanie w NTC.
Lista płatnych stacji TV.
Multipleks Cyfrowego Polsatu (TV Mobilna).
Kolejny multipleks został uruchomiony przez Cyfrowy Polsat na częstotliwościach początkowo przeznaczonych dla telewizji mobilnej w standardzie DVB-H. W dokumentach bywa określany jako IV multipleks telewizyjny. Składa się z dwunastu kodowanych programów telewizyjnych i dwunastu programów radiowych. Dodatkowo w niskiej rozdzielczości (dla urządzeń mobilnych) powielono 6 kanałów z pozostałych multipleksów.
W 2009 roku Urząd Komunikacji Elektronicznej przeprowadził konkurs na rezerwację częstotliwości, na których planowano nadawanie telewizji w standardzie DVB-H. W konkursie zwyciężyła firma Info-TV-FM, wygrywając z powołaną przez polskich operatorów telefonii komórkowej spółką o nazwie Mobile TV. W 2011 roku, decyzją UKE, na prośbę spółki zmieniono decyzję rezerwacyjną, zezwalając na nadawanie technologii mobilnej w technologiach innych niż DVB-H. Spotkało się to ze sprzeciwem Polskiej Izby Informatyki i Telekomunikacji, jednak przez UKE został on uznany za bezpodstawny.
W 2012 roku całość udziałów w spółce Info-TV-FM przejął Cyfrowy Polsat. 4 czerwca 2012 uruchomiono kodowany multipleks DVB-T, który znalazł się w ofercie Cyfrowego Polsatu pod marką "TV Mobilna". Usługa ta reklamowana jest jako pozwalająca „oglądać te same kanały w domu i poza domem” w ramach jednego abonamentu.
Lista kanałów „TV Mobilnej”.
Obecna lista programów zawiera (stan na: 15.07.2022):
Programy radiowe.
 – kanał zakodowany
Ostatnia aktualizacja: kanały Tele 5, TVP Seriale oraz Nickelodeon zostały usunięte.
Krytyka i kontrowersje.
Główne kontrowersje związane były z faktem, że na dzień 26 kwietnia 2011 trzy z czterech wybranych w konkursie dotyczącym MUX1 stacji nie nadawały żadną dostępną drogą rozsiewczą. W późniejszym okresie SPI zrezygnowało z miejsca w MUX1 i zostało ono przyznane kanałowi PoloTV, należącemu do ZPR S.A. Stacja U-TV w momencie rozpoczęcia emisji zmieniła nazwę na TTV.
Przy udzielaniu koncesji KRRiTV miała kierować się różnorodnością programową oraz konkurencyjnością. Tymczasem większość nowych programów dopuszczonych do cyfrowego nadawania naziemnego ma podobny i wybitnie powtórkowy charakter (TVN7 i TTV korzystają z biblioteki programowej głównego kanału TVN, również na kanałach TV6 i Puls 2 można obejrzeć wiele programów emitowanych wcześniej odpowiednio na TV4 i TV Puls, natomiast jedyny kanał sportowy dostępny wcześniej w telewizji cyfrowej Polsat Sport News najczęściej emituje powtórki z pozostałych anten sportowych Polsatu, czyli Polsatu Sport i Polsatu Sport Extra, a programy telewizji publicznej często emitują programy z archiwum TVP). Z czasem kanał Polsat Sport News został zastąpiony kanałem Super Polsat, będący kolejnym kanałem powtórkowym anten Polsatu.
Brak przejrzystości podczas przyznawania koncesji spowodował nieprzyznanie jej niektórym nadawcom z powodów finansowych, tymczasem dopuszcza się sytuację, w której po wystartowaniu multipleksu dotychczasowi nadawcy nie wykorzystują przyznanych częstotliwości, w miejscu których nadawane są plansze kontrolne. Wszystko to spowodowało, że nawet Helsińska Fundacja Praw Człowieka zgłosiła wiele zastrzeżeń i pytań do KRRiTV, a znawcy rynku zastanawiają się, czy nie zainteresować sprawą NIK oraz CBA.
W 2011-2012 wybuchły protesty przeciwko decyzji KRRiT o nieprzyznaniu koncesji na nadawanie na MUX-1 TV Trwam, prowadzonej przez fundację Lux Veritatis. 25 maja wojewódzki sąd administracyjny w Warszawie oddalił skargę Fundacji, wypowiadając się po stronie Rady. Wyrok jest nieprawomocny, Założyciel Fundacji, o. Tadeusz Rydzyk zapowiedział wniesienie skargi kasacyjnej do Naczelnego Sądu Administracyjnego.
Fakt pojawienia się w multipleksach podstawowych kanałów telewizyjnych, wywołał obawy u operatorów płatnej telewizji, gdyż jakoby miałoby to negatywnie się odbić na ich rentowności.
Koszty kampanii informacyjnych i brak dofinansowania.
Na kampanię informującą o cyfryzacji naziemnej telewizji wydano łącznie przez trzy lata nieco ponad 5 mln zł, do tego doszedł darmowy czas antenowy w telewizji. Nie zdecydowano się na dofinansowanie zakupu dekoderów tv.

</doc>
<doc id="1890100" url="https://pl.wikipedia.org/wiki?curid=1890100" title="Helena Sikorska (1888–1972)">
Helena Sikorska (1888–1972)

Helena Sikorska z domu Zubczewska (ur. 2 lutego 1888 w Terespolu, zm. 1 lutego 1972 w Leatherhead) – polska działaczka społeczna, żona premiera RP gen. Władysława Sikorskiego.
Życiorys.
Urodziła się 2 lutego 1888 w Terespolu. W dzieciństwie została adoptowana przez osiadłych w Zakopanem Olgę i Juliana Zubczewskiego, który był dyrektorem seminariów nauczycielskich w Tarnopolu, Rzeszowie. Jej przyrodnim bratem był rtm. Stefan Zubczewski (ur. 1893). W 1898 u Zubczewskich zamieszkał uczeń I klasy Władysław Sikorski. W 1899 wszyscy przenieśli się do Lwowa, gdzie J. Zubczewski został dyrektorem Seminarium Nauczycielskiego Żeńskiego we Lwowie.
W 1909 Władysław Sikorski podjął pracę w departamencie budowli wodnych Namiestnictwa we Lwowie. W tym samym roku oboje wzięli ślub. 2 marca 1912 urodziło się ich jedyne dziecko – córka Zofia. W okresie od 16 grudnia 1922 do 26 maja 1923 i od 30 września 1939 do 4 lipca 1943 Sikorski sprawował funkcję premiera.
Po zakończeniu II wojny światowej Helena Sikorska pozostała na emigracji, ale nie brała udziału w życiu politycznym, tylko zajmowała się działalnością społeczną. Była m.in. honorowym członkiem Związku Polek w Ameryce. Po wojnie przekazała dokumenty i pamiątki po mężu nowo powstałemu Instytutowi Polskiemu i muzeum im. gen. Sikorskiego w Londynie.
W czerwcu 1963 trwały przygotowywania do obchodów 20. rocznicy śmierci gen. Sikorskiego. Kiedy prasa w Londynie zamieściła program uroczystości, Helena Sikorska wystosowała list do gen. Władysława Andersa, w którym stwierdziła, że nie życzy sobie, aby składał kwiaty i przemawiał nad grobem jej męża, gdyż jej zdaniem przyczynił się on do śmierci Sikorskiego.
Śmierć i pogrzeb.
Helena Sikorska zmarła 1 lutego 1972 w Leatherhead. Pierwotnie tam została pochowana. Chciała być pochowana u boku rodziców w Zakopanem. Ostatnią wolę Sikorskiej spełnił jej szwagier – major Marceli Kycia, który mieszkał w Londynie. Dzięki przychylności władz PRL i pomocy szefa URM-u Janusza Wieczorka, Marceli Kycia mógł przyjechać z prochami Heleny Sikorskiej do Polski. Służba Bezpieczeństwa, wiedząc, że na uroczystościach mają pojawić się delegacje z kraju i emigracji, obawiała się przerodzenia się pogrzebu w demonstrację polityczną, dlatego kontrolowała zarówno przygotowania, jak i sam przebieg pogrzebu. 7 lipca 1972 opracowano szczegółowy plan operacji: w razie potrzeby przemówienia miały być nagrywane na taśmach magnetofonowych, a zdjęcia fotograficzne miały udokumentować przemarsz konduktu i uroczystości. SB obawiały się ewentualnego przemówienia sufragana krakowskiego Juliana Groblickiego. Prochy Heleny Sikorskiej zostały pochowane w sobotę 8 lipca 1972 w grobowcu rodzinnym Juliana i Olgi Zubczewskich na Nowym Cmentarzu w Zakopanem. W uroczystościach żałobnych uczestniczyło trzech biskupów, a ze strony władz cywilnych brał udział przewodniczący Prezydium MRN, Lech Bafla. Nad grobem przemawiał m.in. gen. Mieczysław Boruta-Spiechowicz. W późniejszych latach w grobowcu Sikorskich (kw. M1-7-8)spoczął także mjr Marceli Kycia.
Helena Sikorska w filmie.
W filmie "Katastrofa w Gibraltarze" (1984) w reżyserii Bohdana Poręby w roli Heleny Sikorskiej wystąpiła Teresa Lipowska.

</doc>
<doc id="1890104" url="https://pl.wikipedia.org/wiki?curid=1890104" title="Pål Gunnar Mikkelsplass">
Pål Gunnar Mikkelsplass

Pål Gunnar Mikkelsplass (ur. 29 kwietnia 1961 w Bromma) – norweski biegacz narciarski, srebrny medalista olimpijski i czterokrotny medalista mistrzostw świata.
Kariera.
Startował na igrzyskach olimpijskich w Sarajewie, gdzie w swoim najlepszym starcie, na dystansie 30 km techniką klasyczną, zajął 12. miejsce. Na 
igrzyskach olimpijskich w Calgary osiągnął swój największy sukces olimpijski zdobywając srebrny medal w biegu na 15 km stylem klasycznym. Lepszy od Norwega okazał się tylko reprezentant ZSRR Michaił Diewiatjarow. Zajął także 6. miejsce w sztafecie oraz biegu na 30 km techniką klasyczną oraz 9. miejsce w biegu na 50 km techniką dowolną. Na późniejszych igrzyskach już nie startował.
W 1982 r. zadebiutował na mistrzostwach świata biorąc udział w mistrzostwach w Oslo. Wraz z Larsem Erikiem Eriksenem, Ove Aunlim i Oddvarem Brå zdobył tam złoty medal w sztafecie 4x10 km. Jego najlepszym wynikiem na tych mistrzostwach było 10. miejsce w biegu na 15 km techniką dowolną. Na mistrzostwach świata w Seefeld Norwegowie w składzie Arild Monsen, Pål Gunnar Mikkelsplass, Tor Håkon Holte i Ove Aunli zdobyli drugi z rzędu złoty medal w sztafecie. W indywidualnych startach Mikkelsplass plasował się poza czołową dziesiątką. Lepiej zaprezentował się na mistrzostwach świata w Oberstdorfie, gdzie zajął między innymi 4. miejsce w biegu na 15 km techniką klasyczną. Na tych samych mistrzostwach sztafeta norweska z Mikkelsplassem w składzie wywalczyła brązowy medal. Dwa lata później, podczas mistrzostw świata w Lahti zdobył kolejny medal. Wywalczył tam srebrny medal na dystansie 15 km stylem klasycznym, szybszy był jedynie Harri Kirvesniemi z Finlandii. Startował także na mistrzostwach świata w Val di Fiemme w 1991 r. Nie odniósł tam jednak sukcesu, zajmując jedynie 12. miejsce w biegu na 10 km techniką klasyczną.
Najlepsze wyniki w Pucharze Świata osiągnął w sezonie 1987/1988, kiedy to zajął trzecie miejsce w klasyfikacji generalnej. Łącznie 19 razy stawał na podium zawodów Pucharu Świata, w tym 3 razy zwyciężał. W 1997 r. postanowił zakończyć karierę.
Podczas mistrzostw świata juniorów w Mont-Sainte-Anne w 1979 roku zajął jedenaste miejsce w biegu na 15 km oraz trzecie w sztafecie. Na rozgrywanych rok później mistrzostwach świata juniorów w Örnsköldsvik był siódmy na dystansie 15 km, a w sztafecie ponownie zdobył brązowy medal. Ponadto podczas mistrzostw świata juniorów w Schonach w 1981 roku zwyciężył w sztafecie, a w biegu na 15 km był czwarty.
Jego żoną od 1994 r. jest trzykrotna medalistka olimpijska i trzykrotna medalistka mistrzostw świata Marit Mikkelsplass. Także jego szwagierka Hildegunn Fossen uprawiała biegi narciarskie.

</doc>
<doc id="1890107" url="https://pl.wikipedia.org/wiki?curid=1890107" title="Dyskinezy późne">
Dyskinezy późne



</doc>
<doc id="1890109" url="https://pl.wikipedia.org/wiki?curid=1890109" title="Szafran żółtokwiatowy">
Szafran żółtokwiatowy

Szafran zółtokwiatowy, szafran żółty, krokus żółty, k. złocisty, ("Crocus flavus" West.) - gatunek rośliny z rodziny kosaćcowatych ("Iridaceae"). Pochodzi z obszaru śródziemnomorskiego. Jest uprawiany jako roślina ozdobna.
Morfologia i biologia.
Pod ziemią posiada bulwocebule, z których na wiosnę, jeszcze przed rozwojem liści wyrastają złocistożółte kwiaty. Otoczone błoniastą pochewką liście rozwijają się w pełni dopiero po przekwitnieniu. Są wąskie i rynienkowate. Cała roślina ma wysokość ok. 10 cm.

</doc>
<doc id="1890112" url="https://pl.wikipedia.org/wiki?curid=1890112" title="Rashid Shabazz">
Rashid Shabazz

Rashid "Roc" Shabazz (ur. 15 marca 1968) − profesjonalny amerykański kulturysta, członek federacji IFBB (International Federation of BodyBuilders).
Biogram.
Profesjonalną karierę w branży kulturystycznej kontynuuje od początku XXI wieku. Pojawił się na okładkach licznych magazynów sportowych skierowanych do kulturystów − m.in. "Flex" czy "Muscle and Fitness". Zamieszkuje Atlantę w stanie Georgia, gdzie trenuje we własnym ośrodku treningowym, Fitness Pro Wellness Center. Żonaty z Giną, ma dwie córki, syna oraz troje wnucząt. Jest autorem książki instruktażowej "8 Weeks Out", wydanej w Stanach Zjednoczonych przez Tentative Release Date.
Warunki fizyczne:

</doc>
<doc id="1890113" url="https://pl.wikipedia.org/wiki?curid=1890113" title="Szafran żółty">
Szafran żółty



</doc>
<doc id="1890114" url="https://pl.wikipedia.org/wiki?curid=1890114" title="Crocus flavus">
Crocus flavus



</doc>
<doc id="1890115" url="https://pl.wikipedia.org/wiki?curid=1890115" title="Crocus aureus">
Crocus aureus



</doc>
<doc id="1890123" url="https://pl.wikipedia.org/wiki?curid=1890123" title="Uniwersytet Świętych Cyryla i Metodego w Trnawie">
Uniwersytet Świętych Cyryla i Metodego w Trnawie

Uniwersytet Świętych Cyryla i Metodego w Trnawie (Uniwersytet św. św. Cyryla i Metodego w Trnawie; , ; ; ; skrótowiec: "UCM") – publiczna szkoła wyższa na Słowacji, założona 27 czerwca 1997 roku, z siedzibą w Trnawie.

</doc>
<doc id="1890126" url="https://pl.wikipedia.org/wiki?curid=1890126" title="Tymczasowa Rada &quot;S&quot;">
Tymczasowa Rada &quot;S&quot;



</doc>
<doc id="1890135" url="https://pl.wikipedia.org/wiki?curid=1890135" title="Uniwersytet Medycyny Weterynaryjnej w Koszycach">
Uniwersytet Medycyny Weterynaryjnej w Koszycach

Uniwersytet Medycyny Weterynaryjnej w Koszycach (słow. "Univerzita veterinárskeho lekárstva v Košiciach") – słowacka państwowa uczelnia z siedzibą w Koszycach, powstała 16 grudnia 1949 roku. W 1952 została włączona w struktury nowo utworzonej Wyższej Szkoły Rolniczej w Nitrze. Samodzielność odzyskała w 1969 roku, a w 1992 stała się uniwersytetem, przyjmując obecną nazwę.

</doc>
<doc id="1890138" url="https://pl.wikipedia.org/wiki?curid=1890138" title="Marit Mikkelsplass-Wold">
Marit Mikkelsplass-Wold



</doc>
<doc id="1890140" url="https://pl.wikipedia.org/wiki?curid=1890140" title="Branch Warren">
Branch Warren

William "Branch" Warren, pseud. "Quadrasaurus Flex" (ur. 28 lutego 1975 r. w Tyler w stanie Teksas, USA) − profesjonalny amerykański kulturysta.
Biogram.
Debiutował w 1992 roku, zdobywając złoty medal podczas zawodów AAU Teenage Mr. America. Rok później zwyciężył w zawodach NPC Teenage Nationals. Po sześcioletniej przerwie (1993-'99) powrócił na scenę kulturystyczną biorąc udział w NPC Junior Nationals. Od tego momentu nieprzerwanie kontynuuje karierę sportową.
Kilkukrotnie startował w zawodach Arnold Classic; w 2011 zajął pierwsze miejsce. W konkursie Mr. Olympia 2011 nie wziął udziału z powodu poważnej kontuzji.
Wspólnie z żoną Trish Warren, zawodniczką fitness, mieszka w Bel-air w Teksasie. Jest właścicielem przedsiębiorstwa logistycznego.

</doc>
<doc id="1890141" url="https://pl.wikipedia.org/wiki?curid=1890141" title="Christopher Memminger">
Christopher Memminger

Christopher Gustavus Memminger (ur. 9 stycznia 1803, zm. 7 marca 1888) – amerykański polityk i prawnik, pochodzenia niemieckiego. Był pierwszym sekretarzem skarbu Stanów Skonfederowanych.

</doc>
<doc id="1890143" url="https://pl.wikipedia.org/wiki?curid=1890143" title="GAIG">
GAIG

Guangzhou Automobile Industry Group (GAIG, chiń upr. 广州汽车工业集团有限公司) – chińskie przedsiębiorstwo zajmujące się produkcją samochodów osobowych, ciężarowych, motocykli, autobusów oraz pojazdów specjalistycznych. Siedziba przedsiębiorstwa znajduje się w Kantonie.
Koncern GAIG jest współwłaścicielem spółek typu joint venture z Isuzu, Hondą i Toyotą.

</doc>
<doc id="1890144" url="https://pl.wikipedia.org/wiki?curid=1890144" title="Bcc">
Bcc



</doc>
<doc id="1890145" url="https://pl.wikipedia.org/wiki?curid=1890145" title="Guangzhou Automobile">
Guangzhou Automobile



</doc>
<doc id="1890148" url="https://pl.wikipedia.org/wiki?curid=1890148" title="Uniwersytet Konstantyna Filozofa w Nitrze">
Uniwersytet Konstantyna Filozofa w Nitrze

Uniwersytet Konstantyna Filozofa w Nitrze (, ; skrótowiec: ) – słowacka uczelnia wyższa z siedzibą w Nitrze.
W 1959 powstał w Nitrze Instytut Pedagogiczny (), na którego miejscu powstał w 1964 roku Wydział Pedagogiczny (). Uniwersytet Nitrzański () powstał w 1992 roku w wyniku połączenia Wydziału Pedagogicznego z Wyższą Szkołą Rolniczą – w tym samym roku został on jednak rozdzielony na Wyższą Szkołę Rolniczą i Wyższą Szkołę Pedagogiczną. Obecna nazwa pochodzi z 1996 roku, kiedy to Wyższa Szkoła Pedagogiczna w Nitrze przemianowana została na uniwersytet.
Uczelnia posiada następujące wydziały:

</doc>
<doc id="1890150" url="https://pl.wikipedia.org/wiki?curid=1890150" title="Marit Mikkelsplass">
Marit Mikkelsplass

Marit Elisabeth Mikkelsplass z d. Wold (ur. 22 lutego 1965 r. w Oslo) – norweska biegaczka narciarska, trzykrotna medalistka olimpijska i trzykrotna medalistka mistrzostw świata.
Kariera.
Igrzyska olimpijskie w Calgary w 1988 r. były jej olimpijskim debiutem. W swoim najlepszym indywidualnym starcie zajęła tam 15. miejsce w biegu na 10 km techniką klasyczną. Na tych samych igrzyskach wraz z Trude Dybendahl, Anne Jahren i Marianne Dahlmo wywalczyła srebrny medal w sztafecie. Podczas igrzysk olimpijskich w Lillehammer osiągnęła swój największy indywidualny sukces zdobywając srebrny medal w biegu na 30 km techniką klasyczną, lepsza była tylko Włoszka Manuela Di Centa. Startowała także na igrzyskach olimpijskich w Nagano. Indywidualnie najlepszy wynik osiągnęła w biegu na 15 km techniką klasyczną, w którym zajęła 5. miejsce. Zdobyła tam także swój ostatni medal olimpijski, także srebrny, zajmując razem z Bente Martinsen, Elin Nilsen i Anitą Moen drugie miejsce w sztafecie.
W 1995 r. zadebiutowała na mistrzostwach świata biorąc udział w mistrzostwach w Lahti, gdzie zajęła 10. miejsce w biegu na 15 km techniką klasyczną. Na mistrzostwach świata w Falun nie poprawiła tamtego osiągnięcia zajmując 21. miejsce na dystansie 30 km techniką dowolną. Podczas mistrzostwach w Thunder Bay zdobyła swój pierwszy medal mistrzostw świata zajmując wspólnie z Inger Helene Nybråten, Nilsen i Moen drugie miejsce w sztafecie 4x5 km. Mistrzostwa świata w Trondheim były ostatnimi i zarazem najlepszymi w jej karierze. Zdobyła tam brązowy medal w biegu na 30 km techniką klasyczną oraz srebrny w sztafecie.
Najlepsze wyniki w Pucharze Świata osiągnęła w sezonie 1997/1998, kiedy to zajęła 5. miejsce w klasyfikacji generalnej. Łącznie 12 razy stawała na podium zawodów Pucharu Świata, w tym dwukrotnie zwyciężała.
Od 1994 r. jej mężem jest Pål Gunnar Mikkelsplass, również biegacz narciarski, medalista olimpijski i medalista mistrzostw świata. Jej szwagierka Hildegunn Mikkelsplass reprezentowała Norwegię w biathlonie.

</doc>
<doc id="1890151" url="https://pl.wikipedia.org/wiki?curid=1890151" title="Fcc">
Fcc



</doc>
<doc id="1890155" url="https://pl.wikipedia.org/wiki?curid=1890155" title="Uniwersytet Mateja Bela w Bańskiej Bystrzycy">
Uniwersytet Mateja Bela w Bańskiej Bystrzycy

Uniwersytet Mateja Bela w Bańskiej Bystrzycy () – słowacki uniwersytet, utworzony w Bańskiej Bystrzycy 1 lipca 1992. Nosi imię Mateja Bela, wybitnego uczonego słowackiego czasów oświecenia.
Struktura.
Uczelnia posiada sześć wydziałów:

</doc>
<doc id="1890157" url="https://pl.wikipedia.org/wiki?curid=1890157" title="Puchar Warszawy">
Puchar Warszawy



</doc>
<doc id="1890161" url="https://pl.wikipedia.org/wiki?curid=1890161" title="Uniwersytet Trnawski">
Uniwersytet Trnawski

Uniwersytet Trnawski () – słowacka publiczna uczelnia z siedzibą w Trnawie, utworzona 25 marca 1992. 
Nawiązuje nazwą do dawnego Uniwersytetu Trnawskiego, założonego w 1635 i przeniesionego w 1777 do Budy, lecz nie jest jego prawnym kontynuatorem (jest nim Uniwersytet Loránda Eötvösa w Budapeszcie).
Posiada następujące wydziały:

</doc>
<doc id="1890166" url="https://pl.wikipedia.org/wiki?curid=1890166" title="In High Places">
In High Places

In High Places – piosenka napisana przez Mike’a Oldfielda ze słowami Mike’a Oldfielda oraz Jona Andersona, wydana jako singel w 1987 roku. Utwór wykonuje Jon Anderson.
Wydany został 4 lata po premierze piosenki na albumie Crises. Okazją do wydania tegoż singla był lot największym dotychczas balonem przez Richarda Bransona - twórcę Virgin Records. Wybrana została akurat ta piosenka, ze względu na tematykę.

</doc>
<doc id="1890169" url="https://pl.wikipedia.org/wiki?curid=1890169" title="Mariano Frúmboli">
Mariano Frúmboli

Mariano "Chicho" Frúmboli (ur. 21 września 1970 w Buenos Aires) – argentyński tancerz i instruktor tanga. Jest uważany za współtwórcę tango nuevo.
Życiorys.
Wychowywał się w rodzinie muzykalnej, jego ojciec był wykształconym gitarzystą. W wieku trzynastu lat rozpoczął naukę gry na perkusji. Od 1992 do 1998 roku studiował aktorstwo pod okiem Cristiny Banegas w Buenos Aires. W latach 1994–1998 uczył się tanga u Ricarda Barriosa i Victorii Vieyry. Swoją karierę nauczyciela i tancerza tanga rozpoczął w 1999 roku ze swoją ówczesną partnerką Lucíą Mazer. Od 2003 do 2006 roku występował i uczył z Eugenią Parrillą. Jego obecna partnerką jest Juana Sepúlveda. Występował na żywo z wieloma orkiestrami, m.in. Gotan Project, Tanghetto i Narcotango.
Filmografia.
2008 – Mariano „Chicho” Frumboli wystąpił w filmie dokumentalnym Cafe de los Maestros reżyserowanego przez Miguela Kohana.

</doc>
<doc id="1890170" url="https://pl.wikipedia.org/wiki?curid=1890170" title="Livia Klausová">
Livia Klausová

Livia Klausová z domu Mištinová (ur. 10 listopada 1943 w Bratysławie) – czeska ekonomistka, pierwsza dama i dyplomata pochodzenia słowackiego. Żona byłego premiera i prezydenta Czech Václava Klausa.
Życiorys.
Ukończyła Wyższą Szkołę Ekonomiczną (obecnie Uniwersytet Ekonomiczny) w Pradze. W 1990 uzyskała stopień kandydata nauk ekonomicznych. W latach 1967–1993 zatrudniona Zakładzie Ekonomii Czechosłowackiej Akademii Nauk (ČSAV), gdzie zajmowała się m.in. finansami międzynarodowymi. W latach 1994–2000 pełniła obowiązki sekretarz wykonawczej Czeskiego Stowarzyszenia Ekonomistów. Była członkiem rad nadzorczych spółek państwowych i prywatnych. W 2013 roku została ambasadorem Republiki Czeskiej na Słowacji.
W 1968 została żoną Václava Klausa, z którym ma dwóch synów:
W latach 1992–1997 jej mąż był premierem, a od 7 marca 2003 do 7 marca 2013 prezydentem Czech.

</doc>
<doc id="1890171" url="https://pl.wikipedia.org/wiki?curid=1890171" title="Étienne Bally">
Étienne Bally

Étienne Marcel Bally (ur. 17 kwietnia 1923 w Vénissieux, zm. 10 stycznia 2018 tamże) – francuski lekkoatleta sprinter, mistrz i wicemistrz Europy.
Bally startował na mistrzostwach Europy w 1946 w Oslo, gdzie w biegu na 100 metrów zajął 4. miejsce. Nie znalazł się jednak w składzie francuskiej sztafety 4 × 100 metrów, która na tych mistrzostwach zdobyła srebrny medal. Na igrzyskach olimpijskich w 1948 w Londynie odpadł w eliminacjach biegu na 200 metrów, a eliminacyjnego biegu na 100 metrów nie ukończył. 
Największe sukcesy Bally odniósł na mistrzostwach Europy w 1950 w Brukseli. Zdobył tam złoty medal na 100 m oraz srebrne na 200 m i w sztafecie 4 × 100 m (biegł na pierwszej zmianie, a po nim Jacques Perlot, Yves Camus i Jean-Pierre Guillon).
Na igrzyskach olimpijskich w 1952 w Helsinkach odpadł w ćwierćfinałach na 100 m i na 200 m, a w sztafecie 4 × 100 m zajął wraz z kolegami (Alain Porthault, Yves Camus i René Bonino) zajął 5. miejsce.
Były rekordzista Francji w biegach na 100 i 200 metrów a także w sztafecie 4 × 100 metrów.

</doc>
<doc id="1890173" url="https://pl.wikipedia.org/wiki?curid=1890173" title="Uniwersytet Trenczyński Alexandra Dubčeka">
Uniwersytet Trenczyński Alexandra Dubčeka

Uniwersytet Trenczyński Alexandra Dubčeka () – słowacka publiczna uczelnia w Trenczynie, utworzona 15 maja 1997 r. Nazwana została imieniem słowackiego polityka Alexandra Dubčeka.
Posiada następujące wydziały:

</doc>
<doc id="1890178" url="https://pl.wikipedia.org/wiki?curid=1890178" title="Maki (rodzaj ssaka)">
Maki (rodzaj ssaka)

Maki ("Hapalemur") – rodzaj ssaka z rodziny lemurowatych (Lemuridae).
Zasięg występowania.
Rodzaj obejmuje gatunki występujące na Madagaskarze.
Morfologia.
Długość ciała (bez ogona) 27–40 cm, długość ogona 35–41 cm; masa ciała 813–1500 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1890179" url="https://pl.wikipedia.org/wiki?curid=1890179" title="Trude Hartz Dybendahl">
Trude Hartz Dybendahl



</doc>
<doc id="1890180" url="https://pl.wikipedia.org/wiki?curid=1890180" title="Trude Dybendahl-Hartz">
Trude Dybendahl-Hartz



</doc>
<doc id="1890182" url="https://pl.wikipedia.org/wiki?curid=1890182" title="Uniwersytet Katolicki w Rużomberku">
Uniwersytet Katolicki w Rużomberku

Uniwersytet Katolicki w Rużomberku (słow. "Katolícka univerzita v Ružomberku") – katolicka publiczna słowacka uczelnia z siedzibą w Rużomberku, powstała 10 maja 2000.
W latach 2008–2014 rektorem był polski teolog ks. prof. Tadeusz Zasępa. 27 sierpnia 2014 rektorem został ks. prof. Jozef Jarab.
Posiada następujące wydziały (2011):
W 2010 roku na uniwersytecie studiowało 7800 studentów, z czego 5000 w trybie dziennym, a 2800 zaocznym i 339 doktorantów.

</doc>
<doc id="1890183" url="https://pl.wikipedia.org/wiki?curid=1890183" title="Lintian">
Lintian

lintian – narzędzie pomocnicze w połączeniu z codice_1, debianowym systemem zarządzania pakietami. Sprawdza pakiety systemowe w poszukiwaniu typowych błędów i nieścisłości. Obecna wersja jest zgodna ze standardami 3.9.5, określonymi dla Debiana. Sprawdzenie poprzez Lintian jest często wymagane przed umieszczeniem pakietu w głównym repozytorium.
Linda była inną aplikacją, której zadaniem było przezwyciężenie wielu trudności związanych z lintian. Była napisana w Pythonie i szybsza w stosunku do obecnych wersji lintian. Jednakże, lintian był lepiej znany, i przeszedł wiele poprawek likwidujących wcześniejsze problemy.

</doc>
<doc id="1890192" url="https://pl.wikipedia.org/wiki?curid=1890192" title="Getto w Mińsku">
Getto w Mińsku

Getto w Mińsku może odnosić się do:

</doc>
<doc id="1890194" url="https://pl.wikipedia.org/wiki?curid=1890194" title="Mariano Frumboli">
Mariano Frumboli



</doc>
<doc id="1890195" url="https://pl.wikipedia.org/wiki?curid=1890195" title="Whatzupwitu">
Whatzupwitu

Whatzupwitu – singel Eddiego Murphy'ego i Michaela Jacksona z albumu Love's Alright. Do utworu nakręcono teledysk zainspirowany przez okładkę albumu (Zobacz okładkę). Wcześniej Murphy wystąpił w teledysku Jacksona - "Remember the Time".

</doc>
<doc id="1890197" url="https://pl.wikipedia.org/wiki?curid=1890197" title="Galina Zybina">
Galina Zybina

Galina Iwanowna Zybina, ros. Галина Ивановна Зыбина (ur. 22 stycznia 1931 w Leningradzie) – rosyjska lekkoatletka specjalizująca się w rzucie oszczepem i dyskiem oraz pchnięciu kulą, która startowała w barwach Związku Radzieckiego. 
Cztery razy startowała w igrzyskach olimpijskich (w latach 1952 – 1964) zdobywając trzy medale (złoty, srebrny i brązowy). Na swoim koncie ma także złoto (w pchnięciu kulą) i trzy brązowe krążki mistrzostw Europy (po jednym w rzucie dyskiem, rzucie oszczepem oraz pchnięciu kulą). Ośmiokrotnie pobijała rekord świata w pchnięciu kulą doprowadzając go do poziomu 16,76 (13 października 1956, Taszkent). Rekordy życiowe: kula – 17,50 (1964); dysk – 48,62 (1955); oszczep – 54,98 (1958).

</doc>
<doc id="1890202" url="https://pl.wikipedia.org/wiki?curid=1890202" title="Ulica Angielska Grobla w Gdańsku">
Ulica Angielska Grobla w Gdańsku

Ulica Angielska Grobla (niem. "Englischer Damm") – ulica w Gdańsku w dzielnicy Śródmieście, przechodząca przez rejony historyczne Długie Ogrody, Sienna Grobla. Ulica bierze swój początek przy ulicy Szafarnia. Kończy się przy ul. Siennickiej, jednej z głównych ulic tego rejonu.
Historia.
Nazwa ulicy wzięła się od kupców angielskich, osadzanych tutaj na początku XV wieku. W tym miejscu, poza murami Głównego Miasta mogli uniknąć wrogości gdańszczan.
Pod numerem 19 w latach 1893-1894 został zbudowany (otwarty 1 listopada 1894) Zespół Rzeźni Miejskiej, obecnie w ruinie.

</doc>
<doc id="1890203" url="https://pl.wikipedia.org/wiki?curid=1890203" title="Wysoka Rada">
Wysoka Rada



</doc>
<doc id="1890206" url="https://pl.wikipedia.org/wiki?curid=1890206" title="Andrij Demczenko">
Andrij Demczenko

Andrij Anatolijowycz Demczenko, ukr. Андрій Анатолійович Демченко, ros. Андрей Анатольевич Демченко, "Andrij Anatoljewicz Diemczienko" (ur. 20 sierpnia 1976 w Zaporożu, ZSRR) – ukraiński piłkarz, grający na pozycji pomocnika, a wcześniej napastnika, olimpijski reprezentant Rosji.
Kariera piłkarska.
Kariera klubowa.
Wychowanek szkółki piłkarskiej w Zaporożu. Po rozpadzie ZSRR w 1992–1994 występował w juniorskiej drużynie CSKA Moskwa. Jego grę zauważyli selekcjonerzy klubu Ajax Amsterdam i latem 1995 podpisał 3,5-letni kontrakt. Jednak przez wysoką konkurencję nieczęsto wychodził na boisko i w kwietniu 1997 został wypożyczony z powrotem do CSKA. Po wygaśnięciu kontraktu z Ajaksem latem 1998 przyszedł do Metałurha Zaporoże, ale jeszcze do lata 2000 należał do Ajaksu. W Metałurhu piłkarz występował przez 8 lat, pełniąc funkcję kapitana drużyny. Latem 2007 przeszedł do Illicziwca Mariupol, a na początku 2008 do Obołoni Kijów. Od maja 2009 występował w amatorskim zespole Komunist Zaporoże. W lipcu 2009 podpisał kontrakt z mołdawskim klubem Dacia Kiszyniów, w którym występował do końca roku, a na początku 2010 ponownie trenował się z Metałurhiem. Latem 2010 przeszedł do Heliosu Charków, ale już w październiku klub zrezygnował z usług piłkarza.
Kariera reprezentacyjna.
Występował w reprezentacji Rosji w turnieju finałowych juniorskich Mistrzostw Europy U-18 rozgrywanych w 1994 w Hiszpanii. Następnie występował w olimpijskiej reprezentacji Rosji, przy czym nie mając rosyjskiego obywatelstwa.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w 2011 trenował amatorski zespół Imeks Zaporoże. W 2012 został zaproszony do sztabu szkoleniowego Metałurha Zaporoże, gdzie najpierw pomagał trenować a od 2013 prowadził młodzieżową drużynę U-21. W 2015 opuścił zaporoski klub. W 2017 objął prowadzenie uzbeckim Obod Taszkent, ale po zakończeniu sezonu klub został rozwiązany. 26 kwietnia 2018 został mianowany na pełniącego obowiązki głównego trenera Weresu Równe. 21 maja 2018 roku po zamianie rówieńskiego klubu z FK Lwów stał na czele zespołu ze Lwowa. W kwietniu 2019 został zaproszony do sztabu szkoleniowego Metalist 1925 Charków, a 19 czerwca 2019 został mianowany na stanowisko głównego trenera klubu.

</doc>
<doc id="1890207" url="https://pl.wikipedia.org/wiki?curid=1890207" title="Biełka">
Biełka



</doc>
<doc id="1890208" url="https://pl.wikipedia.org/wiki?curid=1890208" title="Islands (singel)">
Islands (singel)

Islands – utwór napisany przez Mike’a Oldfielda, wydany jako singel w 1987 roku. Wykonuje go Bonnie Tyler.
Piosenka jest tytułowym utworem albumu Oldfielda. Mówi o potrzebie bliskości ludzi.

</doc>
<doc id="1890209" url="https://pl.wikipedia.org/wiki?curid=1890209" title="Werner Gitt">
Werner Gitt

Werner Gitt (ur. 22 lutego 1937 w Niestierowie) – niemiecki inżynier wyznający pogląd kreacjonizmu młodej Ziemi.
Życiorys.
Werner Gitt urodził się w Raineck, Ebenrode we Wschodnich Prusach (obecnie Niestierow w obwodzie kaliningradzkim, Rosja) w 1937 roku. W efekcie przesiedleń po zakończeniu II wojny światowej trafił do Niemiec.
W 1963 roku rozpoczął studia inżynierskie na Uniwersytecie w Hanowerze. Po ukończeniu tych studiów w 1968 roku kontynuował edukację na RWTH Aachen w Akwizgranie, gdzie zdobył tytuł doktora w 1970 roku.
W 1971 Werner Gitt rozpoczął pracę w Physikalisch-Technische Bundesanstalt w Braunschweig. W 1978 uzyskał tytuł profesora oraz awansował na stanowisko dyrektora. Na emeryturę przeszedł w 2002.
Poza pracą naukową Gitt zajmuje się również teorią ewolucji. Jest aktywnym działaczem na rzecz odrzucenia teorii ewolucji na rzecz kreacjonizmu młodej Ziemi. W swoich pracach (zarówno w książce zatytułowanej "In the Beginning was Information" jak i w artykule pt. "Information, science and biology", napisanym dla organizacji promującej kreacjonizm – Answers in Genesis) twierdzi, że teoria informacji neguje ewolucję. Hipotezy Gitta zostały poddane krytyce zarówno przez naukowców, nazywających je pseudonaukowymi (Tom Schneider z Molecular Information Theory Group przy National Institutes of Health), jak i grupę dyskusyjną talk.origins.

</doc>
<doc id="1890210" url="https://pl.wikipedia.org/wiki?curid=1890210" title="Ambystoma kalifornijska">
Ambystoma kalifornijska

Ambystoma kalifornijska ("Ambystoma californiense") − gatunek płaza z rodziny ambystomowatych (Ambystomatidae), występujący w okolicach Santa Barbara w Kalifornii. Dawniej uznawana była za podgatunek ambystomy tygrysiej.
Wygląd.
Długość ciała wynosi 8–11 cm, samice są nieco większe. Ciało czarne, żółto nakrapiane, brzuch szary. Po bokach, na żebrach 12 wyrostków. Skóra wydziela truciznę prawdopodobnie służącą do obrony przed gryzoniami, z którymi salamandry dzielą nory.
Tryb życia.
Żyją w norach wykopanych przez gryzonie (głównie świstaki), w pobliżu jezior. Dorosłe osobniki żywią się dżdżownicami, młode zjadają wodne bezkręgowce.
Rozmnażanie.
Salamandry te rozmnażają się późną zimą i wczesną wiosną. Parzą się nocą. Samice przyklejają jaja, pokryte żelową osłoną, do źdźbeł trawy. Żółto-szare młode wylęgają się po 2-4 tygodniach.
Zagrożenie.
Ambystoma kalifornijska została zakwalifikowana przez IUCN jako gatunek zagrożony wyginięciem. Głównymi zagrożeniami dla tego gatunku są introdukowane gatunki ryb i płazów, oraz osuszanie jezior. Zmniejszająca się liczba świstaków także ma negatywny wpływ na ten gatunek – zmniejsza się liczba nor, w których mogą żyć salamandry.

</doc>
<doc id="1890212" url="https://pl.wikipedia.org/wiki?curid=1890212" title="Johanna Koning">
Johanna Koning

Johanna Koning (ur. 27 marca 1923 w Hadze, zm. 22 lipca 2006 w Capelle aan den IJssel) – holenderska lekkoatletka, która specjalizowała się w rzucie oszczepem.
W roku 1946 stanęła na najniższym stopniu podium w mistrzostwach Europy. W 1948, podczas swojego jedynego w karierze występu na igrzyskach olimpijskich, z wynikiem 40,33, zajęła 6. miejsce. W czasie kolejnego europejskiego czempionatu w roku 1950 była dziewiąta. Rekord życiowy: 44,28 (25 sierpnia 1946, Oslo) – rezultat ten do 1958 roku był rekordem Holandii.

</doc>
<doc id="1890217" url="https://pl.wikipedia.org/wiki?curid=1890217" title="Barsbek">
Barsbek

Barsbek – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890219" url="https://pl.wikipedia.org/wiki?curid=1890219" title="IPad">
IPad

iPad – tablet przedsiębiorstwa Apple. Ma 9,7-calowy ekran dotykowy z technologią Multi-Touch oraz m.in. możliwość oglądania filmów i zdjęć. Ma przeglądarkę internetową oraz jest kompatybilny z aplikacjami App Store dla iPhone’óworaz iPodów. Przeglądarka internetowa Safari dołączona do iPada nie obsługuje technologii Flash. Urządzenie waży 680 gramów (wersja 3G waży 730 g), mieści się zatem między cięższymi smartfonami oraz lżejszymi laptopami.
iPad ukazał się w kwietniu 2010 roku, w ciągu pierwszych 80 dni sprzedaży sprzedano 3 miliony tych urządzeń. Urządzenie w wersji bez modułu 3G dostępne jest w USA od 3 kwietnia 2010 roku. Premiera iPada w wybranych krajach Europy (między innymi Wielka Brytania, Francja, Niemcy) odbyła się 28 maja 2010 roku. Polska premiera urządzenia nastąpiła 30 listopada 2010, wcześniej był sprzedawany nieoficjalnie.
Historia.
Po wprowadzeniu urządzeń iPod na rynek, Apple powróciło na rynek urządzeń przenośnych wydając w 2007 roku iPhone’a. Mniejszy od iPada, za to wyposażony w aparat oraz ekran Multi-Touch iPhone zapoczątkował rozwój systemu operacyjnego dla urządzeń mobilnych – iOS. Do późnej jesieni 2009 roku krążyło wiele pogłosek o iPadzie. Spekulowano nad nazwą urządzenia- najczęściej mówiono o nim „Tablet od Apple”, lecz nazywano je także iTablet lub iSlate. iPad został zaprezentowany 27 stycznia 2010 przez Steve’a Jobsa na konferencji prasowej Apple odbywającej się w Yerba Buena Center for the Arts w San Francisco.
Steve Jobs po pewnym czasie przyznał, że iPad został zaprojektowany jeszcze przed iPhone’em. Gdy okazało się, że takie urządzenie może zadziałać, Jobs wstrzymał prace nad iPadem, tym samym obierając za cel projektowanie iPhone’a.
Opis techniczny.
Urządzenie napędza specjalnie w tym celu skonstruowany przez przedsiębiorstwo Apple układ A4 zgodny z architekturą ARM (Cortex-A8). Procesor taktowany jest zegarem o częstotliwości 1 GHz, a ponadto ma zintegrowany układ graficzny PowerVR SGX, wielodotykowy ekran 9,7 cala (190×130 mm), rozdzielczości XGA 1024×768 punktów z funkcją Pivot i czujnikiem automatycznie przełączającym z orientacji poziomej na pionową. Jak wykazała inżynieria odwrotna, Apple A4 dysponuje także zintegrowaną pamięcią RAM, której ilość wynosi 256 MB.

</doc>
<doc id="1890221" url="https://pl.wikipedia.org/wiki?curid=1890221" title="Porsangerfjorden">
Porsangerfjorden

Porsangerfjorden (pn. sami "Porsáŋgguvuotna"; kwe "Porsanginvuono") – fiord w okręgu Finnmark, w północnej Norwegii. Na jego terenie znajdują się dwie gminy: Nordkapp oraz Porsanger. Na północy fiord zamyka Facet Helnes na wyspie Magerøya od zachodu oraz Sværholtklubben na Sværholthalvøya od wschodu.
Miasto Lakselv jest położone w najgłębszej części fiordu, najbardziej oddalonej od Morza Barentsa. Oprócz niego znajduje się na tym terenie kilka wiosek rybackich. W północnej części znajduje się miejscowość Honningsvåg oraz wioska rybacka Repvåg.
Na fiord od strony zachodniej składają się na północy dwa fiordy: Lafjorden i Kåfjorden. Dalej na południe znajdują się: Smørfjorden i Olderfjorden. Tu zaczyna się droga E69 biegnąca wzdłuż wybrzeża do Honningsvag. Dalej na południe znajduje się jeszcze fiord Billefjord.
Od strony wschodniej w skład Porsangerfjorden wchodzi Laksefjorden. Część wschodnia praktycznie jest niezamieszkana. Najbardziej wysuniętą osadą na północ jest Kjæs, a największą po tej stronie zatoki jest Indre Brenna.
Porsangerfjorden ma 123 km długości i jest czwartym pod tym względem fiordem w Norwegii. Szerokość fiordu waha się w granicach od 10 do 20 km. Fiordy zbudowane są ze skał dolomitowych, są mocno powcinane tworząc niewielkie malownicze zatoki. 
W zatoce znajduje się wiele łańcuchów wysp (szczególnie po zachodniej stronie fiordu), jedna z największych to Reinøya. W jego południowej części często zdarza się podczas odpływu, że można przejść na drugi brzeg po jego dnie. W północnej części głębokość fiordu może osiągać nawet 300 m głębokości (największa głębokość występuje w okolicach Nordkapp - koło wyspy Tamsøya - wynosi 310 m).

</doc>
<doc id="1890222" url="https://pl.wikipedia.org/wiki?curid=1890222" title="Joy Bisco">
Joy Bisco

Joy Bisco, właśc. Jocelyn Bisco (ur. 15 października 1975 w San Diego) – amerykańska aktorka filipińskiego pochodzenia.
Życiorys.
Urodziła się i wychowywała w San Diego w stanie Kalifornia. Ukończyła studia na uniwersytecie w San Diego. Wystąpiła w takich filmach jak "To nie jest kolejna komedia dla kretynów" czy "Debiut".

</doc>
<doc id="1890223" url="https://pl.wikipedia.org/wiki?curid=1890223" title="Bendfeld">
Bendfeld

Bendfeld – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890224" url="https://pl.wikipedia.org/wiki?curid=1890224" title="Voltron – obrońca wszechświata">
Voltron – obrońca wszechświata

Voltron – obrońca wszechświata (ang. "Voltron: Defender of the Universe", 1984-1985) – amerykańsko-japoński serial animowany wyprodukowany przez Toei Animation i World Events Productions.
Wersja polska.
W Polsce serial emitowany był na kanałach Nasza TV i Polsat. Następnie był emitowany na kanale Tele 5 od 6 lutego 2007 do 2008 roku z angielskim dubbingiem i polskim lektorem, którym był Radosław Popłonikowski.
VHS.
W Polsce serial został wydany na kasetach VHS. Dystrybucja: Hanna-Barbera Poland.
Fabuła.
Akcja serialu rozgrywa się w przyszłości, gdzie planeta Arus zostaje zaatakowana przez armię złego króla Zarkona. Księżniczka Allura, aby ocalić królestwo, musi wskrzesić Voltrona. Na poszukiwanie pięciu lwów-robotów wyrusza pięciu śmiałków z Galaxy Alliance.

</doc>
<doc id="1890225" url="https://pl.wikipedia.org/wiki?curid=1890225" title="Brodersdorf">
Brodersdorf

Brodersdorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890227" url="https://pl.wikipedia.org/wiki?curid=1890227" title="Wojciech Hetkowski">
Wojciech Hetkowski

Wojciech Wiesław Hetkowski (ur. 9 grudnia 1951 w Warszawie) – polski przedsiębiorca i samorządowiec. W latach 1984–1991 wiceprezydent, a w latach 2001–2002 prezydent Płocka.
Życiorys.
Syn Danuty i Tadeusza. W 1976 ukończył studia na Politechnice Warszawskiej, następnie odbył studia podyplomowe z zakresu organizacji i zarządzania dla inżynierów na Uniwersytecie Warszawskim oraz studium zarządzania własnością firmy w Szkole Głównej Handlowej.
Od 1977 działał w PZPR, w latach 80. pełnił zaś funkcję przewodniczącego Zarządu Wojewódzkiego ZSMP w Płocku. Od stycznia do lutego 1984 zasiadał w egzekutywie płockiego Komitetu Wojewódzkiego PZPR. W latach 1984–1991 sprawował funkcję wiceprezydenta Płocka, następnie zajął się działalnością gospodarczą na własny rachunek w branży samochodowej. Zasiadał w radzie miejskiej, pełniąc od 1998 obowiązki jej przewodniczącego. W 2001 powrócił do pracy w zarządzie miejskim, obejmując funkcję prezydenta Płocka z ramienia SLD, którą sprawował do 2002. Bez powodzenia ubiegał się o reelekcję w pierwszych wyborach bezpośrednich wójtów, burmistrzów i prezydentów miast, przegrywając z Mirosławem Milewskim. Został oskarżony o rzekomą próbę sfałszowania wyników II tury wyborów w mieście – po kilku latach sąd rejonowy uniewinnił go od popełnienia zarzucanych mu czynów.
Po odejściu z urzędu powrócił do wykonywania zawodu przedsiębiorcy, m.in. jako prezes zarządu „Orlen Asfalt” (2003–2005), następnie jako doradca handlowy spółki „Trident” działającej w branży samochodowej i nieruchomościowej. Zasiadł w radach nadzorczych kilku spółek (m.in. „Media Planet”, „Atlantis” i „Holiday Planet”). Stał na czele organizacji miejskiej SLD w Płocku. W wyborach w 2010 ponownie bez powodzenia ubiegał się o urząd prezydenta, uzyskując jednocześnie mandat radnego rady miejskiej, który utrzymał również w 2014. W 2018 nie uzyskał reelekcji. W lipcu 2019 odszedł z SLD.
W 2002 odznaczony Złotym Krzyżem Zasługi.

</doc>
<doc id="1890231" url="https://pl.wikipedia.org/wiki?curid=1890231" title="Fahren">
Fahren

Fahren – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890233" url="https://pl.wikipedia.org/wiki?curid=1890233" title="Davide Valsecchi">
Davide Valsecchi

Davide Valsecchi (ur. 24 stycznia 1987 w Eupilio) – włoski kierowca wyścigowy. W sezonie 2011 reprezentował zespół Team AirAsia w serii GP2 oraz był testerem w Formule 1 w Team Lotus.
Kariera.
Formuła Renault i Formuła 3.
Włoch pierwsze kroki w wyścigach samochodowych stawiał w Formule Renault (europejska i włoska seria) oraz we Włoskiej Formule 3, w roku 2003. Udział w nich kontynuował do sezonu 2005, jednakże w ciągu trzech lat startów nie osiągnął większych sukcesów (w ostatnim podejściu został sklasyfikowany na 7. pozycji zarówno we włoskiej Formule Renault, jak również F3).
W roku 2005 zadebiutował w Międzynarodowej Formule Master oraz w Niemieckiej Formule 3 (były to pojedyncze starty). W pierwszej z nich dorobek punktowy pozwolił mu na zajęcie 14. miejsca w końcowej klasyfikacji, natomiast w niemieckiej F3 nie zdobył punktów.
World Series by Renault.
W latach 2006–2007 ścigał się w Formule Renault 3.5 (w barwach hiszpańskiego Epsilon Euskadi), zajmując odpowiednio 10. i 16. pozycję w końcowej klasyfikacji (największym sukcesem Davide było zwycięstwo podczas drugiego wyścigu na torze Nürburgring). Poza tym wziął udział w trzech długodystansowych wyścigach cyklu Le Mans Series (uzyskane punkty sklasyfikowały go na 15. miejscu).
Seria GP2.
Za sprawą włoskiej stajni Durango, Valsecchi zadebiutował w bezpośrednim przedsionku Formuły 1 – serii GP2 – zarówno w azjatyckiej, jak i w europejskiej edycji. W zimowym cyklu sześciokrotnie dojechał na punktowanej pozycji, w efekcie zajmując 8. miejsce w generalnej klasyfikacji. W głównym z kolei po pierwsze punkty sięgnął w drugim wyścigu pierwszej rundy, na torze w Hiszpanii (zajął wówczas piątą lokatę). Podczas pierwszego wyścigu drugiej rundy, na tureckim torze w Stambule, Davide uległ poważnemu wypadkowi, który wykluczył go z dwóch wyścigowych weekendów (zastąpili go odpowiednio jego rodak Marcello Puglisi oraz Brytyjczyk Ben Hanley). Do bolidu powrócił na piątą eliminację sezonu, która odbyła się na niemieckim obiekcie Hockenheimring. I tu na punktowanej pozycji dojechał w drugim wyścigu, tym razem zajmując szóste miejsce. W ostatnich trzech wyścigach cyklu Valsecchi powrócił do zdobywania punktów, kończąc zmagania zwycięstwem na włoski torze Monza. Zdobyte punkty pozwoliły Włochowi na zajęcie 15. lokaty w końcowej klasyfikacji.
W drugim roku współpracy z narodowym zespołem w Azjatyckiej GP2, Davide zaprezentował się jeszcze lepiej. Stanął wówczas czterokrotnie na podium, z czego raz na najwyższym stopniu (drugi wyścig na torze w Szanghaju). Dzięki temu w ogólnej punktacji zajął bardzo wysokie 4. miejsce. Przeciętnie spisał się za to w głównym cyklu, głównie z powodu słabszej formy zespołu. Tylko dwukrotnie zajął punktowaną pozycję (w tym trzecie miejsce podczas wyścigu w Turcji). Po rundzie na Węgrzech dostał szansę startów w czołowej hiszpańskiej stajni Barwa Addax, gdzie zastąpił odchodzącego do F1 Francuza, Romaina Grosjeana. Problemy z aklimatyzacją odcisnęły jednak wyraźnie piętno na wynikach. W ciągu ośmiu wyścigów Włoch tylko raz ukończył wyścig na premiowanej punktami pozycji (siódme miejsce podczas pierwszego wyścigu na debiutującym torze Portimao). Ostatecznie został sklasyfikowany na 17. lokacie w klasyfikacji generalnej.
W trzecim podejściu w zimowej edycji GP2, Włoch będąc związanym z brytyjską stajnią iSport International, potwierdził znakomitą formę na azjatyckich torach, pewnie sięgając po tytuł mistrzowski. W ciągu ośmiu wyścigów Valsecchi aż sześciokrotnie stanął na podium, z czego trzy razy na najwyższym stopniu. Znakomita postawa pozwoliła mu na kontynuowanie współpracy z zespołem, również w głównym cyklu. Sezon ten okazał się również lepszy od pozostałych, z tym, że Valsecchi był daleki od walki o najwyższe cele. Kolejną goryczą porażki było również przegranie wewnętrznej rywalizacji z mniej doświadczonym zespołowym partnerem, Brytyjczykiem Oliverem Turveyem, z którym Włoch zdecydowanie wygrał w azjatyckiej GP2. W ciągu sezonu ośmiokrotnie sięgnął po punkty, z czego trzy razy stanął na podium (w tym jedno zwycięstwo, w kończącym zmagania drugim wyścigu w Abu Zabi). Poza tym Davide raz zdobył pole position, na nieszczęśliwym dla siebie przed dwoma laty, tureckim obiekcie Istanbul Park. Dorobek punktowy pozwolił Valsecchiemu zająć na koniec sezonu 8. lokatę.
W sezonie 2011 Włoch podpisał kontrakt z malezyjską stajnią Team AirAsia. W azjatyckim serialu Valsecchi trzykrotnie dojechał do mety na punktowanym miejscu (po kontroli bolidu, został jednak zdyskwalifikowany ze sobotniego wyścigu na włoskiej Imoli). Za trzecią i czwartą pozycję na Yas Marinie, Davide uzyskał taką liczbę punktów, która zapewniła mu 7. miejsce w końcowej klasyfikacji. W głównym cyklu, po nieudanym starcie w Turcji, Valsecchi zaprezentował się z bardzo dobrej strony w trzech kolejnych eliminacjach, na torach w Hiszpanii i Monako. We wszystkich sześciu wyścigach dojechał w czołowej piątce, stając przy tym dwukrotnie na podium. W sobotniej rywalizacji w Monte Carlo, Davide po raz pierwszy w karierze zwyciężył w głównym wyścigu (po starcie z drugiego miejsca, wykręcił również najlepszy czas okrążenia). W pozostałej części sezonu postawa Włocha odbiegała jednak od oczekiwanej i ostatecznie sezon zakończył ponownie na 8. pozycji.
Po wielu perturbacji odnośnie do dalszych startów, Włoch ostatecznie podjął decyzję o kontynuowaniu przygody w serii. Valsecchi zasilił skład francuskiej ekipy DAMS, w której mistrzostwo zdobył Romain Grosjean. Ogromne doświadczenie w połączeniu z dobrą współpracą z zespołem wreszcie zostało przekute na dobre wyniki w całym sezonie. Po połączeniu europejskiego i azjatyckiego cyklu, pierwsze trzy rundy odbywały się na wschodzie. Włoch popisał się znakomitą formą, tylko raz nie punktując, kiedy to został wyeliminowany przez Szweda Marcusa Ericssona. Valsecchi, który we wszystkich wyścigach dojeżdżał na podium, jako pierwszy w historii tej serii kierowca triumfował trzykrotnie z rzędu, za każdym razem na torze Sakhir, na której odbywały się łącznie cztery wyścigi. Mając ogromną przewagę w klasyfikacji generalnej, do Hiszpanii jechał z ogromną przewagą punktową nad Luizem Razią. W europejskiej części sezonu prezentował równą, aczkolwiek nie powalającą formę, będąc pięciokrotnie na podium. Nieudana eliminacja na torze w Walencji sprawiła, iż jego największy rywal Razia objął prowadzenie w mistrzostwach. Ostatecznie to jednak Davide zachował zimną krew i po zwycięstwie na torze Monza, uzyskał 25 punktów przewagi nad Brazylijczykiem, który z kolei wyjechał z Włoch z zerowym dorobkiem punktowym. Ostatecznie Valsecchi tytuł przypieczętował czwartym miejscem w pierwszy starcie, na torze w Singapurze.
Formuła 1.
17 listopada 2010 roku, na torze Yas Marina w Abu Zabi, Valsecchi brał udział w testach „dla młodych kierowców”, w hiszpańskim zespole HRT. W sezonie 2011 Davide został kierowcą testowym i rezerwowym malezyjskiej ekipy Team Lotus. Włoch wziął udział w piątkowym treningu przed GP Malezji, w zastępstwie Fina Heikki Kovalainena.

</doc>
<doc id="1890234" url="https://pl.wikipedia.org/wiki?curid=1890234" title="Here Comes the Indian">
Here Comes the Indian

Here Comes the Indian – czwarty album studyjny baltimorskiej grupy Animal Collective, wydany 17 czerwca 2003. Według członków zespołu, album ten został stworzony w czasie, gdy relacje między nimi były napięte i skomplikowane, zatem nazwali go albumem przy którym "dawali czadu". Jest to także pierwszy album, który nosi nazwę zespołu. Przed "Indian" albumy sygnowane były jedynie nazwiskami tych, którzy brali udział w ich powstaniu.
Here Comes the Indian to pierwszy album, w którym wszyscy czterej członkowie grupy grają razem, choć w ich poprzednim albumie, "Campfire Songs", Geologist był obecny przy nagrywaniu.
Nagrywanie.
Album został nagrany na żywo w ciągu trzech dni. Avey Tare, który jako jedyny grał na gitarze, grał na niej z efektem opóźnienia aby stworzyć zdwojony, pełniejszy dźwięk. Grupa się też na silne przetworzenie dźwięku poprzez różne efekty, używając syntezatora Roland SH-2 oraz vocodera. Avey i Panda Bear nagrali wokal w domu Aveya na Mini Disc a następnie dodali go do utworów wraz z fortepianowymi pętlami stworzonymi przez Aveya. Obróbka albumu trwała trzy do czterech dni.
W okresie ostatnich przygotowań do sesji nagrywania członkowie zespołu doświadczali trudnego czasu. Po wszystkich kłopotach na trasie i wśród grupy, Brian Weitz (Geologist) zdecydował opuścić zespół na rok aby wstąpić do szkoły w Arizonie. Według niego nagrywanie albumy było "absolutnym jądrem ciemności. (...) Właśnie dlatego album brzmi tak gorączkowo i chaotycznie. To było staranie się by wpakować całą tę dziwną energię na jedno nagranie" .
"Ark".
Jest to wczesny miks albumu, który można znaleźć w Internecie (chociaż nie jest komercyjnie dostępny). Większość linii wokalnych nie została jeszcze dodana, gitara jest bardziej słyszalna a nazwy i porządek utworów są odmienne niż w ogólnodostępnej wersji. Także przejścia między utworami są inne .

</doc>
<doc id="1890236" url="https://pl.wikipedia.org/wiki?curid=1890236" title="Trude Dybendahl">
Trude Dybendahl

Trude Dybendahl-Hartz z d. Dybendahl (ur. 8 stycznia 1966 r. w Oslo) – norweska biegaczka narciarska, trzykrotna medalistka olimpijska i sześciokrotna medalistka mistrzostw świata.
Kariera.
Igrzyska olimpijskie w Calgary w 1988 r. były jej olimpijskim debiutem. Wraz z Marit Wold, Anne Jahren i Marianne Dahlmo wywalczyła tam srebrny medal w sztafecie 4x5 km. Na igrzyskach olimpijskich w Albertville w swoim najlepszym starcie indywidualnym, na 15 km techniką klasyczną, zajęła 8. miejsce. Na tych samych igrzyskach Norweżki z Dybendahl w składzie obroniły tytuł wicemistrzyń olimpijskich w sztafecie. Na igrzyskach olimpijskich w Lillehammer wspólnie z Inger Helene Nybråten, Elin Nilsen i Anitą Moen zdobyła srebrny medal w sztafecie. Dla Dybendahl był to już trzeci z rzędu srebrny medal w tej konkurencji. Na tych samych igrzyskach osiągnęła także swój najlepszy indywidualny wynik olimpijski w historii zajmując czwarte miejsce w biegu na 30 km techniką klasyczną. Startowała także na igrzyskach olimpijskich w Nagano, ale bez sukcesów. Jej najlepszym wynikiem było tam 6. miejsce w biegu na 15 km stylem klasycznym.
W 1989 r. zadebiutowała na mistrzostwach świata biorąc udział w mistrzostwach w Lahti, gdzie dwukrotnie zajęła 12. miejsce: w biegach na 10 i 15 km techniką klasyczną. Mistrzostwa świata w Val di Fiemme były najlepszymi w jej karierze, zdobyła tam bowiem trzy medale, po jednym z każdego koloru. Złoto wywalczyła w biegu na 5 km techniką klasyczną, a srebro na dystansie 15 km stylem klasycznym, gdzie uległa jedynie reprezentantce ZSRR Jelenie Välbe. Zdobyła także brązowy medal w sztafecie razem z Solveig Pedersen, Inger Helene Nybråten i Elin Nilsen. Kolejne dwa brązowe medale zdobyła podczas mistrzostw świata w Falun w 1993 r. Pierwsze zajęła trzecie miejsce w biegu na 5 km stylem klasycznym, a następnie wspólnie z koleżankami zajęła trzecie miejsce w sztafecie. Z mistrzostw świata w Thunder Bay wróciła bez medalu. W swoich najlepszym starcie, na 15 km stylem klasycznym zajęła 9. miejsce. Mistrzostwa świata w Trondheim były ostatnimi w jej karierze. Razem z Marit Mikkelsplass, Inger Helene Nybråten i Elin Nilsen zdobyła srebrny medal w sztafecie. Indywidualnie jej najlepszym wynikiem było 9. miejsce w biegu na 5 km techniką klasyczną.
W 1985 roku wystąpiła na mistrzostwach świata juniorów w Täsch, gdzie była czwarta w sztafecie i dziesiąta w biegu na 10 km techniką klasyczną. Na rozgrywanych rok później mistrzostwach świata juniorów w Lake Placid zdobyła złoty medal w sztafecie, a bieg na 5 km ukończyła na siódmej pozycji.
Najlepsze wyniki w Pucharze Świata osiągnęła w sezonie 1989/1990, kiedy to zajęła 3. miejsce w klasyfikacji generalnej. Łącznie 18 razy stawała na podium, w tym 7 razy zwyciężała.
Jej mężem jest Ebbe Hartz – były duński biegacz narciarski.

</doc>
<doc id="1890237" url="https://pl.wikipedia.org/wiki?curid=1890237" title="Fiefbergen">
Fiefbergen

Fiefbergen – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890238" url="https://pl.wikipedia.org/wiki?curid=1890238" title="WWE Hall of Fame">
WWE Hall of Fame

WWE Hall of Fame – galeria sławy dla osobistości związanych z profesjonalnym wrestlingiem prowadzona przez federację WWE. Jej utworzenie zostało ogłoszone 22 marca 1993 roku w programie "Monday Night Raw". Tego dnia został wprowadzony do niej pierwszy członek, André the Giant, który zmarł dwa miesiące wcześniej. W 1994 i 1995 roku ceremonie odbywały się kilka godzin przed coroczną galą pay-per-view "King of the Ring". W 1996 uroczystość zbiegła się z listopadową galą "Survivor Series" i po raz pierwszy odbyła się na oczach publiczności oraz personelu federacji. Kolejna ceremonia odbyła się dopiero osiem lat później, przez ten czas nie dołączano do galerii kolejnych osób.
W 2004 roku WWE przywróciło ceremonie "Hall of Fame", które od tej pory były organizowane dwa dni przed galami "WrestleMania". Pierwsza edycja w XXI wieku odbyła się przed "WrestleManią XX". Tak jak poprzednich, także ceremonii z 2004 roku nie wyemitowano w telewizji, ale nagranie z zostało wydane na DVD 1 czerwca 2004. Uroczystość z 2005 roku transmitowano na kanale Spike TV, a od 2006 są one emitowane na USA Network. Od 2005 każde nagranie z ceremonii jest dołączane do DVD z "WrestleManią". Od 2014 uroczystości są emitowane na żywo za pośrednictwem serwisu subskrypcyjnego WWE Network, na którym dodatkowo w 2015 roku WWE udostępniło nagrania z wszystkich poprzednich edycji.
Pomimo że nigdy nie powstał budynek odzwierciedlający fizycznie galerię sławy, WWE miało w planach zbudowanie takiego obiektu. W 2008, Shane McMahon, ówczesny wiceprezes wykonawczy od spraw medialnych WWE, oświadczył, że firma od lat gromadzi pamiątki po wrestlerach, które są opisywane i dzielone na kategorie w razie gdyby taki budynek miał powstać.
Osoby wprowadzone do Hall of Fame.
Celebryci.
Sekcja celebrytów "WWE Hall of Fame" jest poświęcona znanym osobistościom, których występy w WWE były szczególnie pamiętne lub którzy mieli wieloletnie powiązania z federacją.
Warrior Award.
W 2015 roku WWE ustanowiło nagrodę Warrior Award, przedstawiając ją jako wyróżnienie dla osób, które "odznaczyły się szczególną siłą i wytrwałością i które żyły z odwagą oraz pokorą, odzwierciedlającą nieposkromionego ducha The Ultimate Warriora". Nagroda jest wręczana corocznie przez Danę Warrior, wdowę po Warriorze.
Choć WWE promuje laureatów Warrior Award jako osoby wprowadzone do "Hall of Fame", te osoby nie mają swojego profilu w sekcji "Hall of Fame" na stronie WWE.com, a ich wizerunki nie widnieją w internetowej galerii wszystkich wprowadzonych.
W kwietniu 2014 roku The Ultimate Warriora został wprowadzony do Hall of Fame niedługo przed swoją śmiercią. Na ceremonii dołączenia zaproponował utworzenie specjalnej kategorii o nazwie "Jimmy Miranda Award", przeznaczonej dla personelu WWE pracującego za kulisami. Zmarły w 2002 roku Miranda był pracownikiem działu towarowego WWE przez ponad 20 lat. Po śmierci Warriora WWE ustanowiło nagrodę o nazwie "The Warrior Award", nazwaną rzekomo na cześć jej pomysłodawcy, jednak zmieniając jej koncepcję. W filmach promujących nowo utworzoną kategorię zostały wykorzystane wypowiedzi Warriora, jednak tak zmontowane, aby wynikało z nich, że były wrestler proponuje nagrodę dla osób, które pomagają i inspirują innych. Takie postępowanie krytykował między innymi były konferansjer WWE Justin Roberts. WWE oświadczyło w odpowiedzi, że nagroda spełnia oczekiwania jej pomysłodawcy, gdyż jest przyznawana corocznie cichym bohaterom zarówno wśród pracowników organizacji, jak i wśród fanów. W oświadczeniu WWE napisało też: "To obraza aby sugerować, że organizacja WWE i jej kierownictwo mają inne, niż altruistyczne intencje wyróżniając Connora i jego dziedzictwo nagrodą The Warrior Award". Connor Michalek był pierwszym laureatem tej nagrody.
Skrzydło „Legacy”.
W 2016, WWE wprowadziło kategorię o nazwie "Legacy" (pl. Dziedzictwo). Jest ona przeznaczona dla zawodników z wczesnego okresu wrestlingu, przede wszystkim z wczesnego XX wieku. Tylko Hisashi Shinma i Joseph Cohen nie zostali wprowadzeni pośmiertnie.
Odbiór i krytyka.
W 2012 roku charlestońska gazeta regionalna "The Post and Courier" odnotowała wiele krytycznych uwag związanych z kontrowersyjnym doborem osób do "WWE Hall of Fame" i pominięciem ważnych nazwisk we wrestlingu. Bob Backlund wielokrotnie odmawiał dołączenia do galerii sław, a The Ultimate Warrior odmówił w 2010 roku. Obaj ostatecznie zostali przyłączeni kolejno w 2013 i 2014 roku. Z szeroką krytyką spotkała się długa nieobecność w galerii sław Randy’ego Savage’a. Zdaniem wrestlera Chrisa Jericho Hall of Fame odzyskało wiarygodność wprowadzając Savage’a pośmiertnie w 2015 roku. "Slam Wrestling" skrytykował fakt, że w galerii znalazł się Koko B. Ware, który rzadko występował w ważniejszych walkach, a zmarły w 2017 roku były mistrz WWWF World Heavyweight, Ivan Koloff, nadal nie został wprowadzony. Wrestler Sabu krytykując "Hall of Fame" powiedział "Robię to tylko dlatego, że potrzebuję pieniędzy. Nie uważam tego za prawdziwą halę sławy".
Bruno Sammartino, który posiadał pas WWWF World Heavyweight Championship najdłużej w historii był dawniej krytyczny wobec "Hall of Fame". Wyrażał dezaprobatę wobec przyłączenia celebrytów takich jak Pete Rose i William Perry i zarzucał galerii bezcelowość, szczególnie ze względu na brak budynku odzwierciedlającego ją fizycznie. Wielokrotnie odmawiał dołączenia do "Hall of Fame". Zgodził się dopiero w 2013 roku. Paul „Triple H” Levesque powiedział, że dla Sammartino przyłączenie było ważne, gdyż traktował je jak „legitymizację” galerii. Podobną opinię wyraziło ESPN. Były mistrz po tym jak został przyłączony potwierdził, że uznaje WWE Hall of Fame za „zalegimityzowaną”.
Przyłączony w 2004 roku Superstar Billy Graham publicznie krytykował WE Hall of Fame i żądał usunięcia go z galerii z powodu przyłączenia Abdullaha the Butchera w 2011 roku. Graham powiedział: "To bezwstydna organizacja, skoro wprowadza krwiożercze zwierzę takie jak Abdullah the Butcher do swojej bezwartościowej i żenującej Hall of Fame i nie chcę żeby imię Superstara Billy’ego Grahama było tego częścią".
W 2015 roku dołączający Kevin Nash powiedział, że we wrestlingu dwie rzeczy są prawdziwe: wygrana swojego pierwszego mistrzostwa i dołączenie do "Hall of Fame". Zapewnił też, że tę opinię podziela jego kolega Ric Flair.
W 2013 roku dołączający Donald Trump powiedział, że ten zaszczyt znaczy dla niego więcej, niż najwyższe słupki oglądalności w telewizji, bycie autorem bestselleru i otrzymanie swojego miejsca na Hollywood Walk of Fame.
W 2016 roku Dave Scherer z "PWInsider" wyraził obawę, że WWE nie da rady utrzymać modelu "Hall of Fame" zapoczątkowanego w 2004 roku z powodu zbyt szybkiego dołączania osób o legendarnym statusie. Napisał też, że federacja musi stworzyć więcej nowych gwiazd jeśli chce mieć pewność, że da radę zapełnić areny w czasie kolejnych ceremonii.

</doc>
<doc id="1890239" url="https://pl.wikipedia.org/wiki?curid=1890239" title="Alvarezsauroidea">
Alvarezsauroidea



</doc>
<doc id="1890241" url="https://pl.wikipedia.org/wiki?curid=1890241" title="Stanisław Jakubowski (samorządowiec)">
Stanisław Jakubowski (samorządowiec)

Stanisław Jan Jakubowski (ur. 12 maja 1949 w miejscowości Tokary-Rąbież w powiecie płockim) – polski samorządowiec, wiceprezydent (1995–1998) i prezydent Płocka (1998–2001).
Życiorys.
Z wykształcenia jest magistrem administracji, ukończył studia na Uniwersytecie Warszawskim. Należał do SdRP. W latach 1995–1998 sprawował funkcję wiceprezydenta Płocka. W 1997 bez powodzenia ubiegał się o mandat parlamentarzysty z ramienia SLD. W wyborach samorządowych w 1998 został wybrany na radnego sejmiku mazowieckiego (pełnił go do 2000). W latach 1998–2001 sprawował urząd prezydenta Płocka. Później przez kilka lat zajmował stanowisko prezesa zarządu przedsiębiorstwa PERN. W 2015 wystartował do Sejmu z ramienia Zjednoczonej Lewicy w okręgu płockim.

</doc>
<doc id="1890242" url="https://pl.wikipedia.org/wiki?curid=1890242" title="Höhndorf">
Höhndorf

Höhndorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei. W skład gminy wchodzi też Gödersdorf.

</doc>
<doc id="1890243" url="https://pl.wikipedia.org/wiki?curid=1890243" title="Dom Rycerstwa i Szlachty w Sztokholmie">
Dom Rycerstwa i Szlachty w Sztokholmie



</doc>
<doc id="1890244" url="https://pl.wikipedia.org/wiki?curid=1890244" title="Hoehndorf">
Hoehndorf



</doc>
<doc id="1890245" url="https://pl.wikipedia.org/wiki?curid=1890245" title="Marian Rodzeń">
Marian Rodzeń

Marian Wiesław Rodzeń (ur. 8 stycznia 1946 w Siedliszczu) – polski działacz państwowy, prezydent Płocka (1986–1990), wicewojewoda płocki (1994–1997). 
Życiorys.
Z wykształcenia jest ekonomistą, przez wiele lat był żołnierzem zawodowym (m.in. zastępcą szefa Wojewódzkiego Sztabu Wojskowego w Płocku). Od 1980 mieszka na stałe w Płocku. W latach 1986–1990 sprawował funkcję prezydenta Płocka, następnie z ramienia Sojuszu Lewicy Demokratycznej wicewojewody płockiego (1994–1997). Pełnił obowiązki wiceprezesa Zarządu Okręgowego Ligi Obrony Kraju. W 1998 uzyskał mandat radnego sejmiku województwa mazowieckiego (także z ramienia SLD). W 2002 z listy SLD-UP bez powodzenia ubiegał się o reelekcję. Od maja 2000 do października 2005 pełnił obowiązki prezesa płockiej delegatury NFZ.

</doc>
<doc id="1890248" url="https://pl.wikipedia.org/wiki?curid=1890248" title="Janusz Wieczorek">
Janusz Wieczorek

Janusz Stanisław Wieczorek (ur. 15 października 1910, zm. 30 listopada 1981) – polski działacz państwowy, prawnik, społecznik, szef Urzędu Rady Ministrów w latach 1956–1980.
Życiorys.
Dzieciństwo i młodość.
Urodził się 15 października 1910 roku. Syn Józefa i Janiny (z domu Mniewska). Uczęszczał do Liceum im. Bolesława Chrobrego w Piotrkowie Trybunalskim. Od 1926 roku brał udział w pracach Organizacji Młodzieży Towarzystwa Uniwersytetu Robotniczego (OM TUR) w sekcjach krajoznawczych, oświatowych i sportowych. W 1936 roku ukończył studia na Wydziale Prawa Uniwersytetu Warszawskiego. Podczas studiów ukończył także dwuletnie Wyższe Kursy Buchalterii i Księgowości. W latach 1933 – 1934 odbył służbę wojskową w Dywizyjnym Kursie Podchorążych w Częstochowie. W okresie od 6 sierpnia 1935 do 15 września 1935 odbył ćwiczenia wojskowe. 1 stycznia 1936 roku został mianowany podporucznikiem rezerwy. 12 lipca 1939 roku otrzymał przydział mobilizacyjny do Ośrodka Wyszkolenia Rezerw Piechoty w miejscowości Różan nad Narwią. W ostatnich dniach sierpnia 1939 r. w różańskich koszarach sformowano z nadwyżek mobilizacyjnych batalion piechoty liczący około 1000 żołnierzy-rezerwistów, pochodzących w większości z województwa warszawskiego. J. Wieczorek został mianowany adiutantem dowódcy batalionu „Różan” – porucznika służby stałej Lucjana Kudły.
W trakcie studiów, w latach 1934 – 1936, pracował w firmach prywatnych jako buchalter i księgowy. Od 1936 roku – do czasu powołania do wojska w 1939 roku – piastował stanowisko naczelnika Wydziału Prawnego w Ministerstwie Pracy i Opieki Społecznej.
Kampania wrześniowa i lata okupacji.
We wrześniu 1939 roku został powołany do wojska w stopniu podporucznika rezerwy i uczestniczył w kampanii wrześniowej. Następnie do 1945 roku przebywał w niemieckiej niewoli.
2 września 1939 z batalionem „Różan” wymaszerował na stację kolejową Pasieki, skąd 4 września dotarł do Białej Podlaskiej a następnie przemaszerował do wsi Sidorki. 11 września batalion otrzymał rozkaz wymarszu do Brześcia w celu wzmocnienia załogi tamtejszej twierdzy. Rankiem 13 września wraz z batalionem dotarł na przedmieście Brześcia. Dowódca twierdzy nie przyjął jednak żołnierzy ze względu na brak uzbrojenia przeciwpancernego i rozkazał maszerować w kierunku Kobrynia. W trakcie marszu uczestniczył po raz pierwszy w walce pod Tryszynem, a następnie pod Serokomlą. 20 września dowódca batalionu otrzymał rozkaz wcielający batalion „Różan” do grupy wojsk tworzonej przez generała dywizji Franciszka Kleeberga.
Brał udział w bitwie pod Kockiem stoczonej 5 października 1939 pod dowództwem generała Kleeberga. Był kawalerzystą, dowódcą 8 kompanii III batalionu SGO „Polesie".
Po wojnie był inicjatorem sprowadzenia prochów generała Kleeberga do Polski i złożenia ich wśród żołnierzy poległych w ostatniej bitwie kampanii wrześniowej na cmentarzu wojennym w Kocku (5 października 1969 roku - w trzydziestą rocznicę walk). Przewodniczył zorganizowanej z tej okazji manifestacji antywojennej.
W Biuletynie Okolicznościowym wydanym w 2015 roku z okazji 76 rocznicy ostatniej bitwy wojny obronnej stoczonej pod Kockiem, Adamowem, Serokomlą i Wolą Gułowską (1-5 X 1939) mjr Bogdan Walas, żołnierz AK z V Okręgu Lublin, wspominając uroczystości z 1969 pisze m.in.: 
5 października 1980 roku J. Wieczorek dokonał odsłonięcia pomnika generała Franciszka Kleeberga dłuta Kazimierza Danielewicza. Inicjatywa sprowadzenia prochów generała Kleeberga została doceniona przez ocalałych żołnierzy ostatniej bitwy kampanii wrześniowej.
Włodzimierz Wójcikowski w publikacji „Śladami ostatniej bitwy gen. Kleeberga”, przytacza następujący fakt:
Jako żołnierz Samodzielnej Grupy Operacyjnej „Polesie”, 5 października 1939 roku został wzięty do niewoli – najpierw do obozów w Radomiu, Kielcach i Arnswalde. Pod koniec października 1939 roku trafił do oflagu VII A w Murnau w Bawarii (blok F9). Tam był więziony do końca okupacji (numer jeniecki: 2317). Był uczestnikiem obozowego ruchu oporu, brał udział wspólnie z innymi 9 więźniami, w drążeniu podkopu o długości 40 m. Na rozkaz generała dywizji Tadeusza Kutrzeby, wskutek decyzji najstarszego więźnia oflagu generała dywizji Juliusza Rómmla, ze względu na bezpieczeństwo innych więźniów ta droga ucieczki nie została wykorzystana.
W oparciu o wydarzenia z oflagu VII A Murnau dotyczące wykonanego podkopu został nakręcony w 1987 roku film pt. „Wielki Wóz” w reżyserii Marka Wortmana.
Za wykonanie rozkazu i obywatelską postawę, w maju 1945 wszyscy żołnierze pracujący przy budowie podkopu otrzymali od generała Tadeusza Kutrzeby podziękowanie.
W obozie organizował kursy prawnicze. Był współorganizatorem i wykładowcą tajnego nauczania w zakresie uniwersyteckich studiów prawniczych. Tłumaczył na język polski podręczniki prawa z łaciny, rosyjskiego i niemieckiego.
W obozach jenieckich, głównie w Murnau, był uczestnikiem ruchu oporu, współorganizatorem tajnego komitetu pomocy internowanym w obozach koncentracyjnych
W uznaniu zasług związanych z udziałem w kampanii wrześniowej oraz w ruchu oporu w obozie jenieckim w Murnau – został po wojnie awansowany do stopnia majora rezerwy.
Okres powojenny.
Po oswobodzeniu z niewoli niemieckiej starał się jak najszybciej dotrzeć do Polski. Żołnierski mundur, plecak, a w nim kilka książek, zapisane drobnym pismem bruliony, listy od rodziny i od narzeczonej, wojskowe sztućce – to cały jego dobytek, z jakim miał rozpocząć nowe życie. Najpierw skierował się do rodzinnej Warszawy, gdzie natychmiast włączył się do odbudowy stolicy ze zniszczeń oraz do tworzenia powojennej administracji państwowej.
Po wojnie zajmował różne stanowiska państwowe i funkcje społeczne. W latach 1945 - 1948 pracował jako kierownik w Ministerstwie Pracy i Opieki Społecznej. Następnie został mianowany zastępcą naczelnika, a później dyrektorem Biura Organizacyjnego w Prezydium Rady Ministrów (1948 – 1950). W 1950 roku został powołany na stanowisko wiceprezesa Państwowej Komisji Etatów przy Prezesie Rady Ministrów. 3 sierpnia 1956 roku objął stanowisko szefa Urzędu Rady Ministrów, które sprawował nieprzerwanie do przejścia na emeryturę 12 listopada 1980 roku. Ocena jego pracy przez prof. Wincentego Kawalca:
Jednocześnie sprawował społecznie funkcję przewodniczącego Rady Ochrony Pamięci Walk i Męczeństwa (1960 – 1981). Rada pod jego przewodnictwem upamiętniła tysiące miejsc pamięci, wydawała publikacje, książki, foldery, mapy, przewodniki, pamiętniki – poświęcone szczególnie II wojnie światowej, w tym m.in.: „Przewodnik po upamiętnionych miejscach walk i męczeństwa lata wojny 1939 - 1945”, „Dla Ciebie Ojczyzno”, "Przez Lata Walki", "Walka.Śmierć.Pamięć", "Treblinka".
Dwudziestą trzecią rocznicę działalności Rady – Lesław M. Bartelski – poeta, publicysta, żołnierz AK podsumował następująco:
Członek Prezydium Polskiego Komitetu Solidarności z Ludem Hiszpanii (PKSzLH), powstałego w 1962 roku z inicjatywy obecnych na Międzynarodowej Konferencji Pomocy dla Narodu Hiszpańskiego w Rzymie - Eugeniusza Szyra i Józefa Ozgi-Michalskiego, którego celem było organizowanie akcji solidarności i pomocy materialnej dla hiszpańskiej opozycji.
Był także inicjatorem budowy Pomnika Szpitala Centrum Zdrowia Dziecka i przewodniczącym Społecznego Komitetu Budowy CZD (1968-1981). Wiceprzewodniczący Polskiego Komitetu Obchodów Międzynarodowego Roku Dziecka (1979). Jego działalność na tym polu charakteryzuje wypowiedź Lesława M. Bartelskiego:
Był ponadto wiceprzewodniczącym Społecznego Komitetu Odbudowy Zamku Królewskiego w Warszawie (1971 - 1981). Od maja 1972 był członkiem Prezydium Zarządu Głównego ZBoWiD, był także członkiem Rady Naczelnej tej organizacji. Honorowy Przewodniczący Klubu Oficerów Rezerwy przy Urzędzie Rady Ministrów (1978 - 1981). W ramach dokumentowania historii Polski i upamiętniania martyrologii poległych w II wojnie światowej – zapisał się jako inicjator wielu publikacji książkowych, m.in.: dwutomowego dzieła „Miasta polskie w tysiącleciu", „Wojna i dziecko".
Był orędownikiem sprowadzenia do Polski prochów generała broni Władysława Sikorskiego. Dzięki jego pomocy w 1972 roku sprowadzono do kraju i pochowano na cmentarzu w Zakopanem ciało żony Naczelnego Wodza - Heleny Sikorskiej, zmarłej w Wielkiej Brytanii. Ostatnią wolą Heleny Sikorskiej: „było, by pochowano ją w grobowcu razem z rodzicami - Julianem i Olgą Zubczewskimi. Wolę zmarłej spełnił jej szwagier - pułkownik Marceli Kycia, zamieszkały w Londynie, który dzięki przychylności władz Polski oraz pomocy Ministra [Janusza] Wieczorka [szefa Urzędu Rady Ministrów] mógł przyjechać do kraju z prochami Heleny Sikorskiej i tu pochować ją na cmentarzu".
Autor wielu publikacji z zakresu prawa administracyjnego i reform administracyjnych w Polsce. Interesował się historią prawa, w szczególności systemem prawa w Polsce. Z jego inicjatywy opracowany został skorowidz przepisów prawnych 1918 - 1974. Jako Szef Urzędu Rady Ministrów przyczynił się do powstania w drugiej połowie lat sześćdziesiątych pracowni mikrofilmowej w URM i przekształcenia Składnicy Akt URM w Archiwum Urzędu.
Wszystkie swoje honoraria otrzymane za artykuły, przedmowy oraz z tytułu innych praw autorskich przekazywał na cele społeczne dla potrzebujących wsparcia finansowego dzieci.
Honorowy Obywatel Miasta Oleśnicy. Godność nadana w 1964 roku. Honorowy Obywatel Grybowa. Godność nadana uchwałą Miejskiej Rady Narodowej w uznaniu "szczególnych zasług dla rozwoju 600-letniego, aktywnie rozwijającego się miasta". Honorowy Obywatel Fromborka - Miasta Mikołaja Kopernika. Godność nadana w 1974 roku na wniosek Sztabu Operacji 1001-Frombork. Legitymacja nr 999.
Zasłużony działacz Automobilklubu Warszawskiego.
Od 7 grudnia 1946 roku należał do Polskiej Partii Socjalistycznej, a od Kongresu Zjednoczeniowego PPR i PPS w grudniu 1948 roku - do Polskiej Zjednoczonej Partii Robotniczej.
Janusz Wieczorek zmarł 30 listopada 1981 roku. Pogrzeb, poprzedzony mszą świętą w bazylice Świętego Krzyża na Krakowskim Przedmieściu, odbył się w dniu 6 grudnia 1981 roku. Ówczesne władze starały się wpłynąć na rodzinę, aby odstąpiła od zamiaru zorganizowania pogrzebu katolickiego. Jest pochowany w Alei Zasłużonych na Cmentarzu Wojskowym na Powązkach – kwatera B 32 tuje, 9 grób. W imieniu władz w pogrzebie udział wzięli m.in. zastępca przewodniczącego Rady Państwa Kazimierz Secomski, szef Urzędu Rady Ministrów gen. bryg. Michał Janiszewski oraz minister kultury i sztuki Józef Tejchma, który wygłosił przemówienie w imieniu Rady Ministrów PRL. Nagrobek został ufundowany przez najbliższą rodzinę, która odmówiła jego sfinansowania ze środków państwowych.
Rodzina.
Cała najbliższa rodzina: rodzice (Józef i Janina), brat Jerzy (inżynier rolnictwa, absolwent SGGW) wraz z żoną Wandą i trojgiem dzieci (Grażyną, Jerzym, Januszem), siostra Irena Sarzyńska, jej mąż Ryszard Sarzyński (prawnik) zostali zamordowani 5 sierpnia 1944 roku podczas rzezi na Woli, na terenie fabryki Ursus w czasie powstania warszawskiego.
24 listopada 1945 roku ożenił się z Alicją z domu Ciesiołkiewicz, z którą miał troje dzieci: Ewę Wieczorek – artystę plastyka, Marię (zmarłą w czasie porodu) i Piotra.
Odznaczenia.
Na budynku Centrum Zdrowia Dziecka znajduje się tablica upamiętniająca osobę i dokonania Janusza Wieczorka.

</doc>
<doc id="1890251" url="https://pl.wikipedia.org/wiki?curid=1890251" title="Marianne Dahlmo">
Marianne Dahlmo

Marianne Dahlmo (ur. 5 lub 6 stycznia 1965 w Bodø) – norweska biegaczka narciarska, srebrna medalistka olimpijska i dwukrotna medalistka mistrzostw świata.
Kariera.
Igrzyska olimpijskie w Calgary w 1988 były jedynymi, na których startowała. Wraz z Trude Dybendahl, Marit Wold i Anne Jahren zdobyła tam srebrny medal w sztafecie 4 x 5 kilometrów. W indywidualnych startach zajęła 9. miejsce w biegu na 5 km technika klasyczną oraz 20. miejsce na dystansie 20 km techniką dowolną. Na późniejszych igrzyskach już nie startowała.
W 1987 r. zadebiutowała na mistrzostwach świata biorąc udział w mistrzostwach w Oberstdorfie. Sztafeta norweska w składzie: Marianne Dahlmo, Nina Skeime, Anne Jahren i Anette Bøe zdobyła tam srebrny medal. Jej najlepszym wynikiem indywidualnym było 5. miejsce w biegu na 10 km stylem klasycznym. Dwa lata później, podczas mistrzostw świata w Lahti w 1989 r. zajęła między innymi dwukrotnie 6. miejsce w biegach na 10 i 30 km techniką dowolną. Ponadto wspólnie z Inger Helene Nybråten, Niną Skeime i Anne Jahren zdobyła brązowy medal w sztafecie. Na mistrzostwach świata w Val di Fiemme zajęła 5. miejsce w biegu na 5 km techniką klasyczną. Startowała także na mistrzostwach świata w Falun, ale zajmowała miejsca poza czołową dziesiątką.
Najlepsze wyniki w Pucharze Świata osiągnęła w sezonie 1985/1986, kiedy to zajęła 2. miejsce w klasyfikacji generalnej. Ponadto w sezonie 1986/1987 zajęła trzecie miejsce w klasyfikacji generalnej. Łącznie 12 razy stawała na podium zawodów Pucharu Świata, w tym cztery razy zwyciężała.

</doc>
<doc id="1890256" url="https://pl.wikipedia.org/wiki?curid=1890256" title="Eternici">
Eternici

Eternici (łac. "aeternitas" – "wieczność") – heretycy żyjący w pierwszych wiekach chrześcijaństwa, którzy wierzyli, że świat był i będzie zawsze taki sam, nawet po zmartwychwstaniu ciał w dniu Sądu Ostatecznego.

</doc>
<doc id="1890257" url="https://pl.wikipedia.org/wiki?curid=1890257" title="Janusz Balewski">
Janusz Balewski

Janusz Balewski (ur. 1933 w Leonpolu) – polski dyplomata i działacz partyjny, ambasador w Argentynie (1988–1992). 
Życiorys.
W 1960 ukończył Szkołę Główną Służby Zagranicznej, następnie studiował podyplomowo w Wyższej Szkole Nauk Społecznych przy KC PZPR. W 1961 podjął pracę w Ministerstwie Handlu Zagranicznego, gdzie doszedł do stanowiska podsekretarza stanu (1985–1988). Pracował jako dyplomata w Kostaryce (1966–1970), Panamie (1975–1975) i Meksyku (1975–1979). W 1988 rozpoczął misję jako ambasador nadzwyczajny i pełnomocny w Argentynie. 

</doc>
<doc id="1890258" url="https://pl.wikipedia.org/wiki?curid=1890258" title="Puchar Rosji w piłce nożnej kobiet">
Puchar Rosji w piłce nożnej kobiet

Puchar Rosji w piłce nożnej kobiet (ros. Кубок России по футболу среди женщин, "Kubok Rossiji sriedi żenszczin") rozgrywki piłkarskie kobiet o charakterze pucharu krajowego w Rosji. Rozgrywane są od roku 1992, czyli rok po rozpadzie ZSRR. Wystartowały razem z Wysszą Ligą.
Format.
Format rozgrywek jest ciągle zmieniany. Przeważnie w rozgrywkach uczestniczą kluby Wysszej Ligi. Rozgrywane systemem wiosna - jesień.
Początki.
Pierwszy finał Pucharu Rosji rozegrano w 1992 roku. W tym meczu beniaminek Interros Moskwa pokonał faworyta Spartak Moskwa 4:3 po dogrywce.

</doc>
<doc id="1890259" url="https://pl.wikipedia.org/wiki?curid=1890259" title="Kozłówka (gmina)">
Kozłówka (gmina)

Kozłówka (alt. "Kozłowa", od 1874 "Kamionka") – dawna gmina wiejska istniejąca w XIX wieku w guberni lubelskiej. Siedzibą władz gminy była Kozłówka.
Za Królestwa Polskiego gmina Kozłówka należała do powiatu lubartowskiego w guberni lubelskiej. 13 stycznia 1870 do gminy przyłączono pozbawioną praw miejskich Kamionkę.
Gmina została zniesiona w 1874 roku przez przemianowanie na "gmina Kamionka".

</doc>
<doc id="1890260" url="https://pl.wikipedia.org/wiki?curid=1890260" title="Paris (Maine)">
Paris (Maine)

Paris – miasto w zachodniej części stanu Maine w Stanach Zjednoczonych, ośrodek administracyjny hrabstwa Oxford. Podczas spisu powszechnego w 2000 roku liczyło 4793 mieszkańców, a zaś ludność w roku 2008 szacowana była na 4962 osoby. Przez miasto przechodzą cztery drogi stanowe, oznaczone numerami 26, 117, 118 i 119. 
Najbardziej znaną osobą pochodzącą z Paris był Hannibal Hamlin, wiceprezydent USA u boku prezydenta Abrahama Lincolna.

</doc>
<doc id="1890261" url="https://pl.wikipedia.org/wiki?curid=1890261" title="Gmina Kozłowa">
Gmina Kozłowa



</doc>
<doc id="1890262" url="https://pl.wikipedia.org/wiki?curid=1890262" title="Henryk Sobieski">
Henryk Sobieski

Henryk Sobieski (ur. 15 grudnia 1932 w Mławie, zm. 2 czerwca 2017 w Majdanie) – polski dyplomata i działacz partyjny, ambasador w Wenezueli (1977–1981) i Angoli (1988–1991). 
Życiorys.
Syn Stanisława i Józefy. Ukończył studia na Wydziale Handlu Zagranicznego Szkoły Głównej Planowania i Statystyki, następnie podjął pracę w Ministerstwie Spraw Zagranicznych (był m.in. II sekretarzem ambasady PRL w Meksyku). W 1971 podjął pracę w Wydziale Zagranicznym Komitetu Centralnego PZPR. W 1977 został mianowany ambasadorem w Wenezueli, następnie pracował jako doradca ministra (od 1981). W 1988 złożył listy uwierzytelniające jako ambasador PRL w Angoli i na Wyspach Świętego Tomasza i Książęcej. Od lutego 2005 był wiceprezesem zarządu firmy „Comven”.
Został pochowany na cmentarzu Czerniakowskim.

</doc>
<doc id="1890263" url="https://pl.wikipedia.org/wiki?curid=1890263" title="Wola Skromowska (gmina)">
Wola Skromowska (gmina)

Wola Skromowska (od 1870 "Firlej") – dawna gmina wiejska istniejąca do 1870 roku w guberni lubelskiej. Siedzibą władz gminy była Wola Skromowska.
Za Królestwa Polskiego gmina Ratoszyn należała do powiatu lubartowskiego w guberni lubelskiej. 13 stycznia 1870 do gminy przyłączono pozbawiony praw miejskich Firlej, po czym gminę przemianowano na "Firlej".

</doc>
<doc id="1890265" url="https://pl.wikipedia.org/wiki?curid=1890265" title="Alberto Valerio">
Alberto Valerio

Alberto Valerio (ur. 6 września 1985) – brazylijski kierowca wyścigowy.
Kariera.
Formuła 3 i Formuła Renault.
Brazylijczyk pierwsze kroki w wyścigach samochodowych stawiał Brazylijskiej Formule 3, w roku 2003. Udział w niej kontynuował również w kolejnych dwóch latach. Poza tym od sezonu 2004 okazyjne ścigał się w Brazylijskiej Formule Renault. Po tytuł w serii F3 sięgnął w ostatnim podejściu.
Po tym sukcesie wyjechał do Europy, w celu rozwijania kariery. W latach 2006–2007 startował w Brytyjskiej Formule 3, w której to zajął odpowiednio 11. i 8. pozycję w końcowej klasyfikacji. Gościnnie wystąpił również w kilku wyścigach World Series by Renault oraz wziął udział w prestiżowym wyścigu Masters of Formula 3, jednakże bez sukcesu. W roku 2009 ponownie zaliczył pojedynczy występ w najwyższej serii z cyklu Formuły Renault, ponownie jednak bez zdobyczy punktowej.
Seria GP2.
W sezonie 2008 zadebiutował w bezpośrednim przedsionku Formuły 1 – serii GP2 – zarówno w głównym, jak i zimowym cyklu. We włoskim zespole Durango nie poradził sobie jednak najlepiej. W azjatyckiej serii GP2 tylko raz sięgnął po punkty, zajmując w drugim wyścigu, w Dubaju, piątą pozycję (dały mu one 19. lokatę w końcowej klasyfikacji). W głównej edycji ani razu nie dojechał na premiowanych miejscach. Najlepiej spisał się w drugim wyścigu w Wielkiej Brytanii oraz w sobotnim, na niemieckim obiekcie, będąc dwukrotnie sklasyfikowanym na dziewiątej pozycji.
W kolejnym roku startów w azjatyckim cyklu wziął udział tylko w jednej rundzie (jeden z wyścigów został odwołany z powodu ulewnego deszczu), który ukończył dopiero na szesnastej pozycji. W europejskiej edycji rywalizował w mocniejszym Piquet GP, dzięki czemu po raz pierwszy wygrał wyścig tej serii (na torze Silverstone). Oprócz tego najlepszym jego weekendem była runda na torze w Stambule, gdzie zajął odpowiednio czwarte i szóste miejsce. Były to jednak jedyne udane zawody dla Brazylijczyka, który w pozostałych eliminacjach plasował się poza premiowanymi punktami pozycjach. Dorobek szesnastu punktów zapewnił mu 16. lokatę w generalnej klasyfikacji.
W kolejnym sezonie, w zimowym serialu GP2, Alberto wziął udział w jednej rundzie, na torze Yas Marina, w Abu Zabi (zajął odległą piętnastą i osiemnastą lokatę). Na sezon 2010 podpisał kontrakt z włoską stajnią Scuderia Coloni, z którą zaliczył jedną eliminację w azjatyckim cyklu. W ciągu siedmiu rund, Valerio tylko w jednym wyścigu uplasował się w punktowanej ósemce. Na ulicznym torze Monte Carlo zajął wówczas piąte miejsce. W pozostałych trzech eliminacjach zastąpił go Portugalczyk Álvaro Parente. Zdobyte punkty sklasyfikowały go na 22. pozycji, w ogólnej punktacji.

</doc>
<doc id="1890266" url="https://pl.wikipedia.org/wiki?curid=1890266" title="Franziska Schenk">
Franziska Schenk

Franziska Michaela Schenk (ur. 13 marca 1974 w Erfurcie) – niemiecka łyżwiarka szybka, brązowa medalistka olimpijska, wielokrotna medalistka mistrzostw świata i zdobywczyni Pucharu Świata.
Kariera.
Pierwszy sukces w karierze Franziska Schenk osiągnęła w 1993 roku, kiedy zdobyła złoty medal w wieloboju podczas mistrzostw świata juniorów w Baselga di Pinè. W 1994 roku wzięła udział w igrzyskach olimpijskich w Lillehammer i już w swoim pierwszym występie, biegu na 500 m, zdobyła brązowy medal. W zawodach tych wyprzedziły ją jedynie Amerykanka Bonnie Blair i Susan Auch z Kanady. Cztery dni później była czwarta na dystansie 1000 m, przegrywając walkę o podium z Chinką Ye Qiaobo. Trzecie miejsce zajęła także na mistrzostwach świata w wieloboju sprinterskim w Milwaukee w 1995 roku, przegrywając tylko z Bonnie Blair i Rosjanką Oksaną Rawiłową. Wynik ten powtórzyła rok później, podczas mistrzostw świata w Heerenveen, plasując się tym razem za Chris Witty z USA i Norweżką Edel Therese Høiseth. Kolejne trzy medale Schenk wywalczyła w 1997 roku. Najpierw zdobyła brązowe medale w biegach na 500 i 1000 m podczas dystansowych mistrzostw świata w Warszawie, a następnie zwyciężyła na mistrzostwach świata w wieloboju sprinterskim w Hamar. Ostatni medal zdobyła podczas dystansowych mistrzostw świata w Calgary w 1998 roku, gdzie była trzecia w biegu na 1000 m. Lepsze okazały się tylko Chris Witty i Kanadyjka Catriona Le May Doan. W tym samym roku Schenk brała także udział w igrzyskach olimpijskich w Nagano, jednak nie stanęła na podium. W biegu na 500 m była czwarta, przegrywając walkę o brąz z Japonką Tomomi Okazaki, a biegu na 1000 m nie ukończyła. Wielokrotnie stawała na podium zawodów Pucharu Świata, odnosząc przy tym jedenaście zwycięstw. W sezonie 1996/1997 zwyciężyła w klasyfikacji końcowej 1000 m i była druga w klasyfikacji 500 m. W sezonie 1997/1998 była druga w klasyfikacji 1000 m, ulegając tylko Le May Doan.

</doc>
<doc id="1890268" url="https://pl.wikipedia.org/wiki?curid=1890268" title="Marie-Helene Östlund">
Marie-Helene Östlund

Marie-Helene Östlund z d. Westin (ur. 1 maja 1966 r. w Sollefteå) – szwedzka biegaczka narciarska, czterokrotna medalistka mistrzostw świata.
Kariera.
Jej olimpijskim debiutem były igrzyska w Calgary w 1988 roku. We wszystkich swoich startach plasowała się tam w pierwszej dziesiątce, jej najlepszym indywidualnym wynikiem było siódme miejsce w biegu na 5 km techniką klasyczną. Wspólnie z koleżankami z reprezentacji zajęła szóste miejsce w sztafecie 4x5 km. Dwa lata później, podczas igrzysk olimpijskich w Albertville w swoim najlepszym starcie, w biegu pościgowym 5+10 km zajęła szóste miejsce. Wzięła także w igrzyskach olimpijskich w Lillehammer w 1994 roku. Indywidualnie jej najlepszym wynikiem było 12. miejsce na dystansie 30 km techniką klasyczną. Ponadto Szwedki z Östlund w składzie zajęły szóste miejsce w sztafecie.
W 1987 roku wystartowała na mistrzostwach świata w Oberstdorfie. Zdobyła tam złoty medal w biegu na 20 km techniką dowolną. Ponadto wraz z Magdaleną Wallin, Karin Lamberg-Skog i Anniką Dahlmann wywalczyła brązowy medal w sztafecie. Najbliżej medalu na mistrzostwach świata w Lahti w 1989 roku była w sztafecie, gdzie Szwedki zajęły czwarte miejsce. Kolejny medal zdobyła na mistrzostwach w Val di Fiemme w 1991 roku, gdzie była druga w biegu na 10 km stylem dowolnym, ulegając jedynie Jelenie Välbe z Rosji. Dwa lata później, podczas mistrzostw świata w Falun jej najlepszym indywidualnym wynikiem było 10. miejsce w biegu pościgowym 5+10 km. Swój ostatni medal wywalczyła na mistrzostwach w Thunder Bay w 1995 roku, gdzie razem z Anną Frithioff, Antoniną Ordiną i Anette Fanqvist wywalczyła brązowy medal w sztafecie. W indywidualnych startach plasowała się drugiej dziesiątce. Na kolejnych mistrzostwach świata już nie startowała.
Najlepsze wyniki w Pucharu Świata osiągnęła w sezonie 1987/1988, kiedy to zajęła drugie miejsce w klasyfikacji generalnej. Dziewięciokrotnie stawała na podium Pucharu Świata, w tym dwukrotnie zwyciężała.
Jej mąż Erik Östlund oraz brat Håkan Westin także uprawiali biegi narciarskie.

</doc>
<doc id="1890272" url="https://pl.wikipedia.org/wiki?curid=1890272" title="Antoni Gościański">
Antoni Gościański

Antoni Gościański (ur. 21 lutego 1926 w osadzie Kopanie, pow. Gostyń, (województwo wielkopolskie), zm. 25 marca 1998 w Warszawie) – polski bokser wagi ciężkiej, olimpijczyk.
Życiorys.
Wstępując w szeregi poborowych nie myślał o karierze sportowej, a tym bardziej ringowej. Młody żołnierz mierzący 176 cm wzrostu i ważący 90 kg, wyróżniał się odwagą i nie bywałą siłą, dla boksu został wypatrzony przez trenera Stanisława Zalewskiego. Naukę boksu rozpoczął w klubie CWKS Warszawa pozostając w nim do końca kariery. Uczestniczył w Igrzyskach Olimpijskich w Helsinkach 1952 roku, odpadając w eliminacjach. Startując w mistrzostwach Europy w Mediolanie 1951 roku, został wyeliminowany w ćwierćfinale. Czterokrotnie wywalczył tytuł mistrza Polski w 1951, 1952, 1953 i 1954 roku, był też brązowym medalistą mistrzostw w 1950 i 1955. Uczestnicząc w drużynowych mistrzostwach Polski, sześciokrotnie wywalczył w latach 1952, 1953, 1954, 1955, 1956 i 1957 drużynowe mistrzostwo. 12 razy wystąpił w reprezentacji Polski, odnosząc 6 zwycięstw, 1 remis i 5 porażek w latach 1951 – 1956.
Karierę sportową zakończył w 1957 roku. Stoczył 156 walk, z czego 125 wygrał, 1 zremisował i 30 przegrał
Pochowany na cmentarzu Bródnowskim w Warszawie (kwatera 114U-1-48).

</doc>
<doc id="1890273" url="https://pl.wikipedia.org/wiki?curid=1890273" title="Frode Rønning">
Frode Rønning

Frode Rønning (ur. 7 lipca 1959 w Trondheim) – norweski łyżwiarz szybki, brązowy medalista olimpijski.
Kariera.
Pierwszy medal w karierze Frode Rønning zdobył w 1978 roku, kiedy podczas mistrzostw świata w wieloboju sprinterskim w Lake Placid zajął drugie miejsce za Erikiem Heidenem z USA. W tej samej konkurencji był też trzeci na rozgrywanych rok później mistrzostwach świata w Inzell i mistrzostwach świata w Alkmaar w 1982 roku oraz pierwszy podczas mistrzostw świata w Grenoble w 1981 roku. W 1980 roku wystartował na igrzyskach olimpijskich w Lake Placid w 1980 roku, zdobywając brązowy medal na dystansie 1000 m. W zawodach tych wyprzedzili go jedynie Eric Heiden oraz Kanadyjczyk Gaétan Boucher. Na tych samych igrzyskach był też czwarty na 500 m, przegrywając walkę o medal z Holendrem Lieuwe de Boerem. Startował także na igrzyskach w Sarajewie w 1984 roku oraz rozgrywanych cztery lata później igrzyskach w Calgary, ale nie zdobył medalu. Trzykrotnie stawał na podium zawodów Pucharu Świata, ale nigdy nie zwyciężył. W sezonie 1985/1986 był czwarty w klasyfikacji końcowej na 500 m. Zdobył też 16 tytułów mistrza Norwegii: dziewięć w wieloboju sprinterskim w latach 1978-1982 i 1985-1989, trzy na dystansie 500 m w latach 1987-198, dwa na dystansie 1000 m i w sztafecie w latach 1987 i 1989.
Po zakończeniu kariery został trenerem.

</doc>
<doc id="1890275" url="https://pl.wikipedia.org/wiki?curid=1890275" title="Frode Ronning">
Frode Ronning



</doc>
<doc id="1890276" url="https://pl.wikipedia.org/wiki?curid=1890276" title="Partia Wigów">
Partia Wigów



</doc>
<doc id="1890277" url="https://pl.wikipedia.org/wiki?curid=1890277" title="Tadeusz Bochnia">
Tadeusz Bochnia

Tadeusz Bochnia (ur. 23 października 1956 w Pionkach) – polski samorządowiec, prezydent Ciechanowa (1990–1994).
Życiorys.
Ukończył studia na Wydziale Ekonomicznym UMCS. Pracował w Zakładach Narzędzi „Viz”, następnie w Spółdzielni Mieszkaniowej „Ziemowit”, której był wiceprezesem. W 1990 został wybrany prezydentem miasta przez pierwszą po II wojnie światowej Radę Miejską pochodzącą z demokratycznych wyborów powszechnych. Po odejściu z urzędu w 1994 powrócił do pracy w spółdzielni „Ziemowit”, prowadził również własną działalność gospodarczą. W 1999 podjął pracę w lokalnym Towarzystwie Budownictwa Społecznego, obejmując m.in. obowiązki prezesa zarządu. Obecnie pełni obowiązki głównego specjalisty ds. utrzymania zasobów mieszkaniowych 
i inwestycji TBS. Obecnie Tadeusz Bochnia ponownie pełni obowiązki Prezesa TBS w Ciechanowie

</doc>
<doc id="1890278" url="https://pl.wikipedia.org/wiki?curid=1890278" title="Batszeba w kąpieli">
Batszeba w kąpieli

Batszeba w kąpieli lub Batszeba z listem króla Dawida – obraz Rembrandta Harmenszona van Rijn namalowany w 1654 roku. Przypuszcza się, iż do starotestamentowej postaci Batszeby malarzowi pozowała jego konkubina, Hendrickje Stoffels. Płótno znajdowało się w kolekcji doktora Louisa La Caze, który w 1869 ofiarował je paryskiemu Luwrowi, w którym dzieło znajduje się do dziś.
Opis i analiza.
Obraz, namalowany techniką olejną na płótnie w formie regularnego kwadratu o bokach 142 cm, jest sygnowany i datowany "REMBRANDT F. 1654". Ukazuje nagą kobietę z naszyjnikiem na szyi i bransoletą na prawym ramieniu; włosy ma związane wstążkami i koralami. Siedzi na brzegu łoża przykrytego fałdami tkanin: jedwabnym kocem i bawełnianym ręcznikiem. Tytułowa kąpiel miała już miejsce, co poświadcza biały ręcznik, który kobieta dotyka lewą ręką. Przed Batszebą klęczy starsza kobieta, wycierająca stopy przyszłej królowej, ubrana w ciemny płaszcz i chustę, dodatkowo przykrytą kapeluszem. Spoglądająca w dal Batszeba trzyma w ręce list. Kolorystyka dzieła oscyluje między intensywnymi żółciami a mrocznymi brązami, typowymi dla chiaroscuro Rembrandta.
Dzieło to jest jednym z kilku przykładów kobiecego aktu malowanego przez Rembrandta, przy czym nie jest bynajmniej samodzielnym tematem, obraz jest bowiem ilustracją wątku ze Starego Testamentu, który zapisany jest w 2 Księdze Samuela (II Sam 11, 2-17). Bohaterką tego fragmentu jest Batszeba, żona Uriasza Hetyty. Kiedy jej mąż z polecenia Joaba brał udział w oblężeniu ammonickiej twierdzy Rabba, Batszeba dopuściła się cudzołóstwa z królem Dawidem. Związek ten rozpoczął się, gdy Dawid dostrzegł kąpiącą się nagą Batszebę. Zauroczony nią władca wręczył jej list miłosny. Później, na wieść o tym, iż kobieta nosi w łonie jego dziecko, Dawid polecił zabić Uriasza, by poślubić Batszebę.
Rembrandt ukazał Batszebę w momencie wewnętrznego rozdarcia pomiędzy obowiązkiem wierności mężowi a pożądaniem króla Dawida. Za pomocą wyszukanych gestów Rembrandt ilustruje stan wewnętrznej rozterki Batszeby, która z poważnym spojrzeniem spogląda na Dawida, a opuszczona ręka z listem oznaczają jej udrękę i niepewność. Na jej twarzy widać mieszane uczucia, zarówno wyrzuty sumienia, jak i rozmarzenie na myśl o życiu u boku przyszłego męża.
To biblijne wydarzenie jest aluzją do Hendrickje Stoffels, ukochanej Rembrandta, która za życie w konkubinacie została objęta ekskomuniką wydaną przez kościelny trybunał. Artysta miał na myśl dylemat, przed którym stanęła Hendrickje, wybierając pomiędzy życiem zgodnym z kościelnym prawem a związkiem z Rembrandtem.

</doc>
<doc id="1890280" url="https://pl.wikipedia.org/wiki?curid=1890280" title="Alžbeta Havrančíková">
Alžbeta Havrančíková

Alžbeta Havrančíková (ur. 27 września 1963 w Popradzie) – słowacka biegaczka narciarska reprezentująca także Czechosłowację, zawodniczka klubu ŠKP Štrbské Pleso.
Kariera.
W Pucharze Świata zadebiutowała 17 marca 1984 roku w Štrbskim Plesie, zajmując 10. miejsce w biegu na 5 km. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła 10 grudnia 1988 roku w La Féclaz, gdzie wygrała rywalizację w biegu na 5 km stylem dowolnym. W zawodach tych wyprzedziła dwie reprezentantki ZSRR: Tamarę Tichonową i Jelenę Välbe. W kolejnych startach jeszcze dwukrotnie plasowała się w najlepszej trójce: 14 grudnia 1988 roku w Campra była druga na dystansie 15 km stylem dowolnym, a 15 stycznia 1989 roku w Klingenthal była najlepsza w biegu na 30 km stylem dowolnym. W klasyfikacji generalnej sezonu 1988/1989 zajęła ostatecznie drugie miejsce, przegrywając tylko z Välbe.
W 1989 roku wystąpiła na mistrzostwach świata w Lahti, gdzie była między innymi czwarta w biegach na 10 km i 30 km techniką dowolną. W pierwszym przypadku w walce o podium lepsza o 12,5 s okazała się Tamara Tichonowa, a w drugim walkę o brązowy medal przegrała z Marjo Matikainen-Kallström z Finlandii o 9,3 s. Na tych samych mistrzostwach była też piąta w sztafecie. Podczas mistrzostw świata w Falun w 1993 roku była piąta na dystansie 30 km stylem dowolnym. Piąte miejsce w sztafecie zajęła również na mistrzostwach świata w Seefeld w 1985 roku.
Na igrzyskach olimpijskich w Albertville wywalczyła szóste miejsce w sztafecie, a w biegu na 30 km stylem dowolnym była jedenasta. Zajęła też między innymi siódme miejsce w sztafecie na igrzyskach w Lillehammer w 1994 roku oraz na igrzyskach w Calgary osiem lat wcześniej. Brała również udział w igrzyskach olimpijskich w Nagano w 1998 roku, jednak plasowała się poza czołową dwudziestką.

</doc>
<doc id="1890282" url="https://pl.wikipedia.org/wiki?curid=1890282" title="Mały żebrak (obraz Bartolomé Estebana Murilla)">
Mały żebrak (obraz Bartolomé Estebana Murilla)

Mały żebrak – powstały w 1. połowie XVII w. obraz autorstwa hiszpańskiego barokowego malarza Bartolomé Estebana Murilla.
Obraz znajduje się w zbiorach Luwru w Paryżu. Stanowi część tzw. kolekcji Ludwika XVI.
W XIX wieku dziełem zachwycali się francuscy malarze: Courbet, Manet oraz Cézanne.
Opis.
Temat został przez artystę zaczerpnięty z jednej z sewilskich ulic. Namalowany chłopiec to ulicznik uwalniający się od wszy. W obrazie widać wpływy Caravaggia: gra jaskrawych oświetlonych promieniami słońca fragmentów i półcieni. Chłopiec siedzi w łachmanach w kącie ciemnej izby. Obok niego stoi dzbanek, kosz jabłek i resztki krewetek.

</doc>
<doc id="1890283" url="https://pl.wikipedia.org/wiki?curid=1890283" title="Ostrów (gmina w guberni lubelskiej)">
Ostrów (gmina w guberni lubelskiej)

Ostrów (od 1870 "Urzędów") – dawna gmina wiejska istniejąca do 1870 roku w guberni lubelskiej. Siedzibą władz gminy był Ostrów.
Za Królestwa Polskiego gmina Ostrów należała do powiatu janowskiego w guberni lubelskiej. do gminy przyłączono pozbawiony praw miejskich Urzędów, po czym gminę przemianowano na "Urzędów".

</doc>
<doc id="1890285" url="https://pl.wikipedia.org/wiki?curid=1890285" title="Haplocheirus">
Haplocheirus

Haplocheirus – rodzaj teropoda z grupy Alvarezsauroidea żyjącego w późnej jurze na obecnych terenach Azji. Został opisany w 2010 roku przez Jonaha Choiniere'a i współpracowników w oparciu o niemal kompletny, zachowany w trzech wymiarach szkielet (IVPP V15988), nieobejmujący jedynie końcowych kręgów ogonowych oraz grzbietowej strony kości biodrowych. Zachowana długość holotypu wynosi około 140 cm, a długość całego zwierzęcia szacuje się na 190–230 cm. W chwili śmierci holotyp był prawdopodobnie młodym dorosłym lub osobnikiem bliskim osiągnięcia dorosłości. Jego skamieniałości odnaleziono w datowanych na oksford osadach formacji Shishugou w Basenie Dżungarskim na terenie chińskim regionie autonomicznym Sinciang. Podobnie jak "Shuvuuia", "Pelecanimimus", terizinozauroidy i troodonty, "Haplocheirus" miał co najmniej trzydzieści zębów w kości szczękowej. W przeciwieństwie do stożkowatych i niepiłkowanych zębów "Shuvuuia" i mononyka, zęby "Haplocheirus" były zakrzywione i lekko piłkowane na tylnej krawędzi. Sugeruje to, że "Haplocheirus" był drapieżnikiem, podczas gdy bardziej zaawansowane alwarezaury, mające uproszczone uzębienie, przypuszczalnie odżywiały się owadami. Drugi i trzeci palec dłoni były jedynie nieznacznie zredukowane, co wskazuje, że kończyny przednie "Haplocheirus" były w pełni funkcjonalne i prawdopodobnie zdolne do chwytania, w przeciwieństwie do kończyn bardziej zaawansowanych przedstawicieli Alvarezsauroidea.
Według analizy filogenetycznej przeprowadzonej przez Choiniere'a i współpracowników "Haplocheirus" jest najbardziej bazalnym przedstawicielem Alvarezsauroidea, jedynym nienależącym do Alvarezsauridae. Jest także starszy o co najmniej 63 mln lat od kolejnego najstarszego znanego alwarezauroida, co sugeruje, że przedstawiciele tego kladu wyewoluowali w Azji. Ponieważ "Haplocheirus" jest również jednym z największych alwarezauroidów, wskazuje to, iż Alvarezsauroidea stopniowo zmniejszały swoje rozmiary, co jest zjawiskiem rzadkim u dinozaurów nienależących do Paraves. Przynależność "Haplocheirus" do Alvarezsauroidea potwierdzają późniejsze analizy filogenetyczne przeprowadzone przez Sentera i współpracowników (2012), Turnera i współpracowników (2012) oraz Choiniere'a i współpracowników (2012); natomiast według analizy przeprowadzonej przez Lee i Worthy'ego (2012) "Haplocheirus" był bazalnym ornitomimozaurem.
Nazwa "Haplocheirus" pochodzi od zlatynizowanego greckiego słowa "haplocheir", oznaczającego „prosta dłoń”, i odnosi się do niewystępowania u "Haplocheirus" specjalizacji nadgarstka obecnych u zaawansowanych przedstawicieli Alvarezsauroidea. Nazwa gatunkowa gatunku typowego, "sollers", po łacinie oznacza „zręczny”, co jest nawiązaniem do hipotezy, że "Haplocheirus" był w stanie poruszać palcami w sposób, w jaki nie potrafiły bardziej zaawansowane alwarezaury.

</doc>
<doc id="1890286" url="https://pl.wikipedia.org/wiki?curid=1890286" title="Haplocheirus sollers">
Haplocheirus sollers



</doc>
<doc id="1890290" url="https://pl.wikipedia.org/wiki?curid=1890290" title="Zdziechowice (gmina w guberni lubelskiej)">
Zdziechowice (gmina w guberni lubelskiej)

Zdziechowice (od 1874 "Zaklików") – dawna gmina wiejska istniejąca w XIX wieku w guberni lubelskiej. Siedzibą władz gminy były Zdziechowice.
Za Królestwa Polskiego gmina Zdziechowice należała do powiatu janowskiego w guberni lubelskiej. do gminy przyłączono pozbawiony praw miejskich Zaklików.
Gmina została zniesiona w 1874 roku przez przemianowanie na gmina Zaklików.

</doc>
<doc id="1890291" url="https://pl.wikipedia.org/wiki?curid=1890291" title="Śmieć (film 2008)">
Śmieć (film 2008)

Śmieć (znany też jako Zift , bułg. Дзифт) – bułgarski film fabularny z 2008, w reżyserii Jawora Gyrdewa, na podstawie powieści Władisława Todorowa, pod tym samym tytułem.
Fabuła.
Akcja filmu rozgrywa się w ciągu jednej nocy. Mol trafił do więzienia w 1944, kiedy brał udział w kradzieży diamentów z domu starego Rosjanina. Schwytany przez policję trafia do celi z jednookim kasiarzem i bokserem, nazywanym van Wurstem. Wychodzi z więzienia po kilkunastu latach odsiadki i powraca do Sofii w połowie lat 60. Świat socjalistycznego miasta jest dla niego zaskakujący i trudno się do niego dostosować. Po wyjściu z więzienia spotyka swoją dawną miłość – Adę, która śpiewa w nocnym klubie. Więzienie opuszcza także jego wspólnik Slug i obaj próbują wykopać diamenty, ukryte w przeszłości po napadzie. Kłótnia na grobie ofiary napadu kończy się tragicznie.
Tytułowy "zift" (dzift) to słowo pochodzące z języka arabskiego, oznaczające smołę (w bułgarskim slangu – wyrzutka społecznego).
Nagrody i wyróżnienia.
Film został wyróżniony za reżyserię na Międzynarodowym Festiwalu Filmowym w Moskwie. W 2008 został wybrany najlepszym filmem na Festiwalu Filmowym w Mar del Plata. W 2009 zdobył nagrody na festiwalach w Wilnie i w Salerno. Został też wybrany jako bułgarski kandydat do nagrody Amerykańskiej Akademii Filmowej w kategorii najlepszego filmu anglojęzycznego, ale nie uzyskał nominacji.

</doc>
<doc id="1890292" url="https://pl.wikipedia.org/wiki?curid=1890292" title="Gmina Zdziechowice">
Gmina Zdziechowice

dawne gminy:

</doc>
<doc id="1890293" url="https://pl.wikipedia.org/wiki?curid=1890293" title="Jazda rzymska">
Jazda rzymska

Jazda rzymska (łac. "equites Romani") – formacja wojskowa w starożytnym Rzymie, walcząca i poruszająca się konno, rekrutująca się w czasach republiki jak i cesarstwa głównie z barbarzyńskich sprzymierzeńców ("foederati") między innymi Galów i Germanów. W legionach istniały jednak także oddziały jazdy składające się z Rzymian – początkowo byli to ekwici. Podział cesarstwa na dwie części (zachodniorzymskie i wschodniorzymskie), sprawił iż zwiększyła się rola kawalerii – we wschodniej części stała się ona nawet trzonem armii rzymskiej. Jazda podobnie jak piechota przez cały czas istnienia państwa rzymskiego ulegała przemianom.
Historia jazdy.
Królestwo.
W pierwszym okresie dziejów rzymskiej wojskowości od VII wieku p.n.e. jazda podobnie jak i cała reszta armii królestwa tworzyła element ochotniczy na zasadzie demokracji wojskowej – obywatele podzieleni byli na 3 tribusy majątkowe gdzie każdy liczył 10 kurii. Każda kuria poza 100-osobowym oddziałem pieszym (centurią) wydawała określoną liczbę jeźdźców tak by na 1 tribus przypadało 100 jeźdźców. Dawało to stosunek 3000 pieszych do 300 jezdnych. System ten zreformował król Serwiusz Tuliusz, który podzielił obywateli na 5 klas majątkowych. W jego rachubach jazdę tworzyła część najbogatszych obywateli w liczbie 12 centurii. Armia po tych zmianach liczyła 19 300 piechurów i 1200 konnicy. W tym okresie konnice w większości tworzyły kontyngenty tak zwanych sprzymierzeńców (socii) składających się z sił dołączanych od kolejnych podbitych plemion italskich. 
Republika.
Kolejną reformę jazdy rzymskiej przyniosły zmiany w wojskowości w okresie republiki dokonane przez trybuna wojskowego Marka Furiusza Kamillusa. Z każdego legionu liczącego 4500 obywateli wydzielił on 320 jeźdźców. W II wieku p.n.e. w skład legionu wchodziło 300 jeźdźców, tworząc oddział zwany alae. Dzielił się on na 10 oddziałów turmae, po 30 kawalerzystów. Jedna turmae składała się z kolei z 3 decuriae (w skład jednej decuriae wchodziło 10 jeźdźców). Decuriae wybierały z własnych członków trzech dekurionów, którzy dowodzili pododdziałami. Następne istotne zmiany nastąpiły w trakcie i bezpośrednio po II wojnie punickiej, gdzie wojska rzymskie kilkakrotnie zostały pokonane dzięki ingerencji konnicy galijskiej i numidyjskiej. Zmiany przyspieszył także konflikt z italskimi sprzymierzeńcami (tak zwana wojna ze sprzymierzeńcami). Doprowadziło to, iż od tego momentu do konnicy rzymskiej zaczęto rekrutować jazdę nie tylko z rejonu Italii szkoląc ją jednak i ekwipując w ramach rzymskiej formuły walki.
Spośród wszystkich formacji wchodzących w skład armii rzymskiej w okresie republiki jazda była najsłabiej wyszkolona, jeśli chodzi o posługiwanie się bronią. W czasie wojen punickich jazda używała koni jedynie po to, aby dotrzeć na pole bitwy, następnie zaś brała udział w walce w charakterze piechoty. Rzymska jazda nie posiadała umiejętności współpracy z piechotą, miała trudności z utrzymaniem kierunku uderzenia i skłonności do rozpadania się na luźne grupki, które rozpraszały się na obszarze całego pola bitwy. Rzymscy dowódcy nie doceniali również podstawowej roli jazdy podczas zwiadu i gromadzenia informacji wywiadowczych, dlatego rzadko wykorzystywali ją podczas tych działań.
Cesarstwo.
W okresie klasycznego cesarstwa to jest od I do II wieku n.e. wchodziło w skład legionu 300–500 jeźdźców każdy tworzący formacje alae który składał się z 16 turmae liczący 30–33 jeźdźców. Istniały także oddziały zwane kohorta ("cohors miliaria") liczące około 700 jeźdźców zgrupowanych w 24 turmae. Pod koniec I wieku n.e. cesarz Trajan powołał gwardię przyboczną "Equites Singulares Augusti", składającą się z 720 jeźdźców. Dodatkową formacją była jazda cesarska ("equites singularis imperatoris") powołana do życia przez cesarza Hadriana, jako jego oddział przyboczny. Liczyła ona 500 najzdolniejszych jeźdźców. W tym okresie (od panowania Wespazjana) zaczęto wprowadzać pierwsze formacje katafraktów sarmackich atakujących 3 metrową kopią i chroniących konia lamelowaną narzutą. Oprócz udziału w bitwach jazda w okresie cesarstwa wykorzystywana była między innymi do ochrony szlaków handlowych i granic oraz do rozpoznania. 
Ówczesna literatura rzymska obfitowała w liczne dzieła szkolenia konnicy do walki (na przykład "Acies contra Alanos" pisarza cesarskiego Flawiusza Arriana); istniał także rozwinięty system ćwiczeń bojowych zwany "hippica gymnasia". 
Piechota pozostawała główną siłą w wojsku rzymskim do połowy III wieku n.e. Sytuacja zmieniła się diametralnie po klęsce cesarza Waleriana w bitwie pod Edessą w 259 roku n.e. w starciu z ciężką jazdą perskiej dynastii Sasanidów, gdzie do niewoli dostał się sam władca. Wkrótce syn Waleriana – Galien przeprowadził gruntowną reformę wojska, wyodrębniając duże konne formacje tak zwane "vexillatio" w ramach osobnej armii polowej. W zależności od rozmieszczenia podzielono je na "equites promoti" (Italia, Grecja) oraz "equites scutarii" (Afryka, Bałkany).
Ostateczna rezygnacja z walki klasycznym szykiem legionowym na rzecz przodującej roli konnicy nastąpiła po klęsce Rzymian w bitwie pod Adrianopolem w 378. Po tym wydarzeniu wyodrębnionych zostało kilka najważniejszych rodzajów jazdy: 
Podział ten jednak jest trudny do ostatecznego zweryfikowania, bowiem do dziś nie jest wiadoma ostateczna liczba i specyfika wszystkich rodzajów późnorzymskiej konnicy, co odzwierciedla spis wojska rzymskiego z IV wieku n.e. w dokumencie zwanym "Notitia Dignitatum".
Uzbrojenie jazdy.
Uzbrojenie jazdy w czasach republiki składało się przede wszystkim z długiej włóczni "hasta", pancerza ze skóry, małej tarczy "parma" oraz hełmu podobnego do używanych w piechocie. Prawdopodobnie niektórzy jeźdźcy posiadali, na wzór piechoty, kolczugę "lorica hamata", zapożyczoną od Celtów. Nie jest pewne czy jeźdźcy rzymscy w okresie republiki wyekwipowani byli w miecze, łuki lub strzały. 
Uzbrojenie jazdy w czasach cesarstwa stanowiła lekka okrągła tarcza "clipeus", długi miecz "spatha", lekki oszczep "iaula" – zwykle kawalerzysta zabierał dwie sztuki tej broni, hełm oraz pancerz (między innymi kolczuga). Niektóre oddziały wyspecjalizowane w strzelaniu z grzbietu konia dysponowały łukami.

</doc>
<doc id="1890294" url="https://pl.wikipedia.org/wiki?curid=1890294" title="Diego Nunes">
Diego Nunes

←
Diego Nunes (ur. 12 lipca 1986 w Kurytybie) – brazylijski kierowca wyścigowy.
Kariera.
Początki.
Nunes swoją karierę rozpoczął w Brazylijskiej Formule Renault, w roku 2002 (zaliczył trzy wyścigi). Starty w niej kontynuował również w kolejnych dwóch latach. Ukończył ją odpowiednio na 9. i 12. miejscu w końcowej klasyfikacji. W następnych dwóch sezonach okazjonalnie wystąpił w kilku wyścigach, z których jedną udało mu się nawet wygrać (było to w roku 2006).
W latach 2005–2006 brał udział w Brazylijskiej Formule 3. W pierwszym podejściu zajął 4., natomiast w drugim 3. miejsce na koniec sezonu. W tym samym roku wystąpił w dwóch wyścigach ostatniej rundy sezonu Euroserii 3000. Punkty w niej zdobyte pozwoliły na zajęcie 15. pozycji w generalnej klasyfikacji. W sezonie 2007 na stałe przeniósł się do tej serii. Wygrawszy cztery wyścigi zmagania zakończył z tytułem wicemistrzowskim.
Seria GP2.
Za sprawą hiszpańskiej stajni Campos Grand Prix Brazylijczyk zadebiutował w Azjatyckiej serii GP2. Po zaledwie jednej rundzie Diego został jednak zastąpiony Brytyjczykiem Benem Hanleyem, co zmusiło Brazylijczyka do zaangażowania się w słabiutki brytyjski zespół David Price Racing. Przez to też tylko raz udało mu się zapunktować (siódme miejsce w pierwszym wyścigu w Bahrajnie), co ostatecznie dało mu odległą 19. pozycję.
Współpracę z brytyjską ekipą kontynuował również w głównym cyklu. Również tu zapunktował tylko jednokrotnie, zajmując podczas sprintu w Walencji czwarte miejsce. Trzy punkty dały jednak jeszcze odleglejszą 22. lokatę.
W drugim roku startów w azjatyckiej edycji związał się z brazylijską stajnią Piquet GP, dzięki czemu Nunes mógł pokazać talent. Pierwsza część sezonu nie należała w jego wykonaniu do najlepszych, jednakże w ostatnich dwóch rundach (na torach w Malezji i Bahrajnie) dwukrotnie zdołał zwyciężyć w głównym wyścigu oraz zająć czwarte i szóste miejsce w sprincie. Pokaźna suma dwudziestu czterech punktów zagwarantowała mu przyzwoitą 8. pozycję w klasyfikacji generalnej mistrzostw.
Obiecujące wyniki pozwoliły mu na przejście do jednej z czołowych ekip europejskiego wydania GP2 – iSport International. U boku Holendra Giedo van der Garde pomimo dużych nadziei nie poradził sobie jednak najlepiej, będąc na premiowanych punktami pozycjach zaledwie trzy razy (w tym raz na trzecim miejscu w sprincie w Belgii). Niewielka liczba ośmiu punktów pozwoliła mu na zajęcie dopiero 20. lokaty.

</doc>
<doc id="1890296" url="https://pl.wikipedia.org/wiki?curid=1890296" title="Rachów (gmina)">
Rachów (gmina)

Rachów (od 1874 "gminy Annopol") – dawna gmina wiejska istniejąca w XIX wieku w guberni lubelskiej. Siedzibą władz gminy był Rachów.
Za Królestwa Polskiego gmina Rachów należała do powiatu janowskiego w guberni lubelskiej. do gminy przyłączono pozbawiony praw miejskich Annopol.
Gmina została zniesiona w 1874 roku przez przemianowanie na gminy Annopol.

</doc>
<doc id="1890299" url="https://pl.wikipedia.org/wiki?curid=1890299" title="Szlak Apaczów">
Szlak Apaczów

Szlak Apaczów, (ang. Apache Trail), w Arizonie był w XIX wieku drogą dyliżansową, wiodącą przez masyw Superstition Mountains. Nazwę swą zawdzięcza Indianom z plemienia Apaczów, którzy jako pierwsi wykorzystywali biegnącą tędy ścieżkę.
Dzisiaj Szlak Apaczów łączy miejscowość Apache Junction na granicy obszaru metropolitalnego Phoenix z Jeziorem Roosevelta, przecinając góry i Tonto National Monument.
Większa część Szkalu Apaczów posiada obecnie utwardzoną nawierzchnię, a jego odcinek na wschód od Apache Junction nosi oficjalnie miano Drogi Stanowej nr 88. Jest również główną linią komunikacyjną Apache Junction, która przechodzi w Main Street, gdy droga dochodzi do miejscowości Mesa, ale zachowuje swoją "indiańską" nazwę jako Apache Boulevard w miejscowości Tempe, gdzie kończy swój bieg na styku z Mill Avenue. Przed ukończeniem budowy autostrady "Superstition Freeway" w roku 1992, Szlak Apaczów na obszarze Apache Junction był częścią autostrady międzystanowej nr 60.
Szlak wije się na odcinku 65 km przez dzikie pustynne góry, mija głębokowodne jeziora Canyon Lake i Apache Lake. Zaraz za Tortilla Flat Szlak staje się wąski i wyboisty, a na odcinku do zapory Roosevelta roi się od niebezpiecznych odcinków, gdzie droga biegnie nad przepaściami, a murków lub barier ochronnych prawie nie ma. Kierowcy muszą zachowywać tu szczególną ostrożność i nie zaleca się pokonywania tego odcinka dużymi kamperami, SUV, czy wanami. Najlepiej sprawdzają się tu samochody terenowe, takie jak jeep.

</doc>
<doc id="1890301" url="https://pl.wikipedia.org/wiki?curid=1890301" title="Dzieci z melonem i winogronami">
Dzieci z melonem i winogronami

Dzieci z melonem i winogronami – obraz hiszpańskiego barokowego malarza Bartolomé Estebana Murilla powstały w 1. poł. XVII w.
Obraz znajduje się w zbiorach Starej Pinakoteki w Monachium. Został najprawdopodobniej zakupiony w 1698 przez elektora Bawarii Maksymiliana Wittelsbacha.
Opis.
Artysta przedstawił dwóch chłopców jedzących melona i winogrona. Jeden z nich siedzi na ziemi, drugi na drewnianym krzesełku. Jedzący melona trzyma w ręce nóż. U stóp drugiego stoi wiklinowy kosz z winogronami. Chłopcy są dobrze oświetleni. Za nimi znajduje się ciemna, prowokująca łagodny kontrast ściana. Obraz powstał w Hiszpanii.

</doc>
<doc id="1890304" url="https://pl.wikipedia.org/wiki?curid=1890304" title="Koninklijk Museum voor Schone Kunsten">
Koninklijk Museum voor Schone Kunsten



</doc>
<doc id="1890305" url="https://pl.wikipedia.org/wiki?curid=1890305" title="Cerkiew Pokrowy Najświętszej Maryi Panny w Płonnej">
Cerkiew Pokrowy Najświętszej Maryi Panny w Płonnej

Cerkiew pw. Pokrowy Najświętszej Maryi Panny w Płonnej – murowana cerkiew, obecnie w ruinie, znajdująca się we wsi Płonna. 
Historia.
Datowana na 1790. Ściany cerkwi zachowane do poziomu dachu. W rejonie prezbiterium zachowane szczątkowe polichromie. Po 1947 używana jako budynek gospodarczy PGR. Obniżono wówczas ściany i zmieniono dach.
Obok cerkwi pozostałości jednego z hełmów. Dzwonnica parawanowa z XVIII w. obita blachą od góry.
Od 2017 r. cerkiew znajduje się na liście zabytków województwa podkarpackiego (nr rej.: A-1447 z 21.02.2017.).

</doc>
<doc id="1890306" url="https://pl.wikipedia.org/wiki?curid=1890306" title="Biała Armia">
Biała Armia



</doc>
<doc id="1890307" url="https://pl.wikipedia.org/wiki?curid=1890307" title="Index Fungorum">
Index Fungorum

Index Fungorum – międzynarodowy projekt prowadzony przez Centre for Agriculture and Bioscience International (CABI), mający na celu zindeksowanie wszystkich nazw systematycznych w obrębie królestwa grzybów ("Fungi"). Anglojęzyczny serwis internetowy projektu zapewnia dostęp do zarządzanej przez Jerry'ego Coopera i Paula Kirka, niewymagającej logowania hierarchicznej klasyfikacji (CABI databases) zawierającej nazwy systematyczne wraz z ich statusem i zaszeregowaniem taksonomicznym. Projekt ten jest (w pewnym sensie) mykologicznym odpowiednikiem International Plant Names Index (IPNI), jednakże swój wkład w niego ma więcej instytucji.
Wyszukiwarka Search Index Fungorum umożliwia wyszukiwanie taksonów według następujących kryteriów:
Prawidłowa nazwa taksonu wyróżniona jest kolorem zielonym. Nazwy wyróżnione kolorem czerwonym to nazwy nieprawidłowe. Index Fungorum zawiera także pełną bazę synonimów dla każdego taksonu. Baza danych została utworzona na podstawie wielu baz danych, m.in. Saccardo's Sylloge Fungorum, Petrak's Lists, Saccardo's Pomissions, Lamb's Index, Zahlbruckner's Catalog of Lichens.
Wyszukiwarka "Search Authors of Fungal Names" umożliwia wyszukiwanie autorów taksonów według ich skrótu lub pełnego nazwiska (Surname) lub imienia (Forename). Cytowania autorów są zgodne ze standardem Brummitta &amp; Powella. 
Index Fungorum jest rozwijany w ścisłej współpracy z drugą internetową bazą danych o grzybach – Mycobankiem. Dzięki temu brak sprzeczności między tymi bazami danych. Nazewnictwo i systematyka Index Fungorum są zgodne z publikacją "Dictionary of the Fungi". Na Index Fungorum opiera się naukowe nazewnictwo grzybów w polskiej wikipedii. 
Wyszukiwarka Index Fungorum działa najlepiej przy włączonej obsłudze cookie. Bez tego niemożliwa jest nawigacja między taksonami i przechodzenie przez hierarchię taksonomiczną.

</doc>
<doc id="1890310" url="https://pl.wikipedia.org/wiki?curid=1890310" title="Kurihara">
Kurihara

 – miasto w Japonii, w prefekturze Miyagi, na wyspie Honsiu. 
Ma powierzchnię 804,97 km2 . W 2020 r. mieszkało w nim 64 686 osób, w 22 696 gospodarstwach domowych (w 2010 r. 74 938 osób, w 23 441 gospodarstwach domowych).
Położenie.
Miasto leży w północnej części prefektury. Graniczy z miastami:
Historia.
Miasto Kurihara powstało w 2005 roku z połączenia 10 miasteczek i wiosek dawnego powiatu Kurihara.

</doc>
<doc id="1890314" url="https://pl.wikipedia.org/wiki?curid=1890314" title="Promavia F.1300 Jet Squalus">
Promavia F.1300 Jet Squalus

Promavia F.1300 Jet Squalus – dwumiejscowy belgijski samolot szkolno-treningowy, zaprojektowany przez włoskiego inżyniera Stelia Fratiego. Maszyna bez sukcesów brała udział w konkursie ogłoszonym przez US Air Force na nowy samolot szkolno-treningowy z napędem odrzutowym "Next Generation Trainer" (NGT).
Historia.
W połowie lat 80. ubiegłego wieku grupa przemysłowców utworzyła przedsiębiorstwo Promavia, którego celem była budowa prostego w obsłudze i taniego w eksploatacji i budowie samolotu szkolno-treningowego z napędem odrzutowym. Przeprowadzone badania rynkowe wskazywały, że konstrukcja spełniające takie założenia ma szanse odnieść spory sukces rynkowy. Projekt samolotu powstał w latach 1983–1984 a jego głównym konstruktorem był dr Stelio Frati, który miał już na swoim koncie bardzo udany samolot Aermacchi SF.260. W 1986 roku na Farnborough International Airshow zaprezentowano publicznie gotowy prototyp. Rok później, 30 kwietnia maszyna (I-SQAL) po raz pierwszy wzniosła się w powietrze. Niestety intensywna kampania promocyjna nowego samolotu w Europie, Stanach Zjednoczonych i Kanadzie nie przyniosła spodziewanych rezultatów i maszyna pozostała na etapie prototypu. Dalsze modyfikacje samolotu realizowane we współpracy z Boeingiem oraz rosyjskim MiG-iem, mające zwiększyć jego atrakcyjność rynkową, polegającą na zaprojektowaniu wersji szturmowej, patrolowej i rozpoznawczej również zakończyły się fiaskiem. Ostatecznie Promavia ogłosiła upadłość a cały projekt został przejęty przez kanadyjską wytwórnie Alberta Aerospace Corporation, która miała zamiar poddać samolot dalszym modyfikacjom tworząc nową konstrukcję znaną pod nazwą Phoenix FanJet. W 2002 roku Lockhed Martin Aeronautics podpisał z Instytutem Lotnictwa w Warszawie umowę o współpracy w ramach której, Instytut miał wziąć udział w projektowaniu, próbach i rozwoju samolotu FanJet.
Konstrukcja.
Jet Squalus był dwumiejscowym, wolnonośnym dolnopłatem, napędzanym pojedynczym silnikiem turbowentylatorowym Garrett TFE109-3. Kabina pilotów siedzących obok siebie zaopatrzona była w wyrzucane fotele firmy Martin-Baker i awionikę Collinsa dzięki czemu maszyna była zdolna do lotów w każdych warunkach atmosferycznych. Kadłub o konstrukcji półskorupowej z dyszą wylotową silnika znajdującą się pod nim. Podwozie chowane, przednie do wnęki w kadłubie, główne do wnęk w skrzydłach. Skrzydła proste o trapezowym obrysie i niewielkim wzniosie. U nasady skrzydeł, po obu stronach kadłuba znajdowały się wloty powietrza do silnika. Usterzenie klasyczne, wolnonośne.

</doc>
<doc id="1890315" url="https://pl.wikipedia.org/wiki?curid=1890315" title="Ōsaki">
Ōsaki

 – miasto w Japonii, w prefekturze Miyagi, na wyspie Honsiu. Ma powierzchnię 796,81 km2 . W 2020 r. mieszkało w nim 127 381 osób, w 48 780 gospodarstwach domowych (w 2010 r. 135 127 osób, w 46 121 gospodarstwach domowych).
Położenie.
Miasto leży w północnej części prefektury. Graniczy z miastami:
Historia.
Miasto powstało 31 marca 2006 roku.

</doc>
<doc id="1890316" url="https://pl.wikipedia.org/wiki?curid=1890316" title="Osaki">
Osaki



</doc>
<doc id="1890319" url="https://pl.wikipedia.org/wiki?curid=1890319" title="Zapora Roosevelta">
Zapora Roosevelta

Zapora Roosevelta – zapora wodna na Salt River na północny wschód od Phoenix, w stanie Arizona. Ma 109 m wysokości, a wzniesiona została w latach 1903–1911 (renowacja 1989–1996). Nazwana została na cześć prezydenta Theodore’a Roosevelta. Elektrownia wodna posiada moc 36 MW. Zapora tworzy jezioro Roosevelta zasilane wodami Salt River.
Budowa zapory rozpoczęła się w roku 1903 na mocy ustawy o użyźnianiu u zbiegu Tonto Creek i Salt River. Pierwotny projekt zakładał budowę zapory dla stworzenia zbiornika retencyjnego w celu gromadzenia zapasów wody i zapobiegania powodziom w dolinie Salt River. Budowa ukończona została w 1911, po serii niszczących powodzi, które zahamowały postępy prac konstrukcyjnych w roku 1905. W chwili oddania do eksploatacji była to największa murowana zapora wodna na świecie o wysokości 84 m i 216 m długości, a jezioro Roosevelta – największym sztucznym zbiornikiem wodnym świata. Do roku 1959, kiedy nadano jej imię prezydenta Roosevelta, zaporę nazywano po prostu „Salt River Dam 1”.
W roku 1989 rozpoczęły się prace renowacyjne. Ściany zapory pokryte zostały warstwami betonu, przy czym została podwyższona o 23 m, co zwiększyło pojemność zbiornika retencyjnego o około 20%. Prace zostały ukończone w 1996 kosztem 430 milionów USD.

</doc>
<doc id="1890321" url="https://pl.wikipedia.org/wiki?curid=1890321" title="Higashi-Matsushima">
Higashi-Matsushima

 – miasto w Japonii (prefektura Miyagi), na wyspie Honsiu ("Honshū"), nad Oceanem Spokojnym. 
Ma powierzchnię 101,30 km2 . W 2020 r. mieszkało w nim 39 121 osób, w 14 429 gospodarstwach domowych (w 2010 r. 42 908 osób, w 13 995 gospodarstwach domowych).
Położenie.
Miasto leży w w centralnej części prefektury Miyagi. Od południa oblewane jest przez wody zatoki Ishinomaki. Wyspa Miyato-jima połączona jest mostem z południową częścią miasta.
Higashi-Matsushima graniczy z miastami: Matsushima, Ishinomaki, Misato.
Historia.
Miasto Higashi-Matsushima zostało utworzone z trzech jednostek administracyjnych w ramach wielkiej reformy łączenia w 2005 roku. Nowe miasto otrzymało status rangi "-shi" (市).

</doc>
<doc id="1890324" url="https://pl.wikipedia.org/wiki?curid=1890324" title="Getto w Mińsku Mazowieckim">
Getto w Mińsku Mazowieckim

Getto w Mińsku Mazowieckim – getto dla ludności żydowskiej utworzone przez Niemców w 1940 w Mińsku Mazowieckim. 
Poza Żydami z samego miasta znajdowali się tam także przesiedleni mieszkańcy żydowscy z Kałuszyna, Stanisławowa, Dobrego, Kołbieli, Pabianic, Kalisza i Lipna. W getcie mieszkało ok. 6,5-7,5 tys. osób. Wiele z nich wykorzystywano jako niewolniczą siłę roboczą w Fabryce Mostów Kruppa (dawniej Rudzkiego, później Fabryka Urządzeń Dźwigowych).
Historia.
Getto znajdowało się na następującym obszarze miasta: cała ul. Nadrzeczna i Bulwarna, część ul. Warszawskiej (po obu stronach) od rzeki Srebrnej do ul. Ogrodowej względnie Rynku, ul. Ogrodowa budynki nr 1 i 2, część ul. Mostowej od ul. Piłsudskiego do ul. Zgoda, a dalej do ul. Siennickiej (od strony północnej), część ul. Siennickiej od Mostowej do posesji Rynek 15, zachodnią część ul. Błonie, ul. Klasztorną od Mostowej do posesji nr 5 oraz zachodnią część ul. Zgody od Mostowej do domu nr 4.
Judenrat w Mińsku (przewodniczący Moszek Kramarz i zastępca Majer Bryks) miał swoją siedzibę w murowanym piętrowym budynku przy ul. Nadrzecznej.
Dnia 15 października 1941 roku gubernator generalny Hans Frank wydał w Warszawie rozporządzenie o karze śmierci na Żydów opuszczających tereny getta oraz na Polaków udzielających im pomocy. Było to tzw. trzecie rozporządzenie o ograniczeniach pobytu w Generalnym Gubernatorstwie i odwoływało się do dekretu Hitlera z 12 października 1939 roku. W art. I p. 4b karze śmierci podlegali zarówno Żydzi opuszczający teren getta jak również osoby pomagające uciekinierom oraz ich ukrywające. Śmierci podlegały również osoby zachęcające do takich aktów, a czyn usiłowany karany był tak samo jak dokonany.
Getto zostało zlikwidowane w lecie 1942 roku. 21 sierpnia tego roku większość mieszkańców została wywieziona do obozu zagłady w Treblince), a wielu niedołężnych zostało zamordowanych na miejscu w Mińsku. Ok. 600 młodych i zdrowych mężczyzn zostało w Mińsku jako siła robocza przez kilka następnych miesięcy. 24 grudnia tego roku ponad 200 z pozostałych Żydów została rozstrzelana na terenie istniejącego do dziś cmentarza żydowskiego; 5 stycznia 1943 r. podzieliła ich los grupa 104 żydowskich pracowników z fabryki Kruppa; kilka dni później (10 stycznia) pozostałych ok. 250 zostało zgromadzonych w dawnej szkole, budynek której następnie spalono.
W trakcie istnienia getta mińskiego, działacze polskiego ruchu oporu (głównie AK) brali udział w ratowaniu żydowskich dzieci, które były po kryjomu przesiedlane z getta i ukrywane przez polskie rodziny.

</doc>
<doc id="1890325" url="https://pl.wikipedia.org/wiki?curid=1890325" title="Getto mińskie">
Getto mińskie



</doc>
<doc id="1890327" url="https://pl.wikipedia.org/wiki?curid=1890327" title="Gösta Hallberg-Cuula">
Gösta Hallberg-Cuula

Gösta Hallberg-Cuula (ur. 4 listopada 1912 w Sztokholmie, zm. 14 kwietnia 1942 w rejonie Jandeba) – szwedzki działacz faszystowski, ochotnik w fińskiej armii podczas II wojny światowej.
Z zawodu był dziennikarzem. W latach 30. był członkiem faszystowskiej Narodowo-Socjalistycznej Partii Robotniczej (NSAP). Pełnił funkcję szefa propagandy. Podczas wojny zimowej pomiędzy Finlandią i ZSRR w latach 1939-1940 wstąpił ochotniczo do fińskiej armii jako szeregowiec. Doszedł do stopnia porucznika rezerwy. Był ranny, stracił oko, ale powrócił na front. Został odznaczony wieloma medalami, w tym Krzyżem Wyzwolenia Finlandii. Następnie powrócił do Szwecji. Podczas wojny kontynuacyjnej 1941-1944 ponownie zaciągnął się do fińskiej armii. Dowodził plutonem Szwedzkiego Batalionu Ochotniczego w składzie fińskiego 55 Pułku Piechoty, walczącego na Półwyspie Hanko. Od stycznia 1942 r. dowodził Szwedzką Kompanią Ochotniczą. Zginął 14 kwietnia w wyniku wybuchu miny. 9 maja pochowano go na cmentarzu w Sztokholmie. Po zakończeniu wojny został okrzyknięty męczennikiem przez szwedzkich nacjonalistów.

</doc>
<doc id="1890328" url="https://pl.wikipedia.org/wiki?curid=1890328" title="Dreadnought hoax">
Dreadnought hoax

Dreadnought Hoax – mistyfikacja przygotowana dla żartu przez brytyjskiego arystokratę i lekkoducha Horace'a de Vere Cole'a w 1910 roku. Cole wyprowadził w pole Royal Navy, nakłaniając jej dowództwo do pokazania okrętu flagowego – pancernika HMS „Dreadnought” – rzekomej delegacji abisyńskich książąt. Mistyfikacja zwróciła uwagę Brytyjczyków na łatwość, z jaką niemieccy szpiedzy mogliby uzyskać tajne informacje o okrętach Home Fleet, jak i na działalność grupy literacko-artystycznej o nazwie „Bloomsbury Group”.
Przebieg wydarzeń.
W celu przeprowadzenia operacji Cole zaangażował pięcioro przyjaciół: pisarkę Virginię Stephen (później znaną jako Virginia Woolf), jej brata Adriana, Guya Ridleya, Anthony'ego Buxtona i artystę Duncana Granta, którzy w tym celu pociemnili sobie twarze i dłonie, dolepili sztuczne brody i wąsy, a na głowy założyli fantazyjne turbany. Głównym ograniczeniem całej maskarady było to, że „arystokraci” nie mogli nic jeść w czasie wizyty, to bowiem zniszczyłoby ich makijaż. Adrian Stephen podjął się roli „tłumacza”.
Akcja rozpoczęła się 7 lutego 1910 roku. Cole wysłał telegram do dowódcy HMS „Dreadnought”, kotwiczącego w tym czasie w porcie Weymouth w hrabstwie Dorset. Depesza informowała, że okręt musi być przygotowany na wizytę członków domu panującego Abisynii, a podpisana została rzekomo przez podsekretarza brytyjskiego Foreign Office, Charlesa Hardinge'a.
Cole zjawił się wraz ze swymi towarzyszami na londyńskiej Paddington station, gdzie przedstawił się jako „Herbert Cholmondeley” z Foreign Office i zażądał podstawienia specjalnego pociągu do Weymouth. Zawiadowca stacji podstawił natychmiast salonkę.
W Weymouth gości witała kompania honorowa marynarki. Nikt nie mógł jednak znaleźć abisyńskiej flagi, więc marynarka użyła w to miejsce flagi Zanzibaru, a orkiestra odegrała zanzibarski hymn. Goście zdawali się nie zwracać na to uwagi.
Potem nastąpiła wizyta na okręcie. By wykazać swe zainteresowanie pancernikiem, „Abisyńczycy” posługiwali się wymyślonym na poczekaniu językiem składającym się ze słów łacińskich i greckich (często też wykrzykiwali „Bunga, bunga!”). Następnie zażądali kobierczyków modlitewnych i zaczęli oddawać „honory wojskowe” niektórym oficerom marynarki. Nawet jeden z oficerów, który dobrze znał Cole'a i Virginię, nie odkrył oszustwa.
Gdy znaleźli się już na powrót w pociągu, Anthony Buxton kichnął i zgubił swe sztuczne wąsy, ale zdołał je przykleić z powrotem, nim ktokolwiek z załogi pociągu zdołał to zauważyć. Cole powiedział konduktorowi, że abisyńscy arystokraci mogą jeść lunch tylko w białych rękawiczkach. Miało to na celu uniknięcie kłopotów z makijażem.
Kiedy grupa wróciła do Londynu, Cole zwołał konferencję prasową i posłał zdjęcie „książąt” do dziennika „Daily Mirror”. Opinia publiczna zaliczyła żart do działań pacyfistycznych, a Royal Navy stała się na krótki czas pośmiewiskiem. Marynarka zażądała aresztowania Cole'a, okazało się to jednak niemożliwe, gdyż ani Cole, ani nikt z jego towarzyszy nie złamał prawa. Royal Navy wysłała dwóch oficerów z zadaniem ukarania Cole'a chłostą, ale Cole zignorował ich, mówiąc, że to oni raczej powinni być wychłostani jako ci, których udało się w tak prosty sposób oszukać.
Pokłosie.
Kiedy prawdziwy cesarz Etiopii, Menelik II, po kilku latach odwiedził Anglię, londyńscy ulicznicy krzyczeli za nim „Bunga! Bunga!”. Jak na ironię, cesarz rzeczywiście poprosił wtedy o pokazanie mu portów i okrętów Royal Navy; jednak będący akurat na służbie wyższy oficer Admiralicji odmówił mu, by uniknąć ewentualnych kłopotów.
W roku 1915, podczas I wojny światowej, HMS „Dreadnought” staranował i zatopił niemiecki okręt podwodny. Wśród telegramów z gratulacjami znalazł się i taki, który zawierał tylko dwa słowa: „BUNGA BUNGA”.

</doc>
<doc id="1890332" url="https://pl.wikipedia.org/wiki?curid=1890332" title="Natori">
Natori

 – miasto w Japonii, w prefekturze Miyagi, na wyspie Honsiu. Ma powierzchnię 98,18 km2 . W 2020 r. mieszkało w nim 78 757 osób, w 29 675 gospodarstwach domowych (w 2010 r. 73 140 osób, w 25 150 gospodarstwach domowych).
Położenie.
Miasto leży w południowej części prefektury nad Oceanem Spokojnym. Graniczy z miastami:
Historia.
Miasto powstało 1 października 1958 roku.

</doc>
<doc id="1890335" url="https://pl.wikipedia.org/wiki?curid=1890335" title="Binowanie">
Binowanie



</doc>
<doc id="1890336" url="https://pl.wikipedia.org/wiki?curid=1890336" title="Krokau">
Krokau

Krokau – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890337" url="https://pl.wikipedia.org/wiki?curid=1890337" title="Krummbek">
Krummbek

Krummbek – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890338" url="https://pl.wikipedia.org/wiki?curid=1890338" title="Mała sprzedawczyni owoców">
Mała sprzedawczyni owoców

Mała sprzedawczyni owoców – powstały w 2. poł. XVII w. obraz autorstwa hiszpańskiego barokowego malarza Bartolomé Estebana Murilla.
Obraz znajduje się w zbiorach Starej Pinakoteki w Monachium.

</doc>
<doc id="1890341" url="https://pl.wikipedia.org/wiki?curid=1890341" title="Get It">
Get It

Get It – singel Steviego Wondera i Michaela Jacksona z albumu Characters. 

</doc>
<doc id="1890343" url="https://pl.wikipedia.org/wiki?curid=1890343" title="Laboe">
Laboe

Laboe – gmina uzdrowiskowa w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei. Położona jest na wybrzeżu Morza Bałtyckiego, 10 km na północny wschód od Kilonii.
Znana z mauzoleum poświęconego ofiarom wojny na morzu i znajdującego się w jego sąsiedztwie okrętu muzeum U-Boota U-995.
Współpraca.
Miejscowości partnerskie:

</doc>
<doc id="1890344" url="https://pl.wikipedia.org/wiki?curid=1890344" title="Uniwersytet Jánosa Selyego w Komárnie">
Uniwersytet Jánosa Selyego w Komárnie

Uniwersytet Jánosa Selyego w Komárnie (; ; ; ; skrótowiec: UJS) – publiczna szkoła wyższa na Słowacji, z węgierskim językiem wykładowym, założona 23 października 2003 roku, z siedzibą w Komárnie.
Nazwany został imieniem Jánosa Selyego, wybitnego endokrynologa pochodzenia węgierskiego.

</doc>
<doc id="1890345" url="https://pl.wikipedia.org/wiki?curid=1890345" title="Al-Khor">
Al-Khor

Al-Khor Sports Club (ar. نادي الخور الرياضي) – katarski klub piłkarski, grający obecnie w pierwszej lidze katarskiej, mający siedzibę w mieście Chaur, leżącym na wschodzie kraju. Klub został założony w 1961 roku. Swoje domowe mecze rozgrywa na stadionie Al-Khawr, mogącym pomieścić 20 tysięcy widzów.

</doc>
<doc id="1890346" url="https://pl.wikipedia.org/wiki?curid=1890346" title="Al-Khor Sports Club">
Al-Khor Sports Club



</doc>
<doc id="1890347" url="https://pl.wikipedia.org/wiki?curid=1890347" title="Al-Khor SC">
Al-Khor SC



</doc>
<doc id="1890350" url="https://pl.wikipedia.org/wiki?curid=1890350" title="Posangerfjord">
Posangerfjord



</doc>
<doc id="1890352" url="https://pl.wikipedia.org/wiki?curid=1890352" title="Słowacki Uniwersytet Medyczny w Bratysławie">
Słowacki Uniwersytet Medyczny w Bratysławie

Słowacki Uniwersytet Medyczny w Bratysławie (słow. "Slovenská zdravotnícka univerzita v Bratislave") – słowacka państwowa szkoła wyższa typu uniwersyteckiego w Bratysławie. Utworzona została w 1953 jako akademia medyczna ("Slovenská postgraduálna akadémia medicíny"), zaś 25 czerwca 2002 roku została przekształcona w obecnie istniejący uniwersytet. Uczelnia ma siedzibę w dzielnicy Kramáre, posiada także placówki zamiejscowe w całej Słowacji.
Ma cztery wydziały:

</doc>
<doc id="1890355" url="https://pl.wikipedia.org/wiki?curid=1890355" title="Lionheart (album)">
Lionheart (album)

Lionheart – drugi album studyjny Kate Bush, wydany w roku 1978.

</doc>
<doc id="1890359" url="https://pl.wikipedia.org/wiki?curid=1890359" title="Standish (Wielki Manchester)">
Standish (Wielki Manchester)

Standish – miasto położone w północno-zachodniej Anglii, w hrabstwie Wielki Manchester, w dystrykcie metropolitalnym Wigan, pomiędzy Wigan oraz Chorley. W 2001 roku miasto liczyło 14 350 mieszkańców.

</doc>
<doc id="1890360" url="https://pl.wikipedia.org/wiki?curid=1890360" title="Lutterbek">
Lutterbek

Lutterbek – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890361" url="https://pl.wikipedia.org/wiki?curid=1890361" title="The Sensual World">
The Sensual World

The Sensual World – album Kate Bush wydany w 1989 roku.
O albumie.
Płyta "The Sensual World" dotarła do miejsca 2. na brytyjskiej liście najpopularniejszych albumów. Pochodzą z niej trzy single: „The Sensual World”, „This Woman’s Work” oraz „Love and Anger”.

</doc>
<doc id="1890362" url="https://pl.wikipedia.org/wiki?curid=1890362" title="Passade">
Passade

Passade – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890363" url="https://pl.wikipedia.org/wiki?curid=1890363" title="Al-Kharitiyath SC">
Al-Kharitiyath SC

Al-Kharitiyath Sports Club (ar. نادي الخريطيات) - katarski klub piłkarski, grający obecnie w pierwszej lidze katarskiej, mający siedzibę w mieście Al-Kharitiyath. Klub został założony w 1961 roku. Swoje domowe mecze rozgrywa na stadionie Ahmed bin Ali Stadium.

</doc>
<doc id="1890364" url="https://pl.wikipedia.org/wiki?curid=1890364" title="Al-Kharitiyath Sports Club">
Al-Kharitiyath Sports Club



</doc>
<doc id="1890366" url="https://pl.wikipedia.org/wiki?curid=1890366" title="Uniwersytet Ekonomiczny w Bratysławie">
Uniwersytet Ekonomiczny w Bratysławie

Uniwersytet Ekonomiczny w Bratysławie (słow. "Ekonomická univerzita v Bratislave") – najstarsza uczelnia ekonomiczna na Słowacji. Utworzony został w 1940 r. jako prywatna "Wyższa Szkoła Handlowa w Bratysławie" (Vysoká obchodná škola v Bratislave). W 1945 r. została upaństwowiona i przyjęła nazwę "Slovenská vysoká škola obchodná" (Słowacka Wyższa Szkoła Handlowa), a następnie w 1949 r. "Vysoká škola hospodárskych vied" (Wyższa Szkoła Nauk Ekonomicznych) i w 1952 r. "Vysoká škola ekonomická" (Wyższa Szkoła Ekonomiczna). 28 kwietnia 1992 r. przekształcona została w uniwersytet.
Obecnie na uczelni studiuje około 14 000 studentów. Ma ona 6 wydziałów:

</doc>
<doc id="1890367" url="https://pl.wikipedia.org/wiki?curid=1890367" title="Armia Mississippi">
Armia Mississippi

W historii były trzy konfederackie organizacje wojskowe znane jako Armia Mississippi (ang. "Army of Mississippi", nie mylić z "Army of the Mississippi", która była armią Unii, a nazwa pochodziła od stanu, a nie rzeki.)
Armia Mississippi (Marzec 1862).
Armia z tego okresu, zwana także Armią Zachodu lub Armią stanu Mississippi (zwłaszcza podczas bitwy pod Shiloh) była jedną z kluczowych sił zachodniego teatru wojny. Została zorganizowana 5 marca 1862, a 13 marca dokooptowano do niej elementy Armii Pensacoli. 29 marca została połączona z Armią Centralnego Kentucky oraz Armią Luizjany. 20 listopada została przemianowana na Armię Tennessee.
Armia Mississippi (Grudzień 1862).
Druga armia była także nazywana Armią Vicksburga. Została utworzona 7 grudnia 1862 z oddziałów Departamentu Mississippi oraz wschodniej Luizjany. Jej jedyną funkcją była obrona Vicksburga; przestała istnieć poddając się generałowi Ulyssesowi Grantowi 4 lipca 1863 roku.
Armia Mississippi (1863–1864).
Trzecia organizacja wojskowa spod znaku Mississippi była ochrzoczna III Korpusem, Armii Tennessee, około 4 maja 1864, jednakże używała swojej poprzedniej nazwy.

</doc>
<doc id="1890375" url="https://pl.wikipedia.org/wiki?curid=1890375" title="Prasdorf">
Prasdorf

Prasdorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890376" url="https://pl.wikipedia.org/wiki?curid=1890376" title="Słowacki Uniwersytet Techniczny w Bratysławie">
Słowacki Uniwersytet Techniczny w Bratysławie

Słowacki Uniwersytet Techniczny w Bratysławie () – najstarsza i największa uczelnia techniczna na Słowacji. Utworzona została jako "Slovenská vysoká škola technická" w 1937 r. w Koszycach, po zajęciu Koszyc przez Węgry w 1939 r. została przeniesiona do Bratysławy. 1 kwietnia 1991 r. "Slovenská vysoká škola technická v Bratislave" przekształcona została w uniwersytet, przyjmując obecną nazwę.
Ma ona 7 wydziałów:

</doc>
<doc id="1890378" url="https://pl.wikipedia.org/wiki?curid=1890378" title="Komórki Merkla">
Komórki Merkla



</doc>
<doc id="1890382" url="https://pl.wikipedia.org/wiki?curid=1890382" title="Mosty Średzkie">
Mosty Średzkie

Mosty Średzkie, to zespół czterech mostów, stanowiących przeprawę nad rzeką Bystrzyca we Wrocławiu, w rejonie osiedla Leśnica. Mosty zlokalizowane są w ciągu ulic: Ulica Kosmonautów – Ulica Średzka, stanowiących część drogi krajowej nr 94. Na Mosty Średzkie składają się dwa mosty stare wybudowane w 1948 roku w miejscu zburzonych podczas działań wojennych i dwa mosty nowe wybudowane w 1995 roku. Mosty wschodnie, stary i nowy, przerzucone są nad głównym korytem rzeki Bystrzyca. Mosty zachodnie, stary i nowy, przerzucone są nad ramieniem bocznym – młynówką odprowadzającą wodę z Młyna Leśnica. Obecnie, po regulacjach rzeki przeprowadzonych także w tym rejonie, dla potrzeb budowy Zbiornika Mietków, z dawnej młynówki pozostał końcowy odcinek zasilany wodami potoku Leśna. 
W skład tego zespołu mostów wchodzą następujące mosty:
Nowe mosty zostały wybudowane na południu, powyżej mostów starych.
Historia.
Obecne mosty, to konstrukcje wybudowane już w okresie powojennym. W miejscu tym istniały przeprawy mostowe znacznie wcześniej. Początkowo były to mosty drewniane, które w ciągu historii ulegały wielokrotnie zniszczeniom i były odbudowywane. Przed wojną istniały w tym miejscu mosty łukowe, betonowe, wybudowane w latach 1909–1912 podczas regulacji rzeki. Zniszczone podczas działań wojennych w 1945 roku, zostały odbudowane w 1948 roku. W 1952 roku przeprowadzono przez mosty wybudowaną linię tramwajową do Leśnicy. Znaczące zwiększenie natężenia ruchu wymusiło budowę nowych mostów, równolegle do starych, tak aby rozdzielić kolidujący na ze sobą na starych mostach ruch samochodowy i tramwajowy. Przed wybudowaniem w 1995 roku nowych mostów dla ruchu tramwajowego, podwójna linia tramwajowa redukowana była przed mostami starymi do pojedynczego toru, a ruch tramwajowy odbywał się w pasie drogowym. Obecnie nowe mosty zapewniają możliwość przeprawy na dwóch torach dla ruchu tramwajowego, a na starych mostach pozostawiono jezdnię dla ruchu kołowego. 
Konstrukcja.
Mosty stare, to mosty jednoprzęsłowe, żelbetowe. Nawierzchnia jezdni bitumiczna. Nowe mosty zostały wybudowane również jako jednoprzęsłowe o konstrukcji w postaci łuku z pełnościennym ustrojem nośnym, żelbetowym. Nawierzchnia jezdni, w której przebiegają dwa tory tramwajowe, również bitumiczna. 

</doc>
<doc id="1890384" url="https://pl.wikipedia.org/wiki?curid=1890384" title="Ulica Stary Port w Bydgoszczy">
Ulica Stary Port w Bydgoszczy

Ulica Stary Port – ulica na terenie Starego Miasta w Bydgoszczy, położona na nabrzeżu Brdy.
Położenie.
Ulica rozciąga się na północnym nabrzeżu rzeki Brdy od skrzyżowania z ulicą Bernardyńską do mostu im. Jerzego Sulimy-Kamińskiego. Po drodze dochodzą do niej od północy następujące ulice:
Z ulicą sąsiaduje bulwar nad Brdą, w 2009 r. nazwany Bulwarem Zbigniewa Urbanyiego.
Historia.
Ulica powstała na śladzie dawnej drogi prowadzącej wzdłuż Starego Portu w Bydgoszczy. Droga ta istniała już w okresie staropolskim. Na nabrzeżu Brdy składowano towary i zbijano tratwy. Na szczegółowym planie zabudowy miasta, sporządzonym przez pruskiego geometrę Gretha w 1774 r., widnieje zespół spichlerzy zlokalizowany wzdłuż ulicy. W końcu XVIII wieku w miejscu dzisiejszej Poczty Głównej zbudowano zespół koszar dla pruskiego garnizonu. Na planie miasta z 1809 r. widnieje zespół budynków w północnej pierzei ulicy, zaś od ul. Druckiego-Lubeckiego rozciągały się ogrody i pola uprawne folwarku Grodztwo.
W połowie XIX wieku istniała już północna pierzeja kamienic oraz nowo wzniesiony spichlerz zbożowy. Intensyfikacja zabudowy przypada na koniec XIX wieku. Przy ulicy wzniesiono wówczas okazały zespół budynków pocztowych (1883-1885) oraz kamienicę narożną z Placem Teatralnym (1894). Szerokie nabrzeże było wykorzystywane do wyładunku i załadunku towarów z barek podążających drogą wodną Wisła-Odra.
W latach 1976–1978 i 1986-1987 nabrzeże Brdy sąsiadujące z ulicą zostało przebudowane i zmodernizowane na ciąg spacerowo-wypoczynkowy. W 1989 r. w pobliżu bulwaru ustawiono rzeźbę „Trzy Gracje”.
W latach 1980–1981 pod nr 5 mieścił się Międzyzakładowy Komitet Założycielski, a następnie Zarząd Regionu Bydgoskiego NSZZ „Solidarność”. Pierwsza bydgoska siedziba związku została splądrowana przez SB 13 grudnia 1981 i zamknięta. W marcu 2005 roku umieszczono tu tablicę z mottem „Solidarności”: „Prawda, Godność, Sprawiedliwość”.
Nazwy.
Ulica w przekroju historycznym posiadała następujące nazwy:
Nazwa ulicy w I połowie XX wieku nawiązywała do przemysłowca, Honorowego Obywatela Bydgoszczy – Hermana Franke, zaś w okresie PRL – do działacza socjalistycznego Juliana Marchlewskiego.
Zabudowa.
Północną pierzeję ulicy Stary Port stanowią kamienice czynszowe wzniesione w II połowie XIX wieku, spichlerz szachulcowy oraz dwa duże kompleksy zabudowań:
Od tych kompleksów wzięły nazwy uliczki dochodzące do Starego Portu od strony ul. Jagiellońskiej.
Obecnie ulica Stary Port wraz z bulwarem im. Zbigniewa Urbanyiego stanowi reprezentacyjną część Bydgoskiego Węzła Wodnego.
Spacerując tu, zwłaszcza po zmroku można poczuć klimat Bydgoszczy jako miasta ściśle związanego z rzeką. Podświetlone zabytki: pałacyk Lloyda, spichlerze, „nowe spichrze”, gmach Poczty odbijają swe wizerunki w wodzie, a na rzece obserwować można barki z kawiarniami.
W 2019 pod nr 15 przystąpiono do realizacji 6-kondygnacyjnego apartamentowca (termin realizacji: grudzień 2019).

</doc>
<doc id="1890385" url="https://pl.wikipedia.org/wiki?curid=1890385" title="Probsteierhagen">
Probsteierhagen

Probsteierhagen – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład Związku Gmin Probstei.

</doc>
<doc id="1890387" url="https://pl.wikipedia.org/wiki?curid=1890387" title="Stakendorf">
Stakendorf

Stakendorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890389" url="https://pl.wikipedia.org/wiki?curid=1890389" title="Bernard Franciszek de Hoyos">
Bernard Franciszek de Hoyos

Błogosławiony Bernard Franciszek de Hoyos SJ (ur. 21 sierpnia 1711 w Torrelobatón, zm. 29 listopada 1735 w Valladolid) – jezuita hiszpański, apostoł kultu Najświętszego Serca Pana Jezusa; beatyfikowany 18 kwietnia 2010 r. w Valladolid (Hiszpania).
Życiorys.
Syn Manuela de Hoyos, urzędnika miejskiego, i Franciszki de Sena. Przyjaźnił się z Augustynem de Cardavéraz SJ, profesorem gramatyki w Bilbao i propagatorem kultu Serca Jezusowego. Dzięki niemu zapoznał się z książką Józefa de Galliffeta SJ, "De cultu Sacrosancti Cordis Dei ac Domini Nostri Iesu Christi in variis Christiani orbis provinciis iam propagato". Pod jej wpływem stał się i on apostołem Serca Jezusowego.
Bernard miał także trudne doświadczenia mistyczne, w których przeżyciu pomagał mu Agustin de Cardavéraz SJ. Młody Bernard bezskutecznie zachęcał hiszpańskich jezuitów do przetłumaczenia książki Galliffeta. Udało mu się jedynie przekonać Jana de Loyola SJ do napisania dzieła nt. kultu Serca Jezusowego. Wyświęcony na kapłana 2 stycznia 1735 r. dzięki specjalnej dyspensie. Jako kapłan mógł bezpośrednio zaangażować się w propagowanie nabożeństwa do Serca Jezusowego. Zabiegał o ustanowienie uroczystości Serca Jezusa w piątek po oktawie Bożego Ciała. Dzięki niemu Valladolid stało się hiszpańskim ośrodkiem podobnym do francuskiego Paray-le-Monial.
W trakcie tzw. trzeciej probacji zakonnej Bernard zachorował na tyfus i po 10 dniach choroby zmarł w opinii świętości w Kolegium św. Ignacego w Villadolid.
Kult Bernarda de Hoyos.
W XVIII w. w Hiszpanii brakowało sprzyjającego klimatu religijnego. Jezuici zostali wygnani, a następnie skasowani prawie na całym świecie (1773 r.). Dopiero po wskrzeszeniu jezuitów (1814) nastały sprzyjające warunki do rozwoju kultu Serca Jezusowego, a przy tym i do ponownego odkrycia jego apostołów. Proces beatyfikacyjny Bernarda rozpoczęto w Valladolid w 1895 r. i kontynuowano w Rzymie. Wymagany do beatyfikacji cud miał miejsce w 1936 r. (w Salamanca San Cristóbal de la Cuesta) i dotyczył uleczenia Mercedes Cabezas z nieuleczalnej choroby. 12 stycznia 1996 r. dekret o heroiczności cnót Bernarda podpisał papież Jan Paweł II. Dekret o uznaniu cudu podpisał papież Benedykt XVI 17 stycznia 2009 r.

</doc>
<doc id="1890390" url="https://pl.wikipedia.org/wiki?curid=1890390" title="Bernard de Hoyos">
Bernard de Hoyos



</doc>
<doc id="1890391" url="https://pl.wikipedia.org/wiki?curid=1890391" title="Bernard Hoyos">
Bernard Hoyos



</doc>
<doc id="1890393" url="https://pl.wikipedia.org/wiki?curid=1890393" title="Wendtorf">
Wendtorf

Wendtorf – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład Związku Gmin Probstei.

</doc>
<doc id="1890397" url="https://pl.wikipedia.org/wiki?curid=1890397" title="Obłęd moralny">
Obłęd moralny

Obłęd moralny (głuptactwo moralne, zespół anetyczny, ang. "moral insanity"; łac. "mania sine delirio", "insania ex morum defectione"; fr. "folie raisonnante", "folie lucide raisonnante", "folie morale", "monomanie affective"; niem. "moralisches Irresein") – historyczny termin wprowadzony przez angielskiego lekarza J. C. Pricharda w 1835 w dziele "A Treatise on Insanity and Other Disorders Affecting the Mind" na określenie szczególnej postaci rozstroju psychicznego. Prichard opisał obłęd moralny jako „szaleństwo, charakteryzujące się chorobliwym wypaczeniem naturalnych odczuć, uczuć, skłonności, temperamentu, postawy moralnej i naturalnych odruchów, bez zauważalnych zaburzeń wiedzy czy zdolności rozumowania, a zwłaszcza bez obłąkańczych złudzeń czy omamów”.
Koncept obłędu moralnego wiele zawdzięcza pracom Philippe Pinela, cytowanego przez Pricharda, i jego opisowi chorób umysłowych częściowych i afektywnych. "Manie sans délire", później znana jako "folie raissonante" uległa z czasem przekształceniu w postać częściowego obłędu, co oznaczało, że dotknięty nią chory był uważany za obłąkanego jedynie w części swoich funkcji umysłowych, jego osobowość mogła ulec zmianie, natomiast funkcje intelektualne pozostały nienaruszone. 
Współczesne niezrozumienie tego pojęcia wiąże się z różnicą znaczenia pojęcia moralności w XIX wieku i obecnie. Wówczas przez moralność rozumiano raczej sferę psychologii niż etyki. Dlatego obłęd moralny odnosił się do zmian afektu, dla odróżnienia od zmian intelektu.
Powstanie tego pojęcia wiązane jest ściśle z niewystarczającą definicją obłędu przedstawioną przez Johna Locke′a, w której do stwierdzenia obłąkania wymagano obecności objawów urojeniowych. 
Pogląd, jakoby koncept obłędu moralnego wyprzedzał koncept psychopatii (osobowości dyssocjalnej, antyspołecznej), nie spotkał się z uznaniem historyków psychiatrii. F.A. Whitlock uważa, że „nie ma najmniejszego podobieństwa między tymi przykładami [Pinela i Pricharda] a tym, co dziś uznalibyśmy za osobowość psychopatyczną”. Obłęd moralny Pricharda był określeniem zbiorczym na wiele zaburzeń zachowania, których jedyną cechą wspólną był brak urojeń. Tym samym, mimo nazwy, nie jest to odpowiednik współczesnej kategorii diagnostycznej osobowości dyssocjalnej (antyspołecznej).

</doc>
<doc id="1890401" url="https://pl.wikipedia.org/wiki?curid=1890401" title="Slovenská zdravotnícka univerzita w Bratysławie">
Slovenská zdravotnícka univerzita w Bratysławie



</doc>
<doc id="1890402" url="https://pl.wikipedia.org/wiki?curid=1890402" title="Guro Strøm Solli">
Guro Strøm Solli

Guro Strøm Solli (ur. 29 lipca 1983 w Bodø) – norweska biegaczka narciarska, złota medalistka mistrzostw świata młodzieżowców.
Kariera.
Po raz pierwszy na arenie międzynarodowej Guro Strøm Solli pojawiła się 30 listopada 2002 roku w zawodach FIS Race w norweskiej miejscowości Gålå, gdzie zajęła osiemnaste miejsce w sprincie techniką klasyczną. Nigdy nie startowała na mistrzostwach świata juniorów, jednak w 2006 roku brała udział w mistrzostwach świata młodzieżowców w Kranju, gdzie zdobyła złoty medal w sprincie stylem dowolnym. W biegu tym wyprzedziła Rosjankę Walentinę Nowikową oraz Niemkę Nicole Fessel. W Pucharze Świata zadebiutowała 18 lutego 2004 roku w Sztokholmie, zajmując trzydzieste miejsce w sprincie stylem klasycznym. Tym samym już w swoim debiucie zdobyła pierwsze pucharowe punkty. Strøm Solli dwukrotnie stawała na podium zawodów PŚ: 22 stycznia 2006 roku w Oberstdorfie oraz 15 lutego 2007 roku w Changchun była trzecia w sprincie klasykiem. W klasyfikacji generalnej najlepiej wypadła w sezonie 2006/2007, który ukończyła na 32. pozycji w klasyfikacji generalnej oraz piętnastym miejscu w klasyfikacji sprinterskiej. W lutym 2005 roku wystartowała w sprincie techniką klasyczną podczas mistrzostw świata w Oberstdorfie, kończąc rywalizację na dziesiątym miejscy. Był to jej jedyny start na międzynarodowej imprezie tej rangi. Nigdy nie brała udziału w igrzyskach olimpijskich.

</doc>
<doc id="1890403" url="https://pl.wikipedia.org/wiki?curid=1890403" title="Sakramentyści">
Sakramentyści

Sakramentyści – nazwa stosowana przez pisarzy katolickich na określenie wszystkich wyznań, nieuznających realnej obecności lub transsubstancjacji Chrystusa w Eucharystii, a więc m.in. luteranizmu i kalwinizmu. Autorzy luterańscy (opowiadający się za konsubstancjacją) nazywali sakramentystami stronników Andreasa Karlstadta, Huldrycha Zwingliego i Jana Kalwina, według których Eucharystia tylko symbolizuje ciało i krew Jezusa Chrystusa.

</doc>
<doc id="1890404" url="https://pl.wikipedia.org/wiki?curid=1890404" title="Cercidoideae">
Cercidoideae

Cercidoideae – podrodzina roślin (dawniej też w randze plemienia "Cercideae" klasyfikowanego do podrodziny brezylkowych "Caesalpinioideae") z rodziny bobowatych (motylkowatych) "Fabaceae". Należy tu według różnych ujęć systematycznych od 4 do 12 rodzajów z ok. 335 gatunkami z czego ogromna większość (ok. 250) reprezentuje rodzaj "Bauhinia", a 47 rodzaj "Schnella" (11 rodzajów jest uznawanych w rewizji taksonomicznej z 2017). Zaliczane tu rośliny występują w strefie klimatu ciepłego i tropikalnego na całym świecie.
Bauhinia "Bauhinia" i judaszowiec "Cercis" są często uprawiane jako rośliny ozdobne, przy czym kwiaty tych roślin są jadalne. Rośliny z rodzaju "Griffonia" dostarczają czarnego barwnika.
Systematyka.
Podrodzina zajmuje pozycję bazalną wspólnie z siostrzaną podrodziną "Detarioideae" w obrębie rodziny bobowatych. 
Na początku XXI wieku wyróżniano na bazie różnic i podobieństw w budowie kwiatów, nasion i owoców dwa podplemiona. Jednak podplemię bazalne – "Cercidinae", grupujące najstarsze linie rozwojowe (w tym rodzaj judaszowiec "Cercis", miało być kladem bazalnym w obrębie plemienia) miało charakter taksonu parafiletycznego. Relacje filogenetyczne w obrębie podplemienia "Bauhiniinae" były słabo poznane. W ujęciu z 2017 roku brak podziału na plemiona.

</doc>
<doc id="1890405" url="https://pl.wikipedia.org/wiki?curid=1890405" title="Köhn (gmina)">
Köhn (gmina)

Köhn – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890406" url="https://pl.wikipedia.org/wiki?curid=1890406" title="Slovenská technická univerzita v Bratislave">
Slovenská technická univerzita v Bratislave



</doc>
<doc id="1890408" url="https://pl.wikipedia.org/wiki?curid=1890408" title="Ekonomická univerzita w Bratysławie">
Ekonomická univerzita w Bratysławie



</doc>
<doc id="1890409" url="https://pl.wikipedia.org/wiki?curid=1890409" title="Köhn">
Köhn



</doc>
<doc id="1890410" url="https://pl.wikipedia.org/wiki?curid=1890410" title="Koehn">
Koehn



</doc>
<doc id="1890412" url="https://pl.wikipedia.org/wiki?curid=1890412" title="Univerzita J. Selyeho">
Univerzita J. Selyeho



</doc>
<doc id="1890413" url="https://pl.wikipedia.org/wiki?curid=1890413" title="Stoltenberg (gmina)">
Stoltenberg (gmina)

Stoltenberg – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890417" url="https://pl.wikipedia.org/wiki?curid=1890417" title="Stoltenberg">
Stoltenberg

Niemcy.
1 gmina:

</doc>
<doc id="1890418" url="https://pl.wikipedia.org/wiki?curid=1890418" title="Armia Środkowego Kentucky">
Armia Środkowego Kentucky

Armia Środkowego Kentucky (ang. "Army of Central Kentucky") – organizacja wojskowa wchodząca w skład Departamentu nr 2 (zachodniego departamentu Stanów Skonfederowanych). Początkowo nazwana Korpusem Armijnym Środkowego Kentucky – została utworzona jesienią 1861 i funkcjonowała do marca 1862, kiedy została włączona do Armii Mississippi, przeformowaną 20 listopada w Armię Tennessee.

</doc>
<doc id="1890419" url="https://pl.wikipedia.org/wiki?curid=1890419" title="Trenčianska univerzita Alexandra Dubčeka v Trenčíne">
Trenčianska univerzita Alexandra Dubčeka v Trenčíne



</doc>
<doc id="1890420" url="https://pl.wikipedia.org/wiki?curid=1890420" title="Markus Gandler">
Markus Gandler

Markus Gandler (ur. 20 sierpnia 1966 w Kitzbühel) – austriacki biegacz narciarski, srebrny medalista olimpijski i złoty medalista mistrzostw świata.
Kariera.
Igrzyska olimpijskie w Albertville w 1992 r. były jego pierwszą dużą imprezą. Jego najlepszym wynikiem było 28. miejsce w biegu pościgowym 10+15 km. Startował później jeszcze tylko na igrzyskach olimpijskich w Nagano. Zdobył tam srebrny medal w biegu na 10 km techniką klasyczną, ulegając jedynie utytułowanemu Norwegowi Bjørnowi Dæhlie. Na tych samych igrzyskach zajął także między innymi 7. miejsce w biegu pościgowym 10+15 km.
W 1995 r. zadebiutował na mistrzostwach świata biorąc udział w mistrzostwach w Thunder Bay. Tam jego najlepszym indywidualnym wynikiem było 12. miejsce w biegu pościgowym 10+15 km. Na tych samych mistrzostwach zajął także 5. miejsce w sztafecie 4x10 km. Dwa lata później, podczas mistrzostw świata w Trondheim jego największym osiągnięciem było 38. miejsce w biegu na 10 km stylem klasycznym. Jednak swój największy sukces osiągnął na mistrzostwach świata w Ramsau, gdzie wraz z Aloisem Stadloberem, Michaiłem Botwinowem i Christianem Hoffmannem zdobył złoty medal w sztafecie 4x10 km. Jego najlepszym indywidualnym wynikiem było 12. miejsce w biegu na 10 km techniką klasyczną.
Najlepsze wyniki w Pucharze Świata uzyskał w sezonach 1989/1990, 1994/1995 i 1995/1996, kiedy to zajmował 17. miejsce w klasyfikacji generalnej.
Jego córka, Anna Gandler, została biathlonistką.

</doc>
<doc id="1890421" url="https://pl.wikipedia.org/wiki?curid=1890421" title="Katolícka univerzita v Rużomberku">
Katolícka univerzita v Rużomberku



</doc>
<doc id="1890422" url="https://pl.wikipedia.org/wiki?curid=1890422" title="Univerzita Mateja Bela w Bańskiej Bystrzycy">
Univerzita Mateja Bela w Bańskiej Bystrzycy



</doc>
<doc id="1890423" url="https://pl.wikipedia.org/wiki?curid=1890423" title="Univerzita sv. Cyrila a Metoda v Trnave">
Univerzita sv. Cyrila a Metoda v Trnave



</doc>
<doc id="1890425" url="https://pl.wikipedia.org/wiki?curid=1890425" title="Univerzita Konštantína Filozofa v Nitre">
Univerzita Konštantína Filozofa v Nitre



</doc>
<doc id="1890427" url="https://pl.wikipedia.org/wiki?curid=1890427" title="Univerzita veterinárneho lekárstva w Koszycach">
Univerzita veterinárneho lekárstva w Koszycach



</doc>
<doc id="1890429" url="https://pl.wikipedia.org/wiki?curid=1890429" title="Gazeta Ludowa (PSL)">
Gazeta Ludowa (PSL)

Gazeta Ludowa – gazeta codzienna Polskiego Stronnictwa Ludowego, ukazywała się na mocy porozumienia o utworzeniu Tymczasowego Rządu Jedności Narodowej zawartego w Moskwie w czerwcu 1945 pomiędzy reprezentantami KRN, a Stanisławem Mikołajczykiem. Była jedynym niezależnym dziennikiem w powojennej Polsce. Pierwszy numer "Gazety" pojawił się w sprzedaży 4 listopada 1945 w Warszawie i był w całości poświęcony zmarłemu 31 października 1945 Wincentemu Witosowi. Redaktorem naczelnym był Zygmunt Augustyński, w skład zespołu redakcyjnego wchodzili m.in. Witold Giełżyński, Władysław Bartoszewski. Nakład gazety wynosił 70 tys. egzemplarzy.
Red. Zygmunt Augustyński został aresztowany 16 października 1946, a następnie w pokazowym procesie skazany na 15 lat więzienia. Gazeta została zamknięta w listopadzie 1947, członkowie zespołu redakcyjnego byli poddani represjom politycznym UB (aresztowania, wyroki).

</doc>
<doc id="1890430" url="https://pl.wikipedia.org/wiki?curid=1890430" title="Sandbach">
Sandbach

Sandbach – miasto w Wielkiej Brytanii, w Anglii, w hrabstwie Cheshire. W 2001 roku miasto to zamieszkiwało 17 630 osób.

</doc>
<doc id="1890432" url="https://pl.wikipedia.org/wiki?curid=1890432" title="Stein (Szlezwik-Holsztyn)">
Stein (Szlezwik-Holsztyn)

Stein – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890435" url="https://pl.wikipedia.org/wiki?curid=1890435" title="Trzy Gracje (pomnik w Bydgoszczy)">
Trzy Gracje (pomnik w Bydgoszczy)

Trzy Gracje – posągi w Bydgoszczy, położone przy ul. Stary Port, na nabrzeżu Brdy.
Opis.
Dzieło autorstwa Jerzego Buczkowskiego zostało odsłonięte w 1989 roku, po wykonaniu modernizacji bulwarów nad Brdą.
Odlew z brązu przedstawia trzy kobiety – mityczne Gracje (Talię, Aglaję i Eufrosyne), które według mitologii greckiej były boginiami wdzięku i radości. 
„Trzy Gracje” są uznawane za jeden z najbardziej udanych przykładów nowoczesnej rzeźby w Bydgoszczy. Wartość obiektu podkreśla jego położenie na najbardziej reprezentacyjnym odcinku bulwarów nad Brdą. W pobliżu obiektu znajdują się zabytki i symbole Bydgoszczy – pałacyk Lloyda, stare spichrze, nowe spichrze, gmach Poczty Głównej.
Z rzeźbą wiąże się anegdota, która przedstawia się następująco: "pomnik został odsłonięty w trudnych czasach, kiedy na półkach sklepowych był tylko ocet. Trzy kobiety wyszły z pobliskich kamienic, żeby wspólnie zastanowić się nad tym, co dzisiaj przygotować rodzinie na obiad. No i w takich smutnych pozach zastygły aż do dziś".

</doc>
<doc id="1890436" url="https://pl.wikipedia.org/wiki?curid=1890436" title="Trnavská univerzita w Trnawie">
Trnavská univerzita w Trnawie



</doc>
<doc id="1890438" url="https://pl.wikipedia.org/wiki?curid=1890438" title="Emelie Öhrstig">
Emelie Öhrstig

Emelie Öhrstig (ur. 27 lutego 1978 w Borås) – szwedzka biegaczka narciarska, kolarka górska i szosowa, złota medalistka mistrzostw świata w narciarstwie klasycznym.
Kariera.
Igrzyska olimpijskie w Turynie w 2006 roku były pierwszymi i zarazem ostatnimi w jej karierze. Zajęła tam 22. miejsce w sprincie techniką dowolną oraz 47. miejsce w biegu na 10 km stylem klasycznym.
W 2003 roku wystartowała na mistrzostwach świata w Val di Fiemme, gdzie zajęła 21. miejsce w sprincie stylem dowolnym. Dwa lata później, podczas mistrzostw świata w Oberstdorfie została mistrzynią świata w sprincie techniką klasyczną, wyprzedzając swoją rodaczkę Linę Andersson o 1,3 sekundy oraz Kanadyjkę Sarę Renner o 1,4 sekundy. Na tych samych mistrzostwach wraz z Anną Dahlberg zajęła 9. miejsce w sprincie drużynowym stylem dowolnym.
Najlepsze wyniki w Pucharze Świata odnosiła w sezonach 2004/2005 i 2005/2006, kiedy to zajmowała 25. miejsce w klasyfikacji generalnej. Ponadto Öhrstig była dwukrotnie mistrzynią Szwecji w 2005 roku: w sprincie techniką klasyczną oraz w biegu na 15 km stylem dowolnym.
Ponadto Öhrstig uprawiała także kolarstwo górskie i szosowe, zdobywając między innymi srebrny medal w cross-country juniorów podczas mistrzostw świata MTB w Cairns. Jako juniorka była także dwukrotnie mistrzynią Szwecji w kolarstwie górskim (1995 i 1996) i raz na szosie (1996). Trzykrotnie zdobywała medale na mistrzostwach krajów skandynawskich, w tym dwa złote w Lahti w 1999 roku.
Osiągnięcia.
Puchar Świata.
Miejsca na podium.
Öhrstig nigdy nie stawała na podium indywidualnych zawodów Pucharu Świata.

</doc>
<doc id="1890441" url="https://pl.wikipedia.org/wiki?curid=1890441" title="Palnik Meckera">
Palnik Meckera



</doc>
<doc id="1890442" url="https://pl.wikipedia.org/wiki?curid=1890442" title="Salinger">
Salinger

Salinger:

</doc>
<doc id="1890454" url="https://pl.wikipedia.org/wiki?curid=1890454" title="Kirsi Välimaa">
Kirsi Välimaa

Kirsi Välimaa-Antila z d. Välimaa (ur. 15 października 1978 w Jämijärvi) – fińska biegaczka narciarska. Jej największym osiągnięciem na mistrzostwach świata było 5. miejsce w sztafecie na MŚ w Oberstdorfie. Najlepsze wyniki w Pucharze Świata odnosiła w sezonach 2002/2003, kiedy to zajmowała 19. miejsce w klasyfikacji generalnej.
Jej mąż – Timo Antila jest biathlonistą.

</doc>
<doc id="1890455" url="https://pl.wikipedia.org/wiki?curid=1890455" title="Pedagogiczna Biblioteka Wojewódzka im. Józefa Lompy w Katowicach">
Pedagogiczna Biblioteka Wojewódzka im. Józefa Lompy w Katowicach

Pedagogiczna Biblioteka Wojewódzka im. Józefa Lompy w Katowicach – biblioteka pedagogiczna utworzona w 1928 roku jako zaplecze naukowe Instytutu Pedagogicznego w Katowicach. Jej głównym zadaniem jest wspieranie nauczycieli i osób przygotowujących się do zawodu nauczyciela w procesie kształcenia i doskonalenia zawodowego. Gromadzi literaturę z zakresu pedagogiki, psychologii i dziedzin pokrewnych.
Historia.
Założenie biblioteki wiąże się z powstaniem w październiku 1928 r. Instytutu Pedagogicznego w Katowicach. Pierwszego wpisu do księgi inwentarzowej dokonano 23 listopada 1928 r. i data ta jest uważana za początek działalności biblioteki. Księgozbiór liczył wówczas 400 woluminów i stanowił warsztat pracy dla pracowników i słuchaczy Instytutu.
Jesienią 1939 r. Niemcy przeznaczyli księgozbiór na przemiał do fabryki papieru w Mikołowie. Udało się ocalić około 3000 książek, które ukryto w kominach wentylacyjnych. Księgozbiór ten wraz ze zwrotami książek wypożyczonych przed wojną był zalążkiem powojennej biblioteki.
W 1946 r. biblioteka zaczyna działać pod nazwą Centralna Biblioteka Pedagogiczna, mieści się przy ul. Szkolnej 9.
Od 1950 r. biblioteka nosi nazwę: Pedagogiczna Biblioteka Wojewódzka. Staje się samodzielną placówką budżetową, merytorycznie podlega Kuratorium Oświaty. W 1951 r. otrzymuje statut, rozpoczyna się także tworzenie oddziałów terenowych.
Biblioteka jeszcze dwukrotnie zmienia swoją lokalizację. W 1967 r. zostaje przeniesiona do budynku Liceum Ogólnokształcącego im. Mikołaja Kopernika, przy ul. H. Sienkiewicza. Trzy lata później ma miejsce przeprowadzka do budynku przy ul. Kasprzaka 7 (po zmianie nazwy: ul. ks. kard. S. Wyszyńskiego), który do chwili obecnej biblioteka zajmuje wspólnie z Regionalnym Ośrodkiem Doskonalenia Nauczycieli „WOM” w Katowicach.
W latach siedemdziesiątych następuje dalszy rozwój sieci bibliotek filialnych – w 1974 r. jest ich 19.
W 1983 r. patronem biblioteki zostaje Józef Lompa. W tym samym roku Pedagogiczna Biblioteka Wojewódzka w Katowicach otrzymuje Medal Pamiątkowy Komisji Edukacji Narodowej – odznaczenie nadawane placówkom szczególnie zasłużonym dla oświaty. Rok później utworzona zostaje biblioteka składowa, powstaje także Wydział Zbiorów Specjalnych, gromadzący szczególnie cenne pozycje. W latach dziewięćdziesiątych następuje dalszy rozwój biblioteki, zorganizowane zostają kolejne wydziały: Muzeum Oświaty (przekształcony później w Wydział Instruktażowo-Metodyczny Edukacji Regionalnej) oraz Wydział Zbiorów Specjalnych – Zbiory Audiowizualne. Wciąż wzrasta liczba udostępnianych zbiorów.
W 1999 r., w wyniku reformy administracyjnej organem prowadzącym PBW w Katowicach zostało Województwo Śląskie. Biblioteka posiada 20 filii.
Od 1 września 2006 r. biblioteki filialne w Rybniku, Raciborzu i Wodzisławiu Śląskim zostały wyłączone ze struktury PBW w Katowicach i weszły w skład utworzonego Regionalnego Ośrodka Doskonalenia Nauczycieli i Informacji Pedagogicznej „WOM” w Rybniku.
W 2013 r. zlikwidowano trzy filie – w Czeladzi, Piekarach Śląskich i Świętochłowicach. Obecnie Pedagogiczną Bibliotekę Wojewódzką im. Józefa Lompy tworzą: biblioteka macierzysta w Katowicach oraz 14 bibliotek filialnych działających w miastach na terenie województwa śląskiego (Będzinie, Bytomiu, Chorzowie, Dąbrowie Górniczej, Gliwicach, Jaworznie, Mysłowicach, Pszczynie, Rudzie Śląskiej, Sosnowcu, Tarnowskich Górach, Tychach, Zabrzu i Zawierciu).
Zbiory.
Biblioteka gromadzi i udostępnia książki, czasopisma i multimedia z zakresu:

</doc>
<doc id="1890456" url="https://pl.wikipedia.org/wiki?curid=1890456" title="Electronic Banking Internet Communication Standard">
Electronic Banking Internet Communication Standard

Electronic Banking Internet Communication Standard (EBICS) — niemiecki standard, mający zastąpić HBCI. Wymaga on, by komunikacja z bankami (pliki z poleceniami płatniczymi, informacje o rachunkach) przebiegała automatycznie według procedur niezależnych od banków. Wielobankowość wynika z równoległej obsługi wielu standardowych protokołów dla bankowości elektronicznej co umożliwia przedsiębiorstwu skonsolidowane zarządzanie jego krajowymi i zagranicznymi rachunkami bankowymi. Zdefiniowany jest w XML, ale właściwe dane transakcji znajdują się w binarnym elemencie zagnieżdżonym w XML-u.

</doc>
<doc id="1890459" url="https://pl.wikipedia.org/wiki?curid=1890459" title="Herb Olsztyna (województwo śląskie)">
Herb Olsztyna (województwo śląskie)

Herb Olsztyna − symbol miejski Olsztyna, miasta w województwie śląskim
Opis.
Herb przedstawia w polu barwy czerwonej złotą koronę, pod nią umieszczony stylizowany wizerunek tronu królewskiego w kształcie złotej litery H, na nim znajduje się złota litera S, będąca inicjałem króla Zygmunta I Starego (Sigismundus), a u dołu złota litera W o niejasnym znaczeniu. Po lewej i prawej stronie tronu znajduje się jedna sześcioramienna złota gwiazda.
Historia.
Zamek w Olsztynie powstał na przełomie XIII i XIV wieku, występował wówczas pod nazwami "Holstein", "Holsztyn", "Olsten" i "Olstin", stąd początkowo literę "H" błędnie interpretowano jako inicjał miasta. U stóp zamku powstała osada, która z czasem uzyskała prawa miejskie. Olsztyn używał pieczęci, która stała się podstawą późniejszego herbu. W 1870 roku miasto zostało pozbawione praw miejskich, a odzyskało je dopiero w 2022r. Herb popadł w zapomnienie i dopiero dr Marceli Antoniewicz z obecnej Akademii im. Jana Długosza w Częstochowie opublikowaną w 1984 roku książką "Herby miast województwa częstochowskiego" przypomniał o jego istnieniu. Od tego czasu gmina Olsztyn nieoficjalnie posługuje się herbem. Nieoficjalny herb, opracowany tak, aby spełniał wymogi sztuki heraldycznej, został przyjęty przez gminę uchwałą nr XXXV/273/09 z dnia 29 grudnia 2009.

</doc>
<doc id="1890460" url="https://pl.wikipedia.org/wiki?curid=1890460" title="Stein (ujednoznacznienie)">
Stein (ujednoznacznienie)

Geografia.
Polska.
Dawna nazwa miejscowości:

</doc>
<doc id="1890463" url="https://pl.wikipedia.org/wiki?curid=1890463" title="Pierwszy Korpus Armii Tennessee">
Pierwszy Korpus Armii Tennessee

Pierwszy Korpus Armii Tennessee (ang. "First Corps, Army of Tennessee") – wchodził w skład konfederackiej Armii Tennessee. Utworzony w roku 1862 funkcjonował aż do kwietnia 1865, kiedy poddał się w Karolinie Północnej. Był znany także jako Korpus Polka, Korpus Hardee'ego lub Korpus Cheathama.

</doc>
<doc id="1890464" url="https://pl.wikipedia.org/wiki?curid=1890464" title="Wisch (powiat Plön)">
Wisch (powiat Plön)

Wisch – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Probstei.

</doc>
<doc id="1890465" url="https://pl.wikipedia.org/wiki?curid=1890465" title="Wisch">
Wisch

Holandia.
1 gmina:
Niemcy.
2 gminy:

</doc>
<doc id="1890466" url="https://pl.wikipedia.org/wiki?curid=1890466" title="HBCI">
HBCI

Home Banking Computer Interface (HBCI) – standard dokonywania transakcji bankowych przez Internet, będący klasyczną metodą PIN/TAN. Standard HBCI obejmuje całą procedurę postępowania klienta i banku. Operacje przeprowadza się z użyciem specjalnej karty chipowej (z kluczem 128-bitowym). Do tego wymagane jest specjalne oprogramowanie oraz czytnik kart chipowych. W przypadku metody PIN/TAN dla wykonania każdego przelewu potrzebny jest numer identyfikacyjny (PIN) i numer transakcji (TAN), które klient otrzymuje od banku. Każdy numer TAN ważny jest tylko dla jednej transakcji, co czyni tę metodę bezpieczną. Operacje bankowe można wykonywać jedynie na komputerze mającym dostęp do Internetu.

</doc>
<doc id="1890467" url="https://pl.wikipedia.org/wiki?curid=1890467" title="G.E. Berrios">
G.E. Berrios

German E. Berrios (ur. 1940 w Tacna) – brytyjski psychiatra peruwiańskiego pochodzenia.
Życiorys.
Absolwent Universidad Nacional Mayor de San Marcos i Corpus Christi College na uniwersytecie w Oksfordzie. Specjalizował się w historii i filozofii nauki, neurologii i psychiatrii. Od 1973 do 1976 wykładał psychiatrię na University of Leeds.
W 1989 założył czasopismo „History of Psychiatry” i do dziś jest jego redaktorem.
Zajmuje się przede wszystkim powikłaniami psychiatrycznymi chorób neurologicznych i historią psychopatologii. Autor czternastu książek i około 400 artykułów. 
Życie prywatne.
Żonaty z Doris Alvarado Contreras, mieli czworo dzieci: Germana Arnaldo, Francisco Javiera, Claudio Fabricio i Rubena Ernesto.

</doc>
<doc id="1890468" url="https://pl.wikipedia.org/wiki?curid=1890468" title="2010 w literaturze">
2010 w literaturze



</doc>
<doc id="1890469" url="https://pl.wikipedia.org/wiki?curid=1890469" title="Cerkiew śś. Piotra i Pawła w Nagórzanach">
Cerkiew śś. Piotra i Pawła w Nagórzanach



</doc>
<doc id="1890471" url="https://pl.wikipedia.org/wiki?curid=1890471" title="Cerkiew śś. Kosmy i Damiana w Banicy">
Cerkiew śś. Kosmy i Damiana w Banicy



</doc>
<doc id="1890473" url="https://pl.wikipedia.org/wiki?curid=1890473" title="Cerkiew śś. Kosmy i Damiana w Krempnej">
Cerkiew śś. Kosmy i Damiana w Krempnej



</doc>
<doc id="1890474" url="https://pl.wikipedia.org/wiki?curid=1890474" title="Alfred Aston">
Alfred Aston

Alfred Aston (ur. 16 maja 1912 w Chantilly, zm. 10 lutego 2003 w Cannes) – francuski piłkarz i trener, reprezentant kraju. 
Kariera klubowa.
Aston swoją przygodę z futbolem rozpoczął w 1930 w zespole z rodzinnego miasta US Chantilly. Dwa lata później został piłkarzem zespołu z Paryża Red Star. Jako piłkarz tej drużyny zwyciężył w rozgrywkach Division 2 w sezonie 1933/34. Przez 6 lat gry dla Red Star zagrał w 152 spotkaniach, w których strzelił 56 bramek. Od 1938 grał w Racing Club de France. Grając dla Racingu, dwukrotnie wygrywał Puchar Francji w latach 1939–1940. W 1940 po raz drugi zasilił szeregi Red Star, w którym wygrał Puchar Francji w 1942. 
Sezon 1943/44 spędził w É.F. Paris-Capitale, po czym powrócił do Red Star. Podczas swojej trzeciej przygody w tej drużynie zagrał w finale Pucharu Francji w 1946. Następnie odszedł do Angers, dla którego w 27 spotkaniach strzelił 13 bramek. Od 1947 grał w Stade Français, w którym 35 razy pojawiał się na boisku, strzelając 9 bramek. 
Od 1948 pełnił funkcję grającego trenera w zespołach CA Paris, CS Fontainebleau, AC Amboise oraz Tours FC. W zespole Tours pracował do 1956, po czym zakończył karierę sportową. 
Kariera reprezentacyjna.
Aston zadebiutował w reprezentacji Francji 11 marca 1934 w meczu przeciwko Szwajcarii, przegranym 0:1. W tym samym roku został powołany na Mistrzostwa Świata. Wystąpił w spotkaniu z reprezentacją Austrii, jednak jego drużyna przegrała 2:3, odpadając z turnieju w pierwszej rundzie. 
Cztery lata później został powołany na Mistrzostwa Świata 1938 rozgrywane we Francji. Na turnieju zagrał w dwóch spotkaniach przeciwko Belgii oraz Włochom, którzy turniej zakończyli zdobyciem tytułu mistrzów świata. Po raz ostatni w reprezentacji zagrał 19 maja 1946 w meczu przeciwko Anglii, wygranym 2:1. Łącznie Aston w latach 1934–1946 wystąpił w 31 spotkaniach reprezentacji Francji, w których strzelił 5 bramek.
Kariera trenerska.
Aston od 1948 pracował jako grający trener w CA Paris. Po zakończeniu pracy w CA Paris na podobnym stanowisku pracował także w czwartoligowych CS Fontainebleau i AC Amboise. W 1951 został grającym trenerem Tours FC, z którym w sezonie 1951/52 wywalczył awans do Division 3. Jako trener tej drużyny pracował do 1956, po czym zakończył karierę trenerską. 
Sukcesy.
Red Star
Racing Club de France

</doc>
<doc id="1890475" url="https://pl.wikipedia.org/wiki?curid=1890475" title="Cerkiew śś. Kosmy i Damiana w Kotani">
Cerkiew śś. Kosmy i Damiana w Kotani



</doc>
<doc id="1890477" url="https://pl.wikipedia.org/wiki?curid=1890477" title="Cerkiew śś. Kosmy i Damiana w Jabłonicy Polskiej">
Cerkiew śś. Kosmy i Damiana w Jabłonicy Polskiej



</doc>
<doc id="1890478" url="https://pl.wikipedia.org/wiki?curid=1890478" title="Wieża Bębnów w Xi'an">
Wieża Bębnów w Xi'an



</doc>
<doc id="1890479" url="https://pl.wikipedia.org/wiki?curid=1890479" title="Cerkiew śś. Kosmy i Damiana w Bereście">
Cerkiew śś. Kosmy i Damiana w Bereście



</doc>
<doc id="1890484" url="https://pl.wikipedia.org/wiki?curid=1890484" title="Parafia śś. Marcina i Mikołaja w Kuflewie">
Parafia śś. Marcina i Mikołaja w Kuflewie



</doc>
<doc id="1890486" url="https://pl.wikipedia.org/wiki?curid=1890486" title="Kwasy tłuszczowe omega-3">
Kwasy tłuszczowe omega-3

Kwasy tłuszczowe omega−3 (zwane też kwasami tłuszczowymi n−3 lub ω−3) – wielonienasycone kwasy tłuszczowe (PUFA, z ), których ostatnie wiązanie podwójne w łańcuchu węglowym znajduje się przy trzecim od końca atomie węgla. Do tej grupy należą m.in. wielonienasycone kwasy ω−3 pełniące ważną rolę w odżywianiu człowieka:
Wpływ na zdrowie.
Kwas α-linolenowy a pozostałe kwasy ω−3.
Kwas α-linolenowy o łańcuchu 18-węglowym jest najkrótszym kwasem w tej grupie i bywa zaliczany do tzw. krótkołańcuchowych wielonienasyconych kwasów tłuszczowych (SC-PUFA, z ). Jednocześnie jest on kwasem ω−3 najpowszechniej występującym w pożywieniu. Dla człowieka jest on egzogennym kwasem tłuszczowym (czyli nie może być wytwarzany w organizmie człowieka i musi być dostarczany w pożywieniu). Jest on prekursorem dla syntezy dłuższych kwasów ω−3 (LC-PUFA, z ), jednak od przełomu XX i XXI w. pojawiło się wiele publikacji wskazujących, że ta ścieżka dostarczania organizmowi dłuższych kwasów ω−3 jest nieskuteczna. W badaniach tych nie stwierdzono, aby spożywanie kwasu α-linolenowego dawało jakiekolwiek korzyści zdrowotne – w przeciwieństwie do spożywania LC-PUFA. W związku z tym w 2012 r. postawiony został postulat, aby oznaczenie „źródło kwasów omega−3” stosować tylko dla żywności bogatej w kwasy ω−3 LC-PUFA.
Wpływ na zdrowie.
W kilku badaniach stwierdzono możliwe działanie przeciwnowotworowe kwasów tłuszczowych omega−3 (zwłaszcza w przypadku raka piersi, okrężnicy i prostaty). Badania sugerują też, że kwasy te spowalniają starzenie się komórek.
Istnieją silne dowody naukowe, że spożycie kwasów tłuszczowych omega−3 wiąże się z obniżeniem poziomu trójglicerydów we krwi i regularne przyjmowanie zmniejsza ryzyko wtórnych i pierwotnych zawałów serca. Mimo to suplementacja nie wpływa na ryzyko przedwczesnej śmierci lub chorób serca, choć spożycie ryb, bogatych w te kwasy tłuszczowe, ma pozytywny wpływ na zdrowie w tym zakresie. Także kwas α-linolenowy, występujący głównie w produktach roślinnych, prawdopodobnie zmniejsza ryzyko chorób serca.
Pewne korzyści odnotowano również w takich stanach chorobowych, jak zaburzenia rytmu serca oraz reumatoidalne zapalenie stawów. W jednym z badań na grupie 32 pacjentów z młodzieńczym idiopatycznym zapaleniem stawów (MIZS) stwierdzono istotny spadek CRP po zastosowaniu suplementacji kwasów tłuszczowych omega−3. W innym badaniu 23 dzieci chorych na MIZS podzielono losowo na dwie grupy. W pierwszej grupie zwiększono zawartość kwasów omega−3 w diecie, a w drugiej nie. Po 5 miesiącach eksperymentu średnia dzienna dawka ibuprofenu przyjmowanego przez dzieci w pierwszej grupie spadła z 28,4 mg/kg do 23,4 mg/kg, a w drugiej grupie średnia dawka ibuprofenu spadła z 23,7 mg/kg do 22,7 mg/kg.
Ważna jest odpowiednia proporcja kwasów tłuszczowych omega−3 i omega-6 w diecie. Kwasy omega-6 (a zwłaszcza kwas arachidonowy) ułatwiają produkcję prostaglandyn, czyli hormonów prozapalnych. Z kolei kwasy omega−3 działają hamująco na stan zapalny, gdyż w organizmie konkurują z kwasami omega-6, zmniejszając ich stężenie w tkankach oraz ograniczając ich reakcje z enzymami. Według danych National Institutes of Health Amerykanie zwykle spożywają zbyt dużo kwasów omega-6 w porównaniu do kwasów omega−3. Proporcje tych dwóch typów kwasów są bardziej korzystne w diecie śródziemnomorskiej (stosunkowo ubogiej w kwasy omega-6) oraz w diecie Japończyków i mieszkańców Grenlandii (bogatej w kwasy omega−3).
Znaczny nadmiar kwasów omega−3 może być jednak szkodliwy, więc należy stosować umiarkowane dawki (szczególnie u osób cierpiących na cukrzycę i choroby krążenia).
Kwasy omega−3 mają także korzystny wpływ na funkcje poznawcze u osób cierpiących na różne formy zaburzeń kognitywnych. Istnieją również dane wskazujące na osłabienie objawów depresji oraz zachowań agresywnych dzięki przyjmowaniu kwasów omega−3.
Występowanie w tłuszczach spożywczych.
W tłuszczach pochodzących z roślin lądowych występuje kwas α-linolenowy (z grupy SC-PUFA), brak jest jednak LC-PUFA, które występują w pożywieniu pochodzenia morskiego, zwłaszcza w rybach.
W poniższej tabeli znajduje się porównanie wartości energetycznej (w kilokaloriach) różnych rodzajów tłuszczów spożywczych oraz zawartość w nich kwasów tłuszczowych omega−3 i omega−6 (w miligramach) w przeliczeniu na łyżkę stołową tłuszczu.

</doc>
<doc id="1890487" url="https://pl.wikipedia.org/wiki?curid=1890487" title="Georges Beaucourt">
Georges Beaucourt

Georges Beaucourt (ur. 15 kwietnia 1912 r., zm. 1 marca 2002 r.) – francuski piłkarz i trener, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w takich klubach jak Lille OSC i RC Lens.
Kariera reprezentacyjna.
Karierę reprezentacyjną rozpoczął w 1934. W tym samym roku został powołany na MŚ 1934. Nie wystąpił w żadnym spotkaniu. W sumie w reprezentacji wystąpił w 1 spotkaniu.
Kariera trenerska.
W latach 1940–1942 był grającym trenerem w klubie RC Lens.

</doc>
<doc id="1890492" url="https://pl.wikipedia.org/wiki?curid=1890492" title="Mistrzostwa Europy w Futsalu 2010 (eliminacje)">
Mistrzostwa Europy w Futsalu 2010 (eliminacje)

Eliminacje do EURO 2010 rozpoczęły się 19 lutego 2009 i trwały do 22 marca 2009. Udział w eliminacjach wzięło 39 reprezentacji narodowych z których wyłoniono 11 finalistów. Węgry jako gospodarz mistrzostw zwolnione były z udziału w eliminacjach.

</doc>
<doc id="1890493" url="https://pl.wikipedia.org/wiki?curid=1890493" title="Prowincja Quebec">
Prowincja Quebec



</doc>
<doc id="1890498" url="https://pl.wikipedia.org/wiki?curid=1890498" title="Medal Służby Kampanii Skumulowanych">
Medal Służby Kampanii Skumulowanych

Medal Służby Kampanii Skumulowanych (ang. "Accumulated Campaign Service Medal", skr "ACSM") – ustanowiony został w styczniu 1994 zgodnie z instrukcją Resortu Obrony
Wielkiej Brytanii. Nadawany jest żołnierzom wszystkich formacji, którzy brali udział w kampaniach brytyjskich począwszy od 14 sierpnia 1969 roku.
Zasady nadawania.
Stosuje się następujące zasady kwalifikacji do otrzymania medalu ACSM:
Oddzielne kryteria stosuje się do członków Ulster Defence Regiment (UDR) i Royal Irish Regiment.
Opis medalu.
Za pełną wysługę przyznawane są klamry, ich odzwierciedleniem jest srebrna rozeta przypięta do baretki. Pozłacana rozeta symbolizuje otrzymanie trzech klamer.
Awers: popiersie królowej Elżbiety II w koronie z inskrypcją "ELISABETH II DEI GRATIA REGINA FID. DEF."
Rewers: inskrypcja "FOR ACCUMULATED CAMPAIGN SERVICE" w czterech liniach, na tle liściastych gałęzi dębu.
Informacje dodatkowe.
Medal wykonany ze srebra i jest pierwszym wystawionym do przetargu, który wygrała mennica Royal Mint, w odróżnieniu od poprzednich, medal jest cechowany. Na krawędzi medalu mogą być wygrawerowane: numer służby, stopień, nazwisko i inicjały oraz nazwa jednostki lub służby.

</doc>
<doc id="1890499" url="https://pl.wikipedia.org/wiki?curid=1890499" title="Li Hang">
Li Hang

Li Hang (chiń. 李行; ur. 4 października 1990 w Chinach) – chiński snookerzysta. Plasuje się na 73 miejscu pod względem zdobytych setek w profesjonalnych turniejach, ma ich łącznie 111.
Kariera.
Li Hang jest chińskim profesjonalnym snookrzystą, który swój debiut w Main Tourze zanotował w sezonie 2008/2009. Do udziału w kwalifikacjach turniejów rankingowych jest uprawniony dzięki zwycięstwie w ACBS Asian Under-21 Championship.
Sezon 2008/2009.
Brał udział w turnieju Jiangsu Classic w 2008 roku. W ciągu tego turnieju zdołał wygrać tylko jedno spotkanie; jednak jest to ważna wygrana – pokonał bowiem 2-0 Allistera Cartera, który wówczas był Wicemistrzem świata 2008. W sezonie 2008/2009 brał udział również w kwalifikacjach do turniejów rankingowych. W kwalifikacjach do Northern Ireland Trophy doszedł do ostatniej, 3. rundy przegrywając w niej 2-5 z Andrew Higginsonem. W kwalifikacjach do Shanghai Masters przegrał w 2. rundzie 2-5 z Jimmym White'em. W kwalifikacjach do Grand Prix przegrał w 3. rundzie z Marcusem Campbellem 3-5. Najgorszy występ tego sezonu to kwalifikacje do Masters, gdzie przegrał w pierwszej rundzie 3-4 z Martinem Gouldem. W kwalifikacjach do UK Championship przegrał w 2. rundzie z Joem Delaneyem 7-9. Kwalifikacje do Welsh Open zakończył w 3. rundzie przegrywając z Liangiem Wenbo 1-5. Grając w kwalifikacjach do China Open przegrał w 2. rundzie 1-5 z Martinem Gouldem.
Kwalifikując się do najważniejszej imprezy w snookerowym sezonie – Mistrzostw świata – nie odniósł spektakularnego zwycięstwa w 2 rundzie przegrywając w Walijczykiem Danielem Wellsem 9-10.
Dzięki dość udanym występom w kwalifikacjach tego sezonu, Li Hang został sklasyfikowany na 69. miejscu w tabeli rankingowej na sezon 2009/2010.
Sezon 2009/2010.
Także w sezonie 2009/2010 brał udział w kwalifikacjach do Grand Prix przegrywając w 3. rundzie z Markiem Davisem 3-5.
Nie brał jednak udziału w kwalifikacjach do Masters.
Do udanych może zaliczyć występ w kwalifikacjach do Welsh Open, gdzie był o włos od dostania się do fazy zasadniczej turnieju – przegrał w 4. rundzie kwalifikacji z Fergalem O’Brienem 4-5. Kwalifikacje do turnieju China Open zakończył już w pierwszej rundzie przegrywając z Davidem Grayem 0-5.
W kwalifikacjach do Mistrzostw świata 2010 przegrał już w pierwszej rundzie ulegając reprezentantowi Irlandii – Davidowi Hoganowi 9-10.
Po zakończeniu wszystkich rozgrywek tego sezonu ogłoszono światowy ranking snookerzystów na sezon 2010/2011, w którym z powodu słabych wyników Li Hang sklasyfikowany został na 81 pozycji (spadek o 12 pozycji w stosunku do poprzedniego rankingu).
Sezon 2010/2011.
W siódmym turnieju rankingowym sezonu 2010/2011 China Open w rundzie „dzikich kart” pokonał Kena Doherty'ego 5-1, przegrywając jednak w drugiej rundzie (pomimo prowadzenia 4-1) z Shaunem Murphym ostatecznie 4-5.
Sezon 2022/2023.
9 grudnia 2022 został zawieszony przez World Professional Billiards and Snooker Association w związku z podejrzeniami o manipulowanie wynikami meczów na potrzeby zakładów bukmacherskich.

</doc>
<doc id="1890502" url="https://pl.wikipedia.org/wiki?curid=1890502" title="Sude">
Sude

Sude – rzeka w Niemczech, mająca długość 85 kilometrów, dopływ Łaby.
Sude obfituje w ryby (głównie szczupaki). Źródło rzeki znajduje się w Boizenburgu.

</doc>
<doc id="1890504" url="https://pl.wikipedia.org/wiki?curid=1890504" title="Roger Courtois">
Roger Courtois

Roger Courtois (ur. 30 maja 1912 w Genewie, zm. 5 maja 1972) – francuski piłkarz i trener, reprezentant kraju. Dwukrotny król strzelców Ligue 1.
Kariera klubowa.
Courtois swoją przygodę z futbolem rozpoczął w 1931 w zespole z rodzinnego miasta Urania Genève Sport. Już w pierwszym sezonie dotarł wraz z drużyną do finału Pucharu Szwajcarii.
Po dwóch latach w Uranii, w 1933 przeniósł się do francuskiego FC Sochaux-Montbéliard. Jako piłkarz tej drużyny dwukrotnie zdobył mistrzostwo Francji w sezonach 1934/35 i 1937/38. Courtois zdobył także z Sochaux Puchar Francji w sezonie 1936/37. Dwukrotnie kończył rozgrywki ligowe jako król strzelców Première Division w sezonach 1935/36 (34 bramki), oraz 1938/39 (27 bramek ex-aequo z Désiré Koranyi). Łącznie przez 6 lat gry w Sochaux zagrał w 174 spotkaniach, w których strzelił aż 184 bramki. 
Wybuch II wojny światowej spowodował, że Courtois powrócił w 1940 do Uranii. Rok później zgłosił się po niego FC Lausanne-Sport. W Lausanne zdobył w sezonie 1943/44 podwójnę koronę, to jest mistrzostwo Szwajcarii oraz Puchar Szwajcarii. Przez 5 lat gry w tej drużynie wystąpił w 103 meczach, w których zanotował 50 trafień. 
Od 1945 ponownie reprezentował barwy FC Sochaux-Montbéliard. Pomógł drużynie w powrocie do najwyższej klasy rozgrywkowej, strzelając 29 bramek w sezonie 1946/47 na poziomie Division 2. Podczas drugiej przygody z Sochaux zagrał w 195 spotkaniach, w których strzelił 97 bramek. W 1952 przeniósł się do Troyes AC, w którym w sezonie 1952/53 pełnił rolę grającego trenera. Największym sukcesem osiągniętym w tym zespole był finał Pucharu Francji w sezonie 1955/56. Przez 5 lat gry w Troyes zanotował tylko 16 występów, w których 4 razy pokonał bramkarza rywali. W 1957 zakończył karierę piłkarską. 
Kariera reprezentacyjna.
Courtois zadebiutował w reprezentacji Francji 6 grudnia 1933 w meczu przeciwko Anglii, przegranym 1:4. Pół roku później został powołany na Mistrzostwa Świata. Francja na turnieju przegrała już w pierwszej rundzie z reprezentacją Austrii 2:3. Courtois przesiedział ten mecz na ławce rezerwowych.
Cztery lata później został powołany na Mistrzostwa Świata 1938 rozgrywane we Francji. Na turnieju nie zagrał w żadnym ze spotkań. Po raz ostatni w reprezentacji zagrał 23 marca 1947 w meczu przeciwko Portugalii, wygranym 1:0. Łącznie Courtois w latach 1933–1947 wystąpił w 22 spotkaniach reprezentacji Francji, w których strzelił 10 bramek.
Kariera trenerska.
W latach 1952–1953 był grającym trenerem w klubie Troyes AC. W latach 1963–1965 trenował klub AS Monaco, z którym zdobył w sezonie 1963/64 wicemistrzostwo Première Division.
Sukcesy.
Urania Genève Sport
FC Sochaux-Montbéliard
FC Lausanne-Sport
Troyes AC

</doc>
<doc id="1890506" url="https://pl.wikipedia.org/wiki?curid=1890506" title="Kabwe Warriors">
Kabwe Warriors

Kabwe Warriors Football Club - zambijski klub piłkarski, grający obecnie w zambijskiej Premier League, mający siedzibę w mieście Kabwe, stolicy Prowincji Centralnej. Swoje domowe mecze rozgrywa na stadionie Railways Stadium, mogącym pomieścić 10 tysięcy widzów. Klub pięciokrotnie zostawał mistrzem kraju i pięć razy zdobył Puchar Zambii.

</doc>
<doc id="1890507" url="https://pl.wikipedia.org/wiki?curid=1890507" title="Artvin (prowincja)">
Artvin (prowincja)

Artvin – prowincja w Turcji, w północno-wschodniej części kraju, położona nad Morzem Czarnym. Artvin leży na granicy z Gruzją.
Zamieszkiwana jest przez 191 934 mieszkańców (stan na 2007 rok).
Stolicą prowincji jest Artvin.
Powierzchnia: 7436 km ²

</doc>
<doc id="1890508" url="https://pl.wikipedia.org/wiki?curid=1890508" title="Wincenty Werner">
Wincenty Werner

Wincenty Werner (ur. 26 marca 1881 w Ciechanowie, zm. 29 czerwca 1964 tamże) – polski samorządowiec i działacz społeczny, burmistrz Ciechanowa w latach 1913–1914 oraz 1923–1934. 
Życiorys.
Urodził się w Ciechanowie w rodzinie rzemieślniczej. Po ukończeniu szkoły w rodzinnym mieście kształcił się w progimnazjum w Pułtusku. W 1902 podjął pracę w ciechanowskim magistracie. W 1906 znalazł się wśród założycieli Ciechanowskiego Koła Cyklistów, przez długi czas pełnił obowiązki jego honorowego prezesa. W 1907 współtworzył oddział Towarzystwa Kultury Polskiej w Ciechanowie, które stworzyło w mieście czytelnię. W 1913 generał-gubernator płocki mianował go burmistrzem Ciechanowa. Do wykonywania funkcji burmistrza powrócił w 1923 i pełnił ją do 1934. W czasie II wojny światowej zaangażowany w tajne nauczanie. Po 1945 zasiadał w Miejskiej Radzie Narodowej Ciechanowa z ramienia Stronnictwa Demokratycznego, a od 1947 również w Powiatowej Radzie Narodowej. W latach 50. był ławnikiem Sądu Powiatowego w Ciechanowie. Należał do współzałożycieli Towarzystwa Miłośników Ziemi Ciechanowskiej. Zmarł w 1964, został pochowany na cmentarzu parafialnym przy ul. Płońskiej. 

</doc>
<doc id="1890511" url="https://pl.wikipedia.org/wiki?curid=1890511" title="Cerkiew śś. Kosmy i Damiana w Skwirtnem">
Cerkiew śś. Kosmy i Damiana w Skwirtnem



</doc>
<doc id="1890513" url="https://pl.wikipedia.org/wiki?curid=1890513" title="Robert Défossé">
Robert Défossé

Robert Défossé (ur. 19 czerwca 1909 w Calonne-Ricouart, zm. 30 sierpnia 1973) – francuski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w takich klubach jak Bully, Olympique Lillois i Red Star 93.
Kariera reprezentacyjna.
Karierę reprezentacyjną rozpoczął w 1933. W 1934 został powołany na MŚ 1934, ale nie wystąpił w żadnym spotkaniu. Po raz ostatni w reprezentacji, w której zaliczył 9 meczów, zagrał w 1936 roku.

</doc>
<doc id="1890515" url="https://pl.wikipedia.org/wiki?curid=1890515" title="Konkola Blades">
Konkola Blades

Konkola Blades Football Club - zambijski klub piłkarski, grający obecnie w zambijskiej Premier League, mający siedzibę w mieście Chililabombwe, leżącym w Prowincji Copperbelt. Klub został założony w 1956 roku. Swoje domowe mecze rozgrywa na stadionie Konkola Stadium, mogącym pomieścić 10 tysięcy widzów. Klub pięciokrotnie zostawał mistrzem kraju i pięć razy zdobył Puchar Zambii.

</doc>
<doc id="1890516" url="https://pl.wikipedia.org/wiki?curid=1890516" title="Rominta">
Rominta

Rominta (ros. Красная, "Krasnaja", niem. "Rominte") – rzeka, lewy dopływ Pisy. Płynie przez tereny obwodu kaliningradzkiego w Rosji.
Rzeka powstaje z połączenia rzek Błędzianki (uznawanej za górny bieg Rominty) i Szynkuny (ros. Протока, "Protoka", niem. "Schenken Bach"). Rzeka płynie przez Puszczę Romincką, przepływa przez wieś Krasnolesie i uchodzi do rzeki Pisy we wschodniej części miasta Gusiew.
Głównym dopływem Rominty jest Czarna Struga (ros. Чёрная, "Czornaja").
Polską nazwę Rominta wprowadzono urzędowo w 1949 roku, zastępując poprzednią niemiecką nazwę rzeki – "Rominte". Niemiecka nazwa pochodzi od pruskiego słowa "romus"/"ramus" w znaczeniu 'cichy, skromny'.

</doc>
<doc id="1890519" url="https://pl.wikipedia.org/wiki?curid=1890519" title="Year One">
Year One



</doc>
<doc id="1890527" url="https://pl.wikipedia.org/wiki?curid=1890527" title="Louis Gabrillargues">
Louis Gabrillargues

Louis Gabrillargues (ur. 16 czerwca 1914 r. w Montpellier, zm. 1994 r.) − francuski piłkarz i trener, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w takich klubach jak FC Sète, Excelsior AC Roubaix, FC Sochaux-Montbéliard, SR Colmar i Nîmes Olympique.
Kariera reprezentacyjna.
Karierę reprezentacyjną rozpoczął w 1934. W tym samym roku został powołany na MŚ 1934, ale nie wystąpił w żadnym spotkaniu. Po raz ostatni w reprezentacji, w której zaliczył 9 meczów, zagrał w 1937 roku.
Kariera trenerska.
Jako trener trenował takie kluby jak Nîmes Olympique, ES La Rochelle, Blois Foot 41 i FC Montceau Bourgogne.

</doc>
<doc id="1890531" url="https://pl.wikipedia.org/wiki?curid=1890531" title="Władimir Wilissow">
Władimir Wilissow



</doc>
<doc id="1890532" url="https://pl.wikipedia.org/wiki?curid=1890532" title="Allan D'Arcangelo">
Allan D'Arcangelo



</doc>
<doc id="1890534" url="https://pl.wikipedia.org/wiki?curid=1890534" title="Vuyo Mere">
Vuyo Mere

Vuyo Mere (ur. 5 marca 1984 w Bloemfontein) – południowoafrykański piłkarz grający na pozycji prawego obrońcy.
Kariera klubowa.
Karierę piłkarską Mere rozpoczął w klubie Manguang United. W 2001 roku odszedł do Hellenic FC z Kapsztadu i w jego barwach zadebiutował w Premier Soccer League. Zawodnikiem Hellenic był do 2004 roku, gdy wiosną tamtego roku zespół spadł do Mvela League.
Po spadku Hellenic Mere odszedł z klubu i został piłkarzem Mamelodi Sundowns ze stolicy kraju Pretorii. Tam stał się zawodnikiem podstawowej jedenastki. W 2006 roku osiągnął z Mamelodi swój pierwszy sukces w karierze, gdy został mistrzem RPA. W 2007 roku obronił z Mamelodi tytuł mistrzowski.
Kariera reprezentacyjna.
W reprezentacji RPA Mere zadebiutował 26 stycznia 2006 roku w przegranym 0:2 meczu Pucharu Narodów Afryki 2006 z Tunezją. Był to jego jedyny mecz na PNA 2006.

</doc>
<doc id="1890535" url="https://pl.wikipedia.org/wiki?curid=1890535" title="Joseph Gonzales">
Joseph Gonzales

Joseph Gonzales (ur. 19 lutego 1907 w Beni Sal, zm. 26 czerwca 1984 r. w Aubagne) – francuski piłkarz i trener, reprezentant kraju, grający na pozycji obrońcy.
Kariera klubowa.
Gonzales urodził się w Maroko i w zespole z tego kraju, ASPTT Oudja, rozpoczął w 1926 swoją przygodę z futbolem. W 1931 wyjechał do Francji, gdzie dołączył do drużyny Valenciennes FC. Po dwóch sezonach został piłkarzem SC Fives, dla którego przez 3 sezony rozegrał 83 spotkania. 
Od sezonu 1936/37 grał w Olympique Marsylia. Drużyna "Les Olympiens" z Gonzalesem w składzie zdobyła mistrzostwo Première Division w sezonie 1936/37 oraz dwukrotnie Puchar Francji w sezonach 1937/38 i 1942/43 jako grający trener. W sezonie 1943/44 występował w EF Marseille Provence, po czym powrócił do Olympique Marsylia. Łącznie przez 10 lat gry dla Olympique wystąpił w 128 spotkaniach, w których strzelił 3 bramki. W 1947 zakończył karierę piłkarską. 
Kariera reprezentacyjna.
Gonzales w 1934 został powołany na Mistrzostwa Świata. Na turnieju nie wystąpił w przegranym 2:3 spotkaniu z reprezentacją Austrii. Jedyny mecz Gonzales w drużynie narodowej Francji rozegrał 8 marca 1936. Przeciwnikiem była drużyna Belgii, a spotkanie zakończyło się zwycięstwem "Trójkolorowych" 3:0.
Kariera trenerska.
Jako trener w latach 1943 i 1944 pracował w klubie Olympique Marsylia. Poprowadził drużynę do zdobycia Pucharu Francji w 1943.
Sukcesy.
Olympique Marsylia

</doc>
<doc id="1890537" url="https://pl.wikipedia.org/wiki?curid=1890537" title="ImagiNAC">
ImagiNAC

ImagiNAC – stworzony przez Narodowe Archiwum Cyfrowe program do masowego przetwarzania obrazów cyfrowych, w tym także skanów archiwaliów. Jest to pierwszy program komputerowy zbudowany i udostępniany przez instytucję administracji państwowej w Polsce na zasadach open source (licencja GPL).

</doc>
<doc id="1890539" url="https://pl.wikipedia.org/wiki?curid=1890539" title="German E. Berrios">
German E. Berrios



</doc>
<doc id="1890540" url="https://pl.wikipedia.org/wiki?curid=1890540" title="Dekanat krakowski">
Dekanat krakowski

Dekanat krakowski – dekanat diecezji krakowsko-częstochowskiej Kościoła Polskokatolickiego w RP, obejmujący swoim zasięgiem większość obszaru województwa małopolskiego oraz część województwa śląskiego. Siedziba dekanatu znajduje się w Krakowie.

</doc>
<doc id="1890543" url="https://pl.wikipedia.org/wiki?curid=1890543" title="André Luiz Silva">
André Luiz Silva

André Luiz Silva do Nascimento (ur. 27 stycznia 1980 w São João del Rei) – brazylijski piłkarz występujący na pozycji obrońcy.
Kariera klubowa.
André Luiz Silva zawodową karierę rozpoczynał w 2000 roku w klubie Cruzeiro EC. W sezonie 2000 zdobył z nim Copa do Brasil oraz zajął 3. miejsce w brazylijskiej ekstraklasie. W 2001 roku odszedł do Ipatingi, grającej w Campeonato Brasileiro Série C. W 2002 roku został graczem zespołu Tupi, występującego w lidze stanu Minas Gerais.
W 2003 roku trafił do pierwszoligowego Atlético Mineiro. W jego barwach zadebiutował 30 marca 2003 w wygranym 3:0 meczu rozgrywek Campeonato Brasileiro Série A z Corinthians Paulista. 19 kwietnia 2003 w wygranym 4:2 spotkaniu z EC Bahia strzelił pierwszego gola w lidze w barwach Atlético.
W 2005 roku André Luiz Silva podpisał kontrakt z francuskim AS Nancy. W Ligue 1 zadebiutował 30 lipca 2005 w przegranym 0:1 meczu z AS Monaco. 17 września 2005 w zremisowanym 1:1 spotkaniu z FC Metz strzelił pierwszego gola w trakcie gry w Ligue 1. W 2006 roku zdobył z klubem Puchar Ligi Francuskiej. Karierę kończył w 2013 roku w SE Palmeiras.

</doc>
<doc id="1890545" url="https://pl.wikipedia.org/wiki?curid=1890545" title="Andre Luiz Silva">
Andre Luiz Silva



</doc>
<doc id="1890548" url="https://pl.wikipedia.org/wiki?curid=1890548" title="Detarioideae">
Detarioideae

Detarioideae – podrodzina roślin (dawniej też w randze plemienia "Detarieae" klasyfikowanego do podrodziny brezylkowych "Caesalpinioideae") z rodziny bobowatych ("Fabaceae"). 
Należy tu ok. 70–84 rodzajów z ok. 760–990 gatunkami. Rośliny te występują na różnych kontynentach w strefie międzyzwrotnikowej, przy czym centrum ich zróżnicowania stanowi Afryka. 
Szereg gatunków wydziela szybko schnącą żywicę zwaną kopal. Tamaryndowiec indyjski uprawiany jest jako drzewo owocowe.
Systematyka.
Podrodzina zajmuje pozycję bazalną wspólnie z siostrzaną podrodziną "Cercidoideae" w obrębie rodziny bobowatych. 
W obrębie plemienia "Detarieae" wyróżniane były dwie grupy (czasem ujmowane w randze dwóch plemion) – "Detarieae" "sensu stricto" i klad "Amherstieae". Wyróżniane one były na podstawie różnic w sposobie wykształcania łusek okrywających pąki. Na początku XXI wieku z grupy "Detarieae" "s.s." wyłączony został klad z rodzajami "Prioria" i "Oxystigma" stawiany w politomii z dwiema głównymi grupami w obrębie tej grupy. Angiosperm Phylogeny Website przedstawia podział na 6 plemion w obrębie podrodziny: "Afzelieae", "Amherstieae", "Barnebydendreae", "Detarieae", "Saraceae" i "Schotieae" w następującej relacji:
Plemię "Afzelieae" 
Plemię "Amherstieae" 
Plemię "Barnebydendreae" 
Plemię "Detarieae" 
Plemię "Saraceae" 
Plemię "Schotieae" 

</doc>
<doc id="1890549" url="https://pl.wikipedia.org/wiki?curid=1890549" title="Dekanat podkarpacki">
Dekanat podkarpacki

Dekanat podkarpacki – dekanat diecezji krakowsko-częstochowskiej Kościoła Polskokatolickiego w RP, obejmujący swoim zasięgiem niemal cały obszar województwa podkarpackiego. Siedziba dekanatu znajduje się w Sanoku.

</doc>
<doc id="1890551" url="https://pl.wikipedia.org/wiki?curid=1890551" title="Korpus Kawaleryjski Armii Północnej Wirginii">
Korpus Kawaleryjski Armii Północnej Wirginii

Korpus Kawaleryjski Armii Północnej Wirginii wchodził w skład Armii Północnej Wirginii, a wywodził się od Kawalerzystów Wirginijskich, rodzin rojalistów hodujących konie od początku XVIII wieku.

</doc>
<doc id="1890554" url="https://pl.wikipedia.org/wiki?curid=1890554" title="Bitwa pod Saint-Eustache">
Bitwa pod Saint-Eustache

Bitwa pod Saint-Eustache - stoczona 14 grudnia 1837 roku decydująca bitwa pomiędzy kanadyjskimi rebeliantami a siłami brytyjskimi.
Po zwycięskiej bitwie pod Saint-Charles Brytyjczycy przygotowywali się do rozbicia ognisk rebelii wokół Saint-Benoît i Saint-Eustache. Brytyjski dowódca, John Colborne, zebrał 1 280 żołnierzy z pułków Royal Scots, 32 piechoty i sformował nowy, 83 pułk piechoty, wspierany przez 220 lokalnych ochotników.
Siły rebeliantów liczyły w czasie walki ok. 200 ludzi, słabo uzbrojonych, dowodzonych przez Jean-Olivier Chéniera i Amury Giroda.
Colborne przed bitwą otoczył wieś, w której znajdowali się powstańcy, a jego żołnierze w czasie bitwy stopniowo posuwali się w jej głąb. Jednym z punktów oporu był zlokalizowany we wsi kościół, który Brytyjczycy zdobyli ostatecznie po trwającej cztery godziny bitwie.
Dowódca powstańców, Jean-Olivier Chénier zginął w czasie wycofywania się z kościoła.

</doc>
<doc id="1890560" url="https://pl.wikipedia.org/wiki?curid=1890560" title="Roberto Claudio Milar">
Roberto Claudio Milar



</doc>
<doc id="1890568" url="https://pl.wikipedia.org/wiki?curid=1890568" title="Bocundji Ca">
Bocundji Ca

Bocundji Ca (ur. 28 grudnia 1986 w Biombo) – piłkarz z Gwinei Bissau występujący na pozycji pomocnika.
Kariera klubowa.
Ca zawodową karierę rozpoczynał w sezonie 2004/2005 w klubie FC Nantes. W Ligue 1 zadebiutował 15 stycznia 2005 w wygranym 2:0 meczu ze Stade Rennes. 29 stycznia 2005 w wygranym 1:0 z FC Istres strzelił pierwszego gola w trakcie gry w Ligue 1. W 2007 roku zajął z klubem 19. miejsce w lidze i spadł z nim do Ligue 2. W styczniu 2008 został wypożyczony do zespołu Tours FC, grającego w Championnat National. W sezonie 2007/2008 awansował z nim do Ligue 2. Wówczas Ca został wykupiony przez Tours z Nantes. W Tours grał do końca sezonu 2008/2009, w którym zajął z nim 6. miejsce w Ligue 2.
Latem 2009 roku Ca podpisał kontrakt z pierwszoligowym AS Nancy. Pierwszy ligowy mecz zaliczył tam 8 sierpnia 2009 przeciwko Valenciennes FC (3:1). Po sezonie wypożyczono go do Tours FC.
27 lipca 2011 roku podpisał 3–letni kontrakt z pierwszoligowym Stade de Reims.

</doc>
<doc id="1890569" url="https://pl.wikipedia.org/wiki?curid=1890569" title="The Dreaming">
The Dreaming

The Dreaming – czwarty album Kate Bush, wydany w roku 1982.
O albumie.
Producentem tego albumu była sama artystka. Kate Bush eksperymentowała z technikami produkcji, tworząc zróżnicowany stylistycznie album. Zawierał on jednak mniej przyswajalny materiał, dlatego nie powtórzył sukcesu komercyjnego trzech pierwszych płyt. Był jednak dobrze przyjęty w USA - jest to jej pierwszy album, który znalazł się na amerykańskiej liście Billboard 200.

</doc>
<doc id="1890570" url="https://pl.wikipedia.org/wiki?curid=1890570" title="Wieża Dzwonu w Xi’an">
Wieża Dzwonu w Xi’an

Wieża Dzwonu (chin. upr.: 西安钟楼; chin. trad.: 西安鐘樓; pinyin: "Xī’ān Zhōnglóu") – wieża znajdująca się w centrum miasta Xi’an, w prowincji Shaanxi, w Chinach, stanowiąca, wraz z Wieżą Bębna, symbol miasta. Została wzniesiona w okresie wczesnej dynastii Ming, w roku 1384.
Drewniana wieża jest największym i najlepiej zachowanych budynkiem tego typu w Chinach. Jej wysokość wynosi 36 m. Budowla stoi na murowanej, kwadratowej podstawie, która ma wysokość 8,6 m, każdy z boków podstawy liczy 35,5 m długości. Wieża posiada trzy poziomy dachu i składa się z dwóch kondygnacji. W każdej ze ścian podstawy znajdują się duże łukowate bramy, których wysokość wynosi 6 m.
Historia.
Wieża została wzniesiona w 1384 roku na polecenie cesarza Hongwu. Używana była o świcie, w celu zasygnalizowania początku dnia, a także w okresie zagrożenia dla miasta. Pierwotnie stała obok Wieży Bębna, jednak w 1582 roku, budowla została przeniesiona ok. 1 km w kierunku wschodnim. Oprócz kamiennej podstawy, wszystkie elementy konstrukcji pozostały oryginalne.
Początkowo w północno-wschodnim narożniku wieży wisiał słynny dzwon "Jingyun" z okresu dynastii Tang. Jednak według legendy dzwon "zamilkł" za panowania dynastii Ming, więc zamontowano wówczas nowy, lżejszy, ważący ok. 5 ton dzwon.
W czasie rewolucji Xinhai, w 1911 roku, wieża została wykorzystana jako centrala telefoniczna. W 1927 roku, znajdowało się tam kino, a rok później otworzono w wieży planetarium. 10 października 1939 roku, podczas wojny chińsko-japońskiej, budowla została zbombardowana i poważnie zniszczona przez Japończyków. Odbudowano ją w 1940 roku.

</doc>
<doc id="1890571" url="https://pl.wikipedia.org/wiki?curid=1890571" title="Ich tu dir weh">
Ich tu dir weh

Ich tu dir weh – utwór zespołu Rammstein, wydany 29 stycznia 2010 jako drugi singiel promujący album "Liebe ist für alle da".
Ilustrujący utwór teledysk w reżyserii Jonasa Åkerlunda miał premierę już w 2009.
23 listopada 2009 na koncercie w Monachium zespół zagrał piosenkę o alternatywnym tytule i tekście ("Ich tu mir weh").

</doc>
<doc id="1890573" url="https://pl.wikipedia.org/wiki?curid=1890573" title="Never for Ever">
Never for Ever

Never for Ever – album Kate Bush, wydany w roku 1980.

</doc>
<doc id="1890576" url="https://pl.wikipedia.org/wiki?curid=1890576" title="Ujazd (województwo zachodniopomorskie)">
Ujazd (województwo zachodniopomorskie)

Ujazd (do 1945 niem. "Wilhelmshöhe") – osada w północnej Polsce, położona w województwie zachodniopomorskim, w powiecie koszalińskim, w gminie Bobolice. Ujazd wchodzi w skład sołectwa "Chmielno".
W latach 1950–1998 miejscowość położona była w województwie koszalińskim.
We osadzie znajduje się zabytkowy park dworski z alejami dojazdowymi z XIX wieku, pozostałość po dworze.
Przylegająca do południowo-wschodniej części wsi, dolina dopływu Trzebiegoszczy została objęta obszarem ochrony siedlisk "Dorzecze Parsęty".

</doc>
<doc id="1890577" url="https://pl.wikipedia.org/wiki?curid=1890577" title="Centro Social y Recreativo Español">
Centro Social y Recreativo Español

Centro Social y Recreativo Español – argentyński klub piłkarski z siedzibą w Villa Sarmiento, wchodzącym w skład zespołu miejskiego Buenos Aires.
Historia.
Klub Centro Español założony został 24 czerwca 1934 roku przez grupę entuzjastów pragnących uprawiać różne sporty. Do ligi zawodowej dopuszczony został przez AFA w 1959 roku, jednak nigdy nie zdołał awansować wyżej. Natomiast czterokrotnie tracił prawo gry w lidze zawodowej - w sezonach 1988/1989, 1994/95, 2004/05 oraz 2006/07.

</doc>
<doc id="1890578" url="https://pl.wikipedia.org/wiki?curid=1890578" title="Edward Shearmur">
Edward Shearmur

Edward Shearmur, Ed Shearmur (ur. 28 lutego 1966 w Londynie) – brytyjski kompozytor muzyki filmowej.
Urodził się w Londynie, wieku siedmiu lat trafił do chłopięcego chóru w Westminster Cathedral. Uczył się w Eton College i Royal College of Music oraz University of Cambridge. Następnie pracował jako asystent Michaela Kamena przy filmach "Licencja na zabijanie", "Szklana pułapka", "Zabójcza broń" i "Don Juan DeMarco". Za film "Betonowy ogród" otrzymał nagrodę na Festiwalu Filmowym w Berlinie. Pracował przy filmach "Aniołki Charliego", "Szkoła uwodzenia", "Species II" i "K-PAX".
Jako fan muzyki rockowej współpracował z Erikiem Claptonem, Annie Lennox, Pink Floyd, Marianne Faithfull, Bryanem Adamsem, Echo &amp; the Bunnymen, Jimmym Page’em i Robertem Plantem.

</doc>
<doc id="1890579" url="https://pl.wikipedia.org/wiki?curid=1890579" title="Rozchodnikowiec Ewersa">
Rozchodnikowiec Ewersa

Rozchodnikowiec Ewersa ("Hylotelephium ewersii") – gatunek rośliny z rodziny gruboszowatych ("Crassulaceae"). Pochodzi z Azji (Afganistan, Ałtaj, Kirgistan, Kazachstan, Tadżykistan, Mongolia, Chiny, Pakistan, Indie). Jest uprawiany w wielu krajach jako roślina ozdobna, przez ogrodników dość często nazywany jest (błędnie) rozchodnikiem Ewersa ("Sedum ewersii").

</doc>
<doc id="1890581" url="https://pl.wikipedia.org/wiki?curid=1890581" title="Know Your Enemy (album)">
Know Your Enemy (album)

Know Your Enemy – szósty album walijskiej grupy rockowej Manic Street Preachers. Płyta jest niespójna w stylu. Zawiera lo-fi rockowe utwory, bardziej melodyjne piosenki pop, jak również utwory disco ("Miss Europa Disco Dancer"). Na tym albumie Nicky Wire zadebiutował jako wokalista prowadzący, w piosence "Wattsville Blues"; a James Dean Bradfield zadebiutował jako autor tekstów, w utworze "Ocean Spray". Płyta dotarła do "Top 20" w wielu krajach, m.in.: Wielkiej Brytanii, Irlandii, Finlandii, Szwecji, Australii i Danii.

</doc>
<doc id="1890582" url="https://pl.wikipedia.org/wiki?curid=1890582" title="Hylotelephium ewersii">
Hylotelephium ewersii



</doc>
<doc id="1890583" url="https://pl.wikipedia.org/wiki?curid=1890583" title="Rozchodnik Ewersa">
Rozchodnik Ewersa



</doc>
<doc id="1890584" url="https://pl.wikipedia.org/wiki?curid=1890584" title="The Red Shoes">
The Red Shoes

The Red Shoes – album Kate Bush wydany w roku 1993.

</doc>
<doc id="1890585" url="https://pl.wikipedia.org/wiki?curid=1890585" title="Sedum ewersii">
Sedum ewersii



</doc>
<doc id="1890586" url="https://pl.wikipedia.org/wiki?curid=1890586" title="Torvaldo e Dorliska">
Torvaldo e Dorliska



</doc>
<doc id="1890588" url="https://pl.wikipedia.org/wiki?curid=1890588" title="KV5">
KV5

KV5 – grobowiec należący do synów Ramzesa II z XIX dynastii. Jest to jeden z największych grobowców w Dolinie Królów.
Opis.
Za wejściem znajdują się dwie komory, w których Ramzes II przedstawia swoich synów bogom. Za komorami znajduje się sala z 16 filarami. W północno-zachodniej ścianie znajdują się dwa wejścia do korytarzy zstępujących w stronę grobu Ramzesa II i wyjście. W północno-wschodniej ścianie znajdują się dwa wejścia do dwóch połączonych przejściem sal bocznych. Po przeciwnej stronie znajduje się wejście do południowej sali bocznej z sześcioma filarami. Za dużą salą naprzeciw wejścia biegnie korytarz z wieloma komorami i kutą w skale figurką Ozyrysa. Na końcu korytarza znajdują się dwa wejścia do przeciwnie biegnących korytarzy. W grobowcu odkryto około 120 komór, a może ich tam być dużo więcej.

</doc>
<doc id="1890589" url="https://pl.wikipedia.org/wiki?curid=1890589" title="Spektroskopia elektronowa">
Spektroskopia elektronowa

Spektroskopia elektronowa (ang. "Electron Spectroscopy") – jedna z podgrup spektroskopii, wykorzystująca zjawiska na poziomie oddziaływań elektron - próbka. Służy głównie do poznawania i badania struktury elektronowej, wiązań chemicznych oraz składu chemicznego materiałów.
Podstawy fizyczne.
Głównymi źródłami informacji są:
Wyróżniamy dwa mechanizmy zderzeń elektronów:
W przypadku sprężystego zderzenia elektronu możemy rejestrować zjawiska dyfrakcji opierające się na teorii dualizmu korpuskularno-falowego oraz elektrony wstecznie rozproszone. Gdy dojdzie do zderzenia niesprężystego i w efekcie utraty części energii kinetycznej elektronów aparatura badawcza może zarejestrować rozpraszanie fononowe, rozpraszanie plazmonowe, wzbudzenie elektronów wtórnych czy bezpośrednie straty promieniowania. Rejestruje się również zjawiska pośrednie tj. emisje promieniowania rentgenowskiego i katodoluminescencje.
Zastosowanie.
Wyróżnia się cztery podstawowe metody badawcze z zakresu spektroskopii elektronowej:
Spektroskopia EELS jest metodą badawczą obejmującą całą objętość transparentnej próbki (elektrony przechodzą przez próbkę), zaś spektroskopie PES, AES i HREELS są metodami badań powierzchni (elektrony oddziałują z powierzchnią próbki).

</doc>
<doc id="1890590" url="https://pl.wikipedia.org/wiki?curid=1890590" title="McLaren MP4-25">
McLaren MP4-25

McLaren MP4-25 – bolid teamu McLaren na sezon 2010. Został on zaprezentowany 29 stycznia 2010 w brytyjskim mieście Newbury. Jego pierwsze testy odbyły się 1 lutego na hiszpańskim torze Circuit Ricardo Tormo.

</doc>
<doc id="1890592" url="https://pl.wikipedia.org/wiki?curid=1890592" title="Linia kolejowa nr 205">
Linia kolejowa nr 205

Linia kolejowa nr 205 – pierwszorzędna, jednotorowa, niezelektryfikowana szerokotorowa linia kolejowa łącząca przejście graniczne Skandawa – Железнодорожный z bocznicą szlakową Anielin Gradowo.
Historia.
Linia kolejowa została zbudowana w latach 1952 – 1956 w celach wojskowych. Stanowiła drogę dojazdową od strony Związku Socjalistycznych Republik Radzieckich do Stałego Rejonu Przeładunkowego Skandawa, który dublował Wojskową Bazę Przeładunkową Ministerstwa Obrony ZSRR Żeleznodorożnyj.
Z uwagi na dogodne położenie strategiczne na pograniczu Polskiej Rzeczypospolitej Ludowej i Związku Socjalistycznych Republik Radzieckich od lat 60. do lat 90. XX wieku linia wykorzystywana była jako towarowa.

</doc>
<doc id="1890594" url="https://pl.wikipedia.org/wiki?curid=1890594" title="Macrotyphula">
Macrotyphula

Macrotyphula R.H. Petersen (buławniczka) – rodzaj grzybów należący do rodziny pałecznicowatych ("Typhulaceae"). 
Charakterystyka.
Saprotrofy rozwijające się na szczątkach roślinnych. Wytwarzają wydłużone owocniki, o nitkowatym, rurkowatym lub maczugowatym pokroju, u niektórych gatunków puste w środku. W odróżnieniu od owocników buławek ("Clavariadelphus") ich miąższ nie zmienia barwy w wodnym roztworze siarczanu żelaza(II). Zarodniki są eliptyczne, o gładkiej powierzchni i pozbawione pory rostkowej, a ich wysyp jest biały, nieamyloidalny.
Systematyka.
Pozycja w klasyfikacji według Index Fungorum: "Typhulaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Rodzaj "Macrotyphula" został opisany po raz pierwszy przez Ronalda Petersena w "Mycologia" w 1972 r. Nazwę polską podali Barbara Gumińska i Władysław Wojewoda w 1985 r. W wyniku zmian w taksonomii należące do tego rodzaju gatunki występujące w Polsce zostały przeniesione do rodzaju "Typhula" (pałecznica). 

</doc>
<doc id="1890596" url="https://pl.wikipedia.org/wiki?curid=1890596" title="Damián Macaluso">
Damián Macaluso

Damián Macaluso Rojas (ur. 9 marca 1980 w Montevideo) – urugwajski piłkarz występujący na pozycji obrońcy. Obecnie jest zawodnikiem klubu CD Veracruz.
Kariera.
Macaluso zawodową karierę rozpoczynał w 1997 roku w klubie Central Español. W 1999 roku odszedł do Racingu Montevideo. W tym samym roku trafił do włoskiej Sampdorii. Potem był graczem Bella Visty, Calcio Catanii oraz ponownie Bella Visty. W 2003 roku powrócił do Central Español. W tym samym roku został graczem gwatemalskiego Cobán Imperial, z którym w 2004 roku zdobył mistrzostwo Gwatemali.
W 2004 roku przeszedł do włoskiej Venezii, grającej w Serie B. W tych rozgrywkach zadebiutował 11 września 2004 w przegranym 0:2 meczu z AlbinoLeffe. W 2005 roku spadł z klubem do Serie C1. Wówczas odszedł do innego zespołu Serie C1 - Sambenedettese. W 2006 roku po wygranych barażach utrzymał się z nim w Serie C1.
Latem 2006 roku Macaluso podpisał kontrakt z francuskim AS Nancy. W Ligue 1 zadebiutował 21 października 2006 w wygranym 1:0 meczu z FC Nantes. 3 marca 2007 w zremisowanym 1:1 spotkaniu z Le Mans UC 72 strzelił pierwszego gola w trakcie gry w Ligue 1.
W 2010 roku Macaluso odszedł do meksykańskiego CD Veracruz.

</doc>
<doc id="1890597" url="https://pl.wikipedia.org/wiki?curid=1890597" title="Damian Macaluso">
Damian Macaluso



</doc>
<doc id="1890600" url="https://pl.wikipedia.org/wiki?curid=1890600" title="Star 27">
Star 27

Star 27 – polski samochód ciężarowy średniej ładowności produkowany w latach 1962-1971 przez Fabrykę Samochodów Ciężarowych "Star" w Starachowicach.
Historia modelu.
W pierwszej połowie lat 50. w Biurze Konstrukcyjnym Przemysłu Motoryzacyjnego w Warszawie rozpoczęto prace konstrukcyjne nad silnikiem wysokoprężnym, który miał być zastosowany w nowym modelach samochodów ciężarowych FSC Star. Prace nad nową jednostką wysokoprężną rozpoczęte zostały ze względu, na konieczność zmniejszenia kosztów eksploatacji ciężarówek produkowanych w Starachowicach. Według pierwotnych założeń nowe silniki miały charakteryzować się podobną do jednostek benzynowych S42 i S472 wielkością oraz masą, tak aby w pojazdach z silnikami Diesla możliwe było zastosowanie tych samych elementów jezdnych co w wersjach z silnikami benzynowymi. W 1958 roku rozpoczęto testy drogowe ciężarówek Star 21 wyposażonych w prototypowe silniki wysokoprężne S53.
Produkcję seryjną Stara 27 rozpoczęto w lipcu 1962 roku. Nadwozie pojazdu osadzone zostało na podłużnicowej ramie spawanej wykonanej z blachy tłoczonej. W układzie jezdnym zastosowano przednią oś sztywną zawieszoną na półeliptycznych resorach piórowych oraz dwóch hydraulicznych amortyzatorach ramieniowych. Z tyłu zastosowano most napędowy zawieszony na półeliptycznych resorach piórowych, dodatkowo wspartych przez pomocnicze resory piórowe. W układzie hamulcowym zastosowano nową pompę o zwiększonej wydajności. Do napędu Stara 27 zastosowano polski, 6-cylindrowy, rzędowy silnik wysokoprężny typu S53, o pojemności skokowej 5650 cm³ i planowanej mocy maksymalnej 73,6 kW (100 KM). Jednakże silnik ten był niezbyt udany - niedopracowany w szczegółach (np. świece żarowe w kanale dolotowym silnika) - przez co moc praktyczna (osiagana na hamowni) nie przekraczała 90 KM, a sam silnik wchodził w obszar dymienia i wykazywał cechy bardzo trudnego rozruchu w warunkach zimowych . To niedopracowanie konstrukcji silnika było powodem małej ilości wyprodukowanych Starów 27. Jednostka napędowa zblokowana została z 5-biegową manualną, niezsynchronizowaną skrzynią biegów. W stosunku do modelu Star 25 w Starze 27 zastosowano nadciśnieniowy system wspomagania hamulców, drugi akumulator oraz mocniejszy rozrusznik.
Star 27 wyposażany był wyłącznie w kabinę wagonową typu N20 produkowaną przez zakłady SHL z Kielc. Od 1964 roku stosowane były zmodernizowane kabiny typu N20.1, w których wzmocniono punkty mocowania do ramy pojazdu oraz poprawiono izolację termiczną i akustyczną.
Wraz ze standardową odmianą modelu Star 27 rozpoczęto produkcję, ciągnika siodłowego Star C27, przystosowanego do pracy w zestawie z jednoosiową naczepą skrzyniową typu D60 lub naczepą furgonową typu D40, które produkowane były przez Zakłady Budowy Nadwozi Samochodowych w Kożuchowie. W celu zapewniania możliwości przewozów ładunków o dużych gabarytach, wprowadzono do oferty model Star 27L. Pojazd ten posiadał wydłużoną ramę, dzięki czemu rozstaw osi zwiększony został do 3850 mm.
Elementy jezdne i napędowe modelu Star 27 zastosowane zostały w produkowanych w latach 1964-1967 przez Sanocką Fabrykę Autobusów, autobusach San H27A i San H27B.

</doc>
<doc id="1890601" url="https://pl.wikipedia.org/wiki?curid=1890601" title="This Is My Truth Tell Me Yours">
This Is My Truth Tell Me Yours

This Is My Truth Tell Me Yours - piąty album walijskiej grupy rockowej Manic Street Preachers. Został wydany we wrześniu 1998 przez Epic Records, a w Stanach Zjednoczonych w następnym roku przez Virgin Records. Tytuł to cytat, który pochodzi z przemówienia wygłoszonego przez walijskiego polityka Partii Pracy Aneurin'a Bevan'a. Jest ich pierwszym albumem, w którym teksty są napisane wyłącznie przez Nick'iego Wire'a. Album jest o wiele bardziej stonowany w porównaniu do poprzednich płyt. Otrzymał nagrodę Brit Awards za najlepszy brytyjski album w 1999 roku. Singiel promujący If You Tolerate This Your Children Will Be Next był pierwszym utworem tego zespołu, który zadebiutował na brytyjskiej liście przebojów na miejscu pierwszym.

</doc>
<doc id="1890606" url="https://pl.wikipedia.org/wiki?curid=1890606" title="Obrona Sewastopola">
Obrona Sewastopola



</doc>
<doc id="1890608" url="https://pl.wikipedia.org/wiki?curid=1890608" title="Rozchodnikowiec">
Rozchodnikowiec

Rozchodnikowiec ("Hylotelephium") – rodzaj roślin z rodziny gruboszowatych. Status taksonomiczny rodzaju jest określany jako niejasny – gatunki tu zaliczane bywają włączane do rodzajów rozchodnik "Sedum" i "Orostachys". Obejmuje 26 gatunków. Występują one w strefie umiarkowanej Europy i Azji oraz we wschodniej części Ameryki Północnej (na pozostałej części tego kontynentu jako introdukowane). Do flory Polski należy rozchodnik wielki "H. maximum", tradycyjnie zaliczany do rodzaju rozchodnik jako "Sedum maximum".
Niektóre gatunki są uprawiane jako rośliny ozdobne, zwłaszcza rozchodnikowiec okazały "H. spectabile" i rozchodnikowiec purpurowy "H. telephium", dostępne w licznych odmianach, w tym pochodzenia mieszańcowego.
Systematyka.
Rodzaj "Hylotelephium" należy do podplemienia "Umbilicinae", plemienia "Sedeae", podrodziny "Sedoideae" w obrębie rodziny gruboszowatych "Crassulaceae". Status taksonomiczny rodzaju jest określany jako niejasny – gatunki tu zaliczane bywają włączane do rodzaju "Orostachys", dawniej też do rodzaju rozchodnik "Sedum". W szczególności niejasne są relacje między tym rodzajem oraz: "Meterostachys", "Orostachys", "Kungia" i "Sinocrassula". Wszystkie one tworzą jedną z trzech grup w obrębie kladu "Telephium", jednego z pięciu podstawowych w obrębie podrodziny "Sempervivoideae/Sedoideae", zajmującego w niej pozycję bazalną.

</doc>
<doc id="1890611" url="https://pl.wikipedia.org/wiki?curid=1890611" title="Helena Takalo">
Helena Takalo

Anni Helena Takalo (ur. 28 października 1947 w Nivala) – fińska biegaczka narciarska, pięciokrotna medalistka olimpijska oraz pięciokrotna medalistka mistrzostw świata.
Kariera.
W latach 70. należała do światowej czołówki biegaczek narciarskich. Największe sukcesy odnosiła na dystansie 5 kilometrów. Igrzyska olimpijskie w Grenoble w 1968 r. były jej olimpijskim debiutem. Zajęła tam 22. miejsce w biegu na 5 km techniką klasyczną,a biegu na 10 km nie ukończyła. Cztery lata później, na igrzyskach olimpijskich w Sapporo wspólnie Hilkką Riihivuori i Marjattą Kajosmaa zdobyła srebrny medal w sztafecie 3x5 km. Na tych samych igrzyskach zajęła także 9. miejsce w biegu na 5 km oraz 5. miejsce w biegu na 10 km. Największe sukcesy osiągnęła podczas igrzysk olimpijskich w Innsbrucku. Wywalczyła tam złoty medal w biegu na 5 km techniką klasyczną oraz srebrny w biegu na 10 km. Ponadto razem z Liisą Suihkonen, Hilkką Riihivuori i Marjattą Kajosmaa zdobyła kolejny srebrny medal w debiutującej na igrzyskach sztafecie 4x5 km. Startowała także na igrzyskach w Lake Placid, gdzie wywalczyła brązowy medal w biegu na 10 km techniką klasyczną.
W 1970 r. startowała na mistrzostwach świata w Wysokich Tatrach, gdzie jej najlepszym indywidualnym wynikiem było 7. miejsce w biegu na 10 km. Odniosła tam swój pierwszy sukces zajmując wspólnie z Senją Pusulą i Marjattą Kajosmaa trzecie miejsce w sztafecie 3x5 km. Na mistrzostwach świata w Falun zdobyła brązowy medal w biegu na 10 km stylem klasycznym, a wraz z koleżankami z reprezentacji zajęła 4. miejsce w sztafecie. Mistrzostwa świata w Lahti w 1978 r. były najbardziej udanymi w jej karierze. Zdobyła złoty medal w sztafecie wspólnie z Tainą Impiö, Marją-Liisą Hämälainen i Hilkką Riihivuori, a indywidualnie triumfowała także w biegu na 5 km stylem klasycznym. Na tych samym mistrzostwach wywalczyła brązowy medal w biegu na 20 km stylem klasycznym. Startowała także na mistrzostwach świata w Oslo w 1982 r., gdzie zajęła 4. miejsce w sztafecie.
Ponadto Takalo sześciokrotnie zdobywała mistrzostwo Finlandii: w biegu na 5 km w latach 1971, 1975, 1976 i 1978, na 10 km w latach 1975 i 1976 oraz w sztafecie w latach 1977 i 1980 r. Oprócz biegów narciarskich uprawiała także biegi lekkoatletyczne i biegi przełajowe. W 1971 r. zdobyła złoty medal mistrzostw Finlandii w drużynowym biegu przełajowym oraz srebrny medal w biegu na 1500 metrów na mistrzostwach Finlandii w lekkoatletyce. W 1978 r. Takalo została wybrana najlepszym sportowcem Finlandii.
W 1977 r. otrzymała medal Holmenkollen wraz z inną fińską biegaczką narciarską Hilkką Riihivuori oraz szwajcarskim skoczkiem narciarskim Walterem Steinerem.

</doc>
<doc id="1890613" url="https://pl.wikipedia.org/wiki?curid=1890613" title="Suchoj T-50">
Suchoj T-50



</doc>
<doc id="1890614" url="https://pl.wikipedia.org/wiki?curid=1890614" title="Mistrzostwa Europy juniorów w futbolu amerykańskim">
Mistrzostwa Europy juniorów w futbolu amerykańskim

Mistrzostwa Europy juniorów w futbolu amerykańskim – cyklicznie rozgrywane turnieje najlepszych europejskich, młodzieżowych reprezentacji krajowych w futbolu amerykańskim, organizowane od 1992 roku przez Europejską Federację Futbolu Amerykańskiego. Mistrzostwa w 2017 roku zorganizowały dwie zwaśnione frakcje Międzynarodowej Federacji Futbolu Amerykańskiego. Od 2019 roku mistrzostwa organizowane są przez IFAF Europe.
Wyniki.
"* Rozłam w IFAF, mistrzostwa organizowały obydwie frakcje."
Linki zewnętrzne.
Mistrzostwa Europy juniorów

</doc>
<doc id="1890615" url="https://pl.wikipedia.org/wiki?curid=1890615" title="Władimir Wilisow">
Władimir Wilisow

Władimir Piotrowicz Wilisow (ros. Владимир Петрович Вилисов; ur. 19 kwietnia 1976 w Nowokuźniecku) – rosyjski biegacz narciarski. Jego najlepszym wynikiem olimpijskim jest dwukrotnie 15. miejsce na dystansach 30 i 50 km podczas igrzysk olimpijskich w Salt Lake City. W mistrzostwach świata najwyższą jego pozycją było dwukrotnie 7. miejsce, raz na MŚ w Ramsau (1999) i raz na MŚ w Lahti (2001). Najlepsze wyniki w Pucharze Świata uzyskał w sezonie 1998/1999, kiedy to zajmował 21. miejsce w klasyfikacji generalnej. W 1996 roku wystartował na mistrzostwach świata juniorów w 1996, gdzie zdobył złoty medal w sztafecie, zajął 25. miejsce w biegu na 10 km techniką klasyczną, a na dystansie 30 km stylem dowolnym był piętnasty.

</doc>
<doc id="1890616" url="https://pl.wikipedia.org/wiki?curid=1890616" title="T50">
T50



</doc>
<doc id="1890619" url="https://pl.wikipedia.org/wiki?curid=1890619" title="Wahlstedt">
Wahlstedt

Wahlstedt — miasto w północnych Niemczech, w kraju związkowym Szlezwik-Holsztyn, w powiecie Segeberg. Liczy ok. 9,4 tys. mieszkańców.

</doc>
<doc id="1890622" url="https://pl.wikipedia.org/wiki?curid=1890622" title="Fritz Keller">
Fritz Keller

Frédéric „Fritz” Keller (ur. 21 sierpnia 1913 w Strasburgu, zm. 8 czerwca 1985 tamże) – francuski piłkarz, reprezentant kraju. 
Kariera klubowa.
Keller urodził się w Strasburgu. Swoją karierę piłkarską rozpoczął w 1933 w zespole RC Strasbourg. W pierwszym sezonie w barwach tej drużyny strzelił 22 bramki, czym mocno przyczynił się do awansu do Première Division. RC Strasbourg z Kellerem w składzie został wicemistrzem Première Division w sezonie 1934/35, a sam zawodnik w 30 spotkaniach ligowych strzelił 21 bramek. Oprócz sukcesów ligowych, Keller zagrał ze Strasbourgiem w finale Pucharu Francji w sezonie 1936/37, w którym drużyna musiała uznać wyższość FC Sochaux-Montbéliard. Łącznie przez 6 lat gry dla RC Strasbourg Keller zagrał w 149 spotkaniach, w których strzelił 76 bramek. 
Wybuch II wojny światowej spowodował przerwanie rozgrywek ligowych we Francji. Od 1940 Keller grał dla występującego w Gauliga Elsaß SG SS Straßburg. Po 4 latach gry dla SG SS przeżył dwuletni rozbrat z piłką. W 1946 zaczął grać w amatorskim FC Saverne. Trzy lata później, w 1949, zakończył karierę piłkarską. 
Kariera reprezentacyjna.
Keller zadebiutował w reprezentacji Francji 10 maja 1934 w meczu przeciwko Holandii, wygranym 5:4. Keller zdobył w tym spotkaniu bramkę. W tym samym roku został powołany na Mistrzostwa Świata. Wystąpił w spotkaniu z reprezentacją Austrii, jednak jego drużyna przegrała 2:3, odpadając z turnieju w pierwszej rundzie. 
Po raz ostatni w reprezentacji zagrał 21 marca 1937 w meczu przeciwko Niemcom, przegranym 0:4. Łącznie Keller w latach 1934–1937 wystąpił w 8 spotkaniach reprezentacji Francji, w których strzelił 3 bramki.
Sukcesy.
RC Strasbourg

</doc>
<doc id="1890623" url="https://pl.wikipedia.org/wiki?curid=1890623" title="Rozchodnik okazały">
Rozchodnik okazały



</doc>
<doc id="1890625" url="https://pl.wikipedia.org/wiki?curid=1890625" title="Pierre Korb">
Pierre Korb

Pierre Korb (ur. 20 kwietnia 1908 r., zm. 22 lutego 1980 r.) – francuski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w takich klubach jak FC Mulhouse i FC Sochaux-Montbéliard.
Kariera reprezentacyjna.
W 1934 został powołany na MŚ 1934. Nie wystąpił w żadnym spotkaniu. W sumie w reprezentacji zagrał w 12 spotkaniach i strzelił 2 bramki.

</doc>
<doc id="1890628" url="https://pl.wikipedia.org/wiki?curid=1890628" title="Polsko-Niemieckie Dni Mediów">
Polsko-Niemieckie Dni Mediów

Polsko-Niemieckie Dni Mediów – organizowane są corocznie z myślą o dziennikarzach, twórcach mediów i medioznawcach z Polski i Niemiec. Ich celem jest stworzenie możliwości spotkań i wymiany poglądów a tym samym wspieranie dialogu polsko-niemieckiego w środowisku mediów. Uczestniczy w nich około 250 osób. 
Dni Mediów organizują wspólnie Fundacja Współpracy Polsko-Niemieckiej i Fundacja im. Roberta Boscha. Gospodarzem Dni Mediów jest co roku inny region przygraniczny w Polsce lub w Niemczech. Pierwsza edycja odbyła się w 2008 roku w Poczdamie, druga rok później w Szczecinie, kolejna w Dreźnie, czwarta w 2011 roku w Zielonej Górze, piąta w 2012 roku w Schwerinie. Gospodarzem VI Polsko-Niemieckich Dni Mediów będzie stolica województwa dolnośląskiego Wrocław.
W ramach Dni Mediów odbywają się debaty z udziałem ekspertów, dziennikarzy i polityków (tzw. Forum Mediów). Podczas tych dyskusji zaproszeni goście poruszają bieżące tematy polityczne i omawiają zasadnicze aspekty pracy dziennikarskiej. Uczestnicy debat zastanawiają się przy tym nad szczególną i odpowiedzialną rolą mediów w kształtowaniu stosunków polsko-niemieckich. 
Uroczystym akcentem Dni Mediów jest gala wręczenia Polsko-Niemieckiej Nagrody Dziennikarskiej im. Tadeusza Mazowieckiego przyznawanej w kategoriach: prasa, radio i telewizja za najlepsze prace dziennikarskie za poprzedni rok. Nagradzane są prace, które w sposób oryginalny, rzeczowy i rzetelny informują o polityce, gospodarce, nauce, kulturze, historii i społeczeństwie kraju sąsiada i tym samym przyczyniają się do stworzenia obiektywnego obrazu Polski w Niemczech lub Niemiec w Polsce. Wysokość nagrody w każdej kategorii wynosi 5 000 euro. Przyznawaną od 1997 roku nagrodę fundują trzy kraje związkowe: Brandenburgia, Meklemburgia-Pomorze Przednie i Saksonia oraz trzy województwa: dolnośląskie, lubuskie i zachodniopomorskie. W 2008 roku do grona fundatorów dołączyły Fundacja Współpracy Polsko-Niemieckiej i Fundacja im. Roberta Boscha.

</doc>
<doc id="1890630" url="https://pl.wikipedia.org/wiki?curid=1890630" title="Noël Lietaer">
Noël Lietaer

Noël Lietaer (ur. 17 listopada 1908, zm. 21 lutego 1941) – francuski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w takich klubach jak US Tourcoing i Excelsior AC Roubaix.
Kariera reprezentacyjna.
W 1934 został powołany na MŚ 1934. Wystąpił w jedynym spotkaniu z reprezentacją Austrii. W sumie w reprezentacji zagrał w 7 spotkaniach.

</doc>
<doc id="1890631" url="https://pl.wikipedia.org/wiki?curid=1890631" title="Live at Hammersmith Odeon (album Kate Bush)">
Live at Hammersmith Odeon (album Kate Bush)

Live at Hammersmith Odeon – koncertowy album Kate Bush wydany w roku 1994.

</doc>
<doc id="1890632" url="https://pl.wikipedia.org/wiki?curid=1890632" title="René Llense">
René Llense

René Llense (ur. 14 lipca 1913 w Collioure, zm. 12 marca 2014) – francuski piłkarz, reprezentant kraju, grający na pozycji bramkarza.
Kariera klubowa.
Llense swoją przygodę z piłką rozpoczął w 1931 w FC Sète. Wraz z zespołem świętował zdobycie mistrzostwa Francji oraz Pucharu Francji w sezonie 1933/34. Przez lata był podstawowym zawodnikiem Sète, rozgrywając łącznie w jego barwach 158 spotkań. W 1938 przeniósł się do AS Saint-Étienne, w którym także był podstawowym bramkarzem.
Sezon 1943/44 spędził w EF Lyon - Lyonnais, po czym ponownie stanął między słupkami bramki AS Saint-Étienne. Po zakończeniu II wojny światowej grywał w klubach z niższych klas rozgrywkowych, takich jak SC Toulon czy RC Vichy. Karierę piłkarską zakończył w 1952 jako zawodnik AS Béziers.
Kariera reprezentacyjna.
Llense został powołany na Mistrzostwa Świata 1934. Podczas turnieju pełnił rolę bramkarza rezerwowego. Po raz pierwszy w kadrze narodowej zadebiutował 17 lutego 1935 w spotkaniu z reprezentacją Włoch, przegranym 1:2. W 1938 został powołany na drugie w karierze Mistrzostwa Świata. Ponownie nie wystąpił w żadnym spotkaniu, będąc bramkarzem rezerwowym.
Po raz ostatni w reprezentacji zagrał 22 stycznia 1939 przeciwko Polsce. Spotkanie zakończyło się zwycięstwem Francuzów 4:0. Łącznie w latach 1935–1939 wystąpił w 11 spotkaniach reprezentacji Francji.
Sukcesy.
FC Sète

</doc>
<doc id="1890633" url="https://pl.wikipedia.org/wiki?curid=1890633" title="The Whole Story">
The Whole Story

The Whole Story – album kompilacyjny Kate Bush, wydany w roku 1986.

</doc>
<doc id="1890634" url="https://pl.wikipedia.org/wiki?curid=1890634" title="Michael Pacher">
Michael Pacher

Michael Pacher (ur. ok. 1430 Bruneck, zm. 1498 Salzburg) – austriacki malarz i rzeźbiarz.
Pacher pochodził z Tyrolu w Alpach. Nauki pobierał od miejscowego malarza a następnie założył własną pracownię. Tworzył ołtarze, poliptyki gdzie wykorzystywał talent rzeźbiarski i malarski – środkowe kwatery rzeźbił a boczne malował. Jego styl najbliższy był sztuce nadreńskiej i niderlandzkiej, co może wskazywać na pobyt malarza we Flandrii. W 1460 roku wyjechał do Padwy, gdzie zapewne poznał dzieła Donatella, Andrei Mantegni czy Paola Uccella. W późniejszych latach kilkakrotnie odwiedzał Włochy, co można zauważyć w jego kolejnych pracach. Łączy w nich elementy sztuki północnej z perspektywą i modelunkiem znanym z dzieł włoskich malarzy.
Do najbardziej znanych dzieł należy wieloskrzydłowy rzeźbiony ołtarz w kościele św. Wolfganga w austriackim miasteczku St. Wolfgang im Salzkammergut. W Salzburgu wykonał wysoki na 17 metrów poliptyk (niedokończony z powodu śmierci malarza).

</doc>
<doc id="1890635" url="https://pl.wikipedia.org/wiki?curid=1890635" title="Benjamin (rzeka)">
Benjamin (rzeka)

Benjamin – rzeka w stanie Maine w Stanach Zjednoczonych. Rzeka uchodzi do zatoki Penobscot na Oceanie Atlantykim.

</doc>
<doc id="1890638" url="https://pl.wikipedia.org/wiki?curid=1890638" title="Samuel Barron (1809–1888)">
Samuel Barron (1809–1888)

Samuel Barron (1809-1888) – amerykański wojskowy i oficer marynarki wojennej (najpierw Stanów Zjednoczonych, później Stanów Skonfederowanych). Działał jako reprezentant Konfederacji w Europie.
Życiorys.
Urodził się w rodzinie o tradycjach wojskowych; został wprowadzony w szeregi marynarki już wieku dwóch lat, przez swojego ojca, komodora Samuela Barrona, dowódcę bazy okrętów w Hampton.
W 1820 roku rozpoczął służbę w stopniu midszypmena, a 3 marca 1827 awansował na porucznika. Podczas wojny amerykańsko-meksykańskiej awansował na kapitana.
Po secesji południowych stanów wstąpił w szeregi marynarki wojennej Konfederatów; w 1861 roku został schwytany i uwięziony.
Po wojnie zamieszkał na farmie w Hampton, gdzie pozostał aż do śmierci w 1888.

</doc>
<doc id="1890640" url="https://pl.wikipedia.org/wiki?curid=1890640" title="Nicolás Bianchi Arce">
Nicolás Bianchi Arce

Nicolás Bianchi Arce (ur. 28 stycznia 1987 roku) – argentyński piłkarz, występujący na pozycji obrońcy, a obecnie zawodnik Olimpo Bahía Blanca.
Kariera.
Swoją profesjonalną karierę zaczynał w San Lorenzo. W 2009 przeszedł do AEK Ateny na zasadzie wypożyczenia z opcją pierwokupu. Następnie został wypożyczony do Olimpo Bahía Blanca.

</doc>
<doc id="1890643" url="https://pl.wikipedia.org/wiki?curid=1890643" title="Jacques Mairesse">
Jacques Mairesse

Jacques Mairesse (ur. 27 lutego 1905 w Paryżu, zm. 13 czerwca 1940 w Véron) – francuski piłkarz, reprezentant kraju. 
Kariera klubowa.
Mairesse urodził się w Paryżu, a swoją przygodę z futbolem rozpoczął w 1925 w zespole FC Sète. Jako piłkarz tej drużyny zdobył jedyny w swojej karierze Puchar Francji w sezonie 1929/30. Po siedmiu latach, opuścił FC Sète na rzecz stołecznego Red Star 93. W pierwszym sezonie w Red Star rozegrał 15 spotkań, zakończyło się to jednak spadkiem zespołu z Première Division. W kolejnym sezonie Red Star wywalczyło awans do najwyższej klasy rozgrywkowej. 
Po sezonie 1934/35 Mairesse odszedł do AS Villeurbanne, dla którego zagrał w 9 spotkaniach w drugiej lidze. Od 1936 występował w RC Strasbourg. Największym osiągnięciem w tej drużynie było dotarcie do finału Pucharu Francji w sezonie 1936/37, w którym Strasbourg przegrał 1:2 z FC Sochaux. W związku z wybuchem II wojny światowej rozgrywki ligowe we Francji zostały przerwane, a Mairesse zakończył karierę piłkarską. Wkrótce po mobilizacji Francji (1939), Jacques Mairesse został wzięty do niewoli podczas inwazji wojsk niemieckich na Francję w czerwcu 1940, a następnie został rozstrzelany.
Kariera reprezentacyjna.
Mairesse został powołany na Igrzyska Olimpijskie 1928 w Amsterdamie, jednak nie zagrał w przegranym 3:4 spotkaniu z Włochami. 
Mairesse po raz w reprezentacji Francji zagrał 16 marca 1927 w meczu przeciwko Portugalii, przegranym 0:4. Następny mecz w reprezentacji zagrał 5 lat później przeciwko Jugosławii. W 1934 został powołany na Mistrzostwa Świata rozgrywane we Włoszech. Wystąpił w przegranym 2:3 spotkaniu z reprezentacją Austrii. Po tym meczu nie zagrał więcej w kadrze Francji, w której w latach 1927–1934 wystąpił łącznie w 6 spotkaniach.
Sukcesy.
FC Sète
Red Star
RC Strasbourg

</doc>
<doc id="1890644" url="https://pl.wikipedia.org/wiki?curid=1890644" title="Albert Kuvezin">
Albert Kuvezin



</doc>
<doc id="1890645" url="https://pl.wikipedia.org/wiki?curid=1890645" title="Katedra Niepokalanego Poczęcia Najświętszej Marii Panny w Tarnopolu">
Katedra Niepokalanego Poczęcia Najświętszej Marii Panny w Tarnopolu

Katedra Niepokalanego Poczęcia Najświętszej Marii Panny (ukr. "Церква Непорочного Зачаття Пресвятої Діви Марії"; dawniej: "Kościół Dominikanów pw. śś. Dominika, Wincentego z Ferrary i Jacka Odrowąża") – zabytkowa świątynia dawniej rzymskokatolicka, obecnie archieparchii tarnopolsko-zborowskiej Kościoła katolickiego obrządku bizantyjsko-ukraińskiego, położona przy ul. J.Slipyja (ukr. вул. Й. Сліпого) w Tarnopolu.
Historia.
Kościół, ufundowany przez hetmana wielkiego koronnego, Józefa Potockiego, powstał w latach 1749-1779 według projektu , szambelana królewskiego i dyrektora budowli królewskich.
Jan Obrocki, rzeźbiarz i sztukator lwowski, był zatrudniony w wyprodukowaniu ambony (istniała przynajmniej jeszcze w okresie międzywojennym przy filarze w nawie głównej) i epitafium fundatora Józefa Potockiego w kościele. Epitafium zniknęło podczas przebudowy wnętrza świątyni w 1978.
Do 1908 kościół parafialny parafii NMP Nieustającej Pomocy w Tarnopolu.
W 1945 został zamknięty przez komunistów, od 1959 magazyn. Mimo starań pierwotnych właścicieli - katolików rzymskich o jego odzyskanie, w 1989 przekazany Ukraińskiej Cerkwi Greckokatolickiej.
Posąg Matki Boskiej Łaskawej, pochodzący z nieistniejącego prospektu organowego w kościele Dominikanów w Podkamieniu, wykonany na podstawie kontaktu zawartego w 1774 z Franciszkiem Olędzkim, w 1910 został przekazany do kościoła Dominikanów w Tarnopolu, skąd w roku 1945 traﬁł do kościoła św. Jacka w Warszawie.
Architektura.
Kościół orientowany został zbudowany na planie wydłużonego, zbliżonego do elipsy ośmiokąta ze ściętymi bokami, zamkniętego od frontu dwuwieżową fasadą. Trójnawowy korpus świątyni został przykryty okazałą kopulą, zwieńczoną latarnią. Od wschodu do korpusu przylega wydłużone prezbiterium z zakrystiami.
Ten typ układu centralno-podłużnego nawiązuje do architektury austriackiej XVIII w. Podobne rozwiązania zostały zastosowane w kościele Dominikanów we Lwowie, a także w kościołach w Lubelskiem: bazylice Narodzenia Najświętszej Maryi Panny w Chełmie, bazylice św. Anny w Lubartowie czy w kościele parafialnym pw. św. Ludwika we Włodawie.
M. Muszyńska-Krasnowolska uznała fasadę kościoła za powtórzenie fasady kościoła Jezuitów w Krzemieńcu. Jerzy Kowalczyk przypuszczał, że autorem projektu kościoła był architekt, jezuita Paweł Giżycki. Andrzej Betlej twierdzi, że autorstwo Giżyckiego jest bardzo prawdopodobne, jednak jednoznaczne przypisanie temu architektowi autorstwa całej budowli wydaje się ryzykownym. Józef Skrabski uważa, że w obecnym stanie badań rozstrzygnięcie autorstwa oraz ustalenie chronologii budowy świątyni jest niezwykle trudne. Także ten badacz stwierdził, że trudno się zgodzić z opinią d-ra Betleja, iż kościół zaprojektował Giżycki pod wpływem Paola Fontany oraz że różnice między projektem A. Moszyńskiego a istniejącym dziełem można tłumaczyć, iż budowę ukończono według koncepcji innego architekta, dobrze «wpisanego» w twórczość lokalną.

</doc>
<doc id="1890647" url="https://pl.wikipedia.org/wiki?curid=1890647" title="Parafia NMP Królowej Polski w Kaliszu">
Parafia NMP Królowej Polski w Kaliszu



</doc>
<doc id="1890648" url="https://pl.wikipedia.org/wiki?curid=1890648" title="Parafia Wniebowzięcia NMP w Kaliszu">
Parafia Wniebowzięcia NMP w Kaliszu



</doc>
<doc id="1890650" url="https://pl.wikipedia.org/wiki?curid=1890650" title="Parafia Narodzenia NMP w Kaliszu">
Parafia Narodzenia NMP w Kaliszu



</doc>
<doc id="1890656" url="https://pl.wikipedia.org/wiki?curid=1890656" title="Władimir Willisow">
Władimir Willisow



</doc>
<doc id="1890657" url="https://pl.wikipedia.org/wiki?curid=1890657" title="Region Kitikmeot">
Region Kitikmeot

Kitikmeot (in. "ᕿᑎᕐᒥᐅᑦ") – region w kanadyjskim terytorium Nunavut. Siedziba władz znajduje się w Cambridge Bay. Większość ludności regionu (88,3%) stanowią Inuici.
Region ma 6 012 mieszkańców. Język angielski jest językiem ojczystym dla 60,2%, inuktitut dla 33,2%, francuski dla 0,4% mieszkańców (2011).

</doc>
<doc id="1890658" url="https://pl.wikipedia.org/wiki?curid=1890658" title="JAMBOX">
JAMBOX



</doc>
<doc id="1890660" url="https://pl.wikipedia.org/wiki?curid=1890660" title="Flygvapenmuseum">
Flygvapenmuseum

 
Flygvapenmuseum – muzeum Szwedzkich Sił Powietrznych założone w 1967 roku w bazie lotniczej Malmen w Malmslätt koło Linköping.
Historia.
Inicjatorem budowy muzeum był pułkownik Gustaf Hugo Beckhammar, który w latach 1941–1951 był dowódcą skrzydła F 3 Malmslätt w bazie sił powietrznych Malmen ("Malmens flygplats"). Odchodząc z czynnej służby zainteresował władzę ideą utworzenia na terenie bazy muzeum sił powietrznych. Pierwsza ekspozycja zawierająca około 25 samolotów została zorganizowana w 1967 r. Wiosną tego samego roku powołano do życia "Östergötlands Flyghistoriska Sällskap", organizację wolontariuszy i miłośników historii lotnictwa mającą wspierać budowę muzeum. Jej działalność została uwieńczona sukcesem w 1976 r., kiedy to zatwierdzono budowę nowej ekspozycji w Malmslätt. Oficjalne otwarcie nowej wystawy odbyło się 8 marca 1984 roku. W uroczystości brał udział król Szwecji Karol XVI Gustaw. W latach 2008 - 2010 muzeum rozbudowano, a otwarcie nowej ekspozycji nastąpiło w czerwcu 2010 r.
Eksponaty.
Prezentowane samoloty znajdują się w bardzo dobrym stanie technicznym. Zbiory prezentują prawie wszystkie maszyny, które były na uzbrojeniu Szwedzkich Sił Powietrznych. Do najstarszych należy Nieuport IV G, jeden z dwóch zakupionych przez Szwecję w 1912 r. Obok samolotu "straż" pełni manekin prezentujący ówczesny ubiór pilota. Do weteranów należy również Albatros B.II z 1915 r., włoska łódź latająca Macchi M.7 z 1919 r. oraz austrowęgierski myśliwiec Phönix D.III również z 1919 r. Poza konstrukcjami zagranicznymi prezentowany jest również owoc rodzimej myśli technicznej, szwedzki myśliwiec z 1919 r., Ö 1 Tummelisa. Okres międzywojenny prezentują między innymi maszyny: brytyjski Hawker Hart, holenderski Fokker C.VE, pływakowy de Havilland DH.62T, szkolne Focke-Wulf Fw 44 i de Havilland Tiger Moth oraz legendarny Gloster Gladiator. Okres II wojny światowej, w której Szwecja zachowała swoją neutralność, prezentowany jest między innymi przez niemieckie samoloty Fieseler Fi 156 i Bücker Bü 181 Bestmann, włoskie myśliwce Reggiane Re.2000, który prezentowany jest bez części swojego poszycia, aby umożliwić zwiedzającym obejrzenie wewnętrznej struktury płatowca oraz Fiat CR.42. Rodzimy przemysł lotniczy prezentują: bombowo-rozpoznawczy produkowany początkowo przez "AB Svenska Järnvägsverkstädernas Aeroplanavdelning" Saab 17, myśliwsko-szturmowy Saab 21 i myśliwski FFVS 22. Reprezentantami okresu powojennego są między innymi: treningowy Saab 91 Safir i odrzutowy myśliwiec Saab J29 Tunnan. Ciekawym eksponatem jest Saab 210 (Lilldraken), będący zmniejszonym prototypem późniejszego samolotu ze skrzydłem delta Saab 35 Draken, który również znalazł się w muzeum. Nie zabrakło również egzemplarzy Saab 37 Viggen, który prezentowany jest w nietypowym, czerwonym malowaniu oraz najnowszego myśliwca, prototypu Saab 39 Gripen. W muzeum ponadto można oglądać ekspozycje zdjęciowe poświęcone historii szwedzkiego lotnictwa wojskowego, dużą liczbę modeli samolotów, przyrządy lotnicze, wyrzucane fotele oraz ciekawą wystawę, na której prezentowane są szczątki zestrzelonych nad Szwecją podczas II wojny światowej samolotów naruszających jej przestrzeń powietrzną.

</doc>
<doc id="1890661" url="https://pl.wikipedia.org/wiki?curid=1890661" title="Jules Vandooren">
Jules Vandooren

Jules Vandooren (ur. 30 grudnia 1908 w Armentières, zm. 7 stycznia 1985 r. w Calais) – francuski piłkarz i trener, reprezentant kraju. Grał na MŚ 1934 i MŚ 1938.
Kariera klubowa.
Podczas kariery piłkarskiej występował w takich klubach jak Olympique Lillois, Red Star 93, Stade de Reims, US Orléans i SM Caen.
Kariera reprezentacyjna.
Karierę reprezentacyjną rozpoczął w 1933. W 1934 został powołany na MŚ 1934. Nie wystąpił w żadnym spotkaniu. W 1938 został powołany na MŚ 1938. Nie wystąpił w żadnym spotkaniu. Karierę reprezentacyjną zakończył w 1942. W sumie w kadrze zagrał w 22 spotkaniach.
Kariera trenerska.
Jako trener pracował z takimi zespołami jak Stade de Reims, US Orléans, SM Caen, KAA Gent, Lille OSC, Tours FC, reprezentacja Senegalu, CS Sedan, Cercle Brugge i Excelsior Mouscron.

</doc>
<doc id="1890662" url="https://pl.wikipedia.org/wiki?curid=1890662" title="Region Kivalliq">
Region Kivalliq

Kivalliq (in. "ᑭᕙᓪᓕᖅ") – region w kanadyjskim terytorium Nunavut. Siedziba władz znajduje się w Rankin Inlet. Większość ludności regionu stanowią Inuici. W danych kanadyjskiego Urzędu Statystycznego region znajduje się pod nazwą Region Keewatin (jest to nazwa sprzed 1999 roku, kiedy obszar ten stanowił część Terytoriów Północno-Zachodnich).
Region ma 8 955 mieszkańców. Język inuktitut jest językiem ojczystym dla 77,8%, angielski dla 20,5%, francuski dla 0,4% mieszkańców (2011).

</doc>
<doc id="1890663" url="https://pl.wikipedia.org/wiki?curid=1890663" title="Zdzisław Kijas">
Zdzisław Kijas

Zdzisław Kijas (ur. 18 lutego 1960 w Pewli Ślemieńskiej koło Żywca) – polski prezbiter katolicki, franciszkanin konwentualny, teolog, profesor nauk teologicznych, dziekan Papieskiego Wydziału Teologicznego św. Bonawentury Seraficum w Rzymie, nauczyciel akademicki Wydziału Teologicznego Uniwersytetu Papieskiego Jana Pawła II.
Życiorys.
Święcenia kapłańskie przyjął w 1986 z rąk Jana Pawła II. W 1990 roku uzyskał doktorat z teologii dogmatycznej i nauk religijnych na Uniwersytecie Katolickim w Louvain-La-Neuve, a sześć lat później habilitację. Po habilitacji (1996-97) podjął studia na Uniwersytecie Św. Bonawentury w Nowym Jorku i uzyskał tam stopień Master of Arts z nauk humanistycznych.
Pracował m.in. w zakonnym seminarium w Krakowie, Katolickim Uniwersytecie Lubelskim oraz na Papieskiej Akademii Teologicznej, gdzie w 1997 został m.in. kierownikiem Katedry Ekumenizmu, wicedyrektorem Międzywydziałowego Instytutu Ekumenii i Dialogu oraz wicedziekanem Wydziału Teologicznego. W latach 2000–2004 zasiadał w zarządzie prowincji zakonnej jako asystent. W latach 2005–2010 kierował rzymskim "Seraphicum".
28 stycznia 2010 roku został mianowany przez Benedykta XVI relatorem Kongregacji Spraw Kanonizacyjnych.
Był członkiem międzynarodowej komisji powołanej w 2010 przez Benedykta XVI do zbadania objawień w Medziugoriu.

</doc>
<doc id="1890666" url="https://pl.wikipedia.org/wiki?curid=1890666" title="IRM (album)">
IRM (album)

IRM – trzeci studyjny album francuskiej piosenkarki i aktorki Charlotte Gainsbourg.
Wszystkie piosenki były napisane i wyprodukowane przez Becka, z wyjątkiem "Le Chat Du Café Des Artistes" . Albumu został zainspirowany procesem leczenia się Charlotte, któremu poddawała się po wykryciu u niej krwotoku mózgowego, a szczególnie dźwięku rezonansu magnetycznego, którego działaniu piosenkarka była wielokrotnie poddawana.
Głównym utworem albumu jest "Heaven Can Wait", wykonany w duecie z Beckiem, wydany 2 listopada.
Teledysk to utworu "Heaven Can Wait" został wyreżyserowany przez Keitha Schofielda i wydany 19 listopada 2009.
Teledysk trafił na listę "20 Najlepszych Teledysków 2009" opracowaną przez magazyn "Spin"..
Lista utworów.
Utwory bonusowe.
14. Looking Glass Blues 
15. Heaven Can Wait (Chris Taylor of Grizzly Bear Remix) 
lub
15. Heaven Can Wait (Jackson "Escalator" Mix) 

</doc>
<doc id="1890667" url="https://pl.wikipedia.org/wiki?curid=1890667" title="WiO">
WiO



</doc>
<doc id="1890672" url="https://pl.wikipedia.org/wiki?curid=1890672" title="Kwasy omega-3">
Kwasy omega-3



</doc>
<doc id="1890673" url="https://pl.wikipedia.org/wiki?curid=1890673" title="Region Qikiqtaaluk">
Region Qikiqtaaluk

Qikiqtaaluk, Qikiqtani (in. "ᕿᑭᖅᑖᓗᒃ") – region w kanadyjskim terytorium Nunavut. Siedziba władz znajduje się w Iqaluit (który jest równocześnie stolicą całego Nunavutu). Większość ludności regionu stanowią Inuici. W danych kanadyjskiego Urzędu Statystycznego region znajduje się pod nazwą Region Baffin (jest to nazwa sprzed 1999 roku, kiedy obszar ten stanowił część Terytoriów Północno-Zachodnich).
Region ma 16 939 mieszkańców. Język inuktitut jest językiem ojczystym dla 74,2%, angielski dla 21,4%, francuski dla 2,2% mieszkańców (2011).

</doc>
<doc id="1890674" url="https://pl.wikipedia.org/wiki?curid=1890674" title="1097 p.n.e.">
1097 p.n.e.



</doc>
<doc id="1890675" url="https://pl.wikipedia.org/wiki?curid=1890675" title="Omega-3">
Omega-3



</doc>
<doc id="1890677" url="https://pl.wikipedia.org/wiki?curid=1890677" title="Parafia św. św. Marcina i Mikołaja w Kuflewie">
Parafia św. św. Marcina i Mikołaja w Kuflewie



</doc>
<doc id="1890679" url="https://pl.wikipedia.org/wiki?curid=1890679" title="Poliomawirus">
Poliomawirus



</doc>
<doc id="1890681" url="https://pl.wikipedia.org/wiki?curid=1890681" title="Sid Kimpton">
Sid Kimpton

George Stuart Kimpton lub Gabriel Sibley Kimpton (ur. 12 sierpnia 1887 w Leavesden, zm. 15 lutego 1968 tamże) – angielski piłkarz i trener.
Kariera klubowa.
Kimpton urodził się w Leavesden, niedaleko Watford, a po grze w lokalnej drużynie, w 1909 roku przeszedł nieudaną rekrutację do drużyny Watford. We wrześniu 1910 dołączył do Southampton, a w pierwszej drużynie zadebiutował 22 października w przegranym 0:3 meczu z Crystal Palace. Kimpton strzelił gola w swoim następnym meczu tydzień później, w przegranym 2:3 starciu z Brentford. Łącznie w całym swoim pierwszym sezonie Kimpton zaliczył 29 występów, strzelając siedem bramek, a „Święci” ukończyli sezon tuż nad strefą spadkową.
Na sezon 1911/12 nowy menedżer Southampton, George Swift, zrekrutował jedenastu nowych graczy, w tym środkowego napastnika Henry'ego Hamiltona z Huddersfield Town. Kimpton zachował swoje miejsce w podstawowym składzie, jednak został przesunięty za prawą stronę bloku ofensywnego. Sezon Southampton ponownie zakończyło tuż nad strefą spadkową. George Swift zrezygnował latem 1912, zastąpił do Jimmy McIntyre. "Święci" źle rozpoczęli sezon 1912/13, wygrywając tylko jeden mecz do końca października.
Kimpton kontynuował grę na prawej stronie aż do końca sezonu 1913/14. Rozpoczął sezon 1914/15 na skrzydle, lecz pod koniec października wrócił na pozycję środkowego napastnika, gdzie pozostał do końca sezonu, strzelając dziesięć goli. "Święci" zajęli na koniec sezonu 1914/15 szóste miejsce.
Podczas pierwszej wojny światowej Kimpton pracował dla Thornycroft, ale nadal występował w Southampton w ligach wojennych i meczach towarzyskich. Po wznowieniu ligi w 1919 Kimpton był jednym z zaledwie trzech przedwojennych graczy, którzy znaleźli się w składzie Southampton. Zagrał jednak tylko w dwóch spotkaniach dla "Soton". Zanim opuścił "Świętych", został nagrodzony meczem benefisowym. Łącznie dla Southampton zaliczył 149 występów w meczach w czasie pokoju, strzelając 30 bramek.
Kariera trenerska.
Kimpton po zakończeniu kariery piłkarskiej opuścił Anglię i wyjechał do Europy Środkowo-Wschodniej, gdzie w 1921 objął zespół DFC Prag. Jeszcze w tym samym roku dotarł do Warszawy, gdzie pracował z miejscową Polonią. Rok później przejął na kilka miesięcy Cracovię, a następnie wyjechał do Francji, gdzie przez 3 lata trenował Le Havre AC. Od 1928 do 1931 trenował Coventry City.
W 1934 został wspólnie z Gastonem Barreau selekcjonerem reprezentacja Francji. Prowadził drużynę podczas Mistrzostw Świata 1934, na których Francja odpadła w pierwszej rundzie po porażce 2:3 z Austrią.
Kimpton opuścił kadrę szkoleniową reprezentacji Francji tuż po mundialu. Gaston Barreau wyraził ulgę, ponieważ nie popierał opcji taktycznych Kimptona. Po klęsce francuskiej drużyny piłkarskiej 1:3 z Niemcami w dniu 17 marca 1935, FFFA powołała Kimptona na stanowisko asystenta. Pierwsze wyniki Francji były wystarczająco dobre, ale na początku 1936 Francja przegrała u siebie 1:6 z Holandią i 0:3 z Czechosłowacją. Kimpton został zwolniony z roli asystenta Barreau.
W 1935 objął funkcję trenera w Racing Club de France. Poprowadził drużynę do jedynego w historii mistrzostwa Première Division w sezonie 1935/36. Dodatkowo klub za kadencji Kimptona skompletował podwójną koronę po zdobyciu Pucharu Francji w sezonie 1935/36. W 1938 zaliczył krótki epizod w FC Metz, po czym powrócił do Racingu, z którym w sezonie 1938/39 zdobył drugi Puchar Francji.
Od sezonu 1939/40 pracował w FC Rouen. Praca został przerwana przez wybuch II wojny światowej. Po zakończeniu działań militarnych powrócił do FC Rouen. 
W latach 1946–1950 pracował w AS Cherbourg, które było jego ostatni klubem w karierze trenera.
Sukcesy.
Racing Club de France

</doc>
<doc id="1890682" url="https://pl.wikipedia.org/wiki?curid=1890682" title="Fabio Maj">
Fabio Maj

Fabio Maj (ur. 16 czerwca 1970 r. w Schilpario) – włoski biegacz narciarski, dwukrotny srebrny medalista olimpijski i dwukrotny brązowy medalista mistrzostw świata.
Kariera.
W 1995 r. zadebiutował na mistrzostwach świata startując w mistrzostwach w Thunder Bay. Wraz z Marco Albarello, Fulvio Valbusą i Silvio Faunerem zdobył tam brązowy medal w sztafecie 4x10 km. Dwa lata później, podczas mistrzostw świata w Trondheim zajął 17. miejsce w biegu na 50 km techniką klasyczną. Swój drugi medal zdobył na mistrzostwach w Ramsau, gdzie razem z Giorgio Di Centą, Pietro Pillerem Cottrerem i Cristianem Zorzim zdobył kolejny brązowy medal w sztafecie. Najlepszy indywidualny wynik na mistrzostwach osiągnął podczas mistrzostw w Lahti w 2001 r., gdzie zajął 7. miejsce w biegu na 30 km techniką klasyczną. Startował także na mistrzostwach świata w Val di Fiemme, ale bez większych osiągnięć.
Igrzyska olimpijskie w Nagano były jego debiutem olimpijskim. Wraz z Albarello, Valbusą i Faunerem zdobył tam srebrny medal w sztafecie. Indywidualnie jego największym osiągnięciem było 13. miejsce w biegu pościgowym 10+15 km. Startował ponadto na igrzyskach olimpijskich w Salt Lake City. Włoska sztafeta z Majem w składzie powtórzyła wynik z Japonii. Najlepszym indywidualnym wynikiem Maja na tych igrzyskach było 13. miejsce w biegu na 30 km techniką dowolną.
Najlepsze wyniki w Pucharze Świata uzyskał w sezonie 1999/2000, kiedy to zajął 6. miejsce w klasyfikacji generalnej. W całej karierze czterokrotnie stawał na podium, w tym dwa razy zwyciężał.

</doc>
<doc id="1890683" url="https://pl.wikipedia.org/wiki?curid=1890683" title="Laura Fraser">
Laura Fraser

Laura Fraser (ur. 24 lipca 1976 w Glasgow) – szkocka aktorka telewizyjna i filmowa.

</doc>
<doc id="1890686" url="https://pl.wikipedia.org/wiki?curid=1890686" title="Amunicja izbowa">
Amunicja izbowa

Amunicja izbowa lub amunicja śrutowa – amunicja ćwiczebna o niewielkiej energii, przeznaczona do strzelania na strzelnicach zamkniętych (izbach - stąd nazwa) na małe odległości
Nabój izbowy składał się z monoblokowej łuski wielokrotnego użytku z przewierconym osiowo kanałem, o wymiarach typowej łuski dla danego typu broni. Od góry nakładano specjalny pocisk z ołowiu; w gnieździe w części dennej umieszczano spłonkę zawierającą masę zapalającą wraz z ładunkiem miotającym. Po strzale, zużytą spłonkę wybijano z dna łuski specjalnym wybijakiem, a łuskę czyszczono przed kolejnym użyciem.
W wojsku polskim stosowana w latach 1923-1936, następnie wycofana, gdyż wprowadzono na szeroką skalę małokalibrową broń strzelecką (karabinki sportowe polskiej produkcji). Wykorzystywano amunicję do karabinów francuskich i niemieckich (naboje 8 mm Lebel i 7,92 mm Mauser); brak potwierdzenia używania takich nabojów do broni austriackiej. Produkcję prowadziły Zakłady Amunicyjne „Pocisk”. Łuski (pakowane w papier po 10), spłonki (w puszkach po 100) i pociski (w paczkach kartonowych po 500) pakowane oddzielnie w skrzynie drewniane. 

</doc>
<doc id="1890690" url="https://pl.wikipedia.org/wiki?curid=1890690" title="Trude Dybendahl Hartz">
Trude Dybendahl Hartz



</doc>
<doc id="1890691" url="https://pl.wikipedia.org/wiki?curid=1890691" title="Maximilien Globensky">
Maximilien Globensky

Maximilien Globensky (ur. 15 kwietnia 1793 - zm. 16 czerwca 1866) - brytyjski podpułkownik polskiego pochodzenia, uczestnik wojny amerykańsko-brytyjskiej w 1812 roku, syn Augusta Globensky'ego.
Urodził się w Verchères w Dolnej Kanadzie jako siódme dziecko Augusta Globensky'ego. W 1812 roku, w czasie wojny amerykańsko-brytyjskiej, służył w piechocie. Walczył pod Chateuguay, Lacolle i Ormstown. Po wojnie został awansowany na podporucznika i pozostał w wojsku.
Po wybuchu rebelii w Dolnej Kanadzie Globensky uzyskał zgodę na zaciąg ochotników i objął nad nimi dowództwo. 14 grudnia 1837 roku jego oddział wspierał wojska brytyjskie w bitwie pod Saint-Eustache, następnie Globensky otrzymał rozkaz pozostania w miejscowości i utrzymania w niej porządku.
Za zasługi jego rodzina została doceniona przez państwo. W 1875 roku jego syn, Charles Auguste Maximilien Globensky, został członkiem Parlamentu Kanady.
Zmarł w Saint-Eustache 16 czerwca 1866 roku.

</doc>
<doc id="1890693" url="https://pl.wikipedia.org/wiki?curid=1890693" title="New South Wales Legislative Assembly">
New South Wales Legislative Assembly



</doc>
<doc id="1890695" url="https://pl.wikipedia.org/wiki?curid=1890695" title="WXGA+">
WXGA+

WXGA+ (ang. Widescreen eXtended Graphics Array Plus) – jeden ze standardów panoramicznych rozdzielczości ekranu należący do zestawu WXGA. Rozdzielczość ekranu wynosi 1440 × 900 pikseli. Standard występuje najczęściej w 17– i 19–calowych monitorach LCD.
Według rankingu gemiusRankingPL w dniach 8–14 czerwca 2015 roku dotyczącego rozdzielczości ekranów monitorów używanych przez internautów łączących się z polskimi witrynami internetowymi (wybranymi do badania) z obszaru Polski urządzenia z rozdzielczością wyświetlanego obrazu 1440 × 900 punktów zajmowały 6 miejsce, realizując 4,17% wszystkich tych wyświetleń stron internetowych.

</doc>
<doc id="1890696" url="https://pl.wikipedia.org/wiki?curid=1890696" title="New South Wales Legislative Council">
New South Wales Legislative Council



</doc>
<doc id="1890700" url="https://pl.wikipedia.org/wiki?curid=1890700" title="Victorian Legislative Assembly">
Victorian Legislative Assembly



</doc>
<doc id="1890701" url="https://pl.wikipedia.org/wiki?curid=1890701" title="Victorian Legislative Council">
Victorian Legislative Council



</doc>
<doc id="1890702" url="https://pl.wikipedia.org/wiki?curid=1890702" title="Parafia Opatrzności Bożej w Toruniu">
Parafia Opatrzności Bożej w Toruniu

Parafia Opatrzności Bożej w Toruniu – parafia rzymskokatolicka w diecezji toruńskiej, w dekanacie Toruń IV, z siedzibą w Toruniu. Erygowana w 1946.
Historia.
Parafia była erygowana 20 lutego 1946 roku przez prymasa Polski Augusta Hlonda. Została ona wydzielona z parafii św. Apostołów Piotra i Pawła i św. Wojciecha we wsi Grabie. W 1951 roku obszar parafii włączono do Torunia.
Pierwszy proboszczem został ks. Józef Malinowski. W 1984 z tej parafii powstała w Czerniewicach Parafia pw. Matki Bożej Łaskawej. W 1996 parafia przeżywała jubileusz powstania.
Ulice.
Ulice na obszarze parafii:

</doc>
<doc id="1890703" url="https://pl.wikipedia.org/wiki?curid=1890703" title="Tasmanian House of Assembly">
Tasmanian House of Assembly



</doc>
<doc id="1890704" url="https://pl.wikipedia.org/wiki?curid=1890704" title="Tasmanian Legislative Council">
Tasmanian Legislative Council



</doc>
<doc id="1890705" url="https://pl.wikipedia.org/wiki?curid=1890705" title="Bitwa na równinie The Fens">
Bitwa na równinie The Fens

Bitwa na równinie The Fens – bitwa stoczona między Rzymianami a Icenami w roku 47 n.e. na wschodnioangielskiej równinie The Fens. 
W roku 47 n.e. na tereny plemion przyjaznych Rzymianom wtargnęli wojownicy Icenów, którzy splądrowali kilka osad. Sprzeciwił się temu ich król Prasutagus, który odwołał się do pomocy Rzymian. Przeciw zbuntowanym Icenom wyruszył na czele wojsk pomocniczych rezydujący w Camulodunum namiestnik ("legatus Augusti pro praetore") Publiusz Ostoriusz Skapula, który dowódcą jazdy mianował swego syna Mariusza Ostoriusza Scapulę. Jednakże po dotarciu na równinę zwaną obecnie The Fens, Ostoriusz nakazał walkę pieszą ze względu na bagnisty teren pocięty groblami. Rzymianie natknęli się na wysoki wał ziemny okalający dużą polanę, gdzie znajdował się obóz buntowników, a ich atak zaskoczył Icenów. Oddziały pomocniczych "auxiliów" forsując wał wtargnęły do obozu otaczając przeciwnika, który bezskutecznie usiłował kontratakować. Ocalałych z pogromu buntowników schwytano i sprzedano w niewolę. 
Panujący nad Icenami Prasutagus nie posiadał potomka męskiego, wskutek czego po jego śmierci (58 n.e.) władzę nad plemieniem (wbrew woli Rzymian) przejęła jego córka Boudika. 

</doc>
<doc id="1890708" url="https://pl.wikipedia.org/wiki?curid=1890708" title="Elements (video)">
Elements (video)

Elements – The Best of Mike Oldfield – kompilacyjny album wideo Mike’a Oldfielda, wydany po raz pierwszy w 1993 na VHS oraz laserdiscu. Reedycja, znacznie rozszerzona, wydana została w 2004 roku. Wideo jest częścią serii Elements wydanej w 1993 roku przez Vrigin jako podsumowanie 20 lat kariery muzycznej Oldfielda.
Wydanie z 1993.
Wydanie z 1993 roku ukazało się na VHS oraz laserdiscu. Oprócz większości materiałów wydanych przez Virgin, zawiera także teledysk oraz fragment koncertu na licencji WEA.
Wydanie z 2004.
W 2004 roku wydana została rozszerzona wersja kompilacji (DVD), choć nie zawierała materiałów wyprodukowanych dla WEA.

</doc>
<doc id="1890714" url="https://pl.wikipedia.org/wiki?curid=1890714" title="Nina Gawriijuk">
Nina Gawriijuk



</doc>
<doc id="1890715" url="https://pl.wikipedia.org/wiki?curid=1890715" title="Powstanie Boudiccy">
Powstanie Boudiccy



</doc>
<doc id="1890716" url="https://pl.wikipedia.org/wiki?curid=1890716" title="Boruta (książę karantański)">
Boruta (książę karantański)

Boruta (także Borut, żył w VIII wieku) – władca Karantanii, panujący w latach ok. 740−750. Zagrożony przez Awarów zwrócił się o pomoc do Bawarii, w zamian za którą musiał uznać jej zwierzchnictwo. 
Następcą Boruty został jego syn Gorazd, a następnie bratanek Chotimir. Za ich panowania miała miejsce chrystianizacja państwa karantańskiego.

</doc>
<doc id="1890717" url="https://pl.wikipedia.org/wiki?curid=1890717" title="Styrodur">
Styrodur



</doc>
<doc id="1890718" url="https://pl.wikipedia.org/wiki?curid=1890718" title="Łyżwiarstwo szybkie na Zimowych Igrzyskach Olimpijskich 1980">
Łyżwiarstwo szybkie na Zimowych Igrzyskach Olimpijskich 1980

Zawody w łyżwiarstwie szybkim na Zimowych Igrzyskach Olimpijskich 1980 odbywały się w dniach 9 lutego – 18 lutego 1980 roku, do rywalizacji przystąpili mężczyźni i kobiety. Zawodnicy walczyli w pięciu konkurencjach: na 500 m, 1000 m, 1500 m, 5000 m, 10 000 m, a zawodniczki na dystansie: 500 m, 1000 m, 1500 m i 3000 m. Łącznie rozdanych zostało zatem osiem kompletów medali. Zawody odbywały się na torze lodowym James B. Sheffield Olympic Skating Rink.
Mężczyźni.
500 m.
Data: 15 lutego 1980
1000 m.
Data: 19 lutego 1980
1500 m.
Data: 21 lutego 1980
5000 m.
Data: 16 lutego 1980
10 000 m.
Data: 23 lutego 1980
Kobiety.
500 m.
Data: 15 lutego 1980
1000 m.
Data: 17 lutego 1980
1500 m.
Data: 14 lutego 1980
3000 m.
Data: 20 lutego 1980

</doc>
<doc id="1890719" url="https://pl.wikipedia.org/wiki?curid=1890719" title="Unión Mar del Plata">
Unión Mar del Plata

Club Atlético Unión - argentyński klub piłkarski z siedzibą w mieście Mar del Plata.
Historia.
Klub Unión założony został 1 grudnia 1926 roku. W 1927 roku przystąpił do rozgrywek w lokalnej lidze Liga Marplatense de fútbol, którą dwukrotnie wygrał.
W sezonie 2008/09 Unión znakomicie spisał się w rozgrywkach IV ligi, gdzie dotarł do finału. W finale zmierzył się z klubem Sportivo Belgrano San Francisco, wygrywając u siebie 2:1 i remisując na wyjeździe 1:1, co dało awans do III ligi.

</doc>
<doc id="1890721" url="https://pl.wikipedia.org/wiki?curid=1890721" title="Borut">
Borut



</doc>
<doc id="1890723" url="https://pl.wikipedia.org/wiki?curid=1890723" title="Montejaque">
Montejaque

Montejaque – miasto w południowej Hiszpanii w Andaluzji w prowincji Malaga. Montejaque, założone zostało w czasach panowania arabów na Półwyspie Iberyjskim, nazwa oryginalna pochodzi od "Monte Xaquez" co oznacza "ostatnia góra". W miasteczku znajdują się liczne wąskie zawiłe uliczki i wszystkie budynki są białe. W Hiszpanii "Montejaque" zaliczane jest do grupy miast tzw. "pueblos blancos".

</doc>
<doc id="1890728" url="https://pl.wikipedia.org/wiki?curid=1890728" title="Mozarteum">
Mozarteum

Uniwersytet Mozarteum Salzburg – pierwotnie znany jako "Przykatedralne Towarzystwo Muzyki Sakralnej i Mozarteum". Towarzystwo założone zostało 22 kwietnia 1841 w Salzburgu. Pełniło funkcję szkoły muzycznej, gdzie przechowywano też dawne dokumenty Mozartowskie.
Placówka ta przybierała różne formy do 1880, kiedy to powstała Publiczna Szkoła Muzyczna Mozarteum – pierwowzór dzisiejszego uniwersytetu. W 1914 szkołę muzyczną podwyższono do rangi Konserwatorium Muzycznego, które funkcjonowało na takich samych prawach, jak państwowe szkoły wyższe. W 1939 konserwatorium przyjęło nową nazwę – Wyższa Szkoła Muzyczna Rzeszy Niemieckiej Mozarteum. Od 1945 uczelnia działała pod nazwą Wyższa Szkoła Muzyczna. W 1953 została przemianowana na Akademię Muzyki i Sztuki Dramatycznej Mozarteum w Salzburgu. W 1970 przywrócono jej rangę szkoły wyższej i zmieniono nazwę na Wyższą Szkołę Muzyki i Sztuki Dramatycznej Mozarteum w Salzburgu. Od 1998 oficjalna nazwa uczelni brzmi "Universität Mozarteum Salzburg".
Uniwersytet kształci na wydziałach instrumentów klawiszowych, instrumentów smyczkowych, dętych, szarpanych i perkusyjnych, zarówno w zakresie instrumentalistyki, jak i pedagogiki nauczania gry na instrumentach. Ponadto uniwersytet oferuje możliwość zdobycia renomowanego i solidnego wykształcenia aktorskiego. Główna siedziba uczelni mieści się w dzielnicy Neustadt w pałacu Altes Borromäum, przy ogrodach Mirabell na Rainerstraße. Budynek został gruntownie odnowiony w sierpniu 2006.
W skład uczelni wchodzi też zakład naukowy Instytut Historii Recepcji i Interpretacji Muzyki.

</doc>
<doc id="1890735" url="https://pl.wikipedia.org/wiki?curid=1890735" title="Jayanta Mahapatra">
Jayanta Mahapatra

Jayanta Mahapatra (ur. 1928) – indyjski poeta, prozaik i tłumacz tworzący w języku angielskim.
Poezja.
Opublikował również tłumaczenia poezji z orija oraz opowiadania dla dzieci.

</doc>
<doc id="1890739" url="https://pl.wikipedia.org/wiki?curid=1890739" title="Swietłana Nagiejkina">
Swietłana Nagiejkina

Swietłana Wiaczesławowna Nagiejkina (ros Светла́на Вячесла́вовна Наге́йкина, ur. 2 lutego 1965 r. w Tambowie) – biegaczka narciarska reprezentująca ZSRR, Rosję i Białoruś, złota medalistka olimpijska i zwyciężczyni FIS Marathon Cup.
Kariera.
Igrzyska olimpijskie w Calgary w 1988 r. były jej olimpijskim debiutem. Wraz z Niną Gawriluk, Tamarą Tichonową i Anfisą Riezcową zdobyła złoty medal w sztafecie 4x5 km. W swoim najlepszym starcie indywidualnym, w biegu na 10 km techniką klasyczną zajęła 4. miejsce. Na igrzyskach olimpijskich w Lillehammer jej najlepszym wynikiem było 9. miejsce w biegu na 30 km stylem klasycznym. Podczas igrzysk w Nagano wystartowała tylko w jednym biegu, na 15 km stylem klasycznym zajmując 16. miejsce. Startowała także na igrzyskach olimpijskich w Salt Lake City, gdzie jej najlepszym wynikiem było 5. miejsce w sztafecie oraz w biegu na 15 km techniką dowolną.
W 1991 r. zadebiutowała na mistrzostwach świata startując na mistrzostwach w Val di Fiemme. W swoim najlepszym starcie, na 30 km techniką dowolną była piąta. Dwa lata później, podczas mistrzostw świata w Falun spisała się słabiej, bowiem jej najlepszym wynikiem było 19. miejsce w biegu na 15 km stylem klasycznym. Na mistrzostwach świata w Trondheim wystartowała tylko w biegu na 30 km techniką klasyczną zajmując 10. miejsce. Mistrzostwa świata w Ramsau były najlepszymi w jej karierze. Dwukrotnie była blisko medalu, ale ostatecznie zajęła 4. miejsce w biegach na 5 oraz 30 km stylem klasycznym. Startowała także na mistrzostwach świata w Lahti oraz mistrzostwach w Val di Fiemme w 2003 r. W obu przypadkach jej najlepszym indywidualnym wynikiem było 8. miejsce odpowiednio w biegu na 10 km stylem klasycznym oraz w biegu łączonym na 10 km. W 2003 r. była także piąta w sztafecie.
Najlepsze wyniki w Pucharze Świata osiągnęła w sezonie 1989/1990, kiedy to zajęła 4. miejsce w klasyfikacji generalnej. W sezonie 1997/1998 zajęła drugie miejsce w klasyfikacji długodystansowej. Łącznie 18 razy stawała na podium zawodów Pucharu Świata odnosząc przy tym jedno zwycięstwo. Równocześnie do startów w PŚ Nagiejkina startowała w cyklu FIS Marathon Cup, zwyciężając w klasyfikacji generalnej sezonu 1999/2000. Łącznie cztery razy stawała na podium zawodów FIS MC, za każdym razem zwyciężając: w latach 2000 i 2002 wygrywała szwedzki Vasaloppet, a w 2000 roku także włoski Marcialonga i niemiecki König-Ludwig-Lauf. Nagiejkina była też mistrzynią ZSRR w sztafecie w 1987 r. oraz sześciokrotnie mistrzynią Rosji (w 1993 r. na 5 km, 30 km i w sztafecie, w 1996 r. na 5 km, na 50 km w 1998 r. oraz w 2001 r. na 30 km).

</doc>
<doc id="1890746" url="https://pl.wikipedia.org/wiki?curid=1890746" title="Northern Territory Legislative Assembly">
Northern Territory Legislative Assembly



</doc>
<doc id="1890747" url="https://pl.wikipedia.org/wiki?curid=1890747" title="Białe miasta Andaluzji">
Białe miasta Andaluzji

Białe miasta (z hiszp. "pueblos blancos") – grupa miast i miasteczek w południowej Hiszpanii w Andaluzji leżących w prowincjach Kadyks i Malaga. Nazwa miast pochodzi od białych fasad domów, które są pomalowane wapnem. Wszystkie leżą na terenie gór Sierra de Grazalema oraz "Parque Natural de la Sierra de Grazalema – Parku Narodowego Andaluzji". Między miasteczkami przebiega szlak turystyczny "Ruta de los pueblos blancos".
Do "białych miast" należą:

</doc>
<doc id="1890748" url="https://pl.wikipedia.org/wiki?curid=1890748" title="NPS">
NPS



</doc>
<doc id="1890749" url="https://pl.wikipedia.org/wiki?curid=1890749" title="Pohamuj entuzjazm">
Pohamuj entuzjazm

Pohamuj entuzjazm (w oryg. "Curb Your Enthusiasm") – amerykański sitcom, z jednym z twórców "Kronik Seinfelda", Larrym Davidem w roli samego siebie.
Program jest produkowany i emitowany na antenie HBO. Serial ma swoje korzenie w godzinnym paradokumencie zatytułowanym "Larry David: Pohamuj Swój Entuzjazm", który początkowo miał być tylko jednorazowym projektem. We wrześniu 2011 zakończono nadawanie 8. sezonu serialu. Na platformie HBO dostępnych jest obecnie wszystkich 10 sezonów serialu.
O serialu.
Kanał HBO wyemitował 15 października 2000 pierwszy odcinek "Pohamuj Swój Entuzjazm". Głównym bohaterem jest David, grający odrobinę przerysowaną wersję samego siebie, w towarzystwie swoich hollywoodzkich przyjaciół, zazwyczaj granych przez samych siebie. Należą do nich m.in. Ted Danson, Mary Steenburgen, Wanda Sykes, oraz Richard Lewis. Serial kręcony jest na lokacjach w zachodniej części Miasta Aniołów, ale także w Beverly Hills, Culver City oraz Santa Monica, w Kalifornii. Znaczna większość fabuły skupia się wokół sposobu, w jaki Larry – miłośnik świętego spokoju i własnego spojrzenia na świat, próbuje żyć wśród ludzi, którzy wydaje się, że bez końca próbują coś na kontakcie z bogatym producentem wygrać. Dialogi postaci są improwizowane, a sami aktorzy dostają od scenarzysty tylko ogólne wytyczne (wskazówki istotne dla ciągu fabularnego) tego, jak ma się potoczyć rozmowa. Wśród pojawiających się w serialu gwiazd, wystąpili m.in. Mel Brooks, Martin Scorsese, Ben Stiller, Shaquille O’Neal, David Schwimmer, David Spade, Christan Slater, Rosie O’Donell, Anne Bancroft, Meg Ryan, Vivica A. Fox, Michael York, Vince Vaughn, Michael j. Fox, Gina Gershon, Elisabeth Shue, Dustin Hoffman, Sacha Baron Cohen, Elisabeth Banks, Salman Rushdie, Sean Penn, Mila Kunis, Jonah Hill oraz załoga Kronik Seinfelda.
Motywy.
W tym serialu historia przewodnia odgrywa kluczową rolę i są niej podporządkowane fabuły wszystkich sezonów, oprócz pierwszego. Odpowiednio:
W tle tych historii następuje cały ciąg innych zdarzeń, będących konsekwencją interakcji z napotkanymi (celem realizacji głównego ciągu fabularnego) postaciami.
Nagrody i wyróżnienia.
"Pohamuj entuzjazm" otrzymał 43. nominacje do nagrody Emmy wygrywając dwie statuetki w 2003 i 2012 r. Serial otrzymał także 5 nominacji do nagrody Złoty Glob – wygrywając w 2002 r. w kategorii „Najlepszy serial komediowy lub musical”. Serial był nominowany do 5 nagród Gildii Aktorów Ekranowych oraz 6 nagród Stowarzyszenia Reżyserów Ameryki (wygrywając w 2003 i 2005 r.). Łącznie zdobył 12 nagród i 78 nominacji.

</doc>
<doc id="1890751" url="https://pl.wikipedia.org/wiki?curid=1890751" title="National Institute of Advanced Industrial Science and Technology">
National Institute of Advanced Industrial Science and Technology

, w skrócie AIST.
Największa japońska publiczna organizacja badawcza, zatrudniająca około 3200 pracowników.
Składa się z 15 instytutów naukowo-badawczych pracujących w ramach Ministerstwa Gospodarki, Handlu i Przemysłu Japonii (METI). Prowadzi liczne badania naukowe i rozwojowe w wielu dziedzinach nauki.
Lokalizacja.
Japoński instytut badawczy z siedzibą główną w Tokio. Większość placówek została usytuowana w Tsukubie, w prefekturze Ibaraki oraz w kilku innych miastach na terenie całej Japonii.
Misja.
W momencie powołania instytutu postawiono przed nim następujące zadania:.
Historia.
National Institute of Advanced Industrial Science and Technology rozpoczął działalność 1 kwietnia 2001. AIST jest organizację badawczą, która powstała poprzez połączenie 15 instytutów badawczych wcześniejszej Agency of Industrial Science and Technology (AIST - były), oraz Weights and Measures Training Institute działającego w ramach Ministerstwa Gospodarki, Handlu i Przemysłu Japonii (METI). "Nowy" AIST stał się w ten sposób największą Japońską publiczną organizacją badawczą z wieloma ośrodkami badawczymi.
Pracownicy.
Instytut zatrudnia naukowców z różnych dziedzin i o zróżnicowanym poziomie kompetencji, którzy prowadzi badania w odniesieniu do trzech głównych misji Instytutu. Stan zatrudnienia na 1 kwietnia 2009:

</doc>
<doc id="1890755" url="https://pl.wikipedia.org/wiki?curid=1890755" title="Jelena Buruchina">
Jelena Buruchina

Jelena Nikołajewna Buruchina (ros. Елена Николаевна Бурухина, ur. 9 marca 1977 r. w Moskwie) – rosyjska biegaczka narciarska, dwukrotna medalistka mistrzostw świata.
Kariera.
Jej olimpijskim debiutem były igrzyska w Salt Lake City w 2002 roku. Zajęła tam 16. miejsce w sprincie techniką dowolną oraz 13. miejsce w biegu na 15 km stylem dowolnym. Cztery lata później, podczas igrzysk olimpijskich w Turynie w swoim jedynym starcie na tych igrzyskach, w biegu łączonym na 15 km zajęła 37. miejsce.
W 2001 roku wystartowała na mistrzostwach świata w Lahti zajmując szóste miejsce w sprincie stylem dowolnym. Największe sukcesy osiągnęła jednak dwa lata później, podczas mistrzostw świata w Val di Fiemme. W biegu na 30 km stylem dowolnym wywalczyła srebrny medal ulegając jedynie swej rodaczce Oldze Zawiałowej. Ponadto wspólnie z Natalią Korostielową, Zawiałową i Niną Gawriluk zdobyła brązowy medal w sztafecie 4x5 km. Na kolejnych mistrzostwach świata już nie startowała.
Najlepsze wyniki w Pucharze Świata odnosiła w sezonie 2000/2001, kiedy to zajęła 21. miejsce w klasyfikacji generalnej. Na mistrzostwach Rosji w 2007 roku wywalczyła brązowy medal w biegu na 30 km stylem klasycznym, a w biegu łączonym na 15 km była druga. Rok później na obu tych dystansach wywalczyła brązowe medale.
W 2010 roku zakończyła karierę.

</doc>
<doc id="1890758" url="https://pl.wikipedia.org/wiki?curid=1890758" title="Tsukuba Science City">
Tsukuba Science City



</doc>
<doc id="1890762" url="https://pl.wikipedia.org/wiki?curid=1890762" title="Dominika na Letnich Igrzyskach Olimpijskich 2008">
Dominika na Letnich Igrzyskach Olimpijskich 2008

Dominikę na Letnich Igrzyskach Olimpijskich 2008 reprezentowało 2 zawodników. Obaj startowali w lekkoatletyce.
Był to czwarty start reprezentacji Dominiki na letnich igrzyskach olimpijskich.
Wyniki reprezentantów Dominiki.
Lekkoatletyka.
Mężczyźni

</doc>
<doc id="1890763" url="https://pl.wikipedia.org/wiki?curid=1890763" title="Cheick Diabaté">
Cheick Diabaté

Cheick Tidiane Diabaté (ur. 25 kwietnia 1988 w Bamako) – malijski piłkarz występujący na pozycji napastnika we włoskim klubie Benevento Calcio, do którego jest wypożyczony z tureckiego Osmanlısporu oraz w reprezentacji Mali.
Kariera klubowa.
Diabaté zawodową karierę rozpoczynał w klubie Centre Salif Keita. W 2006 roku trafił do francuskiego Girondins Bordeaux. Jednak zanim zadebiutował w jego barwach, został włączony do drużyny rezerw. Przez dwa sezony rozegrał w nich 34 spotkania i zdobył 20 bramek. Latem 2008 roku został wypożyczony do drugoligowego AC Ajaccio. W Ligue 2 zadebiutował 1 sierpnia 2008 w przegranym 0:1 meczu z LB Châteauroux. 8 sierpnia 2008 w wygranym 3:1 spotkaniu ze Stade de Reims strzelił dwa gole, które były jego pierwszymi w Ligue 2. W sezonie 2008/2009 w barwach Ajaccio Diabaté zagrał 30 razy i zdobył 14 bramek. Na sezon 2009/2010 został wypożyczony z Girondins do AS Nancy, również grającego w ekstraklasie. W nowym zespole pierwszy mecz zaliczył 7 listopada 2009 przeciwko AS Saint-Étienne (0:1). Po raz drugi i ostatni zagrał w grudniowym pojedynku przeciwko Stade Rennes, zakończonym porażką 1:2. Latem 2010 roku powrócił do Girondins.
Kariera reprezentacyjna.
W reprezentacji Mali Diabaté zadebiutował w 2005 roku. 18 listopada 2008 w zremisowanym 1:1 towarzyskim meczu z Algierią strzelił pierwszego gola w kadrze narodowej.

</doc>
<doc id="1890764" url="https://pl.wikipedia.org/wiki?curid=1890764" title="Cheick Diabate">
Cheick Diabate



</doc>
<doc id="1890766" url="https://pl.wikipedia.org/wiki?curid=1890766" title="Azyl dyplomatyczny">
Azyl dyplomatyczny



</doc>
<doc id="1890767" url="https://pl.wikipedia.org/wiki?curid=1890767" title="Jacek Birek">
Jacek Birek

Jacek Birek (ur. 27 czerwca 1960) – polski lekkoatleta, który specjalizował się w biegu na 400 metrów przez płotki.
Srebrny medalista Zawodów Przyjaźni (Bukareszt 1978), w 1979 odpadł w eliminacjach podczas mistrzostw Europy juniorów w Bydgoszczy, ostatecznie sklasyfikowano go na 11. miejscu. Medalista mistrzostw Polski w kategorii juniorów, nigdy nie udało mu się zdobyć medalu seniorskich mistrzostw kraju pomimo tego, że aż 11 razy kwalifikował się do finału tej imprezy (w tym czterokrotnie w sztafecie 4 x 400 metrów).

</doc>
<doc id="1890771" url="https://pl.wikipedia.org/wiki?curid=1890771" title="FC Tours">
FC Tours



</doc>
<doc id="1890785" url="https://pl.wikipedia.org/wiki?curid=1890785" title="Royal Rumble (2010)">
Royal Rumble (2010)



</doc>
<doc id="1890787" url="https://pl.wikipedia.org/wiki?curid=1890787" title="Floyd Ayité">
Floyd Ayité

Floyd Ayité (ur. 15 grudnia 1988 w Bordeaux) – togijski piłkarz występujący na pozycji napastnika w Fulham.
Kariera klubowa.
Ayité karierę rozpoczynał w 2005 roku w rezerwach zespołu Girondins Bordeaux. Przez trzy sezony rozegrał w nich 66 spotkań i zdobył 12 bramek. W 2008 roku został wypożyczony do drugoligowego Angers SCO. W Ligue 2 zadebiutował 1 sierpnia 2008 w wygranym 3:1 meczu ze Stade de Reims. 28 listopada 2008 w zremisowanym 3:3 spotkaniu z Montpellier HSC strzelił pierwszego gola w trakcie gry w Ligue 2. W sezonie 2008/2009 w barwach Angers zagrał 33 razy i zdobył 3 bramki. Na sezon 2009/2010 został wypożyczony z Girondins do AS Nancy, również grającego w Ligue 1. W tych rozgrywkach Ayité pierwszy mecz zaliczył 8 sierpnia 2009 przeciwko Valenciennes FC (3:1). Nie był podstawowym zawodnikiem i częściej grywał w rezerwach. Latem 2010 roku powrócił do Girondins.
W 1 lipca 2014 roku podpisał kontrakt z SC Bastia.
Kariera reprezentacyjna.
W reprezentacji Togo Ayité zadebiutował w 2007 roku. 14 listopada 2009 w wygranym 1:0 meczu eliminacji Mistrzostw Świata 2010 z Gabonem strzelił pierwszego gola w drużynie narodowej. W 2010 roku znalazł się w kadrze na Puchar Narodów Afryki. Reprezentacja Togo wycofała się jednak z tego turnieju, po ostrzelaniu jej autobusu.

</doc>
<doc id="1890788" url="https://pl.wikipedia.org/wiki?curid=1890788" title="Floyd Ayite">
Floyd Ayite



</doc>
<doc id="1890791" url="https://pl.wikipedia.org/wiki?curid=1890791" title="Royal Rumble (2002)">
Royal Rumble (2002)



</doc>
<doc id="1890794" url="https://pl.wikipedia.org/wiki?curid=1890794" title="Park im. Stanisława Noakowskiego">
Park im. Stanisława Noakowskiego



</doc>
<doc id="1890796" url="https://pl.wikipedia.org/wiki?curid=1890796" title="Royal Rumble (2003)">
Royal Rumble (2003)



</doc>
<doc id="1890797" url="https://pl.wikipedia.org/wiki?curid=1890797" title="Royal Rumble (2004)">
Royal Rumble (2004)



</doc>
<doc id="1890799" url="https://pl.wikipedia.org/wiki?curid=1890799" title="Royal Rumble (2006)">
Royal Rumble (2006)



</doc>
<doc id="1890800" url="https://pl.wikipedia.org/wiki?curid=1890800" title="Royal Rumble (2005)">
Royal Rumble (2005)



</doc>
<doc id="1890802" url="https://pl.wikipedia.org/wiki?curid=1890802" title="No Way Out (2002)">
No Way Out (2002)



</doc>
<doc id="1890803" url="https://pl.wikipedia.org/wiki?curid=1890803" title="Pascal Berenguer">
Pascal Berenguer

Pascal Berenguer (ur. 20 maja 1981 w Marsylii) – francuski piłkarz występujący na pozycji pomocnika w Tours FC, dokąd jest wypożyczony z klubu AS Nancy.
Kariera klubowa.
Berenguer zawodową karierę rozpoczynał w 1999 roku w klubie SC Bastia. W Ligue 1 zadebiutował 12 października 1999 w wygranym 2:0 meczu z RC Lens. Był to jednocześnie jedyny mecz rozegrany przez Berenguera w drużynie Bastii. Latem 2001 roku został wypożyczony do drugoligowego FC Istres. W Ligue 2 pierwszy mecz zaliczył 8 września 2001 przeciwko AS Nancy (1:0). 9 listopada 2001 w przegranym 1:2 spotkaniu z Amiens SC strzelił pierwszego gola w trakcie gry w Ligue 2. W Istres Berenguer grał do końca sezonu 2002/2003.
Latem 2003 roku podpisał kontrakt z innym drugoligowym zespołem - AS Nancy. W jego barwach zadebiutował 2 sierpnia 2003 w zremisowanym 0:0 pojedynku z Le Havre AC. W 2005 roku awansował z klubem do Ligue 1. W 2006 roku zdobył z nim Puchar Ligi Francuskiej. 15 sierpnia 2007 w wygranym 2:0 meczu ze Stade Rennais strzelił Berenguer zdobył pierwszą bramkę w trakcie gry w Ligue 1.
3 września 2012 roku, przeszedł na zasadzie wypożyczenia do Tours FC.

</doc>
<doc id="1890804" url="https://pl.wikipedia.org/wiki?curid=1890804" title="No Way Out (2003)">
No Way Out (2003)



</doc>
<doc id="1890805" url="https://pl.wikipedia.org/wiki?curid=1890805" title="Radiometeor">
Radiometeor

Radiometeor – ślad zjonizowanej materii powstałej w warstwie E jonosfery po przelocie meteoroidu. Smugi zjonizowanego gazu posiadają zdolność odbijania krótkofalowego promieniowania radiowego, wykorzystywanego w radiolokacyjnych obserwacjach meteorów. Do obserwacji radiometeorów korzysta się z fal o długościach od 4 do 10 metrów.

</doc>
<doc id="1890806" url="https://pl.wikipedia.org/wiki?curid=1890806" title="System Sonneborna-Bergera">
System Sonneborna-Bergera

System Sonneborna-Bergera – uzupełniająca ocena jednakowych końcowych wyników dwóch lub więcej zawodników w turnieju szachowym, w którym zachodzi konieczność ustalenia ich kolejności.
System został zastosowany po raz pierwszy w 1886 i wprowadza tzw. punkty pomocnicze, które są odmiennie liczone dla turnieju indywidualnego i zawodów drużynowych.
Liczba punktów pomocniczych danego zawodnika składa się z sumy punktów końcowych tych zawodników, z którymi dany zawodnik wygrał oraz połowy punktów końcowych z którymi dany zawodnik zremisował.
Liczba punktów pomocniczych drużyny wynosi sumę iloczynów punktów zdobytych przez drużyny przeciwników i rezultatów uzyskanych w spotkaniach z nimi.

</doc>
<doc id="1890807" url="https://pl.wikipedia.org/wiki?curid=1890807" title="Cerkiew Opieki Matki Bożej w Kozienicach">
Cerkiew Opieki Matki Bożej w Kozienicach

Cerkiew Opieki Matki Bożej – niezachowana do naszych czasów prawosławna cerkiew w Kozienicach.
Została wzniesiona na początku XX wieku jako świątynia wojskowa 25 smoleńskiego pułku piechoty, według standardowego projektu przewidzianego w Imperium Rosyjskim dla obiektów tego typu, zmodyfikowanego jednak w pewnych detalach: nie posiadała wysokiej kopuły nad prezbiterium, a jedynie niewielką sygnaturkę. Ponad przedsionkiem wznosiła się dzwonnica z niewielką cebulastą kopułką. Pomieszczenie ołtarzowe było niższe od prostokątnej nawy i wyraźnie wyodrębnione. Półkoliste okna zdobiły obramowania z motywem oślego łuku, do budynku prowadziło troje drzwi. Świątynia mieściła 1000 wiernych. Zainstalowano w niej centralne ogrzewanie.
W 1911 pułk, który dotąd opiekował się cerkwią, przestał stacjonować w Kozienicach. Świątynię przekształcono w siedzibę parafii, która liczyła 225 osób. W 1915, gdy większość prawosławnych Rosjan wyjechała z miasta, opuszczony obiekt został spontanicznie zamieniony w katolicki kościół garnizonowy Najświętszej Maryi Panny Królowej Korony Polskiej. Jednak jeszcze w latach 20. XX wieku przestał pełnić tę funkcję, zaś w 1938 został zburzony.

</doc>
<doc id="1890810" url="https://pl.wikipedia.org/wiki?curid=1890810" title="Ulica Franciszka Rakoczego w Gdańsku">
Ulica Franciszka Rakoczego w Gdańsku

Ulica Franciszka Rakoczego – ulica w Gdańsku, najważniejsza ulica dzielnicy Piecki-Migowo. Jej długość to 2,7 km. Rozpoczyna się przy granicy dzielnicy Suchanino, kończy na początku dzielnicy Brętowo.
Znaczenie.
Jedna z ważniejszych ulic Górnego Tarasu. Łączy ulicę Kartuską z ważną ulicą Jaśkowa Dolina, prowadzącą do Wrzeszcza, oraz biegnie dalej w kierunku Niedźwiednika, będąc drogą łączącą południe Gdańska z lotniskiem.
Na samym początku ulica biegnie po "Estakadzie Rakoczego", liczącej 360 metrów długości. Od listopada 2020 do sierpnia 2021 trwa wzmacnianie przyczółków i wymiana dylatacji obiektu. Prace o wartości 2 048 427 zł wykonuje firma FBSerwis S.A. W czasie robót utrzymano ruch tramwajów na estakadzie. 
Linia tramwajowa oraz przystanek PKM.
W drugim dziesięcioleciu XXI wieku ukończone zostały dwie inwestycje. Pierwszą była budowa linii tramwajowej na całej długości ul. Rakoczego, która została oddana do użytku na przełomie sierpnia i września 2015. Łączy ona dzielnicę ze Śródmieściem za pośrednictwem Siedlec, gdzie wcześniej tramwaje kończyły trasę. Projektanci już na etapie budowy ulicy pozostawili miejsce na szyny tramwajowe pomiędzy jezdniami. Drugą inwestycją była budowa przystanku Pomorskiej Kolei Metropolitalnej o nazwie Gdańsk Brętowo oddanego do użytku również na przełomie sierpnia i września 2015. Zlokalizowany jest na starotorzu linii kolejowej Gdańsk Wrzeszcz – Stara Piła, które przecina ulicę na drugim kilometrze. Linia tramwajowa kończy się bezpośrednio przy tym przystanku PKM.

</doc>
<doc id="1890813" url="https://pl.wikipedia.org/wiki?curid=1890813" title="No Way Out (2004)">
No Way Out (2004)



</doc>
<doc id="1890818" url="https://pl.wikipedia.org/wiki?curid=1890818" title="Pisa Północna">
Pisa Północna



</doc>
<doc id="1890821" url="https://pl.wikipedia.org/wiki?curid=1890821" title="Elimination Chamber (2010)">
Elimination Chamber (2010)



</doc>
<doc id="1890824" url="https://pl.wikipedia.org/wiki?curid=1890824" title="Abramów (gmina w guberni lubelskiej)">
Abramów (gmina w guberni lubelskiej)

Abramów – dawna gmina wiejska istniejąca do 1870 roku w guberni lubelskiej. Siedzibą władz gminy był Abramów.
Za Królestwa Polskiego gmina Abramów należała do powiatu zamojskiego w guberni lubelskiej. W 1868 roku do gminy przyłączono zniesioną gminę Kąty.
13 stycznia 1870 gmina została zniesiona, a jej obszar włączony do nowo utworzonych gmin wiejskich Frampol i Goraj (powstałych z obszarów pozbawionych praw miejskich miast Frampol i Goraj).

</doc>
<doc id="1890829" url="https://pl.wikipedia.org/wiki?curid=1890829" title="Rodolfo Jiménez">
Rodolfo Jiménez

Rodolfo Jiménez Muñoz (ur. 15 sierpnia 1972 roku w Guadalajarze, w stanie Jalisco) - meksykański aktor telewizyjny i model, znany w Polsce z dwóch telenowel: "Anita" i "Wdowa w bieli".

</doc>
<doc id="1890831" url="https://pl.wikipedia.org/wiki?curid=1890831" title="Thane (dystrykt)">
Thane (dystrykt)

Thane (dystrykt) (marathi ठाणे जिल्हा, ang. "Thane district") – jeden z trzydziestu pięciu dystryktów indyjskiego stanu Maharasztra, o powierzchni 9 558 km². 
Położenie.
Położony jest na zachodnim wybrzeżu tego stanu. Na zachodzie przylega do Morza Arabskiego. Na północy sąsiaduje z: Dadra and Nagar Haveli i stanem Gudźarat. Na wschodzie sąsiaduje z dystryktami Nashik, Ahmednagar, Pune, a południu graniczy z dystryktami Raigad i Mumbai Suburban.
Stolicą dystryktu jest miasto Thane.
Rzeki.
Rzeki przepływające przez obszar dystryktu :

</doc>
<doc id="1890832" url="https://pl.wikipedia.org/wiki?curid=1890832" title="System Buchholza">
System Buchholza

System Buchholza – uzupełniająca ocena jednakowych końcowych wyników dwóch lub więcej zawodników w turnieju polegająca na zsumowaniu punktów zdobytych przez ich przeciwników.
Rozróżnia się następujące odmiany tego systemu:

</doc>
<doc id="1890833" url="https://pl.wikipedia.org/wiki?curid=1890833" title="Gaston Curbelo">
Gaston Curbelo

Gaston Curbelo (ur. 8 kwietnia 1976 w Nancy) – francuski piłkarz pochodzenia urugwajskiego występujący na pozycji napastnika. Syn Carlosa Curbelo, także piłkarza.
Kariera.
Curbelo urodził się w Nancy, gdy jego ojciec Carlos występował w tamtejszym w klubie AS Nancy. Treningi rozpoczynał w klubie OGC Nice, gdzie grał wówczas jego ojciec. W 1988 roku powrócił z rodziną do Urugwaju. Tam rozpoczynał zawodową w klubie Huracán Buceo. W 2000 roku trafił do francuskiego drugoligowca AS Nancy. W Ligue 2 zadebiutował 14 kwietnia 2001 roku w przegranym 0:1 meczu z FC Lorient. 6 marca 2002 roku w zremisowanym 1:1 spotkaniu z LB Châteauroux Curbelo strzelił pierwszego gola w Ligue 2. W 2005 roku awansował z klubem do Ligue 1. W tych rozgrywkach pierwszy mecz zaliczył 30 lipca 2005 roku przeciwko AS Monaco (0:1). 24 września 2005 roku w wygranym 2:1 pojedynku z Troyes AC zdobył dwie bramki, które były jego pierwszymi w Ligue 1. W 2006 roku zdobył z zespołem Puchar Ligi Francuskiej. W 2010 roku zakończył karierę.

</doc>
<doc id="1890835" url="https://pl.wikipedia.org/wiki?curid=1890835" title="Pat Sullivan">
Pat Sullivan

Pat Sullivan (ur. 22 lutego 1885 w Sydney, zm. 15 lutego 1933 w Nowym Jorku) – australijski producent filmowy.

</doc>
<doc id="1890836" url="https://pl.wikipedia.org/wiki?curid=1890836" title="Pisa (dopływ Węgorapy)">
Pisa (dopływ Węgorapy)

Pisa (niem. "Pissa", ros. "Писса") – rzeka, dopływ Węgorapy. Płynie w obwodzie kaliningradzkim.
Wypływa z Jeziora Wisztynieckiego. Uchodzi do Węgorapy, która po połączeniu z Instruczą tworzy Pregołę.

</doc>
<doc id="1890839" url="https://pl.wikipedia.org/wiki?curid=1890839" title="Aranżacja wystaw">
Aranżacja wystaw



</doc>
<doc id="1890840" url="https://pl.wikipedia.org/wiki?curid=1890840" title="Ferdinand-Alphonse Oklowski">
Ferdinand-Alphonse Oklowski

Ferdinand-Alphonse Oklowski − polskiego pochodzenia kanadyjski oficer w stopniu pułkownika, uczestnik powstania w Dolnej Kanadzie, dowódca powstańców w bitwie pod Lacolle z 6-7 listopada 1838 roku.

</doc>
<doc id="1890842" url="https://pl.wikipedia.org/wiki?curid=1890842" title="Aranżacja wystawy">
Aranżacja wystawy



</doc>
<doc id="1890843" url="https://pl.wikipedia.org/wiki?curid=1890843" title="Eduardo Serrano">
Eduardo Serrano

Andrés Eduardo Serrano Acevedo (ur. 30 listopada 1943 w Caracas, Wenezuela) – aktor pochodzenia wenezuelskiego. W Polsce znany m.in. z telenowel: "Niezapomniana" (1996), "Anita" (2004-2005), "Prawo pożądania" (2005) oraz "Miłość jak czekolada" (2007).

</doc>
<doc id="1890845" url="https://pl.wikipedia.org/wiki?curid=1890845" title="Glee">
Glee

Glee – amerykański musicalowy serial telewizyjny (komediodramat), emitowany przez stację Fox od 19 maja 2009 do 20 marca 2015 roku. Koncentrował się na życiu młodych ludzi, którzy śpiewają wspólnie w szkolnym chórze w fikcyjnym liceum imienia Williama McKinleya w Limie w stanie Ohio. Opiekę nad chórem przejmuje nauczyciel języka hiszpańskiego, postanawiający przywrócić licealnemu klubowi dawną świetność. W swojej tematyce "Glee" skupiał się na zagadnieniach z dziedziny socjologii i nauk społecznych, przede wszystkim na seksualności, kwestiach rasowych, związkach emocjonalnych czy pracy grupowej. Na zespół bohaterów, który w kolejnych sezonach powiększano lub zmniejszano, wstępnie składali się: przewodzący chórowi nauczyciel Will Schuester (w tej roli Matthew Morrison), trenerka cheerleaderek Sue Sylvester (Jane Lynch), pedagog szkolna Emma Pillsbury (Jayma Mays), żona Willa Terri (Jessalyn Gilsig) oraz ośmioro członków chóru (Lea Michele, Cory Monteith, Chris Colfer, Dianna Agron, Amber Riley, Kevin McHale, Jenna Ushkowitz, Mark Salling).
Twórcami serialu są Ryan Murphy, Brad Falchuk oraz Ian Brennan; ostatni z nich planował pierwotnie realizację "Glee" jako pełnometrażowego filmu. Trio napisało wszystkie odcinki pierwszego i drugiego sezonu serialu, a Murphy i Falchuk służyli początkowo za reżyserów. Pilot serialu wyemitowano 19 maja 2009, na cztery miesiące przed premierą drugiego odcinka, oficjalnie rozpoczynającego sezon pierwszy 9 września. Do 8 czerwca 2010 stacja Fox wyświetliła dwadzieścia dwa odcinki "Glee". Kolejne sezony emitowano w okresie od września do maja. Szósta, finałowa seria "Glee" gościła na ekranach telewizyjnych od stycznia do marca 2015 roku i składała się z trzynastu odcinków. W swych podstawowych założeniach serial opierał się na występach muzycznych poszczególnych członków obsady. Śpiewane przez nich piosenki wyselekcjonowane były przez Murphy’ego, dbającego o utrzymanie równowagi między przebojowością a klasycznością wybranych materiałów; w "Glee" wykorzystywano zarówno utwory z czołówek list przebojów, jak również standardy sceniczne i szlagiery filmowe. Produkcją muzyczną serialu zajmowali się Adam Anders oraz Peer Åström. Covery w wykonaniu aktorów publikowano na łamach sklepu internetowego iTunes Store podczas tygodni transmisyjnych, serię albumów z muzyką z "Glee" wydała też wytwórnia Columbia Records. Soundtracki odniosły globalny sukces komercyjny; od początku emisji serialu do października 2011 w systemie digital download wyprzedano trzydzieści sześć milionów promocyjnych singli i jedenaście milionów wydawnictw albumowych. Serial dystrybuowano na dyskach DVD i Blu-ray, wydano też aplikację "Glee" na iPada oraz gry karaoke, stworzone na rynek konsoli Wii. Po ukończeniu zdjęć do drugiego sezonu serialu członkowie obsady ruszyli w trasę koncertową po Ameryce Północnej i Europie. W oparciu o materiały nagrane podczas tournée zrealizowano dokument "Glee – koncertowy film" (2011).
W trakcie trwania emisji pierwszego sezonu serial spotkał się z bardzo pozytywnymi recenzjami krytyków telewizyjnych. Sezon nominowano do dziewiętnastu nagród Emmy, czterech Złotych Globów, sześciu Nagród Satelity oraz licznych innych nagród, a ostatecznie wyróżniono go m.in. Złotym Globem za najlepszy serial komediowy lub musical, a także statuetkami Emmy przyznanymi aktorce Jane Lynch i twórcy Ryanowi Murphy’emu w 2010. W 2011 "Glee" ponownie nagrodzono Złotym Globem w kategorii serial komediowy lub musical, tym razem za sezon drugi; uhonorowano też aktorów drugoplanowych: Lynch i Chris Colfera. Sezony drugi, trzeci, czwarty oraz szósty zebrały korzystne opinie recenzentów, choć sezon piąty był przez krytyków oceniany ujemnie. W sumie "Glee" uzyskał siedemdziesiąt jeden nagród ze stu dziewięćdziesięciu nominacji do nagród telewizyjnych w różnych kategoriach serialowych i aktorskich.
W październiku 2013 ku pamięci zmarłego członka obsady Cory’ego Monteitha wyemitowano odcinek zatytułowany "The Quarterback". Tydzień po transmisji odcinka Ryan Murphy ogłosił, że szósty sezon "Glee" będzie sezonem finalnym. "Glee" dobiegł końca po stu dwudziestu jeden nadanych odcinkach i siedmiuset dwudziestu ośmiu występach muzycznych.
Produkcja.
Koncept.
Ian Brennan inicjował "Glee" jako projekt oparty na jego własnych doświadczeniach z czasów, gdy był członkiem uczniowskiego chóru w Prospect High School, liceum w Mount Prospect w stanie Illinois. Początkowo widział w nim materiał na film pełnometrażowy, którego rys scenariusza napisał w sierpniu 2005 przy pomocy książkowego poradnika "Screenwriting for Dummies" ("Scenopisarstwo dla bystrzaków"). Ostateczną wersję scenariusza Brennan przygotował jeszcze tego samego roku, jednak przez dłuższy czas nie zdołał nim nikogo zainteresować. Po kilku latach Mike Novick, producent telewizyjny i przyjaciel Brennana z Los Angeles, wręczył kopię skryptu Ryanowi Murphy’emu, który uczęszczał na tę samą siłownię, co on. Murphy, niegdysiejszy członek college’owego chóru, potrafił sentymentalnie odnieść się do treści scenariusza. Zarówno on, jak i jego partner zawodowy Brad Falchuk, z którym wiązał go serial "Bez skazy", stwierdzili, że fabuła "Glee" posiada predyspozycje serialu telewizyjnego. Skrypt Brennana został w całości przepisany i w 2008 trafił do kierowników stacji Fox. W ciągu piętnastu godzin od dostarczenia scenariusza zadecydowano o uczynieniu z "Glee" nadchodzącej produkcji Foxu. Murphy przypisywał tej decyzji powiązanie z sukcesem muzycznego programu "American Idol", który przysparzał kanałowi najwyższe możliwe wyniki oglądalności. „Był w tym sens: telewizja, która nadaje największy hit wśród widzów – muzyczny talent show, tworzy projekt w podobnym tonie”, powiedział Murphy. Ryan Murphy i Brad Falchuk zostali producentami wykonawczymi i showrunnerami serialu, Iana Brennana zatrudniono na stanowisko koproducenta wykonawczego, a Mike Novick objął generalną funkcję producencką. Brennan, Murphy i Falchuk postanowili rozpocząć pracę przy "Glee" od napisania „wszystkich jego odcinków”. Wszyscy trzej, pracując w grupie lub indywidualnie, byli wyłącznymi autorami każdego odcinka sezonów pierwszego i drugiego.
Akcja serialu toczy się w fikcyjnym liceum imienia Williama McKinleya w mieście Lima w stanie Ohio. Jako miejsce akcji Murphy wybrał Środkowo-Zachodnie Stany Zjednoczone; dojrzewał bowiem w Indianie i często gościł w Ohio, odwiedzając park rozrywki Kings Island w Mason. Mimo iż osadzony w Limie – miejscowości rzeczywistej – serial kręcony był w Paramount Studios i Helen Bernstein High School, publicznej szkole średniej w Hollywood. Choć początkowo "Glee" porównywano do filmów z serii "High School Musical", w 2009 roku Murphy wyznał, że nigdy nie widział żadnego z nich. Dodał, iż jego celem było stworzenie „postmodernistycznego musicalu”, a nie „serialu, w którym bohaterowie przypadkiem wpadają na piosenki”; jako jedno ze źródeł inspiracji podał film Roba Marshalla "Chicago" (2002). Według zamierzeń Murphy’ego, serial miał stanowić formę telewizyjnego eskapizmu: „Na antenie pokazuje się teraz tak wiele programów o uzbrojonych ludziach, fantastyce naukowej, zabieganych prawnikach. "Glee" wpisuje się w inny gatunek; nic podobnego do niego nie widnieje obecnie na ekranach telewizyjnych. Świat jest aktualnie takim mrocznym miejscem. Właśnie dlatego wypalił "American Idol"; to czysty eskapizm.” W założeniach Murphy’ego "Glee" jawił się jako serial familijny, który miał zainteresować zarówno młodszą, jak i starszą widownię, ponieważ dorośli bohaterowie byli w nim postaciami równie istotnymi co nastoletni protagoniści. Do końca października 2009 Ryan Murphy opracował zarys fabularny mający pokryć trzy lata emisji serialu.
Scenariusz.
W wywiadzie udzielonym witrynie wired.com w grudniu 2009 Brad Falchuk wyznał, że dotychczasowe odcinki "Glee" pisane były wyłącznie przez niego, Ryana Murphy’ego lub Iana Brennana, i że pozwoliło to w zachowaniu jednolitości epizodów. Aż do końca drugiego sezonu trio pozostało wyłącznymi autorami scenariuszy kolejnych odcinków. Falchuk, Murphy i Brennan tworzyli w tym okresie głównie indywidualnie, choć pilot i drugi odcinek sezonu pierwszego, "Showmance", napisane zostały przez całą trójkę. Podział pracy zależał w dużej mierze od tego, który ze scenarzystów zdążył nakreślić szkic skryptu lub wstępnie zaplanować fabułę odcinka. Brennan zaznaczył, że proces pisania przebiega swobodnie i prędko. Odnosząc się do segregacji ról przypisanych przez siebie członkom grupy, Murphy określił Falchuka jako wrażliwca, a Brennana jako wesołka. Sobie przyznał tytuł „mózgu” zespołu. Ian Brennan uznał tę klasyfikację za bardzo prawidłową. Niektórzy z bohaterów serialu byli opracowywani przez konkretnego scenarzystę bardziej niż przez innych. Brennan w szczególności zajmował się wątkami granej przez Jane Lynch Sue Sylvester. Falchuk wielokrotnie pisał sceny z udziałem Kurta i Burta Hummelów (Chris Colfer i Mike O’Malley), choć szkielet postaci Kurta został solidnie zarysowany przez Murphy’ego.
Do prac nad sezonem trzecim zatrudniono sześciu kolejnych scenarzystów: Ali Adler, Roberto Aguirre-Sacasę, Marti Noxon, Michaela Hitchcocka, Matthew Hodgsona and Rossa Maxwella. Aguirre-Sacasa pisał później skrypty poszczególnych odcinków sezonu czwartego i piątego, a Hitchock, Hodgson i Maxwell – sezonów od czwartego do szóstego. Czwarty odcinek sezonu trzeciego, "Pot o’ Gold", został napisany przez Adler i był pierwszym w historii serialu epizodem, którego autorem nie był żaden z trzech początkowych scenarzystów. Przy realizacji sezonu czwartego Ali Adler i Marti Noxon nie nawiązały współpracy ze stacją Fox. Na ich miejsce zatrudniono Stacy Traub oraz scenarzystów, którzy wsławili się pracą przy seryjnej tragikomedii "Dr House": Russela Frienda i Garretta Lernera. Autorem odcinka sezonu piątego, "Old Dog, New Tricks", był Chris Colfer, odtwórca roli Kurta Hummela.
Muzyka, ścieżka dźwiękowa i choreografia.
Jako musical serial opierał się w dużej mierze na występach muzycznych w wykonaniu poszczególnych członków obsady. Odśpiewywane przez nich piosenki selekcjonowane były przez Murphy’ego, dbającego o utrzymanie równowagi między przebojowością a klasycznością wybranych materiałów. W "Glee" wykorzystywano zarówno utwory z czołówek list przebojów, jak również standardy sceniczne i szlagiery filmowe. W 2009 Murphy powiedział: „Chciałem, by w każdym odcinku znalazło się coś dla każdego widza. Nie było to łatwe wyzwanie, lecz najbardziej liczył się dla mnie balans pomiędzy piosenkami.” Według Murphy’ego, wybór utworów muzycznych stanowił integralną część rozwoju scenariuszy: „Sednem każdego epizodu jest dany temat przewodni. Do napisanego scenariusza dobierałem piosenki, które wspomagały rozwój przedstawianej historii.”
Fabuła.
Nauczyciel języka hiszpańskiego, w jednej z amerykańskich szkół średnich, Will Schuester (Matthew Morrison), chcąc przywrócić szkolny "Glee Club" do dawnej świetności, postanawia zostać jego kierownikiem. Zbiera grupę uczniów i w ten sposób powstaje zespół. Nowy skład klubu jednak nie jest zbiorem najpopularniejszych i najbardziej atrakcyjnych fizycznie uczniów szkoły. Przeciwnie – są to niezbyt lubiani młodzi ludzie, często pełni kompleksów i ze skomplikowanym bagażem przeszłości. Członkowie zespołu celowo reprezentują obiegowe i pobieżne, a przez to często zwodnicze, wyobrażenia o nich. Mamy tutaj inwalidę reprezentującego klasycznego kujona szkolnego, otyłą czarnoskórą dziewczynę, Azjatkę, ubierającą się w stylu gotyckim, geja o dziewczęcych upodobaniach, niezbyt inteligentną szkolną gwiazdę footballu, Żydówkę wychowaną przez parę gejów i ciężarną królową cheerleaderek. Jednak nowy kierownik grupy nie spodziewa się przeciwności, jakim będzie musiał stawić czoło: od niechęci i sceptycyzmu uczniów, do podłych intryg trenerki szkolnej drużyny cheerleaderek, Sue Sylvester (Jane Lynch), której uszczknięto część funduszy i przekazano je na chór.
Oceny i tło serialu.
Serial szybko zyskał dużą popularność wśród widzów, na co dowodem są zdobyte nominacje i nagrody. To próba nie tylko zdolności reżyserskich twórców i aktorskich zespołu, ale przede wszystkim odważnego komentarza socjologicznego, zawartego w scenariuszu. Serial, wykorzystując negatywne stereotypy wśród młodzieży, wywołał dyskusje na tematy rasizmu, homofobii, etnicznych stereotypów, macierzyństwa nieletnich, stosunków rodzinnych.
Emisja.
Premiera.
Pilotażowy odcinek miał premierę w dniu 19 maja 2009 roku po programie American Idol. Miał on oglądalność 9,62 mln. Dalsza część pierwszego sezonu była emitowana od 9 września 2009 roku.
19 kwietnia 2013 Fox przedłużył serial o piąty i szósty sezon.
Oglądalność na świecie.
"Glee" emitowany był w większości krajów świata.
Ameryka.
W Ameryce serial emitowały stacje City i Global Television Network w Kanadzie. Ponadto emisji "Glee" podjęły się telewizje w Ameryce Środkowej oraz w Brazylii.
Australia i Oceania.
W Australii, cała obsada odbyła turę promocyjną przed pierwszą emisją we wrześniu 2009; w Nowej Zelandii; w Fidżi.
Afryka.
W Afryce Południowej.
Europa.
w Bułgarii; w Irlandii; w Anglii; w Finlandii; w Szwecji; w Norwegii; w Portugalii; We Włoszech; w Niemczech; w Danii; w Hiszpanii; we Francji; w Rosji; w Holandii; w Gruzji; w Czechach; w Polsce.
Azja.
W Turcji; na Filipinach; w Japonii; w Indiach; w Malezji; w Singapurze; w Indonezji
Spuścizna.
"Glee" uznany został za serial niosący przekaz, pomagający zaakceptować młodym odbiorcom samego siebie. Aktor Darren Criss stwierdził, że pamięć o serialu „przetrwa lata dzięki kolejnym pokoleniom”.
W marcu 2021 roku ogłoszono, że 8 kwietnia na platformie VOD Hulu odbędzie się transmisja z 32. ceremonii wręczenia nagród GLAAD, a jej częścią będzie uroczyste spotkanie z obsadą serialu. Aktorzy uczczą pamięć tragicznie zmarłej Nayi Rivery (serialowej Santany Lopez), a poświęcony postaci segment będzie okazją do dyskusji na temat osób LGBTQ i queerowych Latynosów w obecnie oglądanych serialach.
W styczniu 2023 roku premierę odnotuje serial dokumentalny "The Price of Glee", poświęcony produkcji Fox oraz tragediom związanym ze śmiercią aktorów (Rivera, Monteith, Salling).
Nagrody.
Serial do tej pory zdobył 57 nagród z 144 nominacji w różnych kategoriach serialowych i aktorskich. Zdobył m.in. dwukrotnie Złotego Globa za "Najlepszy serial komediowy lub musical" w 2009 r. i 2010 r., 4 Złote Satelity oraz największą liczbę nominacji (łącznie 19) do nagrody "Primetime Emmy" w kategoriach serialowych w roku 2010.
Serial dwukrotnie nagradzano nagrodą Gay &amp; Lesbian Alliance Against Defamation.
Najważniejsze nagrody i nominacje.
Satelite Awards.
Ponadto wiele nagród grupowych i indywidualnych, takich jak People’s Choice Awards:
2013
Chris Colfer (Kurt Hummel) – „Najlepszy aktor komediowy w serialu telewizyjnym”
Lea Michelle (Rachel Berry) – „Najlepsza aktorka komediowa w serialu telewizyjnym”
Jane Lynch (Sue) – Nominacja do „Najlepsza aktorka komediowa w serialu telewizyjnym”

</doc>
<doc id="1890847" url="https://pl.wikipedia.org/wiki?curid=1890847" title="Wystawy sztuki">
Wystawy sztuki



</doc>
<doc id="1890850" url="https://pl.wikipedia.org/wiki?curid=1890850" title="Wyższa liga ZSRR w piłce nożnej kobiet">
Wyższa liga ZSRR w piłce nożnej kobiet

Wysszaja liga ZSRR (ros. Высшая лига СССР по футболу среди женщин, "Wysszaja liga SSSR po futbołu sriedi żenszczin") - najwyższa klasa rozgrywek piłkarskich kobiet w o Mistrzostwo Związku Radzieckiego w piłce nożnej. Mistrzostwa klubów były rozgrywane dopiero od 1990 do końca istnienia ZSRR w 1991. Rozgrywki ligowe rozgrywane systemem wiosna - jesień (mecz i rewanż).
Początki.
Pierwsze Mistrzostwa rozegrano w 1990 roku. Wtedy kobiecy klub z obwodu kijowskiego Nywa Baryszówka najpierw zajął pierwsze miejsce w grupie 2, a potem w meczu finałowym zwyciężył 2:1 Sierp i Mołot Moskwa. Oto skład pierwszych mistrzyń: Łarysa Polikarpowa, Tatjana Naumowa, Switłana Kirda, Oksana Kiryluk, Lilija Kiryluk, Iryna Wanat, Tatjana Rieznykowa, Ołena Nujkina, Wiktorija Dzus, Natalja Riabyczenko, Wałentyna Sawczenko, Tatjana Rżawśka, Ludmyła Pokotyło, Hałyna Prychod'ko, Lubow Czubata, Tatjana Zapara, Julija Sysak, Tatjana Derkacz, Wałentyna Dmitrenko. Trener N. Bohdanenko, asystent S. Hołenkow.

</doc>
<doc id="1890853" url="https://pl.wikipedia.org/wiki?curid=1890853" title="Noc Muzycznych Pejzaży">
Noc Muzycznych Pejzaży

Noc Muzycznych Pejzaży (NMP) – audycja muzyczna nadawana w Programie III PR w latach 1998–2015. Wcześniej od 1992 jako "Rock Malowany Fantazją" w RMF FM.
Twórcą audycji i głównym prowadzącym był Piotr Kosiński, krakowski dziennikarz i właściciel wydawnictwa Rock-Serwis. Pierwsze wydanie programu w radiu RMF FM miało miejsce 5 stycznia 1992.
W 1998 audycja przeniosła się do Programu III Polskiego Radia i była tam nadawana od 18 kwietnia 1998. Nadawana była w nocy z soboty na niedzielę w godzinach 2:00–6:00, później (od września 2012) w nocy z czwartku na piątek w godzinach 2:00–4:00. W nocy z 29 na 30 stycznia 2010 miało miejsce 500. wydanie NMP w Programie III. Ostatnie wydanie zostało nadane w nocy z 8 na 9 stycznia 2015 i miało numer 737.
Kontynuacją audycji są "Pejzaże Dźwiękiem Malowane" nadawane od końca 2014 przez internetowe radio rockserwis.fm, założone przez Kosińskiego.
Zawartość audycji.
Noc Muzycznych Pejzaży zawierała nagrania z zakresu rocka progresywnego i neoprogresywnego, jazz-rocka, rocka symfonicznego, ambient, space, rocka psychodelicznego.
Wykonawcy pojawiający się często w audycji to: Genesis, Porcupine Tree, Peter Hammill, Quidam, Camel, Dead Can Dance, Pink Floyd, Robert Fripp, Yes, Marillion, Loreena McKennitt, IQ, Frank Zappa, Tangerine Dream, Gentle Giant, Kansas, Landberk, Peter Gabriel, Rush, Free, David Sylvian, Focus, Wishbone Ash, Twelfth Night, The Flower Kings, Steve Hackett, Dream Theater, Tool, Opeth, Sigur Rós, Anekdoten, Jethro Tull, Abraxas i wielu innych.
Nagraniem otwierającym audycję było niezmiennie "Selva" zespołu Camel z płyty "The Single Factor". Przez długi czas stałą częścią programu był też cykl "Ocalić od zapomnienia", który rozpoczynała piosenka Marka Grechuty pod tym tytułem, a który przypominał mniej lub bardziej znane płyty klasyki rocka progresywnego.
Ranking płytowy.
Corocznie słuchacze audycji wybierali płytę roku:
18 kwietnia 2008 z okazji 10-lecia audycji przeprowadzony został plebiscyt na ulubioną płytę słuchaczy tych 10 lat. Zwyciężyła go płyta Porcupine Tree – "In Absentia".
Album.
W 2003 nakładem Warner Music Poland ukazał się album "Muzyczne pejzaże – prezentuje Piotr Kosiński", zawierający nagrania wybrane przez Kosińskiego.
Zawartość albumu:

</doc>
<doc id="1890854" url="https://pl.wikipedia.org/wiki?curid=1890854" title="Jean-Olivier Chénier">
Jean-Olivier Chénier

Jean-Olivier Chénier (ur. 9 grudnia 1806 - 14 grudnia 1837) - lekarz z Dolnej Kanady, podczas rebelii w Dolnej Kanadzie jeden z przywódców sił powstańczych, dowódca w bitwie w Saint-Eustache, gdzie bronił się ze swoimi ludźmi w miejscowym kościele i został zabity przez brytyjskich żołnierzy podczas ucieczki z podpalonego przez nich budynku.

</doc>
<doc id="1890857" url="https://pl.wikipedia.org/wiki?curid=1890857" title="Raigad (dystrykt)">
Raigad (dystrykt)

Raigad (marathi रत्नागिरी जिल्हा, ang. "Raigad district") – jest jednym z trzydziestu pięciu dystryktów indyjskiego stanu Maharasztra, o powierzchni 7152 km².
Położenie.
Położony jest na zachodnim wybrzeżu tego stanu. Na zachodzie przylega do Morza Arabskiego. Na północy sąsiaduje z: Thane, na wschodzie sąsiaduje z dystryktem Pune. Od południu graniczy z dystryktami Satara i Ratnagiri.
Stolicą dystryktu jest miasto Alibag.
Rzeki.
Rzeki przepływające przez obszar dystryktu :

</doc>
<doc id="1890864" url="https://pl.wikipedia.org/wiki?curid=1890864" title="No Way Out (2005)">
No Way Out (2005)



</doc>
<doc id="1890867" url="https://pl.wikipedia.org/wiki?curid=1890867" title="Jerzy Tuszowski">
Jerzy Tuszowski

Jerzy Bogdan Tuszowski (ur. 27 lipca 1885 w Łomży, zm. 13 marca 1964 w Poznaniu) – architekt i urbanista okresu międzywojennego w Poznaniu.
Życiorys.
Urodził się w rodzinie Franciszka i Zofii z Tuszewskich. W 1904 ukończył gimnazjum klasyczne w Łomży, następnie studia na Politechnice Lwowskiej. Podczas studiów był członkiem zarządu Bratniej Pomocy i stowarzyszenia „Życie” we Lwowie. W czasie I wojny światowej pracował przy odbudowie dróg i mostów, następnie w Centrali Krajowej dla Gospodarczej Odbudowy Galicji, oddział Lubaczów i Jarosław. W latach 1920–1924 pełnił funkcję architekta miejskiego w Gorlicach. W 1924 przeniósł się do Poznania i do 1939 pracował w Wydziale Budownictwa Naziemnego Zarządu Miejskiego w Poznaniu. W latach 1922–1929 członek Koła Architektów w Poznaniu, a od 1934 członek SARP. Od 1936 był wiceprezesem YMCA w Poznaniu. W październiku 1936 prezentował prace na wystawie "Sztuka, kwiaty, wnętrze". Podczas okupacji hitlerowskiej zamieszkał w Łodzi. Po II wojnie światowej wrócił do Poznania i podjął ponownie pracę w Zarządzie Miejskim (1945–1952). Był członkiem Towarzystwa Miłośników Miasta Poznania.
Od 1952 pracował jako projektant Biura Studiów i Projektowania Komunalnego, a od 1955 do 1959 w Pracowni Urbanistycznej Wojewódzkiej Rady Narodowej w Poznaniu. Potem przeszedł na emeryturę.
Od 20 maja 1920 był mężem Elżbiety Krystyny Hendel.
Charakterystyka postaci i twórczości.
Architekt w początkowej fazie działalności stosował formy tradycyjne, klasyczne z użyciem skromnych dekoracji i łamanych dachów. Dopiero w 2. połowie lat 30. XX w. nawiązywać zaczął do idei modernistycznych. Tworzył głównie budynki i osiedla komunalne oraz miejskie, rzadziej wille. Większość spuścizny zachowała się do dzisiaj i znajduje się w dobrym stanie.
Prywatnie Jerzy Tuszowski był osobą bardzo kontaktową i wesołą, o czym często wspomina Władysław Czarnecki (architekt). Szybko zjednywał sobie sympatię współpracowników i rozmówców, co wpływało na atmosferę w pracy.
Realizacje.
Prawie pełna lista realizacji architektonicznych Jerzego Tuszowskiego:

</doc>
<doc id="1890868" url="https://pl.wikipedia.org/wiki?curid=1890868" title="No Way Out (2006)">
No Way Out (2006)



</doc>
<doc id="1890869" url="https://pl.wikipedia.org/wiki?curid=1890869" title="Wari (rodzaj ssaka)">
Wari (rodzaj ssaka)

Wari ("Varecia") – rodzaj ssaka z rodziny lemurowatych (Lemuridae).
Zasięg występowania.
Rodzaj obejmuje gatunki występujące na Madagaskarze.
Morfologia.
Długość ciała (bez ogona) 50–55 cm, długość ogona 60–65 cm; masa ciała 3–3,7 kg.
Systematyka.
Etymologia.
"Varecia": malgaska nazwa "vari" lub "varicossi" dla wari czarno-białego zaadaptowana przez Georges-Louis Leclerca w 1765 roku; Dunkel i współpracownicy (2012) sugerują, że nazwa mogła też pochodzić od malgaskiej nazwy „warck” dla wari lub podobnej wielkości lemurów.
Podział systematyczny.
Do rodzaju należą następujące gatunki:

</doc>
<doc id="1890871" url="https://pl.wikipedia.org/wiki?curid=1890871" title="Fedimus">
Fedimus

Fedimus ("Phedimus" Raf.) – rodzaj roślin należący do rodziny gruboszowatych. Obejmuje 16 gatunków występujących w krajach basenu Morza Śródziemnego oraz w strefie umiarkowanej Azji. Należące do niego gatunki w niektórych ujęciach taksonomicznych zaliczane były do rodzaju "Sedum" (rozchodnik), stąd też znane są pod polską nazwą rozchodnika, coraz częściej jednak wprowadza się ich nową nazwę – fedimus. 
Systematyka.
Rodzaj "Phedimus" należy do rodziny gruboszowatych "Crassulaceae", do rzędu skalnicowców ("Saxifragales") i wraz z nim do okrytonasiennych. W obrębie gruboszowatych należy do podrodziny "Sedoideae", plemienia "Sedeae", podplemienia "Sedinae".
Według Crescent Bloom "Phedimus" jest uważany za synonim rodzaju "Sedum" (rozchodnik).

</doc>
<doc id="1890877" url="https://pl.wikipedia.org/wiki?curid=1890877" title="Saint Kitts i Nevis na Letnich Igrzyskach Olimpijskich 2008">
Saint Kitts i Nevis na Letnich Igrzyskach Olimpijskich 2008

Reprezentacja Saint Kitts i Nevis na Letnich Igrzyskach Olimpijskich 2008 w Pekinie liczyła czworo zawodników. Był to czwarty start Saint Kitts i Nevis na letnich igrzyskach olimpijskich.
Wyniki reprezentantów Saint Kitts i Nevis.
Lekkoatletyka.
Mężczyźni
Kobiety

</doc>
<doc id="1890878" url="https://pl.wikipedia.org/wiki?curid=1890878" title="Pokémon TCG">
Pokémon TCG



</doc>
<doc id="1890879" url="https://pl.wikipedia.org/wiki?curid=1890879" title="Tubular Bells III Premiere Performance">
Tubular Bells III Premiere Performance

Tubular Bells III: The Premiere Performance at Horse Guards Parade – zapis koncertu Mike’a Oldfielda z 1998 roku, który odbył się na placu Horse Guards Parade w Londynie. Jest to odtworzony na żywo pełny album Tubular Bells III.
Na koncercie zagrane były również utwory: "Moonlight Shadow", "Family Man" oraz fragment "Tubular Bells". Jednakże ze względu na to, iż Virgin Records był w posiadaniu praw do tych utworów, nie mogły się one znaleźć na wydawnictwie WEA.
Zapis koncertu wydany został w 1998 roku na VHS oraz laserdiscu. Na DVD ukazał się w roku 1999 na dwustronnej płycie wraz z koncertem "".
Linki zewnętrzne.
okładka podwójnego wydania DVD

</doc>
<doc id="1890880" url="https://pl.wikipedia.org/wiki?curid=1890880" title="Marie-Helene Westin">
Marie-Helene Westin



</doc>
<doc id="1890885" url="https://pl.wikipedia.org/wiki?curid=1890885" title="Fame (film 2009)">
Fame (film 2009)

Fame – amerykański dramat muzyczny z 2009 roku w reżyserii Kevina Tancharoena. W rolach głównych występują Naturi Naughton, Collins Pennie, Lil’ Romeo, Kay Panabaker, Asher Book i Kherington Payne.
Film jest remakiem filmu "Sława" z 1980 roku.
Fabuła.
Opowieść o grupie studentów prestiżowej nowojorskiej akademii sztuki, których życie wypełnia przemożne pragnienie, by odmienić los i zrobić prawdziwą karierę. Morderczy trening, ulotne marzenia, miłość
i pasja stanowią tło dla popisów muzycznych i tanecznych. Ile nasi bohaterowie są w stanie poświęcić dla tytułowej sławy? Jak wysoką cenę są gotowi zapłacić?

</doc>
<doc id="1890888" url="https://pl.wikipedia.org/wiki?curid=1890888" title="Barry Maguire">
Barry Maguire

Barry Maguire (ur. 27 października 1989 w Tiel) – holenderski piłkarz występujący na pozycji pomocnika lub obrońcy. Zawodnik klubu Limerick.
Kariera klubowa.
Maguire rozpoczął swoją karierę w rodzinnym mieście, w amatorskim klubie Theole. Tam został zauważony przez skautów FC Den Bosch i wieku 17 lat podpisał kontrakt z tym klubem. Jego zawodnikiem był do 2008 roku. Następnie występował w Utrechcie, Venlo, Den Bosch, Sarpsborgu oraz w TEC, a w 2018 roku przeszedł do Limericku.
W Eredivisie rozegrał 95 spotkań i zdobył 6 bramek.
Kariera reprezentacyjna.
Występował w młodzieżowych reprezentacjach Holandii, lecz dzięki pochodzeniu swojego ojca, który jest Irlandczykiem, Maguire może w przyszłości występować w reprezentacji Irlandii.
27 stycznia 2009 roku Maguire otrzymał powołanie do reprezentacji Irlandii do lat 21, lecz następnego dnia zostało ono przez niego odrzucone.

</doc>
<doc id="1890891" url="https://pl.wikipedia.org/wiki?curid=1890891" title="Linia kolejowa nr 721">
Linia kolejowa nr 721

Linia kolejowa nr 721 – drugorzędna, jednotorowa, zelektryfikowana linia kolejowa znaczenia państwowego, łącząca stację techniczną Gdańsk Południowy z rozjazdem 1 na stacji Gdańsk Olszynka (dawny posterunek odgałęźny Motława Most). Biegnie w granicach administracyjnych Gdańska, na osiedlu Orunia.
Linia na odcinku 0,590 – 2,568 została zaklasyfikowana do kompleksowej i bazowej towarowej sieci transportowej TEN-T.
Przebieg.
Linia rozpoczyna bieg w północnej głowicy stacji technicznej Gdańsk Południowy, na rozjeździe 26, skąd odchodzi od linii kolejowej Warszawa Wschodnia Osobowa – Gdańsk Główny. Następnie linia kieruje się do południowej głowicy wyżej wymienionej stacji i skręca na wschód (przed przystankiem Gdańsk Orunia). Linia kończy bieg na rozjeździe 1 stacji Gdańsk Olszynka, w miejscu dawnego posterunku odgałęźnego Motława Most (zlikwidowany w latach 2015 – 2016), tuż przed mostem nad Motławą. W miejscu końcowym linia styka się z linią kolejową Pruszcz Gdański – Gdańsk Port Północny.
Wykorzystanie w ruchu pasażerskim.
Linia nie jest wykorzystywana w ruchu pasażerskim poza sytuacjami awaryjnymi. Jednakże studium wykonalności wydłużenia linii kolejowej Gdańsk Śródmieście – Rumia do Tczewa przewiduje wykorzystanie linii wraz z budową łącznicy omijającej dawny posterunek odgałęźny Motława Most.

</doc>
<doc id="1890892" url="https://pl.wikipedia.org/wiki?curid=1890892" title="Atletico Concepcion Banda del Rio Sali">
Atletico Concepcion Banda del Rio Sali



</doc>
<doc id="1890894" url="https://pl.wikipedia.org/wiki?curid=1890894" title="Ratnagiri (dystrykt)">
Ratnagiri (dystrykt)

Ratnagiri (marathi रत्नागिरी जिल्हा, ang. "Ratnagiri district") – jeden z trzydziestu pięciu dystryktów indyjskiego stanu Maharasztra, o powierzchni 8208 km². 
Położenie.
Położony jest na zachodnim wybrzeżu tego stanu i przylega do Morza Arabskiego. Na północy sąsiaduje z dystryktem Raigad. Na wschodzie sąsiaduje z dystryktami Satara, Sangli, Kolhapur. Na południu graniczy z dystryktem Sindhudurg.
Stolicą dystryktu jest miasto Ratnagiri.
Rzeki.
Rzeki przepływające przez obszar dystryktu :

</doc>
<doc id="1890896" url="https://pl.wikipedia.org/wiki?curid=1890896" title="Kat von d">
Kat von d



</doc>
<doc id="1890897" url="https://pl.wikipedia.org/wiki?curid=1890897" title="Antonina Ordina">
Antonina Ordina

Antonina Giennadijewna Ordina (ros. Антонина Геннадьевна Ордина, ur. 24 stycznia 1962 r. w Narjan-Marze) – rosyjska biegaczka narciarska, od 1994 roku reprezentująca Szwecję, trzykrotna medalistka mistrzostw świata.
Kariera.
Jej pierwszą międzynarodowa imprezą były mistrzostwa świata w Oberstdorfie w 1987 roku, gdzie wspólnie z Niną Gawriluk, Larisą Pticyną i Anfisą Riezcową wywalczyła złoty medal w sztafecie 4x5 km. Na tych samych mistrzostwach zajęła także 9. miejsce w biegu na 20 km techniką dowolną. Na swój kolejny start na mistrzostwach musiała czekać osiem lat, aż do mistrzostw świata w Thunder Bay. W międzyczasie, w 1994 roku uzyskała szwedzkie obywatelstwo i od tego czasu reprezentowała Szwecję. Na kanadyjskich mistrzostwach zdobyła brązowy medal na dystansie 30 km techniką dowolną, w którym wyprzedziły ją jedynie zwyciężczyni Jelena Välbe z Rosji oraz druga na mecie Manuela Di Centa z Włoch. Ponadto wraz z Anną Frithioff, Marie-Helene Westin i Anette Fanqvist wywalczyła brązowy medal także w sztafecie. Dwa lata później, podczas mistrzostwach świata w Trondheim zajęła między innymi siódme miejsce w biegu na 5 km techniką klasyczną oraz ósme w biegu pościgowym 5+10 km. Wystąpiła także na mistrzostwach świata w Ramsau w 1999 roku w swoim najlepszym starcie, w biegu pościgowym 5+10 km zajmując siódme miejsce. Na kolejnych mistrzostwach świata już nie startowała.
W 1994 roku wzięła udział w igrzyskach olimpijskich w Lillehammer. Były to jej pierwsze igrzyska, reprezentowała już wtedy Szwecję. Plasowała się tam w okolicach dziesiątego miejsca, jej najlepszym wynikiem było siódme miejsce w biegu na 15 km techniką dowolną, a w swoim najsłabszym starcie tych igrzysk, w biegu na 30 km stylem klasycznym była jedenasta. Razem z koleżankami z reprezentacji zajęła także szóste miejsce w sztafecie. Cztery lata później, podczas igrzysk olimpijskich w Nagano ponownie zajęła 11. miejsce na dystansie 30 km techniką klasyczną, ale tym razem był to jej najlepszy indywidualny wynik. W sztafecie Szwedki z Ordnią w składzie zajęły ósmą pozycję.
Najlepsze wyniki w Pucharze Świata odnosiła w sezonie 1998/1999, kiedy to zajęła 10. miejsce w klasyfikacji generalnej. Ośmiokrotnie stawała na podium zawodów Pucharu Świata, nigdy nie zwyciężyła. W sezonach 2000/2001 i 2001/2002 była najlepsza w klasyfikacji generalnej FIS Marathon Cup. W 2002 roku zakończyła karierę.

</doc>
<doc id="1890908" url="https://pl.wikipedia.org/wiki?curid=1890908" title="Synowie Najświętszej Maryi Niepokalanej">
Synowie Najświętszej Maryi Niepokalanej



</doc>
<doc id="1890910" url="https://pl.wikipedia.org/wiki?curid=1890910" title="Zgromadzeinie Synów Najświętszej Maryi Niepokalanej">
Zgromadzeinie Synów Najświętszej Maryi Niepokalanej



</doc>
<doc id="1890917" url="https://pl.wikipedia.org/wiki?curid=1890917" title="David Hunter">
David Hunter

David Hunter – postać fikcyjna, antropolog sądowy, główny bohater książek autorstwa brytyjskiego powieściopisarza Simona Becketta.
Opis postaci.
Pierwszą powieścią, w której pojawia się dr David Hunter jest "Chemia śmierci" (2006), a następnie występuje w "Zapisane w kościach" (2007). Trzecią częścią jego przygód jest książka "Szepty zmarłych" (2009), czwarta powieść nosi tytuł "Wołanie grobu" (2011), a piąta jest zatytułowana "Niespokojni zmarli" (2017). Najnowszą szóstą częścią z jego udziałem jest "Zapach śmierci" (2019). Oprócz sześciu powieści dr David Hunter pojawia się również w opowiadaniach "Dzień jak dzień" (2013) oraz "Cat and Mouse" (2016), które w Polsce nie zostało opublikowane.
David Hunter jest wdowcem – stracił swoją żonę, Karę i sześcioletnią córkę, Alice w wypadku samochodowym. Z zawodu jest antropologiem sądowym, wykształconym na trupiej farmie (znajdującej się na terenie University of Tennessee Anthropological Research Facility). Po stracie rodziny, podejmuje pracę w Manham w hrabstwie Norfolk w Anglii, jako lekarz rodzinny. Wydarzenia w Manham zmuszają go do wykorzystania swych zdolności ponownie. Przyczynia się to do powrotu na wcześniej obraną ścieżkę życia zawodowego.

</doc>
<doc id="1890918" url="https://pl.wikipedia.org/wiki?curid=1890918" title="Lemuria (rodzaj ssaka)">
Lemuria (rodzaj ssaka)

Lemuria ("Eulemur") – rodzaj ssaka z rodziny lemurowatych (Lemuridae).
Zasięg występowania.
Rodzaj obejmuje gatunki występujące na Madagaskarze. Lemuria manguścia została introdukowana na Komorach.
Morfologia.
Długość ciała (bez ogona) 30–50 cm, długość ogona 41–65 cm; masa ciała 1,1–2,5 kg.
Systematyka.
Podział systematyczny.
Do rodzaju zaliczane są następujące gatunki:
Drzewo filogenetyczne rodzaju "Eulemur" oparte na dwóch loci mitochondrialnych i trzech jądrowych; liczby przedstawiają prawdopodobieństwo a posteriori każdego węzła:

</doc>
<doc id="1890919" url="https://pl.wikipedia.org/wiki?curid=1890919" title="Zack Ryder">
Zack Ryder

Matthew Cardona (ur. 14 maja 1985 w Merrick, Nowy Jork) – profesjonalny amerykański wrestler, występujący w federacji Impact Wrestling pod swoim prawdziwym nazwiskiem. Pracuje również m.in. dla Game Changer Wrestling, gdzie posiadał tytuł GCW World Championship oraz National Wrestling Alliance. Najbardziej znany jest ze swoich występów w federacji WWE, z którą był związany od 2005 do 2020 roku pod pseudonimem "Zack Ryder".
Jego najkrótsza, a zarazem przegrana walka o tytuł mistrzowski WWE, którą stoczył przeciwko Sheamusowi, trwała 10 sekund. Występował w programie WWE Superstars oraz WWE Raw. Kibice uznali go za Internet Championa. 29 lipca 2011 na SmackDown! został asystentem Generalnego Managera Smackdown Teddiego Longa. Podczas Vengeance walczył z Dolphem Zigglerem o pas Stanów Zjednoczonych, jednak przegrał pojedynek. Na gali WWE Tables, Ladders &amp; Chairs w końcu wygrał walkę z Dolphem Ziglerem i zdobył pas. 16 stycznia na WWE Raw stracił pas Stanów Zjednoczonych na rzecz Jacka Swaggera. Na Wrestlemanii XXVIII walczył w drużynie Teddy’ego Longa, przeciwko drużynie Johna Laurinaitisa, która przegrała walkę. Na gali Over The Limit 2012 przegrał z Kanem w walce „Pre-Show”, która była transmitowana na żywo na oficjalnym kanale WWE na YouTube. Podczas Wrestlemanii XXXII wygrał Ladder Match, a stawką tej walki był tytuł Interkontynentalny. 
15 kwietnia 2020 został zwolniony z WWE.
Prowadził swój kanał na YouTube, na którym zamieszczał serię odcinków ze swoim udziałem o nazwie „Z! True Long Island Story”.
Finishery
Signatures

</doc>
<doc id="1890923" url="https://pl.wikipedia.org/wiki?curid=1890923" title="Święty Jan Boży (obraz Bartolomé Estebana Murilla)">
Święty Jan Boży (obraz Bartolomé Estebana Murilla)

Święty Jan Boży (hiszp. "San Juan de Dios transportando un enfermo") – powstały w 2. poł. XVII w. obraz autorstwa hiszpańskiego barokowego malarza Bartolomé Estebana Murilla.
Przechowywany w Kościele św. Jerzego w Sewilli.
Historia.
Dzieło jest jednym z ośmiu obrazów, które Murillo namalował na zamówienie zajmującego się dobroczynnością Bractwa Miłosierdzia z Sewilli (hiszp. La Hermandad de la Caridad de Sevilla). Historycy sztuki uważają je za najlepsze dzieła mistrza, w których najlepiej ujawnił się jego malarski talent. W Sewilli, obok "Świętego Jana Bożego" eksponowane są jeszcze: "Cud chlebów i ryb", "Mojżesz na skale Horebu" i "Święta Elżbieta Węgierska". Pozostałe, wywiezione przez wojska napoleońskie w 1810, podziwiać można w muzeach Londynu ("Uzdrowienie paralityka", National Gallery), Waszyngtonu ("Powrót syna marnotrawnego", National Gallery of Art), Ottawy ("Abraham przyjmuje trzech aniołów", National Gallery) i Petersburga ("Uwolnienie św. Piotra Apostoła", Ermitaż).
W 2006 przy okazji prac restauracyjnych w Madrycie obraz wyceniono na 3,66 miliona €. Od stycznia do marca 2006 dzieło było wystawiane w Prado.
Opis.
Murillo przedstawił jeden z cudów znanych z biografii św. Jana Bożego, założyciela bonifratrów. Żyjący na przełomie XV i XVI w. święty troszczył się o ubogich i bezdomnych Grenady. Którejś nocy nie był w stanie unieść jednego ze znalezionych na ulicy podopiecznych. Miał się wówczas zjawić Archanioł Gabriel (w innym opracowaniu jest mowa o Archaniele Rafale – patronie lekarzy i chorych), by pomóc świętemu w wypełnieniu dzieła miłosierdzia. Murillo spowił całą scenę w swego rodzaju mistyczny całun nocy. Twarz świętego wyraża zdumienie, jakby został na czymś przyłapany. Obraz rozświetlają jasne barwy użyte przez artystę, by postacie wydobyć z otaczających ciemności, chciałoby się powiedzieć „ziemskiej egzystencji”.

</doc>
<doc id="1890924" url="https://pl.wikipedia.org/wiki?curid=1890924" title="Anders Bergström">
Anders Bergström

Lars Anders Bergström (ur. 4 września 1968 w Hudiksvall) – szwedzki biegacz narciarski. Jego najlepszym miejscem na zimowych igrzyskach olimpijskich było 6. miejsce w sztafecie na igrzyskach w Lillehammer, a indywidualnie 8. miejsce w biegu na 50 km na igrzyskach w Albertville. Najwyższą pozycja na mistrzostwach świata było 6. miejsce na MŚ w Trondheim i MŚ w Ramsau. Najlepsze wyniki w Pucharze Świata uzyskał w sezonie 1998/1999 kiedy to zajmował 6. miejsce w klasyfikacji generalnej.
W 1987 roku wystąpił na mistrzostwach świata juniorów w Asiago, gdzie drugi w sztafecie oraz dziewiąty w biegu na 10 km stylem klasycznym. Na rozgrywanych rok później mistrzostwach świata juniorów w Saalfelden był trzeci w sztafecie, piąty na 10 km oraz ósmy na dystansie 30 km.

</doc>
<doc id="1890926" url="https://pl.wikipedia.org/wiki?curid=1890926" title="Ludmiła Anokina">
Ludmiła Anokina

Ludmiła Grigorjewna Anokina (ros. Людми́ла Григо́рьевна Ано́кина; ur. 21 listopada 1920, zm. 13 czerwca 2012) – lekkoatletka specjalizująca się w rzucie oszczepem, która reprezentowała Związek Radziecki.
W 1946 roku zdobyła srebrny medal mistrzostw Europy osiągając wynik 45,84.

</doc>
<doc id="1890928" url="https://pl.wikipedia.org/wiki?curid=1890928" title="Ferdinand von Sammern-Frankenegg">
Ferdinand von Sammern-Frankenegg

Ferdinand von Sammern-Frankenegg (ur. 17 marca 1897 w Grieskirchen, zm. 20 września 1944 koło Banja Luki) – austriacki prawnik, SS-Oberführer, poseł do Reichstagu, dowódca SS i Policji w dystrykcie warszawskim od lipca 1942 do 23 kwietnia 1943 roku. 
Życiorys.
Podczas I wojny światowej był strzelcem cesarskim oraz polnym. Przebywał w niewoli włoskiej. W 1922 roku ukończył studia prawnicze w Innsbrucku jako doktor prawa. Dodatkowo był członkiem Freikorpsu Oberland. Od 1929 roku pracował jako prawnik w Peuerbach. Przyłączył się do Schutzstaffel w grudniu 1932 roku. W marcu następnego roku zapisał się do partii nazistowskiej. Kilkukrotnie został skazany za antypaństwową działalność narodowosocjalistyczną oraz był osadzony w obozie internowania Kaisersteinbruch przez trzy miesiące. Od 1935 był dowódcą pułku SS. Był członkiem Lebensborn e.V. Od 1943 roku Komendant Policji Porządkowej w Osijeku. Natomiast w 1944 roku został mianowany Brigadeführerem. 
Dowódca niemieckich sił w pierwszym dniu powstania w getcie warszawskim. Po fiasku ofensywy został zastąpiony w akcji likwidacji getta przez Jürgena Stroopa i wysłany do Chorwacji. Zginął w zasadzce partyzantów Tito koło Banja Luki, pochowano go na cmentarzu w Osijeku.

</doc>
<doc id="1890930" url="https://pl.wikipedia.org/wiki?curid=1890930" title="Focus Features">
Focus Features

Focus Features LLC – amerykańska wytwórnia filmowa, należąca do grupy NBC Universal, a dokładniej do jej pionu kinowego Universal Pictures. Powstała w 2002 z połączenia trzech mniejszych wytwórni należących do tego samego właściciela: USA Films, Universal Focus oraz Good Machine. Siedziba wytwórni znajduje się w Universal City w stanie Kalifornia, na terenie głównego kompleksu studyjnego Universal Pictures.
W odróżnieniu od swojej wytwórni-matki, która koncentruje się na komercyjnym kinie głównego nurtu, Focus Features produkuje filmy uważane w Hollywood za kino artystyczne ("art house films") oraz dystrybuuje na rynku amerykańskim produkcje z innych krajów. Tym samym pełni w grupie NBC Universal rolę analogiczną np. do Miramaxu w The Walt Disney Company. Pomimo takiego nastawienia, niekiedy sygnowane przez Focus filmy okazują się sukcesami kasowymi. Na rynku amerykańskim największy dochód przyniosła jak dotąd "Tajemnica Brokeback Mountain", która zarobiła ponad 83 mln dolarów. Jeśli jednak uwzględnić również zyski z wyświetlania poza USA, na pierwsze miejsce wysuwa się obraz "Tajne przez poufne", który wypracował ponad 161 mln dolarów.
W sierpniu 2011 Focus Features założyła Focus World, wytwórnię skupiającą się na rynku wideo na żądanie, która początkowo planowała dystrybucję 15 filmów rocznie i jeden film miesięcznie.
Wybrane filmy.
"Lista uwzględnia zarówno filmy wyprodukowane przez Focus Features, jak i dystrybuowane przez tę firmę w USA".

</doc>
<doc id="1890931" url="https://pl.wikipedia.org/wiki?curid=1890931" title="Sindhudurg (dystrykt)">
Sindhudurg (dystrykt)

Sindhudurg (marathi सिंधुदुर्ग जिल्हा, ang. "Sindhudurg district") – jest jednym z trzydziestu pięciu dystryktów zachodnioindyjskiego stanu Maharasztra, o powierzchni 5 207 km². 
Położenie.
Położony jest na zachodnim wybrzeżu tego stanu i przylega do Morza Arabskiego. Na północy sąsiaduje z dystryktem Ratnagiri a od wschodu z dystryktem Kolhapur. Na południu graniczy z południowozachodnimi stanami indyjskimi Karnataka oraz Goa.
Stolicą dystryktu jest miasto Sindhudurg Nagari.
Rzeki.
Rzeki przepływające przez obszar dystryktu :

</doc>
<doc id="1890932" url="https://pl.wikipedia.org/wiki?curid=1890932" title="Internet High Speed Packet Access">
Internet High Speed Packet Access

Internet High Speed Packet Access (I-HSPA) - standard przesyłania danych. Został on opracowany przez Nokia Siemens Networks. W chwili obecnej daje on możliwość bezprzewodowego przesyłu danych z prędkością nawet 10,1 megabitów na sekundę.
Prędkość tą uzyskano poprzez skrócenie czasu oczekiwania poszczególnych użytkowników. Przyczyniło się do tego zastosowanie tzw. "architektury płaskiej sieci". Polega ona na połączeniu stacji bazowych HSPA bezpośrednio do internetu.
Architektura zastosowana w I-HSPA ma pozwolić na płynne przejście do Long Term Evolution, ma on dać możliwość transferu danych nawet powyżej 250 Mbps.
I-HSPA ma pozwolić na bezprzewodowe dostarczanie usług multimedialnych takich jak: 3G IP - wideo, IPTV, hazard, MMS, SMS itp. o większej wydajności i ekonomice, co jest bardzo istotne dla podtrzymania następnej generacji telefonii komórkowej.
I-HSPA jest standardem 3GPP realizowanym poprzez dodanie funkcji I-HSPA do istniejących stacji WCDMA, eliminuje on konieczność łączenia się z RNC i SGSN, dzięki czemu umożliwia bezpośrednie podłączenie urządzeń do Internetu za pomocą tylko stacji bazowej. Wyeliminowane RNC i SGSN pozwoli na znaczne oszczędności operatorów, a co za tym idzie spadek cen usług.

</doc>
<doc id="1890933" url="https://pl.wikipedia.org/wiki?curid=1890933" title="Jusup Wilkosz">
Jusup Wilkosz

Jusup Wilkosz (ur. 8 listopada 1948 w Heilbronn, zm. 19 listopada 2019) − niemiecki kulturysta.
Życiorys.
Urodził się w Heilbronn. Jako nastolatek, za namową nauczyciela wychowania fizycznego, spróbował swoich sił w podnoszeniu ciężarów. Z czasem reprezentował szkołę z sukcesami na mistrzostwach krajowych. Z czasem z podnoszenia ciężarów przeszedł do trójboju siłowego. Potem zmienił dyscyplinę sportu na kulturystykę.
Po przejściu na zawodowstwo nawiązał znajomość z Arnoldem Schwarzeneggerem, który pomagał mu w treningach przez większość kariery.
Jusup Wilkosz był bardzo ambitny i z roku na rok osiągał coraz większe postępy w sylwetce. Pierwsze poważne tytuły to m.in. Mr. Universe w roku 1979. Pasmo sukcesów nie trwało jednak długo, kariera obiecująco zapowiadającego się sportowca staje pod znakiem zapytania przez liczne kontuzje pleców, a następnie ramion. Pomimo problemów zdrowotnych zajmuje 3 miejsce na Mr. Olympia 1984.
W międzyczasie zmarła jego żona Jusupa, siłownia, którą otworzył zaczęła przynosić straty, a sam kulturysta popadł w depresję. Pomimo pasma niepowodzeń w roku 1994 powrócił do rywalizacji na scenie Mr. Olympia. Podczas przygotowań odnowiły się jednak stare kontuzje i ostatecznie nie dochodzi do startu.
W 2007 roku Wilkosz wydał książkę autobiograficzną "The Journey of Jusup W", opisując w niej całą karierę kulturystyczną oraz przeszkody, które napotkał na swojej drodze.
Dorobek twórczy.
Filmy treningowe z udziałem Wilkosza:
Książki autorstwa Wilkosza:

</doc>
<doc id="1890934" url="https://pl.wikipedia.org/wiki?curid=1890934" title="Wysszaja liga ZSRR w piłce nożnej kobiet">
Wysszaja liga ZSRR w piłce nożnej kobiet



</doc>
<doc id="1890938" url="https://pl.wikipedia.org/wiki?curid=1890938" title="Susi Pastoors">
Susi Pastoors

Susi Pastoors (ur. 13 lutego 1914, zm. 22 marca 1984) – niemiecka lekkoatletka, która specjalizowała się w rzucie oszczepem.
W 1938 wywalczyła tytuł wicemistrzyni Europy.

</doc>
<doc id="1890939" url="https://pl.wikipedia.org/wiki?curid=1890939" title="About a Girl (singel Sugababes)">
About a Girl (singel Sugababes)

About a Girl – piosenka electropop stworzona przez Nadira Khayata i Makebę Riddick na siódmy album studyjny brytyjskiego girlsbandu Sugababes, "Sweet 7" (2010). Wyprodukowany przez RedOne Productions, utwór wydany został jako drugi singel promujący album dnia 8 listopada 2009 w systemie digital download. Kompozycja zyskała również popularność w Polsce, dzięki promocji piosenki przez zespół (występy w programie "Dzień Dobry TVN" i na gali dwudziestolecia istnienia RMF FM) oraz częstej emisji w popularnych stacjach radiowych.
Informacje o singlu.
Utwór stworzony przez Nadira Khayata oraz Makebę Riddick początkowo miał znaleźć się na albumie Alexandry Burke "Overcome", jednak ta odrzuciła propozycję nagrania kompozycji. Wersję „About a Girl” zawierającą wokal Keishy Buchanan premierowo zaprezentowano dnia 6 września 2009 na antenie stacji radiowej BBC Radio 1. Po zmianach w zespole piosenka została ponownie nagrana z głosem Jade Ewen. Finalna wersja kompozycji premierę miała dnia 8 listopada 2009 w rozgłośniach brytyjskiego radia BBC Radio 1, podobnie jak pierwsza edycja singla.
Recenzje.
Utwór zyskał pozytywne recenzje od profesjonalnych krytyków muzycznych. Nick Levine, recenzent portalu Digital Spy, przyznał utworowi cztery z pięciu możliwych gwiazdek, argumentując swoją recenzję słowami „to europopowa, szybko wpadająca w ucho piosenka, z wieloma podtekstami zawartymi w tekście oraz szybką melodią. Rezultat – utwór bije swoimi autami poprzedni singel girlsbandu 'Get Sexy' i staje się najbardziej melodyjną kompozycją od czasu wydania 'About You Now'. Oczywiście piosenka niekoniecznie brzmi jak te z repertuaru Sugababes, ale czy po niedawnych zawirowaniach słowo ‘Sugababes’ cokolwiek oznacza?”. Steve Perkins, przedstawiciel BBC również wydał piosence pozytywną recenzję uzasadniając przyznanie czterech z pięciu gwiazdek: „to bardzo miła niespodzianka. Do tej pory drugie single wydawane przez Sugababes były znacznie spokojniejsze od swoich poprzedników, natomiast ten jest przenikliwy i niepokorny, co czyni go zwycięzcą w walce z ‘Get Sexy’. Z przyjaznym dla parkietu rytmem oraz refrenem, który zostaje Ci w głowie ‘About a Girl’ stanowczo nawiązuje do klasycznych kompozycji zespołu pokroju 'Hole in the Head’ oraz ‘Freak like Me’ utwór wyznacza świetną drogę dla grupy, która powinna nią iść.”
Wydanie singla.
W Wielkiej Brytanii singel zadebiutował na pozycji #8 dnia 15 listopada 2009, czyniąc z „About a Girl” pierwszą po „Red Dress” niegłówną kompozycję Sugababes promującą dany krążek, który znalazł się w Top 10 notowania UK Singles Chart. Tydzień później utwór zanotował spadek na miejsce #13, by następnego tygodnia znaleźć się na pozycji #23. W sumie, w zestawieniu piosenka spędziła osiem tygodni. W Irlandii singel debiutował na miejscu #14 dnia 12 listopada 2009. W następnym tygodniu utwór zanotował nieznaczny spadek o jedną pozycję, by w kolejnym oficjalnym zestawieniu najchętniej kupowanych singli zająć miejsce #28. Na notowaniu kompozycja spędziła pięć tygodni.
Teledysk.
Teledysk do singla nagrywany był dnia 22 września 2009 na pustyni w Santa Clarita, w hrabstwie Los Angeles w Stanach Zjednoczonych oraz reżyserowany przez Martina Weisza. Klip miał premierę 11 października 2009 na antenie brytyjskiej stacji telewizyjnej "4Music".
Fabuła teledysku nawiązuje do filmu "Kill Bill". Wideoklip rozpoczyna się dialogiem pomiędzy mężczyznami. Następnie ukazują się trzy dziewczyny, które prowadzą samochód w kierunku miejsca rozmowy przedsiębiorców. Kolejne sceny prezentują zmagania kobiet z mężczyznami, które świadome oszustwa starają się nie doprowadzić do sfinalizowania nielegalnej transakcji omawianej na początku klipu. Finalne ujęcie obrazuje związanych przestępców, którzy oszukani zostali przez główne bohaterki. W czasie trwania teledysku pojawiają się sceny ukazujące tańczący na pustyni zespół oraz Heidi przy samochodzie, Amelle pochylającą się obok przyczepy kempingowej oraz Jade siedzącą na krześle.

</doc>
<doc id="1890942" url="https://pl.wikipedia.org/wiki?curid=1890942" title="About a Girl">
About a Girl



</doc>
<doc id="1890946" url="https://pl.wikipedia.org/wiki?curid=1890946" title="Marc López">
Marc López

Marc López Tarrés (ur. 31 lipca 1982 w Barcelonie) – hiszpański tenisista, zwycięzca French Open 2016 w grze podwójnej, mistrz olimpijski z Rio de Janeiro (2016) w grze podwójnej.
Kariera tenisowa.
Jako junior wygrał wielkoszlemowy Roland Garros z 2000 roku w grze podwójnej, grając wspólnie z Tommym Robredo. W finale pokonali 7:6(2), 6:0 parę Joachim Johansson-Andy Roddick.
W karierze zawodowej Hiszpan zwyciężył w 14 turniejach rangi ATP World Tour w deblu, wliczając w to triumf w ATP World Tour Finals w 2012 roku, wygraną we French Open w 2016 oraz mistrzostwo olimpijskie w Rio de Janeiro (2016). Ponadto López jest finalistą 19 turniejów, w tym w 2014 roku na kortach Rolanda Garrosa i US Open oraz w 2017 roku ponownie podczas US Open.
Najwyżej sklasyfikowany w rankingu singlistów był w maju 2004 roku na 106. miejscu, natomiast w zestawieniu deblistów w styczniu 2013 roku zajmował 3. pozycję.

</doc>
<doc id="1890947" url="https://pl.wikipedia.org/wiki?curid=1890947" title="Puchar Świata w Piłce Siatkowej Kobiet 2003">
Puchar Świata w Piłce Siatkowej Kobiet 2003

Puchar Świata w Piłce Siatkowej Kobiet 2003 – zawody będące pierwszą kwalifikacją do Igrzysk Olimpijskich w Atenach w 2004 roku. Turniej odbywał się w dniach 1–15 listopada 2003 roku w Japonii.
Formuła Pucharu Świata.
Każdy zespół może zgłosić 12 zawodników do Pucharu Świata. Nie ma możliwości późniejszej zmiany zgłoszonych zawodników, nawet w przypadku kontuzji któregoś z nich.
Uczestnicy.
Reprezentacja Korei Południowej zajęła miejsce wicemistrza Azji Japonii, gdyż Japonia jest gospodarzem turnieju i miała już zapewniony start w Pucharze Świata.

</doc>
<doc id="1890948" url="https://pl.wikipedia.org/wiki?curid=1890948" title="Karin Moroder">
Karin Moroder

Karin Moroder (ur. 30 listopada 1974 r. w Bolzano) – włoska biegaczka narciarska, brązowa medalistka olimpijska, reprezentantka klubu Centro Sportivo Forestale.
Kariera.
Rozgrywane w 1998 r. igrzyska w Nagano były jej olimpijskim debiutem. Tam też osiągnęła swój największy sukces w karierze zdobywając razem z Gabriellą Paruzzi, Manuelą Di Centą i Stefanią Belmondo brązowy medal w sztafecie 4x5 km. W swoim najlepszym indywidualnym starcie na tych igrzyskach zajęła 30. miejsce w biegu na 15 km techniką klasyczną. Startowała także w sprincie techniką dowolną na igrzyskach olimpijskich w Salt Lake City zajmując 26. miejsce oraz w sprincie techniką klasyczną na igrzyskach olimpijskich w Vancouver, gdzie zajęła 39. miejsce.
W 1999 r. zadebiutowała na mistrzostwach świata biorąc udział w mistrzostwach w Ramsau. Zajmowała tam miejsca poza czołową trzydziestką. Swój najlepszy indywidualny wynik osiągnęła na mistrzostwach świata w Lahti, gdzie zajęła 24. miejsce w sprincie techniką dowolną. Dwa lata później, na mistrzostwach świata w Val di Fiemme zajęła w tej samej konkurencji 26. miejsce. Startowała także na mistrzostwach w Sapporo jednak ponownie ani razu nie udało się jej przebić do czołowej trzydziestki. Mistrzostwa świata w Libercu w 2009 r. były ostatnimi w jej karierze. W swoim najlepszym starcie na tych mistrzostwach, w biegu na 10 km techniką klasyczną zajęła 27. miejsce.
Najlepsze wyniki w Pucharze Świata odnosiła w sezonie 2000/2001, kiedy to zajęła 28. miejsce w klasyfikacji generalnej. W sumie 1 raz stawała na podium zawodów Pucharu Świata, zajęła 3. miejsce w sprincie techniką dowolną rozegranym w szwajcarskim Engelbergu 28 grudnia 1998 r. W 2010 r. zakończyła karierę.

</doc>
<doc id="1890949" url="https://pl.wikipedia.org/wiki?curid=1890949" title="Lifeblood">
Lifeblood

Lifeblood - siódmy studyjny album Manic Street Preachers. Został nagrany w Nowym Jorku i Walii. Płyta zadebiutowała na 13 miejscu na liście najlepiej sprzedających się albumów w Wielkiej Brytanii i była tylko dwa tygodnie na "Top 75". Album zawiera piosenkę ("Emily"), poświęconą osobie Emmeline Pankhurst, która była liderką brytyjskiego ruchu walczącego o prawa wyborcze dla kobiet. Zawiera także utwór o przeszłości zespołu ("1985") i o byłym członku zespołu Richey'u Edwardsie ("Cardiff Afterlife"). Na płycie zostały wykorzystane syntezatory, które powodują, że staje się ona łagodniejsza. Pochodzą z niej tylko dwa single: "The Love of Richard Nixon" (wydany 18 października 2004 roku) i "Empty Souls" (wydany 10 stycznia 2005 roku), które zadebiutowały na brytyjskiej liście przebojów na drugich miejscach.

</doc>
<doc id="1890950" url="https://pl.wikipedia.org/wiki?curid=1890950" title="Ellerau">
Ellerau

Ellerau – gmina w Niemczech w kraju związkowym Szlezwik-Holsztyn, w powiecie Segeberg.

</doc>
<doc id="1890951" url="https://pl.wikipedia.org/wiki?curid=1890951" title="Metoda progresji">
Metoda progresji

Metoda progresji (progres) – uzupełniająca ocena jednakowych końcowych wyników dwóch lub więcej zawodników w turnieju, w którym zachodzi konieczność ustalenia ich kolejności.
Punkty pomocnicze w tej metodzie są liczone następująco:
po każdej rundzie zawodnik ma określoną liczbę punktów. Suma tych punktów ustala kolejność zawodników (od największej do najmniejszej).
Istnieje odmiana tej metody tzw. "metoda progresji zredukowana", w której liczy się jak w metodzie progresji, ale bez uwzględniania uzyskanego wyniku w pierwszej rundzie lub kilku pierwszych rundach.

</doc>
<doc id="1890953" url="https://pl.wikipedia.org/wiki?curid=1890953" title="Kaze no stigma">
Kaze no stigma

 – light novel, stworzona przez Takihiro Yamato i ilustrowana przez Hanamaru Nanto.
Z powodu nagłej śmierci autora 20 lipca 2009 roku, historia pozostaje niekompletna, kończąc się na sześciu powieści i pięciu zbiorach opowiadań.
Na podstawie cyklu powstało anime, stworzone przez studio Gonzo, a także dwutomowa seria mangi.
Fabuła.
W Japonii żyje rodzina Kannagi, która opanowała moc En-Jutsu, czyli posługiwania się magią ognia. Szesnastoletni Kazuma Kannagi musi stanąć do walki ze swoją kuzynką Ayano, młodszą od niego o cztery lata. Zwycięzca pojedynku zostanie w przyszłości głową rodziny, oraz otrzyma magiczny miecz Enraihę, który zapewnia nieograniczoną władzę nad magią ognia. Kazuma przegrywa pojedynek, gdyż nigdy nie potrafił opanować magii ognia. Rozwścieczony ojciec wyrzeka się go i wypędza. Po czterech latach Kazuma wraca do Japonii, pod zmienionym nazwiskiem Yagami. Mimo iż ciągle nie potrafi władać magią ognia to mistrzowsko posługuje się Fū-Jutsu, czyli magią wiatru. W tym samym czasie ktoś morduje członków rodziny Kannagi. Wszystko wskazuje na to, że morderstw dokonano za pomocą wiatru. Kazuma staje się pierwszym podejrzanym.
Manga.
Z serią związana jest seria mangi, zatytułowana , wydana przez Fujimi Shobō w dwóch tomach. Rysunki wykonał Kai Nekomiya na podstawie scenariusza Takahiro Yamato. Kolejne rozdziały ukazywały się w czasopiśmie „Gekkan Dragon Age”.
Anime.
Na podstawie powieści powstała 24 odcinkowa seria anime, emitowana od kwietnia do września 2007, wyprodukowana przez studio Gonzo.
Muzyka.
Muzyka z anime:

</doc>
<doc id="1890954" url="https://pl.wikipedia.org/wiki?curid=1890954" title="Flaga Żydowskiego Obwodu Autonomicznego">
Flaga Żydowskiego Obwodu Autonomicznego

Flaga Żydowskiego Obwodu Autonomicznego (NHR:102) – przyjęta została 31 lipca 1996 r. Przedstawia na białym tle poziomy wielobarwny pas, symbolizujący tęczę. Składa się on z siedmiu wąskich poziomych pasów: czerwonego, pomarańczowego, żółtego, zielonego, błękitnego, granatowego i fioletowego (szerokość każdego z nich równa jest 1/40 szerokości flagi), rozdzielonych poziomymi wąskimi białymi paskami (szerokość każdego równa 1/120 szerokości flagi). Stosunek szerokości flagi do jej długości wynosi 2:3.
Kolor biały oznacza czystość, tęcza zaś jest biblijnym symbolem pokoju, szczęścia i dobra. Liczba pasów-kolorów tęczy symbolizuje siedem świec menory - żydowskiego symbolu narodowego i religijnego.

</doc>
<doc id="1890955" url="https://pl.wikipedia.org/wiki?curid=1890955" title="Anderson Cooper">
Anderson Cooper

Anderson Hays Cooper (ur. 3 czerwca 1967 w Nowym Jorku) – amerykański dziennikarz, autor i osobowość telewizyjna, prowadzący program informacyjny "Anderson Cooper 360°" w CNN, a także dorocznych "CNN Heroes: An All-Star Tribute" oraz "New Year’s Eve Live".
Życiorys.
Urodził się 3 czerwca 1967 w Nowym Jorku, jako najmłodszy syn pisarza Wyatta Emory'ego Coopera oraz artystki, projektantki, pisarki i spadkobierczyni rodzinnej fortuny Glorii Vanderbilt. Jest prapraprawnukiem Corneliusa Vanderbilta, który był potentatem w transporcie morskim i kolejowym. Ojciec Andersona doświadczył serii ataków serca i zmarł 5 stycznia 1978 podczas operacji na otwartym sercu. Cooper wielokrotnie powtarzał po jego śmierci o więzi, jaka ich łączyła oraz o dużych podobieństwach między nimi. Starszy brat Andersona, Carter Vanderbilt, popełnił samobójstwo 22 lipca 1988, zeskakując na oczach matki z tarasu ich apartamentu położonego na 14. piętrze jednego z nowojorskich wieżowców. Gloria Vanderbilt napisała o śmierci syna w książce "A Mother’s Story", w której wyraziła przekonanie, że samobójstwo spowodowane było psychozą wynikającą z alergii na lek przeciw astmie, salbutamol. Anderson wymienia śmierć brata jako jedną z przyczyn wzrostu zainteresowania dziennikarstwem. Anderson ma także dwóch braci przyrodnich, Leopolda Stanislausa „Stana” Stokowskiego (ur. 1950) oraz Christophera Stokowskiego (ur. 1952), z wcześniejszego małżeństwa matki z Leopoldem Stokowskim, dyrygentem polskiego pochodzenia.
Gdy był dzieckiem, jego zdjęcia (autorstwa Diane Arbus) ukazały się w magazynie „Harper’s Bazaar”. W wieku trzech lat gościł z matką w jednym z wydań programu "The Tonight Show". Przez trzy lata, w wieku 10-13 lat był modelem Ford Models i brał udział w pokazach Ralpha Laurena, Calvina Kleina oraz Macy’s. 
Podczas drugiego semestru nauki w Dalton School, w wieku 17 lat, wyjechał do Afryki Południowej. Zachorował tam na malarię i był hospitalizowany w kenijskim szpitalu. W 1985 ukończył Dalton School i kontynuował swoją edukację na Uniwersytecie Yale, gdzie studiował politologię i stosunki międzynarodowe. Podczas nauki w college’u spędził dwa okresy letnie pracując w Centralna Agencja Wywiadowcza. Mimo że nie posiadał formalnego wykształcenia dziennikarskiego, wolał poświęcić się karierze w mediach, niż pozostać w agencji po ukończeniu szkoły. Po pierwszych doświadczeniach korespondencyjnych na początku lat 90. zrobił sobie przerwę od pracy i zamieszkał na rok w Wietnamie, gdzie studiował język wietnamski na University of Hanoi. Opowiadając o swoim pobycie w Wietnamie w programie "Students &amp; Leaders" Cooper przyznał, że od tamtego czasu zapomniał większości rzeczy, których się tam nauczył, w tym tego, jak posługiwać się językiem wietnamskim.
Po ukończeniu Yale University Cooper bezskutecznie próbował znaleźć angaż w ABC. Po tym niepowodzeniu postanowił wyrobić sobie fałszywą legitymację prasową. W międzyczasie podjął pracę w małej agencji informacyjnej Channel One, produkującej programy informacyjne dla dzieci i młodzieży. Wyjechał na własny koszt do Mjanmy i, wykorzystując legitymację, spotkał się ze studentami przeciwstawiającymi się birmańskiemu rządowi. Po powrocie do Stanów Zjednoczonych sprzedał swoje segmenty informacyjne Channel One.
Po nakręceniu wszystkich materiałów w Birmie przeprowadził się na rok do Wietnamu, gdzie studiował tamtejszy język na University of Hanoi. Channel One umożliwił mu zabranie ze sobą kamery Hi-8, dzięki której zaczął filmować życie i kulturę wietnamską, a gotowe reportaże były emitowane na antenie stacji. Ostatecznie powrócił jednak do pracy korespondenta wojennego, odwiedzając m.in. Somalię, Bośnię i Rwandę. Wytłumaczył później, że wpływ na wybór tych miejsc miała śmierć jego brata: „Jedyną rzeczą, którą naprawdę wiedziałem było to, że cierpiałem i potrzebowałem jechać gdzieś, gdzie ból wokół był taki sam, jaki czułem wewnątrz siebie.” Przyznał również, że podczas tego okresu stał się „zafascynowany konfliktem”. W wyniku tego stawał się coraz bardziej odporny na przemoc, a horror ludobójstwa w Rwandzie stał się „błahostką”: „Miałem zobaczyć kilkanaście ciał i pomyślałem: jest ich kilkanaście, nie jest tak źle.” Jednakże jego podejście zmieniło jedno wydarzenie:
W 1995 został korespondentem ABC News, ostatecznie awansując w 1999 do roli współprowadzącego programu "World News Now". W 2000 zmienił kierunek swojej kariery i podjął się prowadzenia reality show ABC, "The Mole":
Opuścił "The Mole" po zakończeniu drugiej serii i powrócił w 2001 do prezentowania wiadomości w CNN, komentując to: „Dwie serie były dla mnie wystarczające, wydarzył się również 9/11 i uznałem, że muszę wrócić do wiadomości.” Jego pierwszym stanowiskiem w CNN było współprowadzenie z Paulą Zahn porannego programu "American Morning". W 2002 stał się prime time’owym prowadzącym w weekendy. Od tego czasu prowadzi doroczny "New Year’s Eve Live" transmitowany na żywo z Times Square. 8 września 2003 roku premierę miał jego własny program "Anderson Cooper 360°".
W 2005 relacjonował wiele ważnych wydarzeń, w tym tsunami na Sri Lance, cedrową rewolucję w Libanie, śmierć Jana Pawła II oraz królewski ślub księcia Karola i Camilli Parker Bowles. Podczas sprawozdania CNN na temat skutków Huraganu Katrinaskonfrontował się z Mary Landrieu, Trentem Lottem i Jesse’em Jacksonem na temat ich postrzegania reakcji rządu. Przyznał on później w wywiadzie z magazynem "New York": „Tak, wolałbym nie być tak emocjonalny i nie smucić się, ale jest to ciężkie, gdy jesteś otoczony przez dzielnych ludzi, którzy cierpią i są w potrzebie.”
W sierpniu 2005 zdawał relację z żywieniowego kryzysu w Nigrze. We wrześniu format programu "NewsNight" został zmieniony z 60 do 120 minut, by rozwinąć temat sezonu huraganowego. Cooper stał się czasowo współprowadzącym, jednak jeszcze tego samego miesiąca prezydent CNN, Jonathan Klein, ogłosił, że pozostanie on w programie na stałe i określił Andersona mianem „dziennikarza przyszłości”. Spowodowane to było znacznym wzrostem oglądalności wydań "NewsNight" z Andersonem. 2 listopada Klein ogłosił zmiany programowe stacji. "360°" Coopera został przedłużony do 2 godzin i przeniesiony na godz. 22:00, o której był dotychczas nadawany "NewsNight". Aaron Brown opuścił CNN po wymianie zdań z Kleinem, tłumacząc, że nie pozostawiono mu możliwości prowadzenia programów.
Występował w roli gościnnego prowadzącego talk-show "Live with Regis and Kelly" w 2007, kiedy Regis Philbin przeszedł operację serca. Na początku 2007 podpisał wieloletni kontrakt z CNN, który pozwolił mu na dalszy wkład w program "60 Minutes", a także zwiększył jego roczne wynagrodzenie dwukrotnie, z 2 do 4 mln dol. Również w 2007 zaczął również prowadzić program "CNN Heroes: An All-Star Tribute", w którym przedstawiane są niezwykłe osiągnięcia zwykłych ludzi, a w październiku zrealizował wraz z Sanjayem Guptą i Jeffem Corwinem dokument "Planet in Peril", który wyemitowany został na antenach CNN oraz Animal Planet. W 2008, wraz z Guptą i Lisą Lang z National Geographic Explorer stworzyli w 2008 jego sequel, "Planet in Peril: Battle Lines".
W 2010 relacjonował dla CNN wydarzenia z Haiti, gdzie w wyniku trzęsienia ziemi zginęło co najmniej 150 tys. osób, a także współprowadził stamtąd telethon "". W 2021 został gościnnym prowadzącym teleturnieju "Jeopardy!".
Twórczość.
W maju 2006 opublikował pamiętnik, "Dispatches from the Edge", opisujący jego życie i pracę na Sri Lance oraz w Afryce, Iraku i Luizjanie. Część dochodu ze sprzedaży książki przekazana została na cele charytatywne. 18 czerwca "Dispatches from the Edge" zajęła 1. miejsce na liście bestsellerów "New York Timesa".
Jest również autorem wielu artykułów, które publikowane były w różnych magazynach, w tym w "Details".
Życie prywatne.
Nigdy się nie ożenił i unika rozmów o życiu prywatnym, argumentując to chęcią ochrony swojej neutralności jako dziennikarz. Jego postawa kontrastuje z postępowaniem matki, która spędziła życie w świetle tabloidów i publikowała pamiętniki na temat powiązań ze sławami. Cooper postanowił, że „nie powtórzy tej strategii”.
Niezależne media informowały, że Cooper jest gejem. Publicysta magazynu "Out" Josh Kilmer-Purcell stwierdził, że w latach 90. w ABC „powszechną wiedzą było to, że Anderson jest gejem”. W 2007 ta sama gazeta umieściła go na 2. miejscu (wyprzedził go David Geffen) listy najbardziej wpływowych homoseksualistów w Stanach Zjednoczonych. Zapytany o swoją orientację, Cooper powiedział: „Rozumiem, dlaczego ludzie mogą się tym interesować. Ale ja po prostu nie mówię o swoim życiu prywatnym. To decyzja, którą podjąłem dawno temu, jeszcze zanim pomyślałem, że kogokolwiek będzie ono interesować. Bycie reporterem zobowiązuje do bycia obserwatorem i wymaga zdolności do adaptacji z każdą grupą, w której się przebywa i nie chcę zrobić niczego, co mogłoby temu zagrozić”. Wyjawił przy okazji, że chciałby mieć rodzinę i dzieci.
2 lipca 2012 na portalu The Daily Beast opublikowany został mail do Andrew Sullivana, w którym Cooper potwierdził, że jest gejem, wyjaśniając przyczyny tak długiego milczenia w tej kwestii. W marcu 2018 potwierdził informację o rozstaniu z partnerem, Benjaminem Maisanim.

</doc>
<doc id="1890956" url="https://pl.wikipedia.org/wiki?curid=1890956" title="Twierdzenie Castigliano">
Twierdzenie Castigliano

Twierdzenie Castigliano, nazwane od twórcy - Carla Alberta Castigliano, jest metodą określania przemieszczeń układu liniowo-sprężystego w oparciu o pochodną cząstkową energii sprężystości. Są dwie postaci twierdzenia Castigliano:
W formie równania,
gdzie U jest energią odkształceń;
W postaci wzoru:
Przykłady.
Weźmy wspornik obciążony siłą "P" na końcu. Przemieszczenie formula_3 można obliczyć w oparciu o drugą postać twierdzenia Castigliano:
gdzie "E" jest modułem Younga, a "I" momentem bezwładności przekroju wspornika, wtedy:
W wyniku otrzymujemy wzór na ugięcie krańca wspornika obciążonego siłą skupioną na końcu.

</doc>
<doc id="1890957" url="https://pl.wikipedia.org/wiki?curid=1890957" title="Puchar Świata w piłce siatkowej mężczyzn 2007">
Puchar Świata w piłce siatkowej mężczyzn 2007



</doc>
<doc id="1890958" url="https://pl.wikipedia.org/wiki?curid=1890958" title="Zaginiona niemiecka kopalnia złota">
Zaginiona niemiecka kopalnia złota



</doc>
<doc id="1890961" url="https://pl.wikipedia.org/wiki?curid=1890961" title="Stefán Þórðarson">
Stefán Þórðarson



</doc>
<doc id="1890962" url="https://pl.wikipedia.org/wiki?curid=1890962" title="Puchar Świata w piłce siatkowej kobiet 2007">
Puchar Świata w piłce siatkowej kobiet 2007



</doc>
<doc id="1890967" url="https://pl.wikipedia.org/wiki?curid=1890967" title="Międzynarodowy Dzień Wolności Prasy">
Międzynarodowy Dzień Wolności Prasy



</doc>
<doc id="1890970" url="https://pl.wikipedia.org/wiki?curid=1890970" title="Puchar ZSRR w piłce nożnej kobiet">
Puchar ZSRR w piłce nożnej kobiet

Puchar ZSRR w piłce nożnej kobiet (ros. Кубок СССР по футболу среди женщин, "Kubok SSSR po futbołu sriedi żenszczin") - rozgrywki piłkarskie kobiet o charakterze pucharu krajowego w Związku Radzieckim. 
Początki.
Rozgrywki odbyły się tylko w 1991, tak jak potem ZSRR rozpadł się. Rozgrywane systemem wiosna - jesień (mecz i rewanż) najpierw w grupach, a potem dwumecze ćwierćfinałowe i półfinałowe. W finale Sibiriaczka Krasnojarsk zwyciężyła w serii karnych 3:2 klub Prometej Sankt Petersburg. Oto skład pierwszych zdobywczyń: Lewczuk, Bogun, Korobicyna, Dikariowa, Gorbaczowa, Filutina (Janowskaja, 75), Zarienina, Iwanczenko (Grabielnikowa, 51), Tarasiewicz, Cariowa (Miszanskaja, 41), Sidorowa.

</doc>
<doc id="1890971" url="https://pl.wikipedia.org/wiki?curid=1890971" title="Flaga obwodu amurskiego">
Flaga obwodu amurskiego

Flaga obwodu amurskiego (NHR:3888) - ustanowiona została 26 kwietnia 1999 r. Dolna część (1/3 szerokości flagi) ma kolor niebieski, górna zaś czerwony. Oddziela je srebrny falisty pas, o szerokości 1/15 szerokości flagi, symbolizujący falę rzeczną. Czerwona barwa górnej części ma symbolizować bogatą historię regionu oraz pracę i zbrojne czyny jego mieszkańców. Stosunek szerokości flagi do jej długości wynosi 2:3.
Zobacz też.
Herb obwodu amurskiego

</doc>
<doc id="1890972" url="https://pl.wikipedia.org/wiki?curid=1890972" title="Cyga">
Cyga



</doc>
<doc id="1890977" url="https://pl.wikipedia.org/wiki?curid=1890977" title="Ricardo Katza">
Ricardo Katza

Ricardo Katza (ur. 12 marca 1978 w Kapsztadzie) – południowoafrykański piłkarz grający na pozycji lewego lub środkowego obrońcy.
Kariera klubowa.
Karierę piłkarską Katza rozpoczął w rodzinnym Kapsztadzie, w tamtejszym klubie Seven Stars. W 1998 roku zadebiutował jego barwach w Premier Soccer League. Zawodnikiem Seven Stars był do 1999 roku, gdy klub ten połączył się z Cape Town Spurs tworząc Ajax Kapsztad. Wtedy też odszedł do Hellenic FC z Kapsztadu, w którym występował do 2003 roku.
W połowie 2003 roku Katza odszedł z Hellenic do Supersport United ze stolicy kraju Pretorii. W 2004 roku osiągnął z Supersport swój pierwszy sukces, gdy wygrał SAA Supa 8. W 2005 roku zdobył ABSA Cup, a w 2008 roku wywalczył swoje pierwsze w karierze mistrzostwo kraju. Z kolei w 2009 roku obronił z Supersport United tytuł mistrzowski.
Kariera reprezentacyjna.
W reprezentacji RPA Katza zadebiutował 4 czerwca 2005 roku w wygranym 2:1 meczu eliminacji do Pucharu Narodów Afryki 2006 z Republiką Zielonego Przylądka. W 2005 roku był w kadrze RPA na Złoty Puchar CONCACAF 2005. W 2006 roku został powołany do kadry na Puchar Narodów Afryki 2006. Tam rozegrał 2 spotkania: Gwineą (0:2) i z Tunezją (0:2).

</doc>
<doc id="1890978" url="https://pl.wikipedia.org/wiki?curid=1890978" title="Union of Rock">
Union of Rock



</doc>
<doc id="1890979" url="https://pl.wikipedia.org/wiki?curid=1890979" title="Rozmiar obuwia">
Rozmiar obuwia

Rozmiar obuwia – znormalizowany system określający i dopasowujący pod względem wielkości but i stopę. Ze względu na rolę praktyczną rozmiar obuwia powinien być z odpowiednim naddatkiem w stosunku do stopy, zgodnie z opracowaniami wynosi on około 5% długości stopy.
Numeracje obuwia.
Przykładowe systemy numeracji obuwia spotykane w Polsce:

</doc>
<doc id="1890981" url="https://pl.wikipedia.org/wiki?curid=1890981" title="Wear My Kiss">
Wear My Kiss

"Wear My Kiss" – piosenka electropop stworzona przez Centela Batteya, Andre Battey, Petera Hernandeza i Phillipa Lawrence'a na siódmy album studyjny brytyjskiego girlsbandu Sugababes, "Sweet 7" (2010). Wyprodukowany przez Fernanda Garibaya, utwór wydany został jako trzeci singel promujący krążek dnia 18 lutego 2010 r. w systemie digital download.
Teledysk.
Teledysk do singla nagrywany był w dniach 14-15 grudnia 2009 oraz reżyserowany przez Martina Weisza. Klip miał premierę dnia 20 stycznia 2010 za pośrednictwem oficjalnego profilu MySpace zespołu.
Teledysk, zrealizowany w całości z wykorzystaniem efektów specjalnych ukazuje członkinie grupy śpiewające i tańczące w białych pomieszczeniach oraz na zewnątrz budynku. Podczas trwania klipu ukazane są ujęcia prezentujące powielone postacie wokalistek. Cały wideoklip utrzymany jest w prostocie.

</doc>
<doc id="1890984" url="https://pl.wikipedia.org/wiki?curid=1890984" title="Eurycea rathbuni">
Eurycea rathbuni

Eurycea rathbuni – gatunek płaza ogoniastego z rodziny bezpłucnikowatych (Plethodontidae), żyjącego w jaskiniach w pobliżu San Marcos w Teksasie.
Biotop.
Występuje w pobliżu wody w kilku odizolowanych jaskiniach na głębokości 600-750 metrów. Czasami znajdowany jest również w studniach.
Wygląd.
Biały płaz o długości 8-14 cm. Głowa spłaszczona, kończyny bardzo cienkie i delikatne. Oczy przesłonięte są skórą – zwierzę jest ślepe. Czerwone skrzela występują także u dorosłych osobników.
Pożywienie.
Żywią się ślimakami, krewetkami i obunogami
Rozmnażanie.
Zwierzęta rozmnażają się przez cały rok. Samice aktywnie poszukują samców. Gdy je znajdą stymulują je do rozrodu m.in. trąc podbródkiem o ich grzbiety i wspinając się na nie. Samiec pozostawia spermę na skałach, skąd samica zbiera ją do swojej kloaki.
Zagrożenie.
Człowiek nie ma większego wpływu na populację gatunku. Status zagrożony został nadany głównie z powodu wyjątkowo małego obszaru występowania.

</doc>
<doc id="1890985" url="https://pl.wikipedia.org/wiki?curid=1890985" title="Flaga obwodu archangielskiego">
Flaga obwodu archangielskiego

Flaga obwodu archangielskiego – przyjęta została 23 września 2009 r. Przedstawia na białym tle błękitny przekątny krzyż i znajdujące się na nim godło obwodu. Stosunek szerokości flagi do jej długości wynosi 2:3.

</doc>
<doc id="1890986" url="https://pl.wikipedia.org/wiki?curid=1890986" title="Jenn Rivell">
Jenn Rivell

Jennifer Sarah Marin "Jenn" Rivell (ur. 5 czerwca 1973) – amerykańska aktorka, były częsty gość w programie "Viva la Bam" emitowanym na kanale MTV. Jest także byłym członkiem CKY Crew. Rivell zagrała rolę Glauren w filmie Bama Margery pt. "" (2003) oraz Crystal w "Misdirected" (2004).
Życie prywatne.
Urodziła się w Florence w stanie Alabama. Rivell po raz pierwszy spotkała Bama Margerę w 1988 roku w skateparku. Miała wtedy 15 lat, natomiast Bam miał wtedy 9 lat. W dniu swoich 30. urodzin, 5 czerwca 2003 roku, zaakceptowała oświadczyny Margery, jednak w kwietniu 2005 roku, po siedmiu latach bycia razem, Bam i Jenn rozstali się. Przed związkiem z Margerą, Rivell poślubiła Nate'a Mathessona. Mieli razem jedno dziecko. Jej córka Gabrielle "Elle" Mathesson urodziła się 20 września 1995 roku.
Zarzuty Margery.
W epizodzie programu Radio Bam z 22 maja 2006 (cotygodniowy program Margery na antenie radia Sirius Satellite Radio) twierdzono, że rozpad Bama i Jenn był bardzo burzliwy. Margera oskarżył Rivell o płacenie za zakupy jego kartą kredytową, próbę sprzedaży jego osobistych rzeczy oraz rozbicie Audi S4, które jej podarował i przeniósł akt własności na nią. Margera twierdził, że Rivell zniszczyła samochód podczas jazdy pod wpływem alkoholu ze swoim chłopakiem i uciekła z miejsca wypadku. Rivell wtedy rzekomo przeniosła akt własności z powrotem na Bama, umieściła starą tablicę rejestracyjną w samochodzie i powiedziała policji, że to Margera jest winny.
W epizodzie z 31 lipca 2006 ujawniono więcej informacji na temat rozpadu związku Margery i Rivell. Bam powiedział, że Jenn zdemolowała jego pokój do edycji z powodu domniemanej afery z aktorką/piosenkarką Jessicą Simpson. Margera początkowo zaprzeczał zarzutom, lecz później przyznał, że miał z nią "bliski (intymny)" stosunek.
3 listopada 2006 roku, Margera złożył wniosek o "Ochronę przed nadużyciami" w stosunku do Rivell po tym, jak rzekomo 17 października 2006 roku włamała się do jego domu. Wniosek został odrzucony, ale Rivell i Margera doszli do porozumienia poza sądem, na mocy którego Jenn ma zakaz przebywania na terenie rezydencji Bama.
W programie "Howard Stern Show" emitowanym 30 stycznia 2007 roku, Margera powiedział Sternowi, że on i Jenn wdali się wcześniej w bójkę na pięści, która zakończyła się zepchnięciem go z balkonu przez Rivell.

</doc>
<doc id="1890987" url="https://pl.wikipedia.org/wiki?curid=1890987" title="Crookers">
Crookers

The Crookers – włoski duet grający muzykę elektroniczną utworzony w 2003 roku. W 2012 artyści przestali współpracować.

</doc>
<doc id="1890988" url="https://pl.wikipedia.org/wiki?curid=1890988" title="Robert Nelson (powstaniec)">
Robert Nelson (powstaniec)

Robert Nelson (ur. 8 sierpnia 1794, zm. 1 marca 1873) – lekarz z Dolnej Kanady, podczas rebelii w Dolnej Kanadzie jeden z przywódców powstańczych.
Nelson urodził się w Sorel koło Montrealu w rodzinie imigrantów z brytyjskich, studiował medycynę w Montreal i na Harvard University i rozpoczął praktykę w 1814 roku. W czasie wojny brytyjsko-amerykańskiej w 1812 był lekarzem wojskowym.
W 1827 roku Nelson zajął się, razem z bratem Wolfredem, polityką w Partii Patriotów. 4 listopada 1837 został, razem z innymi politykami, aresztowany. W przeciwieństwie do brata, który walczył w bitwie pod Saint-Denis został szybko zwolniony. Pod wpływem pobytu w więzieniu dołączył do rebeliantów, którzy wycofywali się do USA. Tam został wybrany dowódcą wojsk powstańczych i zaocznie prezydentem przyszłej republiki Dolnej Kanady.
28 lutego 1838, razem z trzystu ludźmi, urządził bazę w pobliżu Alburga w Vermont i proklamował niepodległość Dolnej Kanady oraz rozpoczął kolportację kopii deklaracji. Wkrótce został aresztowany przez amerykańskie wojsko za pogwałcenie neutralności USA, ale został zwolniony przez ławę przysięgłych, gdyż większość jej członków sympatyzowała z powstańcami.
Nelson ponownie wkroczył do Kanady 3 listopada 1838 roku, ale szybko jego siły zostały zmuszone do kapitulacji. Władze brytyjskie ogłosiły amnestię i pozwoliły powstańcom na powrót do kraju.
Robert Nelson zmarł 1 marca 1873 w nowojorskim Staten Island i został pochowany na cmentarzu Notre-Dame-des-Neiges Cemetery w Montrealu.

</doc>
<doc id="1890989" url="https://pl.wikipedia.org/wiki?curid=1890989" title="Nahemah">
Nahemah

NahemaH – zespół grający progresywny death metal pochodzący z Alicante, Hiszpania utworzony w 1997 roku. Do tej pory nagrał 4 albumy studyjne. Obecnie NahemaH współpracuje z wytwórnią Lifeforce Records.
Historia.
Nahemah to zespół, który powstał w 1997 roku w mieście Alicante, Hiszpania. W 1999 roku własnym nakładem wypuścili debiutancki album „Edens in Communion”. W 2001 zaczęli współpracę z wytwórnią Iberian Moon Records, wtedy też wyszedł ich drugi album „Chrysalis”. Album otrzymał wiele pozytywnych opinii i został ponownie wydany w 2002 roku nakładem Concreto Records. Nehemah grał wtedy jako support dla takich zespołów jak Moonspell czy Alastis. W 2003 roku zespół nagrał minipłytę (EP) o nazwie „The Last Human”, która nigdy nie została wydana, wtedy też nastąpiły zmiany w składzie zespołu. Pomiędzy 2003 i 2005 rokiem zespół nagrywał swój trzeci album „The Second Philosophy”. Został jednak wydany dopiero w styczniu 2007 roku nakładem wydawnictwa Lifeforce Records, z którym podpisali kontrakt w sierpniu 2006 roku.
25 maja 2009 roku nakładem tejże wytwórni zespół wypuścił swój czwarty album o nazwie „A New Constellation”.

</doc>
<doc id="1890990" url="https://pl.wikipedia.org/wiki?curid=1890990" title="Piero del Pollaiuolo">
Piero del Pollaiuolo

Piero del Pollaiolo, znany też jako Piero Benci (ur. 1443 we Florencji, zm. 1496 w Rzymie) – włoski rzeźbiarz i malarz renesansowy.
Życiorys.
Wraz z bratem Antonio Pollaiuolo, pracował przy nagrobkach papieży – Sykstusa IV i Innocentego VIII w rzymskiej bazylice św. Piotra.
Giorgio Vasari zawarł biogram Piera del Pollaiuola w swoim dziele "Żywoty najsławniejszych malarzy, rzeźbiarzy i architektów".

</doc>
<doc id="1890991" url="https://pl.wikipedia.org/wiki?curid=1890991" title="Robert Nelson">
Robert Nelson



</doc>
<doc id="1890992" url="https://pl.wikipedia.org/wiki?curid=1890992" title="Stanisław Zalewski (bokser)">
Stanisław Zalewski (bokser)

Stanisław Zalewski (ur. 27 marca 1916 w Lublinie, zm. 7 lipca 2001 tamże) – polski bokser, trener i działacz sportowy.
Życiorys.
Naukę boksu rozpoczął w rodzinnym mieście w 1930 w klubie PKS Lublin, z którym związał się do końca swojej kariery w 1946. Startując w mistrzostwach Polski, wywalczył brązowy medal w 1937 w kategorii koguciej. Wybuch wojny zmusił go do przerwania kariery sportowej. Stoczył 107 walk, z czego 84 wygrał, 11 zremisował i 12 przegrał. W czasie wojny był żołnierzem Armii Krajowej, uczestniczył m.in. w wykonywaniu wyroków sądów podziemnych.
Po zakończeniu działań wojennych, powrócił do swojej ulubionej dyscypliny jako trener i działacz sportowy. Został bliskim współpracownikiem Feliksa Stamma, będąc masażystą reprezentacji Polski w boksie. Służył pomocą na czterech turniejach olimpijskich i w jedenastu mistrzostwach Europy. Był jednym z założycieli sekcji bokserskich w klubach Motoru Lublin i Avii Świdnik. W 1997 otrzymał Nagrodę im. Aleksandra Rekszy.
Wystąpił w roli trenera Stasia w filmie "Klincz" w reż. Piotra Andrejewa oraz zagrał samego siebie w filmie "Papa Stamm" w reż. Krzysztofa Rogulskiego.

</doc>
<doc id="1890994" url="https://pl.wikipedia.org/wiki?curid=1890994" title="Flaga obwodu astrachańskiego">
Flaga obwodu astrachańskiego

Flaga obwodu astrachańskiego (NHR:1213) – przyjęta 13 grudnia 2001 r. Przedstawia na błękitnym tle złotą koronę z mitrą i zieloną podszewką. Pod koroną przedstawiony jest srebrny miecz ze złotą rękojeścią, skierowany ostrzem na prawo. Stosunek szerokości flagi do jej długości wynosi 2:3.

</doc>
<doc id="1890995" url="https://pl.wikipedia.org/wiki?curid=1890995" title="Yuksek">
Yuksek

Yuksek, właściwie Pierre-Alexandre Busson – francuski producent muzyczny, remixer i DJ. Jego debiutancki album "Away From The Sea" został wydany w lutym 2009.

</doc>
<doc id="1891001" url="https://pl.wikipedia.org/wiki?curid=1891001" title="Daniel Tshabalala">
Daniel Tshabalala

Daniel Tshabalala (ur. 6 października 1977 w Sebokeng) – południowoafrykański piłkarz grający na pozycji pomocnika.
Kariera klubowa.
Karierę piłkarską Tshabalala rozpoczął w mieście Phokeng, w tamtejszym klubie Silver Stars. Do 2003 roku grał w jego barwach w drugiej lidze RPA. W 2003 roku odszedł do Orlando Pirates z Johannesburga. W 2005 roku wywalczył z nim swoje pierwsze w karierze wicemistrzostwo Republiki Południowej Afryki, a w 2006 roku ponownie został wicemistrzem kraju. W drugiej połowie 2006 roku Tshabalala grał w drugoligowym FC AK Roodeport, a na początku 2007 roku wrócił do Silver Stars, z którym został wicemistrzem ligi. W 2007 roku zespół zmienił nazwę na Platinum Stars.
Kariera reprezentacyjna.
W reprezentacji RPA Tshabalala zadebiutował 22 stycznia 2006 roku w przegranym 0:2 meczu Pucharu Narodów Afryki 2006 z Gwineą. Na tym turnieju rozegrał jeszcze 2 spotkania: z Tunezją (0:2) i z Zambią (0:1).

</doc>
<doc id="1891004" url="https://pl.wikipedia.org/wiki?curid=1891004" title="Żurawka drobnokwiatowa">
Żurawka drobnokwiatowa

Żurawka drobnokwiatowa ("Heuchera micrantha") – gatunek roślin należący do rodziny skalnicowatych ("Saxifragaceae"). Pochodzi z północnej części Ameryki Północnej (stany USA: Oregon, Waszyngton, Kalifornia oraz Kolumbia Brytyjska w Kanadzie). Jest uprawiana w wielu krajach jako roślina ozdobna. W Polsce uprawiany jest głównie kultywar `Palace Purple`. 
Zastosowanie.
Roślina ozdobna uprawiana na rabatach. `Palace Purple` uprawiana jest głównie ze względu na swoje efektownie wybarwione liście. Nadaje się na rabaty i obwódki rabat, ale coraz częściej uprawiana jest także na kwiat cięty wykorzystywany do tworzenia bukietów, wiązanek i do flakonów. Jej liście są w wodzie dość trwałe. Nadaje się także na wielogatunkowe kompozycje tarasowe. Najlepiej prezentuje się uprawiana w grupach po 10-kilkanaście roślin
Uprawa.
Potrzebuje żyznej, próchnicznej i przepuszczalnej gleby o obojętnym odczynie. Liście najładniej wybarwiają się, gdy rośnie na stanowisku nieco zacienionym, jednak niezbyt ciemnym. Gleba powinna być stale wilgotna, w czasie suszy roślina musi być podlewana. Jest mrozoodporna, jednak na zimę lepiej ją lekko okryć, zabezpieczy ją to od przemarznięcia w razie braku pokrywy śnieżnej. Uprawiana jest z sadzonek, które sadzi się w odstępach 30-40 cm. Rozmnaża się ją przez podział bryły korzeniowej.

</doc>
<doc id="1891005" url="https://pl.wikipedia.org/wiki?curid=1891005" title="Heuchera micrantha">
Heuchera micrantha



</doc>
<doc id="1891016" url="https://pl.wikipedia.org/wiki?curid=1891016" title="Janne Immonen">
Janne Immonen

Janne Immonen (ur. 29 maja 1968 w Sotkamo) – fiński biegacz narciarski, zawodnik klubu Sotkamon Jymy.
Kariera.
W Pucharze Świata zadebiutował 26 listopada 1995 roku w Vuokatti, zajmując 52. miejsce w biegu na 10 km techniką klasyczną. Pierwsze pucharowe punkty zdobył jednak 13 marca 1999 roku w Falun, gdzie był szesnasty w biegu na 30 km klasykiem. Na podium zawodów tego cyklu stanął jeden raz: 10 lutego 2001 roku w Otepää, kończąc rywalizację w biegu na 10 km stylem klasycznym na trzeciej pozycji. W zawodach tych wyprzedzili go jedynie Thomas Alsgaard z Norwegii oraz Szwed Per Elofsson. Najlepsze wyniki osiągnął w sezonie 1999/2000, kiedy zajął 28. miejsce w klasyfikacji generalnej.
W 2001 roku wziął udział w mistrzostwach świata w Lahti, gdzie nie ukończył biegów na 15 km klasykiem i łączonego, a na dystansie 30 km techniką klasyczną był dziesiąty. Na tych samych mistrzostwach wraz z kolegami z reprezentacji zwyciężył w sztafecie, Finowie zostali jednak zdyskwalifikowani, po wykryciu między innymi we krwi Immonena erytropoetyny (EPO). Ponadto w 2013 roku został uznany za winnego krzywoprzysięstwa podczas procesu dwa lata wcześniej, gdy jako świadek zeznał, iż nic nie wiedział o stosowaniu dopingu w latach 90'. Został skazany na 6 miesięcy pozbawienia wolności w zawieszeniu.

</doc>
<doc id="1891031" url="https://pl.wikipedia.org/wiki?curid=1891031" title="Pasmo 10 GHz">
Pasmo 10 GHz

Pasmo radiowe 10 GHz (3 cm) przyznane krótkofalowcom zawiera się w zakresie fal centymetrowych w przedziale od 10,000 do 10,500 GHz. W Polsce dopuszczone jest całe pasmo na zasadach drugiej ważności.

</doc>
<doc id="1891032" url="https://pl.wikipedia.org/wiki?curid=1891032" title="Mlungisi Mdluli">
Mlungisi Mdluli

Mlungisi Peace Mdluli wcześniej Mlungisi Gumbi (ur. 9 marca 1980 w Soweto) – południowoafrykański piłkarz grający na pozycji pomocnika.
Kariera klubowa.
Karierę piłkarską Mdluli rozpoczął w mieście Pietermaritzburg, w tamtejszym klubie Maritzburg City. Do 2002 roku grał w jego barwach w drugiej lidze RPA. W połowie 2002 roku odszedł do Golden Arrows z Durbanu i w jego barwach zadebiutował w Premier Soccer League. W Golden Arrows grał przez 5 sezonów, jednak nie odniósł znaczących sukcesów, a w połowie 2007 roku został piłkarzem drużyny Orlando Pirates z Johannesburga. W 2008 i 2009 roku zdobył wraz z Orlando Pirates Charity Cup. W 2009 roku został też wicemistrzem Republiki Południowej Afryki.
Kariera reprezentacyjna.
W reprezentacji RPA Mdluli zadebiutował 30 stycznia 2006 roku w przegranym 0:1 meczu Pucharu Narodów Afryki 2006 z Zambią.

</doc>
<doc id="1891034" url="https://pl.wikipedia.org/wiki?curid=1891034" title="Mlungisi Gumbi">
Mlungisi Gumbi



</doc>
<doc id="1891036" url="https://pl.wikipedia.org/wiki?curid=1891036" title="Kat Von D">
Kat Von D

Kat Von D, właśc. Katherine von Drachenberg (ur. 8 marca 1982 w Monterrey) – amerykańska tatuażystka oraz osobowość telewizyjna pochodzenia niemiecko-włosko-hiszpańskiego. Specjalizuje się w portretach oraz tatuażach w czerni i szarości.
Swój pierwszy tatuaż – literę "J" na kostce zrobiła, gdy miała 14 lat, później wykonała czaszkę. Po ukończeniu 16 roku życia rozpoczęła pracę w studiu tatuażu. W 2005 rozpoczęła pracę w programie telewizyjnym "Miami Ink – studio tatuażu", z którego jest najbardziej znana. Program nadawany był w TLC oraz Discovery Channel. Od 2007 Kat Von D występuje w programie "LA Ink".
Życie prywatne.
Jej ojcem jest Niemiec, René Drachenberg, matką Hiszpanko-Włoszka, Sylvia Galeano. Rodzice Kat Von D urodzili się w Argentynie, byli misjonarzami w Meksyku.
W Meksyku mieszkała do czwartego roku życia, gdy rodzina wyemigrowała do Colton w Kalifornii.
Jest po rozwodzie. Jej mężem był Oliver Peck. W latach 2008–2010 była związana z muzykiem Nikkim Sixxem. W grudniu 2012 zaręczyła się z kanadyjskim producentem i DJ-em Joelem Zimmermanem, szerzej znanym, jako Deadmau5.
Jest założycielką i kreatorką kosmetyków wegańskich Kat Von D Beauty.
W lipcu 2018 poślubiła muzyka Rafaela Reyesa.
W grudniu 2018 urodziła syna o imieniu Leafar Von Drachenberg Reyes.
Mówi płynnie po angielsku i hiszpańsku.
Jest antyszczepionkowcem.

</doc>
<doc id="1891038" url="https://pl.wikipedia.org/wiki?curid=1891038" title="Stokowo-Bućki">
Stokowo-Bućki

Stokowo-Bućki – część wsi Jaźwiny-Koczoty w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
"Stokowo", pod koniec XIX w. kilka wsi w powiecie "ostrowskim", gmina Dmochy-Glinki, parafia "Czyżew":
W 1827 roku wymienione "Stokowo Złotki", 3 domy i 12. mieszkańców.
W 1921 r. naliczono tu 12 budynków z przeznaczeniem mieszkalnym oraz 74. mieszkańców (40. mężczyzn i 34 kobiety). Wszyscy podali narodowość polską.

</doc>
<doc id="1891052" url="https://pl.wikipedia.org/wiki?curid=1891052" title="Jarosław Niemyjski">
Jarosław Niemyjski

Jarosław Niemyjski (ur. 1933 w Warszawie) – polski działacz państwowy, wojewoda ostrołęcki (1983–1990). 
Życiorys.
Uzyskał wykształcenie prawno-ekonomiczne, po czym podjął pracę w administracji państwowej (m.in. w Prezydium Wojewódzkiej Rady Narodowej w Warszawie oraz Urzędzie Wojewódzkim w stolicy). Od 1976 pełnił obowiązki wicewojewody ostrołęckiego. W 1983 objął obowiązki wojewody z ramienia PZPR, które pełnił do 1990.

</doc>
<doc id="1891054" url="https://pl.wikipedia.org/wiki?curid=1891054" title="Afgan">
Afgan

Afgan, także kobierzec afgański – rodzaj kobierca turkmeńskiego gęsto wiązanego i krótko strzyżonego cechującego się występowaniem powtarzającego się motywu ośmiobocznego medalionu.
Wytwarzany głównie przez plemię Ersari zamieszkujące obszary Turkmenii nad rzeką Amu-daria od początku XVII wieku. Pochodzenie nazwy tego kobierca Europejczycy zawdzięczają pośrednictwu Rosjan, którzy eksportowali ten towar na Zachód, po uprzednim zaopatrzeniu się w Kabulu.
Ornamentyka afganów jest geometryczna: pole środkowe często wypełniają ułożone rzędami ośmioboczne medaliony. W starszych okazach w polu głównym występuje często duża gwiazda o średnicy do 50 cm, a w narożnikach jej ćwiartki; wolną przestrzeń uzupełniano drobnymi motywami. Obrzeżenie kobierca składa się z trzech do siedmiu wąskich bordiur z geometrycznymi wzorami: rombów, zygzaków, trójkątów, rzadziej kół i okręgów. Najczęściej występującymi zestawieniami kolorów w kompozycji afganu są: czerwony z ciemnym błękitem, z zielonym i z pomarańczowym.

</doc>
<doc id="1891057" url="https://pl.wikipedia.org/wiki?curid=1891057" title="Joseph Makhanya">
Joseph Makhanya

Joseph Mbutisi Makhanya (ur. 15 września 1981 w Soweto) – południowoafrykański piłkarz grający na pozycji prawego pomocnika.
Kariera klubowa.
Karierę piłkarską Makhanya rozpoczął w klubie Kagiso Poort FC. Następnie rozpoczął treningi w Orlando Pirates z Johannesburga. W 2000 roku awansował do kadry pierwszej drużyny, a w 2001 roku zadebiutował w jego barwach w Premier Soccer League. W 2002 roku zaczął grać w podstawowym składzie Pirates. W 2003 roku osiągnął swój pierwszy sukces w karierze, gdy wywalczył mistrzostwo RPA. W latach 2005–2006 dwukrotnie z rzędu zajął z Pirates 2. miejsce w Premier League. W 2008 i 2009 roku zdobył wraz z Orlando Pirates Charity Cup. W 2009 roku został też wicemistrzem Republiki Południowej Afryki.
Kariera reprezentacyjna.
Swoje jedyne spotkanie w reprezentacji RPA Makhanya rozegrał 30 stycznia 2006 roku podczas Pucharu Narodów Afryki 2006 przeciwko Zambii (0:1).

</doc>
<doc id="1891059" url="https://pl.wikipedia.org/wiki?curid=1891059" title="Jaźwiny-Piedki">
Jaźwiny-Piedki

Jaźwiny-Piedki – zniesiona część wsi Jaźwiny-Koczoty w Polsce położona w województwie podlaskim, w powiecie wysokomazowieckim, w gminie Czyżew-Osada (obecnie Czyżew).
W latach 1975–1998 miejscowość administracyjnie należała do województwa łomżyńskiego.
Nazwa z nadanym identyfikatorem SIMC występuje w zestawieniach archiwalnych TERYT do końca 2010 roku.
Historia.
Pod koniec XIX w. "Jaźwiny-pierdki" i "Jaźwiny-koczoty", wsie drobnoszlacheckie w powiecie "ostrowskim", gmina Dmochy-Glinki. "Jaźwiny-pierdki" liczyły 4 domy i 29 mieszkańców, a "Jaźwiny-koczoty" 7 domów.
W 1921 r. "Jaźwiny-Pierdki". Naliczono tu 4 budynki z przeznaczeniem mieszkalnym oraz 33. mieszkańców (14 mężczyzn i 19 kobiet). Wszyscy podali narodowość polską.

</doc>
<doc id="1891060" url="https://pl.wikipedia.org/wiki?curid=1891060" title="Dyskografia Darina">
Dyskografia Darina

Artykuł przedstawia całkowitą dyskografię szwedzkiego wokalisty Darina. Artysta w sumie wydał sześć albumów studyjne, dwadzieścia singli oraz płytę DVD dzięki wytwórni Sony BMG.
Inne notowane utwory.
 Dotyczy oficjalnego zestawienia cyfrowej sprzedaży singli w Szwecji - DigiListan.

</doc>
<doc id="1891063" url="https://pl.wikipedia.org/wiki?curid=1891063" title="Stacje HDTV dostępne w Polsce">
Stacje HDTV dostępne w Polsce

Na dzień 2 lutego 2016 na terytorium Polski działalność nadawczą prowadzi blisko 166 stacji telewizyjnych emitujących swój program w wysokiej rozdzielczości (HDTV). Najwięcej kanałów HD w swojej ofercie pośród platform cyfrowych posiada Platforma Canal+ (78 kanałów), drugi jest Cyfrowy Polsat z 69 kanałami HD, trzecia jest telewizja Orange TV zawierająca 55 kanałów HD, a na czwartej pozycji znajduje się n na kartę, która ma 20 kanałów HD. Wśród czołowych cyfrowych sieci kablowych najwięcej kanałów HD ma sieć Petrus (86), a następnie Inea (83), trzecia jest UPC (79). Natomiast w segmencie telewizji IPTV – JamBox (100).

</doc>
<doc id="1891066" url="https://pl.wikipedia.org/wiki?curid=1891066" title="1 Pomorska Brygada Logistyczna">
1 Pomorska Brygada Logistyczna

1 Pomorska Brygada Logistyczna im. Kazimierza Wielkiego (1 BLog) – związek taktyczny wsparcia logistycznego SZ RP. Brygada została sformowana na podstawie decyzji Nr Pf-57/Org. Ministra Obrony Narodowej z 22 października 2003. Od 2011 roku Brygada podporządkowana jest Szefowi Inspektoratu Wsparcia Sił Zbrojnych.
Zadania 1 BLog.
Do podstawowych zadań brygady należy:
Brygada zabezpieczała pododdziały Sił Zbrojnych Rzeczypospolitej Polskiej wchodzące w skład PKW Afganistan, PKW Irak, PKW Liban i PKW Syria.
Uzbrojenie i wyposażenie.
Uzbrojenie: broń strzelecka, armaty przeciwlotnicze ZU-23-2.
Wyposażenie: ciągniki pancerne i gąsienicowe, ciągniki siodłowe, wozy pomocy technicznej, ruchome warsztaty techniczne, przyczepy transportowe, zestawy niskopodwoziowe, sprzęt przeładunkowy, pojazdy specjalne (karetki reanimacyjne, ambulanse stomatologiczne, chłodnie, chlebowozy, cysterny, cysterny paliwowe i wodne).

</doc>
<doc id="1891071" url="https://pl.wikipedia.org/wiki?curid=1891071" title="Horace de Vere Cole">
Horace de Vere Cole

William Horace de Vere Cole (ur. 5 maja 1881, zm. 25 lutego 1936) – brytyjski ekscentryczny arystokrata, poeta i dowcipniś. 
Jego najsłynniejszym kawałem był tzw. Dreadnought hoax z lutego 1910 roku, kiedy to wyprowadził w pole dowódcę pancernika Royal Navy HMS "Dreadnought" udając, wraz z grupą przyjaciół (w tym m.in. Virginią Woolf), abisyńską delegację rządową.
Jeszcze przed ukończeniem studiów w Trinity College na Uniwersytecie Cambridge, Cole z powodzeniem udawał sułtana Zanzibaru – który w tym samym czasie przebywał w Londynie – wkraczając z "oficjalną wizytą" na swoją własną uczelnię w towarzystwie przyjaciela Adriana Stephena, brata Virginii Woolf. 
Cole, ze swą grzywą włosów nad czołem i szczeciniastymi wąsami, był często mylony z premierem Ramsayem MacDonaldem, wywołując publiczną konsternację, zwłaszcza gdy zaczynał gwałtownie atakować politykę Labour Party. Jego siostra Annie wyszła za mąż za Neville'a Chamberlaina. 
Wkrótce po psikusie z sułtanem Zanzibaru, Cole wykonał całą serię akcji wymierzonych w szczególnie pompatycznych i aroganckich przedstawicieli władz. Celami jego ataków byli członkowie parlamentu, biznesmeni i oficerowie marynarki. Pewnego razu zebrał grupę przyjaciół, którzy pod jego "kierownictwem", przebrani za robotników, wykopali rów w poprzek Piccadilly. Kiedy indziej zaproponował członkowi parlamentu wyścig do najbliższego rogu, dając mu 10-jardowy handicap — nie zapomniawszy uprzednio wsunąć swój złoty zegarek do kieszeni posła. Gdy tylko ten zaczął biec, Cole zawołał policjanta, który zaraz aresztował "kieszonkowca" i zaprowadził na najbliższy komisariat.
Pewnego razu Cole zorganizował przyjęcie, którego uczestnicy odkryli nagle, że do ich nazwisk na biletach wizytowych dodane zostało słowo "bottom" (pol. "tyłek"). Dowcipniś podarował też bilety na spektakl teatralny pewnej liczbie łysych mężczyzn, których głowy – gdy zasiedli na numerowanych miejscach na parterze – utworzyły brzydkie słowo dobrze widoczne z balkonów. W roku 1919, podczas swego miodowego miesiąca we Włoszech, Cole rozsypał koński nawóz na dostępnym tylko drogą wodną placu św. Marka w Wenecji.
Dziedzica wielkiej fortuny zrujnowały dwa małżeństwa, w rezultacie Cole zmarł jako nędzarz we Francji. 
Cole był również podejrzewany o autorstwo jednego z najbardziej znanych oszustw naukowych, tzw. człowieka z Piltdown, aczkolwiek nigdy się do tego nie przyznał.

</doc>
<doc id="1891072" url="https://pl.wikipedia.org/wiki?curid=1891072" title="Kuszliki">
Kuszliki

Kuszliki (biał. Кушлікі, ros. Кушлики) – wieś w rejonie połockim obwodu witebskiego Białorusi. Wieś wchodzi w skład sielsowietu adamowskiego.
W czasach Wielkiego Księstwa Litewskiego wieś była siedzibą starostwa niegrodowego. W 1661 roku, w trakcie wojny polsko-rosyjskiej 1654-1667, w pobliżu wsi odbyła się bitwa, w której wojska polsko-litewskie pokonały armię rosyjską.

</doc>
<doc id="1891073" url="https://pl.wikipedia.org/wiki?curid=1891073" title="Super Frog">
Super Frog



</doc>
<doc id="1891075" url="https://pl.wikipedia.org/wiki?curid=1891075" title="Magda Vidos">
Magda Vidos

Magda Vidos (ur. 19 czerwca 1945 w Budapeszcie) – węgierska lekkoatletka, która specjalizowała się w rzucie oszczepem.
W 1972 roku uczestniczyła w igrzyskach olimpijskich. Druga zawodniczka mistrzostw Europy (1969) oraz wicemistrzyni uniwersjady (1970). Medalistka mistrzostw kraju oraz reprezentantka Węgier. Rekord życiowy: 60,06 (1972).

</doc>
<doc id="1891079" url="https://pl.wikipedia.org/wiki?curid=1891079" title="Kobierzec turkmeński">
Kobierzec turkmeński

Kobierzec turkmeński – kobierzec wyrabiany z owczej wełny na terenie Turkmenistanu. Kobierce tego typu wiązane są zwykle węzłem senneh, bardzo gęsto i starannie, wyróżniają się tonacją barw (gł. czerwieni zestawionych z głębokimi błękitami) i małymi motywami geometrycznymi: gwiazdy, wielokąty, boteh i in. Do grupy kobierców turkmeńskich należą m.in. afgan i buchara. Charakterystyczna jest odmiana modlitewnika, zwanego "haczlu", w którym prostokątne pole miharbu podzielone jest szerokimi pasami na cztery wycinki przypominające krzyż; zwieńczenie miharbu stanowi schematyczny zarys domu.

</doc>
<doc id="1891083" url="https://pl.wikipedia.org/wiki?curid=1891083" title="Team 17">
Team 17



</doc>
<doc id="1891086" url="https://pl.wikipedia.org/wiki?curid=1891086" title="Reprezentacja Ukrainy w piłce nożnej kobiet">
Reprezentacja Ukrainy w piłce nożnej kobiet

Reprezentacja Ukrainy w piłce nożnej kobiet to oficjalna drużyna reprezentująca Ukrainę w rozgrywkach piłki nożnej kobiet.
Udział w imprezach międzynarodowych.
Nie brano pod uwagę wyników drużyny ZSRR.

</doc>
<doc id="1891089" url="https://pl.wikipedia.org/wiki?curid=1891089" title="Bjorn Einar Romoren">
Bjorn Einar Romoren



</doc>
<doc id="1891090" url="https://pl.wikipedia.org/wiki?curid=1891090" title="Bistahieversor">
Bistahieversor

Bistahieversor – rodzaj tyranozauroida żyjącego w późnej kredzie w Ameryce Północnej. Został opisany w 2010 roku przez Thomasa Carra i Thomasa Williamsona w oparciu o połączone stawowo czaszkę i szkielet dorosłego osobnika (NMMNH P-27469) odkryte w datowanych na górny kampan osadach formacji Kirtland w Bisti/De-Na-Zin na północnym zachodzie stanu Nowy Meksyk. Do rodzaju "Bistahieversor" przypisano również inne szczątki, w tym niekompletną czaszkę i szkielet osobnika młodocianego, odnalezione w Nowym Meksyku. Niektóre spośród tych skamieniałości Lehman i Carpenter początkowo uznali za należące prawdopodobnie do przedstawicieli gatunku "Aublysodon mirandus". Według Carra i Williamsona (2000) reprezentowały one gatunek z rodzaju "Daspletosaurus". W 2004 roku autorzy stwierdzili, że reprezentują one nowy rodzaj tyranozauroida, jednak wówczas nie nadali mu nazwy. Zasięg występowania daspletozaura prawdopodobnie nie sięgał na południe dalej niż obecne tereny Montany, więc "Bistahieversor" jest jedynym znanym późnokampańskim tyranozauroidem z Nowego Meksyku.
"Bistahieversor" osiągał duże rozmiary – czaszka holotypu mierzy około 107 cm długości. Budowa osobnika młodocianego dowodzi, że wzrost lub związane z wielkością zwierzęcia cechy czaszki "Bistahieversor" są zgodne z różnicami pomiędzy osobnikami juwenilnymi a dorosłymi bardziej zaawansowanych tyranozauroidów, takich jak gorgozaur lub tyranozaur. Według analizy filogenetycznej przeprowadzonej przez Carra i Williamsona "Bistahieversor" znajduje się na kladogramie w nierozwikłanej politomii z appalachiozaurem, alioramem, dryptozaurem i grupą Tyrannosauridae. "Bistahieversor" miał głęboki pysk, co według Carra i Williamsona sugeruje, że – podobnie jak zaawansowane tyranozaury – miał niewielkie kończyny przednie. Według autorów głęboki pysk mógł wyewoluować u tyranozauroidów takich jak "Bistahieversor" w kampanie, jednak spekulują oni, że podobnie głęboki pysk mógł mieć również "Raptorex", co dowodziłoby, że tego typu przystosowanie wyewoluowało znacznie wcześniej w Azji, a nie w Ameryce Północnej.
Podobny rezultat do analizy przeprowadzonej przez Carra i Williamsona dała analiza filogenetyczna przeprowadzona przez Brusattego i współpracowników (2010); wynika z niej, że "Bistahieversor" był taksonem siostrzanym do rodziny Tyrannosauridae. Inny rezultat dała natomiast analiza filogenetyczna przeprowadzona przez Loewena i współpracowników (2013). Wynika z niej, że "Bistahieversor" należał do rodziny Tyrannosauridae i podrodziny Tyrannosaurinae; według tej analizy jest on taksonem siostrzanym do kladu obejmującego rodzaje "Lythronax", "Zhuchengtyrannus", "Tarbosaurus" i "Tyrannosaurus".
Nazwa "Bistahieversor" pochodzi od obszaru Bisti oraz łacińskiego słowa "eversor", oznaczającego „niszczyciel”, odnoszącego się do drapieżnictwa dinozaura. Nazwa gatunkowa gatunku typowego, "sealeyi", honoruje Paula Sealeya, który odnalazł holotyp.

</doc>
<doc id="1891091" url="https://pl.wikipedia.org/wiki?curid=1891091" title="Bistahieversor sealeyi">
Bistahieversor sealeyi



</doc>
<doc id="1891092" url="https://pl.wikipedia.org/wiki?curid=1891092" title="George Galloway">
George Galloway

George Galloway (ur. 16 sierpnia 1954 w Dundee) – brytyjski polityk, od 1987 poseł do Izby Gmin, wiceprzewodniczący antywojennego ruchu Stop the War Coalition.
Życiorys.
Zanim rozpoczął karierę polityczną, pracował w fabryce opon w rodzinnym Dundee. Po raz pierwszy wybrany do Izby Gmin jako kandydat Partii Pracy w 1987 z okręgu Glasgow Hillhead. W wyborach pokonał urzędującego posła Partii Socjaldemokratycznej Roya Jenkinsa. W październiku 2003 został wydalony z Partii Pracy za krytykę wojny w Iraku. W wyborach w 2005 roku został wybrany z Bethnal Green and Bow jako kandydat antywojennej partii Respect - The Unity Coalition.
W marcu 2012 wygrał wybory uzupełniające do Izby Gmin w okręgu Bradford West.

</doc>
<doc id="1891097" url="https://pl.wikipedia.org/wiki?curid=1891097" title="Córka weterynarza">
Córka weterynarza

Córka weterynarza (ang. "The Vet's Daughter") – powieść brytyjskiej pisarki Barbary Comyns, wydana po raz pierwszy w roku 1959.
W roku 1978 na jej podstawie powstał musical "The Clapham Wonder" (reż. Sandy Wilson). W słuchowisku w stacji BBC Radio, książkę czytała Susannah Harker. Książka doczekała się ponad 30 wydań w czterech językach (stan na rok 2019).
Fabuła.
Akcja powieści rozgrywa się w w Londynie. Główna bohaterka, Alicja mieszka z ojcem i chorą matką. Po tym jak jej matka umiera, Alicja, zamykając się w sobie odkrywa w sobie wyjątkowe zdolności.

</doc>
<doc id="1891098" url="https://pl.wikipedia.org/wiki?curid=1891098" title="Zatoka Prydza">
Zatoka Prydza

Zatoka Prydza (ang. "Prydz Bay") – zatoka u wybrzeży Antarktydy, między Wybrzeżem Larsa Christensena a Wybrzeżem Ingrid Chritensen.
Głęboko wciętą w kontynent część Zatoki Prydza pokrywa wielki Lodowiec Szelfowy Amery’ego.
Eksploracja.
Pierwszy raz widziana w 1931 roku, a zbadana w 1935 roku przez norweskiego wielorybnika Klariusa Mikkelsena. Naniesiona na mapy podczas wyprawy Larsa Christensena w 1936 roku. Nazwana imieniem Olafa Prydza, managera firmy ubezpieczeniowej sponsorującej wyprawę.
Nad zatoką położone są stacje antarktyczne, w tym: rosyjska Progress i australijska Davis. Na wybrzeżu Zatoki Prydza znajduje się oaza antarktyczna Larsemann Hills, w której położone są stacje: chińska Zhongshan, rumuńsko-australijska Law-Racovita i indyjska Bharati.

</doc>
<doc id="1891101" url="https://pl.wikipedia.org/wiki?curid=1891101" title="Silnik Elsbetta">
Silnik Elsbetta



</doc>
<doc id="1891102" url="https://pl.wikipedia.org/wiki?curid=1891102" title="Aranka Vágási">
Aranka Vágási

Aranka Vágási (ur. w 1954) – węgierska lekkoatletka, która specjalizowała się w rzucie oszczepem.
W 1977 roku wywalczyła brązowy medal podczas uniwersjady w Sofii. Medalistka mistrzostw Węgier. Rekord życiowy: 61,12 (1977).

</doc>
<doc id="1891104" url="https://pl.wikipedia.org/wiki?curid=1891104" title="Theodore Dumitru">
Theodore Dumitru

Theodore „Ted” Dumitru (ur. jako Dumitru Teodorescu 2 września 1939 w Bukareszcie, zm. 26 maja 2016) – rumuński piłkarz, a następnie trener piłkarski.
Dumitru jako piłkarz występował w zespole Sportul Studențesc Bukareszt, jednak zakończył karierę przedwcześnie z powodu kontuzji. Po zakończeniu jej został trenerem i już w 1964 roku w wieku 25 lat został trenerem pierwszoligowej Universitatei Krajowa stając się najmłodszym trenerem w historii ligi Rumunii. W latach 1969–1972 pracował w Turcji w takich zespołach jak: Altay SK, Beşiktaş JK i Mersin İdman Yurdu.
Następnie Dumitru pracował w amerykańskim Rochester Lancers i irańskim Teraktorze Sazi. W latach 1981–1982 był selekcjonerem reprezentacji Zambii, a w latach 1983–1984 reprezentacji Suazi.
Od 1986 roku Dumitru zaczął pracę w Republice Południowej Afryki. Prowadził takie kluby jak: Kaizer Chiefs, Mamelodi Sundowns, Orlando Pirates i Manning Rangers. W latach 2000–2001 był selekcjonerem reprezentacji Namibii, a w latach 2005–2006 w reprezentacji Republiki Południowej Afryki, którą poprowadził w Pucharze Narodów Afryki 2006.
Zmarł 26 maja 2016 roku wskutek rozległego zawału serca.

</doc>
<doc id="1891105" url="https://pl.wikipedia.org/wiki?curid=1891105" title="Dolina Róż">
Dolina Róż

Dolina Róż (bułg. Розова долина) – dolina w środkowej Bułgarii, między Sredną Gorą a Starą Płaniną, w okolicach miasta Kazanłyk.
Geologicznie składa się z dwóch dolin w górnym biegu rzek Tundża i Strjama. Dolina zawdzięcza swoją nazwę plantacjom krzewów różanych, na których od wieków produkuje się olejek różany.

</doc>
<doc id="1891106" url="https://pl.wikipedia.org/wiki?curid=1891106" title="Aranka Vagasi">
Aranka Vagasi



</doc>
<doc id="1891107" url="https://pl.wikipedia.org/wiki?curid=1891107" title="Ted Dumitru">
Ted Dumitru



</doc>
<doc id="1891109" url="https://pl.wikipedia.org/wiki?curid=1891109" title="Jari Räsänen">
Jari Räsänen

Jari Kalevi Räsänen (ur. 28 stycznia 1966 r. w Maaninka) – fiński biegacz narciarski, dwukrotny medalista olimpijski i czterokrotny medalista mistrzostw świata.
Kariera.
Jego olimpijskim debiutem były igrzyska w Calgary, gdzie zajął 30. miejsce w biegu na 15 km techniką klasyczną. Na igrzyskach olimpijskich w Albertville Mika Kuusisto, Harri Kirvesniemi, Jari Räsänen i Jari Isometsä zdobyli brązowy medal w sztafecie. Räsänen w swoim najlepszym indywidualnym starcie, w biegu na 10 km techniką klasyczną, zajął 15. miejsce. Podczas igrzysk olimpijskich w Lillehammer osiągnął swój najlepszy indywidualny wynik olimpijski zajmując 6. miejsce w biegu pościgowym. Ponadto Finowie w składzie: Mika Myllylä, Harri Kirvesniemi, Jari Räsänen i Jari Isometsä powtórzyli wynik z Albertville zdobywając brązowy medal w sztafecie 4x10 km. Na późniejszych igrzyskach Räsänen już nie startował.
W 1989 r. zadebiutował na mistrzostwach świata biorąc udział w mistrzostwach w Lahti. Wraz z Akim Karvonenem, Harrim Kirvesniemim i Karim Ristanenem zdobył srebrny medal w sztafecie. Na tych samych mistrzostwach osiągnął swój najlepszy wynik indywidualny w startach na mistrzostwach świata zajmując 5. miejsce w biegu na 15 km techniką dowolną. Na mistrzostwach świata w Val di Fiemme w 1991 r. wspólnie z kolegami zdobył kolejny medal w sztafecie tym razem brązowy. Mistrzostwa świata w Falun w 1993 r. były jedynymi, na których nie zdobył medalu. W indywidualnych startach jego najlepszym wynikiem było 18. miejsce w biegu na 30 km techniką klasyczną, a Finowie z Räsänenem w składzie zajęli 4. miejsce w sztafecie. Zarówno na mistrzostwach świata w Thunder Bay jak i na mistrzostwach w Trondheim Räsänen wspólnie z kolegami zdobywał srebrne medale w sztafecie. Indywidualnie plasował się poza czołową dziesiątką.
Najlepsze wyniki w Pucharze Świata uzyskał w sezonie 1993/1994, kiedy to zajął 13. miejsce w klasyfikacji generalnej. Nigdy nie stawał na podium zawodów Pucharu Świata. W 1997 r. zakończył karierę.
Jego ojciec Veikko Räsänen również uprawiał biegi narciarskie.
Osiągnięcia.
Puchar Świata.
Miejsca na podium.
Räsänen nigdy nie stanął na podium zawodów Pucharu Świata.

</doc>
<doc id="1891110" url="https://pl.wikipedia.org/wiki?curid=1891110" title="Birdwatching">
Birdwatching



</doc>
<doc id="1891111" url="https://pl.wikipedia.org/wiki?curid=1891111" title="Zaręby-Sasiny">
Zaręby-Sasiny

Zaręby-Sasiny – część wsi Zalesie-Stefanowo w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Historia.
W roku 1578 wzmiankowane: "Zaremby Wilczagóra Choromany", "Zaręby Ciemne", "Zaręby Kramki", "Sassini", "Zaręby Warchoły".
W XIX w. "Zaręby", osady i wsie okolicy drobnoszlacheckiej w powiecie ostrowskim, w parafii "Rosochate"'
Pod koniec XIX w. okolicę tworzyły:
W pobliżu znajdują się "Zaręby Skórki", gmina "Dmochy Glinki". W 1827 roku liczyły 5 domów i 34 mieszkańców, pod koniec XIX w. 2 domy i 18 mieszkańców.
W 1921 r. wyszczególniono:

</doc>
<doc id="1891113" url="https://pl.wikipedia.org/wiki?curid=1891113" title="Vangjel Grabocka">
Vangjel Grabocka

Vangjel Grabocka też jako: Vangjush Grabocka - (ur. 15 kwietnia 1913 w Grabockë k. Korczy, zm. 11 września 2008 w Tiranie) - aktor albański.
Życiorys.
W dzieciństwie przeniósł się wraz z rodziną do Korczy, gdzie rozpoczął praktykę zawodową w miejscowej drukarni i występował w teatrze amatorskim, pod kierunkiem Sokrata Mio. Zadebiutował na scenie rolą w dramacie "Wróg Ludu" Henrika Ibsena. W lipcu 1951 należał do grupy założycieli teatru im. Andona Zako Çajupiego w Korczy. Na tej scenie zagrał ponad 200 ról, zarówno w sztukach albańskich, jak też w dramatach Moliera i Ibsena. W 1980 przeszedł na emeryturę, choć nadal sporadycznie pojawiał się na scenie.
W swojej karierze wystąpił także w 25 filmach fabularnych, odgrywając głównie role drugoplanowe i epizodyczne. Zadebiutował epizodyczną rolą w 1958, w filmie "Tana". Za swoją działalność artystyczną otrzymał od władz Albanii tytuł Zasłużonego Artysty (alb. Artist i Merituar).
W życiu prywatnym był żonaty (żona Eleni), miał cztery córki.

</doc>
<doc id="1891114" url="https://pl.wikipedia.org/wiki?curid=1891114" title="Struga Karmelicka">
Struga Karmelicka

Struga Karmelicka (także: Struga Karmelitańska lub Kamionka) – nieistniejący (zasypany) ciek wodny w południowej części centrum Poznania, będący w istocie jedną z odnóg Warty (podobnie jak Zgniła Warta).
Przebieg i historia.
Struga Karmelicka oddzielała się w średniowieczu od dzisiejszej Warty w rejonie obecnej ulicy Jordana na Wildzie (podówczas "Wierzbice"), zataczała szeroki łuk na zachód od Warty i przepływała pomiędzy osadami Półwieś, Czapniki i Gąska na zachodzie, a Rybakami i Piaskami na wschodzie. Na południe od kościoła Bożego Ciała uchodziła do odnogi Warty zwanej Starą Rzeką, która wpływała między lokowany w 1253 Poznań, a Groblę i następnie Chwaliszewo. W rejonie obecnego placu Międzymoście odnoga ta uchodziła na powrót do głównego nurtu Warty (obecnie tzw. starego koryta). Pomiędzy Strugą a Wartą w rejonie Wildy rozciągały się żyzne łąki, zwane Polami Karmelickimi.
Nad Strugą lokowano rozmaite osady służebne względem Poznania, jak np. wspomniane Czapniki lub Rybaki, wykorzystujące wodę do celów technologicznych, co powodowało, że stan wód w cieku był zapewne katastrofalny.
Wytyczenie w 1820 Drogi Dębińskiej, spowodowało utworzenie grobli w południowej części cieku i odcięcie go od Warty. Wtedy to Struga stała się de facto starorzeczem. Ostatecznie Strugę Karmelicką zasypano w całości podczas procesu regulacji miasta w końcu XIX w. (1888-1896). Podobny los spotkał wtedy także Bogdankę (ale tylko w dolnym biegu).
Upamiętnienie i pozostałości.
Pozostałością po rozlewiskach Warty jest fragment starorzecza na ogrodach działkowych przy Drodze Dębińskiej. Sama Struga upamiętniona jest w nazwie ul. Karmelickiej na Rybakach, w osi której dawniej przepływała.

</doc>
<doc id="1891116" url="https://pl.wikipedia.org/wiki?curid=1891116" title="Łehenda-Czeksył Czernihów">
Łehenda-Czeksył Czernihów



</doc>
<doc id="1891117" url="https://pl.wikipedia.org/wiki?curid=1891117" title="Eustachy Chronowski">
Eustachy Chronowski

Eustachy Jaxa Chronowski (ur. 22 września 1845 w Warszawie, zm. 17 maja 1916 w Krakowie) – działacz społeczno-charytatywny, właściciel hoteli "Saskiego" i "Grand" w Krakowie, uczestnik powstania 1863 r., emigrant, uczestnik wojny francusko-pruskiej 1870 r., prezes Towarzystwa "Przytuliska" dla Uczestników Powstania 1863/1864 r. w Krakowie, członek Komitetu Obywatelskiego Polskiego Skarbu Wojskowego w sierpniu 1914 roku.
Eustachy Chronowski był synem Alojzego Chronowskiego. Jako student warszawskiej Szkoły Głównej przystąpił do powstania 1863 r. Walczył w oddziałach: Łapińskiego, Lipińskiego i Michała Zielińskiego. Ranny w bitwie pod Parszowem, emigrował do Paryża. Tu wziął udział jako ochotnik w wojnie francusko-pruskiej. Tu uzyskał stopień oficerski. W 1871 wraz z armią gen. Bourbakiego przeszedł do Szwajcarii. Parę lat później osiadł w Krakowie i wydzierżawił hotel "Saski", a następnie w 1886 założył, opierając się na wzorach francuskich, "Grand Hotel". 
Znacznie przyczynił się do zreformowania przemysłu hotelarskiego w Krakowie i rozwoju ruchu turystycznego. Prowadził też rozległą działalność społeczną i charytatywną. Wspierał Towarzystwo "Przytuliska" Uczestników Powstania 1863/1864 r., którego był prezesem. Gromadzone przez całe życie zbiory sztuki i dawnego rzemiosła przekazał Muzeum Narodowemu, zaś majątek Arcybractwu Miłosierdzia i gminie Kraków, które utworzyły fundację jego imienia wspierającą młodzież rzemieślniczą. Ponadto pozostawił zapisy dla kościołów i towarzystw naukowych.
Jego żoną była Kazimiera Kotnowska – córka powstańca 1863 r. i emigranta do Ameryki. Został pochowany na Cmentarzu Rakowickim.

</doc>
<doc id="1891118" url="https://pl.wikipedia.org/wiki?curid=1891118" title="Avril Phali">
Avril Phali

Avril Phali (ur. 17 sierpnia 1978 w Vereeniging) – piłkarz południowoafrykański grający na pozycji bramkarza.
Kariera klubowa.
Karierę piłkarską Phali rozpoczął w klubie Jomo Cosmos z Johannesburga i w 2000 roku zadebiutował w jego barwach w Premier Soccer League. W debiutanckim sezonie zajął z Jomo Cosmos 4. miejsce w lidze, podobnie jak rok później w 2002 roku. W 2006 roku Phali przeszedł do lokalnego rywala, Orlando Pirates, ale w 2007 roku wrócił do Jomo Cosmos, z którym w 2008 roku spadł do drugiej ligi.
Kariera reprezentacyjna.
W 2006 roku Phali został powołany przez selekcjonera Teda Dumitru do kadry na Puchar Narodów Afryki 2006, na którym był rezerwowym bramkarzem dla Calvina Marlina i nie rozegrał żadnego spotkania.

</doc>
<doc id="1891120" url="https://pl.wikipedia.org/wiki?curid=1891120" title="Seid Mujanović">
Seid Mujanović

Seid Mujanović (ur. 16 kwietnia 1986) – serbski lekkoatleta, młociarz.
Medalista mistrzostw kraju w różnych kategoriach wiekowych.

</doc>
<doc id="1891121" url="https://pl.wikipedia.org/wiki?curid=1891121" title="Historie prawdziwe">
Historie prawdziwe

Historie prawdziwe – siódma płyta zespołu The Bill nagrana z udziałem sekcji dętej.

</doc>
<doc id="1891123" url="https://pl.wikipedia.org/wiki?curid=1891123" title="Milan Šperl">
Milan Šperl

Milan Šperl (ur. 26 lutego 1980 r. w Karlowych Warach) – czeski biegacz narciarski. Jego największym sukcesem jest brązowy medal wywalczony na mistrzostwach świata w Sapporo w sprincie drużynowym. Jego najlepszym indywidualnym wynikiem olimpijskim jest 27. miejsce w biegu na 50 km stylem dowolnym na igrzyskach olimpijskich w Turynie. Najlepsze wyniki w Pucharze Świata uzyskał w sezonie 2006/2007 kiedy to zajął 73. miejsce w klasyfikacji generalnej.
W 2010 r. zakończył karierę.
Sukcesy.
Puchar Świata.
Miejsca na podium.
Šperl nigdy nie stanął na podium zawodów Pucharu Świata.

</doc>
<doc id="1891124" url="https://pl.wikipedia.org/wiki?curid=1891124" title="Puchar Narodów Afryki 1998">
Puchar Narodów Afryki 1998

Puchar Narodów Afryki 1998 był 21. edycją turnieju. Po decyzji CAF odbył się on w Burkinie Faso, od 7 do 28 lutego 1998.
Strzelcy.
7 goli
4 gole
3 gole
2 gole
1 gol

</doc>
<doc id="1891125" url="https://pl.wikipedia.org/wiki?curid=1891125" title="Alain Nkong">
Alain Nkong



</doc>
<doc id="1891126" url="https://pl.wikipedia.org/wiki?curid=1891126" title="Dekanat nowogórski">
Dekanat nowogórski

Dekanat nowogórski – historyczny dekanat diecezji krakowskiej, z siedzibą w Nowej Górze (Parafia Zesłania Ducha Świętego). Utworzony w 1335 r. Zniesiony w 1969 roku; w jego miejsce utworzono dekanaty: Babice, Chrzanów, Jaworzno (od 1992 znajdujący się w diecezji sosnowieckiej), Krzeszowice, Trzebinia.
Z początku obejmował 16 parafii: Regulicz, Slauconia, Javorno, Plog, Rudava, Gorenica (Gorovicz), Chotel, Paczoldi villa, Preginia, Trebinia, Cressovicz, Raclavicz, Illcus, Novus Mons, Solecz i Tarnovia. W latach następnych dołączyły Crenovia, Thanczin i Zalyassie/Zalas, z kolei samodzielność utraciły tymczasowo Chotel i Solecz. Po raz pierwszy wymieniono wtedy parafie w Gorenicach i Paczółtowicach, trudności sprawiają lokalizacje parafii Tarnovia i Solca/Solec.
Dekanat mógł powstać z powodu zawirowań politycznych, tj. znalezienia się większości obszarów dekanatów Oświęcim, Zator i Sławków w 1327 roku w państwie czeskim. Pierwotna sieć dekanalna, w tym trzy wspomniane dekanaty, powstała prawdopodobnie w czasach biskupa Gedko w latach 70. XI wieku, krótko przed tym jak w 1177/1179 kasztelanie bytomska, oświęcimska i będącą przedmiotem debaty i kontrowersji chrzanowska (w ostatnim wypadku mowa o obszarze parafii Chrzanów, Trzebinia i Jaworzno, które podlegały dekanatowi w Oświęcimiu) przeszły do śląskiego księstwa raciborskiego, przy czym chrzanowska miałaby przed 1273 powrócić do ziemi krakowskiej.
Z powyższych parafii do najważniejszych należały miejskie parafie po zlikwidowanym dekanacie sławkowskim: Sławków, Nowa Góra i Olkusz. Z dekanatu pozostały również wiejskie parafie Chechło i Płoki. Poza wymienionymi wcześniej potencjalnie śląskimi przed 1273 rokiem parafiami dekanatu Oświęcim, z dekanatu zatorskiego przeszły Przeginia, Krzeszowice, Regulice i Rudawa, a pomimo nowej granicy państwowej na Wiśle w granicach dekanatu zatorskiego znajdowały się przejściowo w XIV stuleciu wciąż m.in. polskie Czernichów – Sirnichow, Liszki, Morawica, Poręba (Żegoty), Rybna ("Przegina vel Ribna"), Sosnka, Tyniec, z których część z czasem przesła do Nowej Góry.
W XIV stuleciu na północ od granicznej Wisły powstały m.in. jeszcze parafie w Babicach, Kościelcu, Płazie.
W czasach Jana Długosza w opisie "Liber beneficiorum dioecesis Cracoviensis" obszar dekanatu rozczłonkowany został pomiędzy: w większości do dekanatu sławkowsko-bytomskiego, Jaworzno i Babice do dekanatu oświęcimskiego, a pozostałe do dekanatu krakowskiego. 
Pod koniec XVI wieku reaktywowany dekanat obejmował parafie w czterech miastach Nowa Góra, Chrzanów, Olkusz i Sławków oraz dwudziestu jeden wsiach: Babica, Chechło, Czerniechów, Jaworzno, Kościelec, Krzeszowice, Liski, Morawica, Paczółtowice, Płaza, Płoki, Poręba (Żegoty), Przeginia, Racławice, Regulice, Rudawa, Rybna, Sosnka, Tęczynek, Trzebinia, Zalas.

</doc>
<doc id="1891127" url="https://pl.wikipedia.org/wiki?curid=1891127" title="Essam Hadary">
Essam Hadary



</doc>
<doc id="1891128" url="https://pl.wikipedia.org/wiki?curid=1891128" title="Doniéber Alexander Marangão">
Doniéber Alexander Marangão



</doc>
<doc id="1891129" url="https://pl.wikipedia.org/wiki?curid=1891129" title="Rodrigo Álvaro Tello">
Rodrigo Álvaro Tello



</doc>
<doc id="1891130" url="https://pl.wikipedia.org/wiki?curid=1891130" title="Martin Larsson">
Martin Larsson

Martin Larsson (ur. 27 marca 1979) – szwedzki biegacz narciarski, brązowy medalista mistrzostw świata.
Kariera.
W 2007 roku wystartował na mistrzostwach świata w Sapporo. Osiągnął tam swój największy sukces wspólnie z Mathiasem Fredrikssonem, Marcusem Hellnerem i Andersem Södergrenem wywalczył brązowy medal w sztafecie 4 x 10 kilometrów. Na tych samych mistrzostwach zajął 17. miejsce w biegu na dystansie 50 km techniką klasyczną oraz 75. miejsce w biegu na 15 km stylem dowolnym.
Najlepsze wyniki w Pucharze Świata uzyskał w sezonie 2006/2007 kiedy to zajął 64. miejsce w klasyfikacji generalnej. Nigdy nie startował na igrzyskach olimpijskich. W 2005 roku zajął drugie miejsce w najstarszym i największym maratonie narciarskim na świecie - Vasaloppet, a w 2006 roku był drugi w niemieckim maratonie König Ludwig Lauf.
Osiągnięcia.
Puchar Świata.
Miejsca na podium.
Larsson nigdy nie stawał na podium zawodów Pucharu Świata.

</doc>
<doc id="1891131" url="https://pl.wikipedia.org/wiki?curid=1891131" title="Humberto Andrés Suazo">
Humberto Andrés Suazo



</doc>
<doc id="1891132" url="https://pl.wikipedia.org/wiki?curid=1891132" title="Pablo Andrés Contreras">
Pablo Andrés Contreras



</doc>
<doc id="1891133" url="https://pl.wikipedia.org/wiki?curid=1891133" title="Jorge Luis Valdivia">
Jorge Luis Valdivia



</doc>
<doc id="1891134" url="https://pl.wikipedia.org/wiki?curid=1891134" title="Reinaldo Marcelino Navia">
Reinaldo Marcelino Navia



</doc>
<doc id="1891136" url="https://pl.wikipedia.org/wiki?curid=1891136" title="Ismael Ignacio Fuentes">
Ismael Ignacio Fuentes



</doc>
<doc id="1891137" url="https://pl.wikipedia.org/wiki?curid=1891137" title="Szczeżuja spłaszczona">
Szczeżuja spłaszczona

Szczeżuja spłaszczona ("Pseudanodonta complanata") – europejski gatunek małża z rodziny skójkowatych (Unionidae), występujący głównie w naturalnych, czystych rzekach. Na niektórych obszarach, w tym i w Polsce, zanika. Uznany za gatunek narażony (VU) przez IUCN. Na terenie Polski jest objęty częściową ochroną gatunkową.
Systematyka.
Gatunek należy do rodziny skójkowatych (Unionidae) (jest jednym z siedmiu występujących w Polsce gatunków tej rodziny). Opisany przez E. A.Rossmässlera na podstawie okazów pochodzących z Elstery, Łaby i Dunaju, i włączony przez niego do rodzaju "Anodonta". W 1877 r. J. M.-R. Bourguignat zasugerował włączenie jej do opisanego przez siebie rodzaju "Pseudanodonta", do którego jako gatunek typowy przyporządkował ją Westerlund w 1902 r. W Polsce znana pod nazwą zwyczajową jako szczeżuja spłaszczona. Nazwa zwyczajowa odnosi się do kształtu muszli, która, w porównaniu do innych szczeżui, nawet u osobników dorosłych jest stosunkowo płaska.
Występowanie.
Gatunek występujący w Europie Zachodniej i Środkowej: w wodach śródlądowych zlewni basenu Morza Bałtyckiego oraz w dorzeczu Dwiny należącej do zlewni Morza Białego. Występuje również w rzekach zlewni Oceanu Atlantyckiego: stwierdzony w dorzeczu Renu, podawany też z Belgii i Wielkiej Brytanii. Ponadto notowany w zlewni Morza Czarnego w dorzeczach: Dunaju, Dniestru, Dniepru, Donu, Kubania, jak również z basenu Wołgi i Uralu należących do zlewiska Morza Kaspijskiego. W Polsce jej stanowiska są rozprzestrzenione szeroko, zwłaszcza na terenach nizinnych, ale występuje rzadko. Stwierdzono ją także w Zalewie Wiślanym i wodach Pobrzeża i Pomorza.
Budowa.
Cechy morfologiczne.
Muszla w zarysie owalna lub wąskojajowata, wydłużona, delikatna, cechą charakterystyczną jest to, że nawet u osobników dorosłych jest płaska. Brzeg grzbietowy muszli prosty lub lekko wznoszący się za wierzchołkami, a brzuszny zaokrąglony. Końce przedni i tylny muszli klinowate, koniec tylny szerszy niż przedni. Linie przyrostu na powierzchni zewnętrznej są delikatnie zaznaczone. Rzeźba wierzchołków w postaci krótkich, falistych zgrubień, nie zawsze zgodnych z liniami przyrostów. Skrzydełko słabo zaznaczone lub jego brak. Muszla bez zamka, więzadło wąskie i długie, sięgające od wierzchołka muszli do jej wygięcia grzbietowego. Wewnątrz muszla jest gładka, odciski przednich mięśni zwieracza muszli i wciągacza nogi połączone, mają kształt owalu z małym uchyłkiem. Odciski tylnego mięśnia zwieracza muszli i tylnego mięśnia wyciągacza nogi są połączone. Barwa muszli bardzo jasna.
Wymiary muszli: długość 50–100 mm, wysokość 25–45 mm, szerokość 15–20 mm.
Skrzela stosunkowo wąskie, płaty wewnętrzne zwężają się ku tyłowi i są zakończone tępo, płaty zewnętrzne są wąskie, z brzegiem grzbietowym wygiętym w dół, poszerzonym po stronie brzusznej. W żołądku cechą charakterystyczną jest brak powierzchni sortującej sor8´ (jest sor8).
Biologia i ekologia.
Zajmowane siedliska.
Małż ten występuje w płytkich rzekach i kanałach o podłożu piaszczystym lub piaszczysto-żwirowym, o bardzo czystych wodach z odpowiednią zawartością glonów. Stwierdzany także w wolno płynących strefach większych rzek oraz w zatokach i w pobliżu brzegów większych zbiorników. Zasiedla tam piaszczyste, pozbawione mułu podłoże. Szczeżuja spłaszczona jest małżem słodkowodnym, ryjącym w dnie. Żyje prawie całkowicie zakopana w osadach dennych, tylko czubki syfonów wystawia ponad powierzchnię dna. Występuje do głębokości 11 m. Jest wrażliwa na zanieczyszczenie wody i eutrofizację.
Odżywianie.
Odżywia się odfiltrowując pokarm, którym jest seston, z wody.
Rozmnażanie.
Gatunek rozdzielnopłciowy, przy czym samce osiągają nieco większe rozmiary ciała niż samice, proporcje samców do samic w populacjach kształtują się jak 1:2,5. Rozród rozpoczyna się w maju, kończy się w marcu/kwietniu następnego roku. Podobnie jak u pozostałych Unionidae, występuje specyficzna forma opieki nad potomstwem: składane jaja trafiają do płatów zewnętrznych skrzeli i tam są zapładniane przez plemniki, które zostały wciągnięte ze strumieniem wody z zewnątrz. Larwy (glochidia) wyrzucane są przez osobniki rodzicielskie do toni wodnej najwcześniej w styczniu. Płodność może sięgać do 5000-50000 osobników potomnych rocznie, w zależności od wielkości osobnika rodzicielskiego. Żywicielem glochidiów mogą być: pstrąg potokowy ("Salmo trutta m. fario"), ciernik ("Gasterosteus aculeatus"), jazgarz ("Gymnocephalus cernuus"), cierniczek ("Pungitius pungitius"), okoń ("Perca fluviatilis"), sandacz ("Stizostedion lucioperca"), pstrąg tęczowy ("Oncorhynchus mykiss"). Pasożytująca larwa otacza się cystą, po przekształceniu się w młodocianego małża zdolnego do samodzielnego życia odczepia się od żywiciela i przechodzi do życia w osadach dennych. Długość życia wynosić może 8 do 18 lat.
Zagrożenia i ochrona.
Pomimo że szczeżuja spłaszczona jest szeroko rozprzestrzeniona, populacje cechuje wyspowe rozmieszczenie, zagęszczenia osobników są niewielkie, miejscami liczebności populacji maleją czy wręcz zanikają. Na czerwonej liście IUCN miała w 2015 roku status gatunku narażonego (VU). Ponieważ zanikła (lub zanika) w wielu krajach Europy Zachodniej i Środkowej, została wpisana na lokalne listy gatunków zagrożonych (m.in. we Francji, Niemczech, Czechach, Słowacji, Białorusi, Szwecji i Estonii). W Polsce szczeżuja spłaszczona jest gatunkiem rzadkim, objętym częściową ochroną gatunkową. W Polskiej czerwonej księdze zwierząt. Bezkręgowce została zaliczona do kategorii gatunków zagrożonych (EN).
Podanie dokładnej wielkości polskiej populacji tego małża nie jest obecnie możliwe, a zagrożenia tego gatunku nie są do końca rozpoznane. Wydaje się jednak, ze znaczące zagrożenie dla tego gatunku stwarza zanieczyszczenie wód oraz ich eutrofizacja, na którą szczególnie wrażliwe są młode małże. Regulacja rzeki i ich hydrotechniczna zabudowa są przyczyną niszczenia poszczególnych ich siedlisk. Zagrożenie stanowić może pozyskiwanie osobników tego gatunku z natury do zasiedlania przydomowych oczek wodnych.
Skuteczna ochrona szczeżui spłaszczonej wymaga przede wszystkim utrzymywania rzek w stanie naturalnym i zadbania o czystość ich wód.

</doc>
<doc id="1891138" url="https://pl.wikipedia.org/wiki?curid=1891138" title="Claudio Andrés Bravo">
Claudio Andrés Bravo



</doc>
<doc id="1891140" url="https://pl.wikipedia.org/wiki?curid=1891140" title="Carlos Andrés Villanueva">
Carlos Andrés Villanueva



</doc>
<doc id="1891141" url="https://pl.wikipedia.org/wiki?curid=1891141" title="Jorge Daniel Guagua">
Jorge Daniel Guagua



</doc>
<doc id="1891143" url="https://pl.wikipedia.org/wiki?curid=1891143" title="Patricio Javier Urrutia">
Patricio Javier Urrutia



</doc>
<doc id="1891144" url="https://pl.wikipedia.org/wiki?curid=1891144" title="Edison Vicente Méndez">
Edison Vicente Méndez



</doc>
<doc id="1891145" url="https://pl.wikipedia.org/wiki?curid=1891145" title="Felix Alexander Borja">
Felix Alexander Borja



</doc>
<doc id="1891146" url="https://pl.wikipedia.org/wiki?curid=1891146" title="Felipe Salvador Caicedo">
Felipe Salvador Caicedo



</doc>
<doc id="1891147" url="https://pl.wikipedia.org/wiki?curid=1891147" title="Segundo Alejandro Castillo">
Segundo Alejandro Castillo



</doc>
<doc id="1891148" url="https://pl.wikipedia.org/wiki?curid=1891148" title="Giovanny Patricio Espinoza">
Giovanny Patricio Espinoza



</doc>
<doc id="1891149" url="https://pl.wikipedia.org/wiki?curid=1891149" title="Walter Orlando Ayoví">
Walter Orlando Ayoví



</doc>
<doc id="1891150" url="https://pl.wikipedia.org/wiki?curid=1891150" title="Edwin Rolando Tenorio">
Edwin Rolando Tenorio



</doc>
<doc id="1891151" url="https://pl.wikipedia.org/wiki?curid=1891151" title="Herclija">
Herclija



</doc>
<doc id="1891152" url="https://pl.wikipedia.org/wiki?curid=1891152" title="Carlos Vicente Tenorio">
Carlos Vicente Tenorio



</doc>
<doc id="1891153" url="https://pl.wikipedia.org/wiki?curid=1891153" title="Mario Alberto Yepes">
Mario Alberto Yepes



</doc>
<doc id="1891154" url="https://pl.wikipedia.org/wiki?curid=1891154" title="Nkosinathi Nhleko">
Nkosinathi Nhleko

Nkosinathi Nhleko (ur. 24 lipca 1979 w Ermelo) – południowoafrykański piłkarz grający na pozycji napastnika.
Kariera klubowa.
Karierę piłkarską Nhleko rozpoczął w klubie Jomo Cosmos z Johannesburga i w 1998 roku zadebiutował w jego barwach w Premier Soccer League. W 2002 roku zdobył z Jomo Cosmos Coca Cola Cup.
W połowie 2002 roku Nhleko wyjechał do Europy i grał w norweskim SK Brann. W 2003 roku został wypożyczony do klubu Major League Soccer, FC Dallas, a następnie sprzedany tam. Przez dwa sezony strzelił w lidze amerykańskiej 7 goli w 33 rozegranych meczach. W 2005 roku wrócił do RPA, do Jomo Cosmos, ale latem 2005 ponownie grał w Norwegii, tym razem w Vikingu Stavanger. W połowie 2006 roku odszedł z Vikinga do Hammarby IF Sztokholm, z którego w 2007 roku został wypożyczony do Sandefjord Fotball.
W 2007 roku Nhleko ponownie został graczem Jomo Cosmos. W sezonie 2008/2009 Premier League grał w Thanda Royal Zulu, z którym spadł do Mvela League. Po spadku Thandy Royal zawodnik odszedł do Kaizer Chiefs z Johannesburga.
Kariera reprezentacyjna.
W reprezentacji Republiki Południowej Afryki Nhleko zadebiutował 20 lipca 2000 roku w wygranym 1:0 meczu COSAFA Cup 2000 z Zimbabwe. W tym smaym roku wystąpił z kadrą U-23 na Igrzyskach Olimpijskich w Sydney. W 2004 roku rozegrał jedno spotkanie w Pucharze Narodów Afryki 2004, z Marokiem (1:1). W 2006 roku był rezerwowym podczas Pucharu Narodów Afryki 2006.

</doc>
<doc id="1891155" url="https://pl.wikipedia.org/wiki?curid=1891155" title="Toni Nhleko">
Toni Nhleko



</doc>
<doc id="1891157" url="https://pl.wikipedia.org/wiki?curid=1891157" title="Oswaldo Javier Sánchez">
Oswaldo Javier Sánchez



</doc>
<doc id="1891158" url="https://pl.wikipedia.org/wiki?curid=1891158" title="Jared Francisco Borgetti">
Jared Francisco Borgetti



</doc>
<doc id="1891159" url="https://pl.wikipedia.org/wiki?curid=1891159" title="Ramón Carlos Morales">
Ramón Carlos Morales



</doc>
<doc id="1891160" url="https://pl.wikipedia.org/wiki?curid=1891160" title="Freeboard (ujednoznacznienie)">
Freeboard (ujednoznacznienie)



</doc>
<doc id="1891161" url="https://pl.wikipedia.org/wiki?curid=1891161" title="Francisco Guillermo Ochoa">
Francisco Guillermo Ochoa



</doc>
<doc id="1891162" url="https://pl.wikipedia.org/wiki?curid=1891162" title="Jaime Arturo Lozano">
Jaime Arturo Lozano



</doc>
<doc id="1891164" url="https://pl.wikipedia.org/wiki?curid=1891164" title="José Andrés Guardado">
José Andrés Guardado



</doc>
<doc id="1891165" url="https://pl.wikipedia.org/wiki?curid=1891165" title="Atletico Ledesma Pueblo Ledesma">
Atletico Ledesma Pueblo Ledesma



</doc>
<doc id="1891166" url="https://pl.wikipedia.org/wiki?curid=1891166" title="Francisco Javier Rodríguez">
Francisco Javier Rodríguez



</doc>
<doc id="1891167" url="https://pl.wikipedia.org/wiki?curid=1891167" title="Justo Wilmar Villar">
Justo Wilmar Villar



</doc>
<doc id="1891168" url="https://pl.wikipedia.org/wiki?curid=1891168" title="Julio César Manzur">
Julio César Manzur



</doc>
<doc id="1891169" url="https://pl.wikipedia.org/wiki?curid=1891169" title="Edgar Osvaldo Barreto">
Edgar Osvaldo Barreto



</doc>
<doc id="1891170" url="https://pl.wikipedia.org/wiki?curid=1891170" title="Julio Daniel dos Santos">
Julio Daniel dos Santos



</doc>
<doc id="1891171" url="https://pl.wikipedia.org/wiki?curid=1891171" title="Paulo César da Silva">
Paulo César da Silva



</doc>
<doc id="1891172" url="https://pl.wikipedia.org/wiki?curid=1891172" title="Cristian Miguel Riveros">
Cristian Miguel Riveros



</doc>
<doc id="1891173" url="https://pl.wikipedia.org/wiki?curid=1891173" title="Dante Rafael López">
Dante Rafael López



</doc>
<doc id="1891174" url="https://pl.wikipedia.org/wiki?curid=1891174" title="Óscar René Cardozo">
Óscar René Cardozo



</doc>
<doc id="1891175" url="https://pl.wikipedia.org/wiki?curid=1891175" title="Nelson Rafael Cuevas">
Nelson Rafael Cuevas



</doc>
<doc id="1891176" url="https://pl.wikipedia.org/wiki?curid=1891176" title="Aldo Antonio Bobadilla">
Aldo Antonio Bobadilla



</doc>
<doc id="1891177" url="https://pl.wikipedia.org/wiki?curid=1891177" title="Reprezentacja Rosji w piłce nożnej kobiet">
Reprezentacja Rosji w piłce nożnej kobiet

Reprezentacja Rosji w piłce nożnej kobiet to oficjalna drużyna reprezentująca Rosję w rozgrywkach piłki nożnej kobiet.
Udział w imprezach międzynarodowych.
Nie brano pod uwagę wyników drużyny ZSRR.

</doc>
<doc id="1891180" url="https://pl.wikipedia.org/wiki?curid=1891180" title="Abraham i trzej aniołowie (obraz Bartolomé Estebana Murilla)">
Abraham i trzej aniołowie (obraz Bartolomé Estebana Murilla)

Abraham i trzej aniołowie (hiszp. "Abraham y los tres Ángeles") – powstały w 2. poł. XVII w. obraz autorstwa hiszpańskiego barokowego malarza Bartolomé Estebana Murilla.
Znajduje się w zbiorach National Gallery of Art w Ottawie.
Historia.
Dzieło jest jednym z ośmiu obrazów, które Murillo namalował na zamówienie zajmującego się dobroczynnością Bractwa Miłosierdzia z Sewilli (hiszp. La Hermandad de la Caridad de Sevilla). Historycy sztuki uważają je za najlepsze dzieła mistrza, w których najlepiej ujawnił się kunszt jego pędzla. Z całej serii tylko cztery zachowały się w Hiszpanii: "Cud chlebów i ryb", "Mojżesz na skale Horebu", "Święta Elżbieta Węgierska" oraz Święty Jan Boży. Pozostałe, wywiezione przez wojska napoleońskie w 1810, ostatecznie trafiły do kilku dużych muzeów na świecie: Londynu ("Uzdrowienie paralityka", National Gallery), Waszyngtonu ("Powrót syna marnotrawnego", National Gallery of Art) i Petersburga ("Uwolnienie św. Piotra Apostoła", Ermitaż). Obraz "Abraham i trzej aniołowie" ostatecznie znalazł się w zbiorach wspomnianej już National Gallery of Art w Kanadzie, dokąd trafił z Londynu w 1948.
Opis.
Artysta przedstawił znaną ze Starego Testamentu opowieść o tajemniczej wizycie trzech aniołów/mężów, którą złożyli patriarsze Abrahamowi. Według Księgi Rodzaju był to sam Bóg, który pod postacią mężów postanowił nawiedzić namiot protoplasty Narodu Wybranego i zapowiedzieć cudowne poczęcie Izaaka.
Obraz zamówiło Bractwa Miłosierdzia z Sewilli. Jednym z jego celów była szeroko rozumiana i świadczona względem potrzebujących gościnność, której przykładem było zachowanie patriarchy Abrahama. Stąd tematyka dzieła. W teologii chrześcijańskiej wiąże się to także z zaczerpniętym z Listu do Hebrajczyków cytatem odwołującym się do przedstawionego na obrazie starotestamentalnego wydarzenia: „Nie zapominajcie o gościnności, gdyż przez nią niektórzy, nie wiedząc, aniołom, dali gościnę”.
Aniołowie Murilla są rzeczywiście mężami z krwi i kości, a nie aniołami, jak to jest w biblijnej sadze o Abrahamie. Każdy z nich ma strój w odmiennym kolorze. W rękach trzymają długie laski. Dwóch z nich patrzy na proszącego na klęczkach patriarchę. To nie oni proszą o gościnę, to mąż Boży zaprasza ich gestem swych rąk, by wstąpili w jego skromne progi. Jak każe biblijna konwencja, spotkanie ma miejsce pod dębem – Mamre. W tle widać solidny, duży dom. Abraham ubrany jest w czarne odzienie. Na głowie ma biały turban. Podobnie jak aniołowie patriarcha ma na nogach sandały.

</doc>
<doc id="1891182" url="https://pl.wikipedia.org/wiki?curid=1891182" title="Władysław Okiński">
Władysław Okiński

Władysław Okiński (ur. 1 kwietnia 1906 r. we Włocławku, zm. 21 stycznia 1944 r. w Warszawie) – doktor nauk, socjolog i pedagog, podczas okupacji hitlerowskiej wykładowca tajnego nauczania, teoretyk i autor prac z dziedziny samokształcenia.
Życiorys.
Władysław Okiński był uczniem Floriana Znanieckiego, obronił pracę doktorską w dziedzinie socjologii na Uniwersytecie im. Adama Mickiewicza w Poznaniu, tam też został wykładowcą z tego przedmiotu. Był działaczem Instytutu Spraw Społecznych w Warszawie oraz Warszawskiego Uniwersytetu Powszechnego. W 1938 roku przeniósł się do Warszawy i podjął pracę w Instytucie Pedagogiki ZNP. Po wybuchu II wojny światowej kontynuował pracę w tajnym Instytucie. Równocześnie wykładał na tajnym Uniwersytecie Ziem Zachodnich. W dniu 5 stycznia 1944 został aresztowany wraz ze studentami podczas wykładu odbywającego się w domu rodzinnym Hanny Czaki, aresztowano wówczas również jej rodziców. Wszyscy zostali przewiezieni na Pawiak i poddani przesłuchaniom i torturom. Zginął rozstrzelany w ruinach getta warszawskiego w dniu 21 stycznia 1944 r.
W swoich pracach Okiński pisał o procesie samokształceniowym jako o „samodzielnym poddaniu się autokontroli w celu osiągnięcia jakiegoś mniej lub bardziej uchwytnego i mniej więcej jasno określonego wzoru osobowości”.
Upamiętnienie.
Od 1969 jest patronem jednej z ulic w Warszawie na terenie dzielnicy Ochota (Rakowiec).

</doc>
<doc id="1891183" url="https://pl.wikipedia.org/wiki?curid=1891183" title="Rene Gagnon">
Rene Gagnon

René Arthur Gagnon (ur. 7 marca 1925 w Manchesterze w stanie New Hampshire, zm. 12 października 1979 tamże) – kapral United States Marine Corps, jeden z sześciu żołnierzy amerykańskich uwiecznionych 23 lutego 1945, podczas tzw. drugiego zatknięcia flagi amerykańskiej nad Suribachi (najwyższym szczytem wyspy Iwo Jima), przez fotografa Joego Rosenthala (oraz na Marine Corps War Memorial) w trakcie inwazji wojsk amerykańskich na wyspę, rozpoczętej 19 lutego.
W przeciwieństwie do Iry Hayesa i Johna Bradleya, Rene Gagon skorzystał ze statusu gwiazdy zyskanego podczas II wojny światowej. Pojawił się w dwóch filmach opowiadających o bitwie o Iwo Jimę: "To the Shores of Iwo Jima" (rządowy dokument przedstawiający ustawienie flagi na wyspie) i fabularnym "Piaski Iwo Jimy". Brał udział w show Rose Bowl.

</doc>
<doc id="1891184" url="https://pl.wikipedia.org/wiki?curid=1891184" title="Skórnik szorstki">
Skórnik szorstki

Skórnik szorstki ("Stereum hirsutum" (Willd.) Pers.) – gatunek grzybów należący do rodziny skórnikowatych ("Stereaceae").
Systematyka i nazewnictwo.
Pozycja w klasyfikacji według Index Fungorum: "Stereum, Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
"Stereum hirsutum" jest gatunkiem typowym rodziny skórnikowatych ("Stereaceae"). Takson ten został poprawnie zdiagnozowany taksonomicznie po raz pierwszy przez Carla von Willdenowa (jako "Thelephora hirsuta") w 1787 r. Do rodzaju "Stereum" został przeniesiony przez Christiaana Persoona w 1800 r. i zatwierdzony przez Eliasa Friesa.
Nazwę polską podał Franciszek Błoński w 1888 r. W polskim piśmiennictwie mykologicznym ma też inne polskie nazwy: pleśniak szorstkowłosisty, skórniak kosmaty.
Synonimy naukowe:
Morfologia.
Jednoroczne, tworzące liczne skupiska. Pojedynczy owocnik ma szerokość 0,5-3 cm i grubość 1-2 mm, kształt rozpostarty, rozpostarto-odgięty, półeczkowaty, konsolowaty i jest pofałdowany. Licznie rosnące obok siebie owocniki ułożone są dachówkowato lub łączą się z sobą. Do podłoża przyrastają górną powierzchnią, a jej boki odginają się na zewnątrz. Rosnąc na pionowych pniach tworzy odgięte górą kapelusiki. Górna powierzchnia jest owłosiona, aksamitna, szorstka lub szczeciniasta. Ma kolor białawy, ochrowożółty, szarordzawobrązowy i jest koncentrycznie strefowana i pręgowana. Brzeg owocnika jest ostry i falisty. 
Gładki, na młodych owocnikach jaskrawy, później pomarańczowożółty lub ochrowy, na starszych owocnikach płowieje i staje się jasnopomarańczowobrązowy.
Białawy (nie zmieniający barwy po skaleczeniu), twardy, o skórzastej lub korkowatej konsystencji. Jest pokryty cienkim, dostrzegalnym już przez lupę korteksem.
Włoski na górnej powierzchni zbudowane są z bezbarwnych, lub bardzo słabo wybarwionych strzępek o szerokości 3,5–7 μm. Wysyp zarodników biały. Są one grubościenne, czasami prawie pełne. Kontekst zbudowany ułożonych równolegle do powierzchni dwóch rodzajów strzępek: grubościennych i cienkościennych. Te pierwsze mają grubość 5–9 μm i szczególnie liczne są w okolicy hymenium. Strzępki cienkościenne mają grubość 2–3 μm, nie posiadają sprzążek, są rozgałęzione i przechodzą w strzępki subhymenialne. Warstwa korteksu zbudowana jest również z tych dwóch rodzajów strzępek, ale są one zglutynizowane i pod mikroskopem wyraźnie żółtawe. W hymenium występują subcylindryczne szkieletocystydy o długości 125–170 μm. W szczytowej części mają grubość 4–5 μm i są cienkościenne, poniżej są grubościenne o szerokości 8–9 μm, w części poziomej zwężają się do 5–6 μm. Podstawki 4- sterygmowe, o rozmiarach 30–50 × 4–4,5 μm, bez sprzążki w podstawie. Zarodniki bezbarwne, elipsoidalno-cylindryczne, o rozmiarach 4–8 × 2,5–3,5 μm gładkie, bezbarwne (hialinowe), amyloidalne.
Występowanie i siedlisko.
Poza Antarktydą występuje na wszystkich kontynentach, a także na wielu wyspach. W Polsce jest bardzo pospolity. Jest jednym z najczęściej występujących grzybów na martwym drewnie. Występuje na obszarze całego kraju. W górach dochodzi do górnej granicy lasu, spotykany jest także na pojedynczych drzewach rosnących już powyżej tej granicy, w piętrze kosodrzewiny.
Występuje w lasach, zaroślach, parkach, w ogrodach, przy drogach. Wytwarza owocniki przez cały rok. Rozwija się w drewnie, głównie drzew liściastych. Zanotowano występowanie na: olszy czarnej, olszy szarej, brzozie brodawkowanej, grabie, czereśni, leszczynie, buku, "Pittosporium tenuifolium", śliwie domowej, dębie, lilaku, lipie drobnolistnej, a także niektórych innych gatunkach krzewów uprawianych w parkach i ogrodach jako rośliny ozdobne. Na drzewach iglastych występuje rzadko, obserwowano go na jodle. Rośnie głównie na leżących na ziemi gałęziach drzew i krzewów, oraz na pniakach. Bywa spotykany również w zawilgoconych mieszkaniach na drewnianych podłogach i boazeriach, na drewnianych ogrodzeniach, drewnianych konstrukcjach w szklarniach i na dębowych podkładach kolejowych.
Znaczenie.
Saprotrof rozwijający się głównie na martwym drewnie, czasami jednak rozwija się również na żywych drzewach (atakuje uszkodzone miejsca kory). Powoduje białą zgniliznę drewna, także użytkowego i może wyrządzać szkody materialne. Ochrona lasów przed tym grzybem nie jest praktykowana. Owocniki są niejadalne.
Na grzybni skórnika szorstkiego pasożytuje inny grzyb – trzęsak listkowaty ("Tremella foliacea").

</doc>
<doc id="1891186" url="https://pl.wikipedia.org/wiki?curid=1891186" title="Stereum hirsutum">
Stereum hirsutum



</doc>
<doc id="1891190" url="https://pl.wikipedia.org/wiki?curid=1891190" title="Michael Slupecki">
Michael Slupecki

Michael Slupecki, właśc. Michael Wish-Slupecki (ur. 12 stycznia 1930 w Chałupach) – amerykański biolog, ortopeda i finansista polskiego pochodzenia.
Życiorys.
Michael Slupecki urodził się w 1930 w polskiej miejscowości Chałupy. Jego rodzina wyemigrowała do Stanów Zjednoczonych trzy lata po wybuchu II wojny światowej. Studiował ortopedię na uniwersytecie medycznym Cornell University Medical Center.
Podczas pracy naukowej odkrył nowy rodzaj złamania kości występujący jedynie u dzieci, tzw. złamanie zielonej gałązki. W 1995 uzyskał tytuł profesora ekonomii Uniwersytetu w Toledo. Trzy lata później uczelnia Bowling Green State University za wkład w dziedzinę ortopedii dziecięcej nadała mu honorowy tytuł doktora nauk biologicznych. Obecnie jest etatowym pracownikiem koncernu medycznego Interim HealthCare.
W latach 70. poznał polskiego muzyka Krzysztofa Krawczyka, któremu pomógł wyjść z alkoholizmu. Wydarzenie to było szeroko komentowane zarówno w Polsce jak i w całym bloku wschodnim.

</doc>
<doc id="1891191" url="https://pl.wikipedia.org/wiki?curid=1891191" title="Bitwa pod Zutphen">
Bitwa pod Zutphen

Bitwa pod Zutphen – jedno ze starć wojny osiemdziesięcioletniej. Stoczona 22 września 1586 roku, pod murami Zutphen, w Niderlandach. Wzięły w niej udział niewielkie siły Zjednoczonych Prowincji i wspomagających je Anglików z jednej strony i wojska hiszpańskie pod wodzą Aleksandra Farnese, księcia Parmy, który zmierzał do uwolnienia oblężonego hiszpańskiego garnizonu Zutphen, z drugiej.
W roku 1585 Robert Dudley, hrabia Leicester przybył na czele 6-tysięcznego korpusu ekspedycyjnego do Niderlandów, gdzie Holendrzy dali mu niemal dyktatorską władzę. Wybór okazał się jednak nietrafny, czego dowodem było niemrawo prowadzone przezeń oblężenie.
Gdy nadciągnęły siły hiszpańskie doszło do gwałtownego starcia, w którym zginął m.in. utalentowany angielski arystokrata Philipa Sidney, siły anglo-holenderskie zostały rozbite, a Dudley w kilka miesięcy później wrócił do Anglii. Miasto Zutphen dostało się w ręce Holendrów dopiero w roku 1591, odbite przez Maurycego Orańskiego.
Bitwa została zapamiętana z powodu szlachetnego uczynku Philipa Sidneya, który leżąc ciężko ranny na pobojowisku oddał swoją manierkę z wodą innemu rannemu mówiąc "„Twoja potrzeba jest większa od mojej”" (ang. "Thy need is greater than mine").

</doc>
<doc id="1891194" url="https://pl.wikipedia.org/wiki?curid=1891194" title="Szwedzka Socjaldemokratyczna Partia Pracy">
Szwedzka Socjaldemokratyczna Partia Pracy



</doc>
<doc id="1891196" url="https://pl.wikipedia.org/wiki?curid=1891196" title="Szwedzka Socjaldemokratyczna Partia Robotnicza">
Szwedzka Socjaldemokratyczna Partia Robotnicza

Szwedzka Socjaldemokratyczna Partia Robotnicza (szw. "Sveriges socialdemokratiska arbetareparti (SAP)", potocznie "Socialdemokraterna") – największa partia polityczna w Szwecji (zarówno pod względem członkostwa, jak i miejsc w parlamencie).
Nazwa partii.
Nazwą partii używaną w statucie jest Szwedzka Socjaldemokratyczna Partia Robotnicza (Stadgar för Sveriges Socialdemokratiska Arbetareparti), to przy wyborach i na plakatach posługuje się często nazwą Partia Robotnicza – Socjaldemokraci (Arbetareparti – Socialdemokraterna) lub rzadziej Partia Robotnicza (Arbetareparti). Używanie w nazwie członu Partia Robotnicza (dosłownie Partia Robotników) jest związane z tradycyjnym podziałem sceny politycznej Skandynawii na liberalne Partie Lewicy i konserwatywne Partie Prawicowe, choć w samej Szwecji partie konserwatywne i liberalne używały innych nazw, to podział ten się przyjął. Jednak wraz z pojawieniem się partii marksistowskich podział ten stał się nieaktualny, dlatego używano nowego podziału na partie burżuazji (borgerliga partier) i partie robotników (arbetareparti). Podział ten do dziś dnia jest aktualny, choć wraz z pojawieniem się Partii Ochrony Środowiska Zieloni (Miljöpartiet – Mp), która w niektórych rozwiązaniach jest bardziej lewicowa, a nie jest partia robotniczą, podział ten stracił na znaczeniu.
W niektórych dokumentach, np. w programie partyjnym używa Socialdemokraterna (Partiprogram för Socialdemokraterna) co oznacza po prostu socjaldemokraci, lub bardzo rzadko, raczej pogardliwie Sossarna.
W sondażach wyborczych najczęściej używa się skrótu „s”. Skrót SAP, był używany jako logo partii do lat 60.
Historia.
Geneza.
Ideały socjalistyczne propagowane przez I Międzynarodówkę dotarł do Szwecji w latach 70. i 80. XIX wieku, głównie z Niemiec oraz Danii. W Szwecji jeszcze przed narodzinami tamtejszego socjalizmu dochodziło do wystąpień robotniczych, jednym z nich był bunt robotników w Sundsvall z 1879 roku. Pierwszym szwedzkim propagatorem socjalizmu był krawiec August Palm. Palm przez długi okres życia mieszkał w Niemczech gdzie zapoznał się z ideami socjalizmu. Z przyczyn politycznych musiał opuścić Niemcy i powrócić do Szwecji. W mieście rodzinnym wygłosił on przemowę „Hvad vilja socialdemokraterna?” – „Jaka będzie socjaldemokracja?”. 6 listopada 1881 roku Palm zorganizował swoje pierwsze spotkanie programowe, a w październiku po raz pierwszy wystąpił na wiecu publicznym w Sztokholmie. Palm uważał, że celem ruchu robotniczego jest walka o powszechne prawo wyborcze, odrzucał on walkę klas i uważał, że państwo powinno być ponadklasowe. 11 listopada 1882 wydał program który zawierał wcześniej głoszone przez niego idee socjalistyczne. Program ten był tłumaczeniem programu duńskich socjaldemokratów z roku 1876 (program Duńczyków oparty był na tezach programu gotajskiego Socjalistycznej Partii Robotników Niemiec z maja 1875 roku).
Program Palma łączył koncepcję Karola Marksa i Ferdynanda Lassalle. Program partii nawiązywał do reformizmu, zakładał on przekształcenie struktur własnościowych środków produkcji z prywatnych na socjalistyczne choć dopiero w odległym czasie, zapowiedziano powszechny, sprawiedliwy podział dóbr, uchwalenie równego i bezpośredniego prawa wyborczego, odrzucono tezę dyktatury proletariatu.
Powstawać zaczęły kluby socjaldemokratów, w 1884 roku przeniesiono biuro socjaldemokratów z Malmö do stolicy, Sztokholmu. W 1885 powstało pismo „Social-demokraten”. W 1885 powstał Związek Socjaldemokratyczny. Hjalmar Branting założył gazetę „Tiden” na łamach której polemizowano z linią programową „Social-Demokraten” (jej nowym redaktorem został Axel Danielson). Od 1896 socjaldemokraci znaleźli się w parlamencie (pierwszy poseł: dziennikarz Hjarmar Branting, z list liberałów z Liberalnej Partii Koalicyjnej), a od 1914 roku najsilniejsza w nim. W 1889 odbył się zjazd socjaldemokratów na którym Zrzeszenie Socjaldemokratyczne oficjalnie zmieniło nazwę na Szwedzka Socjaldemokratyczna Partia Robotnicza. Liderem partii wybrany został Hjalmar Branting. Na zjeździe ustalono, że m.in. do reform społecznych nie jest potrzebna rewolucja. Branting był zwolennikiem filozofii Eduarda Bernsteina, popierał pacyfizm, odrzucał hasła rewolucji i dyktatury proletariatu, w tym czasie było to stanowisko odrębne od ówczesnego programu partii według którego robotnicy mieli prawo stosować walkę rewolucyjną w obronie swoich interesów. Przed wyborem Brantinga, partia nie miała jednego przewodniczącego i była zarządzana w sposób kolektywny. W 1886 roku przewodniczącym partii został Claes Tholin.
Program partii uchwalono na kongresie partii z 1897 roku. Autorem programu był Axel Danielsson, był on tłumaczem Manifestu Komunistycznego, w 1888 roku trafił do więzienia za bluźnierstwo którego dopuścić się miał w piśmie „Tiden”.
Działanie partii.
Początek działania partii.
W 1898 powstała Federacja Związków Zawodowych, LO. Władzę związku zawodowego podjęły decyzję o wstępowaniu związkowców do partii socjaldemokratów. W 1902 roku doszło do protestów związanych z planem rządu aby ograniczyć prawo wyborcze do jedynie 12% męskiej części Szwedów. Plany oprotestowali liberałowie i lewicowcy. Lider socjaldemokratów, Hjalmar Branting określił plany rządy jako projekt pupili króla. W proteście przeciwko planom rządu wybuchł strajk na czele którego stanęli socjaliści.
W 1902 roku złagodniały przepisy odnośnie do cenzusu majątkowego, dzięki którym 3 socjaldemokratów mogło dostać się do parlamentu. W 1905 roku w Szwecji zmienił się rząd – większość parlamentarną zdobyła partia liberalna której rządy poparte zostały przez socjaldemokratów. Socjaldemokraci zdobyli 13 miejsc w parlamencie. W tym czasie LO liczyła 160 tysięcy członków, a od 1906 roku związkowcy otwierali uniwersytety ludowe – placówki tego typu istnieją w kraju aż do dzisiaj. Liberalny rząd zakazał pracodawcom zwalniania z pracy działaczy związkowych. W 1907 roku, ponownie przewodniczącymi partii wybrany został Branting. W okresie od 1906 do 1908 roku, reformiści mający wewnątrz partii większość wydalili z niej skrzydło związane z organizacją Młodzi Socjaliści w tym Hinke Bergerena których oskarżono o „odchylenia anarchistyczne” – odchyleniami tymi była chęć zerwania sojusz z liberałami czy stawiany przez przedstawicieli tego skrzydła postulat likwidacji armii i zastąpienia ją milicją (na wzór Szwajcarii). Wydaleni z partii Młodzi Socjaliści założyli odrębne ugrupowanie, jako zwolennicy nurtu rewolucyjnego (syndykalizmu, marksizmu czy anarchizmu) ograniczyli się wyłącznie do akcji bezpośredniej.
W sierpniu 1909 roku SAP i LO zorganizowały nieudany, trwający miesiąc, strajk generalny w którym udział wzięło aż 300 tysięcy pracowników. W czasie strajku doszło do pierwszego konfliktu na linii partii socjaldemokratycznej-związki zawodowe. LO i jej przewodniczący H. Lundkvist jako zwolennik parlamentaryzmu skrytykowany został przez klasowy związek SAF który zarzucił mu zbytnie kompromisy z kapitalistami. Część członków związku, która uznała, że LO jest zbyt uległe wobec kapitalistów, opuściła związek i zasiliła Młodych Socjalistów. Po strajku zwiększono represje wobec robotników, na co odpowiedzią było utworzenie robotniczych szkół średnich i domów ludowych, a także ABF (Robotnicze Stowarzyszenie Edukacyjne). Powstało także HBS (spółdzielnia mieszkaniowa). Po nieudanym strajku od LO odłączyli się syndykaliści, którzy założyli Szwedzką Robotniczą Centralną Organizację (SAC).
Kiedy strajk nie przyniósł widocznych efektów, na zjeździe partii z 1911 roku sformułowano tezę według której celem partii jest wpływanie na politykę poprzez negocjacje oraz kompromisy z innymi siłami. Reformistyczna postawa wkrótce zaczęła owocować szerszym poparciem społecznym. W 1911 obniżono cenzus majątkowy, w wyniku którego wzrosło poparcie dla socjalistów, zmalało natomiast poparcie dla ugrupowań prawicowych. Liberalne rządy wprowadził pierwsze reformy socjalne – uchwalono ustawę o rentach starczych i ustawę o ochronie bezpieczeństwa pracy.
I wojna światowa i okres rewolucji.
Wraz z wybuchem I wojny światowej w Szwecji, która co prawda nie brała udziału w wojnie, doszło do kryzysu politycznego. W partiach lewicowych dochodziło do sporów wewnętrznych spowodowanych poparciem wojny przez niemiecką socjaldemokrację. Równocześnie prawicowi militaryści opublikowali raport, w którym wykazano, że Szwecja nie jest w stanie obronić się przed agresją z zewnątrz, prawica obwiniła o to socjalistów i próbowała obrócić przeciwko partii socjaldemokratycznej społeczność chłopską. Ze względu na oskarżenia stawiane wobec partii przez prawicę, większość działaczy partii nie zaangażowała się w popularny wśród europejskiej lewicy ruch pacyfistyczny.
Frakcja lewicowa na czele z Hoglundem i Nermanem dołączyła do współtworzonej przez Włodzimierza Lenina platformy zimmerwaldzkiej – grupy antywojennych organizacji lewicowych. W marcu 1916 roku w Sztokholmie odbył się zjazd pacyfistyczny, działacze frakcji lewicowej socjaldemokratów wezwali robotników do walki pozaparlamentarnej i wypowiedzieli się przeciwko kierownictwu partii. Trzech z uczestników manifestacji aresztowanych zostało za „podżeganie do przewrotu”; Branting wystąpił o ich uwolnienie dopiero w roku 1917 aby pozyskać poparcie radykalniejszej części proletariatu. Tendencje lewicowe wykazywała Szwedzka Socjaldemokratyczna Liga Młodzieży – jej działacze krytykowali sojusz z liberałami, nie wierzyli w deklarowany ze strony kierownictwa antymilitaryzm, a także wątpili w działanie parlamentarne które ich zdaniem prowadziły do utrzymania kapitalizmu i burżuazyjnego modelu demokracji.
Równocześnie do Szwecji dotarły wpływy wystąpień robotniczych z okresu I wojny światowej czy rewolucji październikowej. Robotnicy zorganizowali zamieszki na tle głodowym w trakcie których domagali się wydania zapasów ziemniaków. Rok 1917 przyniósł kolejny rozłam w partii; zwołano kongres na którym partię opuścili przedstawiciele nurtu rewolucyjnego i organizacji młodzieżowej, w maju 1917 roku założyli oni odrębną Socjaldemokratyczną Partię Lewicową. Dotychczas istniejącą młodzieżówkę, zastąpiono bardziej umiarkowanym Szwedzkim Socjaldemokratycznym Związkiem Młodzieżowym. W tym samym roku do rządu weszli pierwsi socjaldemokraci; ministrem edukacji został Verner Ryden (z zawodu nauczyciel), ministrem obrony Erik Palmstierna (arystokrata i oficer marynarki wojennej, do partii socjalistycznej dołączył w 1911 roku, wcześniej działał w partii liberalnej), ministrem finansów Hjalmar Branting. Do rady konsultacyjnej przystąpił natomiast Osten Unden (profesor prawa). Rok ten uznawany był za rok przełomu demokratycznego; socjaldemokraci założyli Robotniczy Komitet 1917 roku a rozłamowcy z socjaldemokracji i anarchosyndykaliści powołali Komitet Pomocy Społecznej. Obydwa ruchy domagały się demokratyzacji szwedzkiego systemu politycznego.
Pierwszą decyzją rządu w skład którego wchodzili socjaldemokraci było uwolnienie Antona Nilsona aresztowano w 1908 roku za zamach na statku w czasie strajku w Malmö. Nilson został skazany na karę śmierci jednak w całym świecie w jego obronie zwoływano akcje solidarnościowe np. amerykańscy przedstawiciele związku Robotnicy Przemysłowi Świata zebrali pod petycją w jego obronie 130 tysięcy podpisów. W jego obronie wypowiedział się m.in. znany poeta i związkowiec Joe Hill. 1 maja 1917 roku w obronie Nilsona odbyła się demonstracja w Härnösand w której udział wzięło 10 tysięcy osób.
W okresie ogólnoeuropejskiego wrzenia rewolucyjnego także w Szwecji pojawiły się żądania tworzenia rad robotników. Król poprosił socjaldemokratów o przeciwstawienie się wpływom bolszewizmu, w odpowiedzi na apel monarchy, socjaldemokraci opublikowali odezwę w której wezwali do obrony demokracji parlamentarnej i wypowiedzieli się przeciwko przedstawicielom konserwatywnej prawicy i skrajnej lewicy. 5 czerwca 1917 roku, Socjaldemokratyczna Partia Robotnicza i Socjaldemokratyczna Partia Lewicy zwróciła się do rządu z interpelacją dotyczącą rządowych projektów reformy parlamentarnej. Wówczas pod parlamentem na wezwanie Komitetu Pomocy Społecznej zebrał się liczący 30 tysięcy osób tłum. Policja zaatakowała pikietujących, Branting w odpowiedzi na przemoc ze strony organów władzy, wymusił na władzach aby pozwoliła na przeniesienie wiecu w inną część stolicy.
Rząd liberalno-socjalistyczny w maju 1919 roku obniżył wiek kandydowania w wyborach do 23 lat. Udało się również wprowadzić liczący osiem godzin dzień pracy. W fińskiej wojnie domowej socjaldemokraci pozostali neutralni.
Lata międzywojenne.
Już w marcu 1920 roku w Szwecji powstał pierwszy na świecie rząd socjaldemokratów z premierem Hjalmarem Brantingiem. W tym samym roku po przegranych wyborach socjaldemokraci opuścili rząd. Do powtórnego zwycięstwa socjaldemokratów doszło już w październiku 1921, a następnie w kwietniu 1923 i w październiku 1924, za każdym razem urząd premiera obejmował Branting. Pod jego rządami Szwecja przystąpiła do Ligi Narodów, w 1920 roku ustanowiono prawa wyborcze dla kobiet oraz utworzono ministerstwo opieki społecznej. W 1921 roku Branting został laureatem Pokojowej Nagrody Nobla. Okres rządów Brantinga wiązał się ze stałym wzrostem poparcia dla Szwedzkiej Socjaldemokratycznej Partii Robotniczej, jak i konkurencyjnej wobec niej, Lewicowej.
Duży wpływ na zwiększenie możliwości socjaldemokratów miała reforma praw wyborczego z 1921 roku, na skutek reformy już nie jak dawniej co piąty Szwed mógł oddać głos w wyborach, lecz swój głos mógł oddać już co drugi obywatel kraju. Mimo to jednym z problemów centrolewicy była niższa niż wśród konserwatystów frekwencja wyborcza.
W 1921 roku z Socjaldemokratycznej Partii Lewicowej wyłamała się Komunistyczna Partia Szwecji; liderami ruchu byli Zeth Hoglund oraz Karl Kilbom. Na skutek rozłamu komuniści odebrali socjaldemokratom 8% poparcia.
W latach 20. w partii trwała wewnętrzna dyskusja na temat ideologii partii. Spory dotyczyły głównie kwestii uspołecznienia. Coraz większe wpływy w partii uzyskała tendencja nierewolucyjna zakładająca przekształcenie kapitalizmu od zewnątrz. W 1928 roku odbył się zjazd SAP na którym Albin Hansson, nowy lider ugrupowania, uchwalił program zgodnie z którym państwo przekształcone zostało mieć w „dom ludu” (państwo opiekuńcze). Okres wielkiego kryzysu był okresem kiedy jedyny raz w historii Szwecji zginęli protestujący robotnicy, miało to miejsce w 1931 roku w czasie strajku w Adalen (zginęło pięciu robotników), radykalizacja społeczeństwa związana z tym wydarzeniem przyczyniła się do zwiększenia poparcia dla socjaldemokratów.
Kolejną z przyczyn wzrostu poparcia dla partii była samobójcza śmierć Ivara Kreugera znanego jako „król zapałek”. Kreuger był w opinii wielu osób uosobieniem szwedzkiego kapitalizmu; po jego śmierci ujawnionych zostało wiele podejrzanych spraw za którym Kreuger miał stać. Kompromitacja Kreugera poniekąd doprowadziła do kompromitacji ówczesnego, kapitalistycznego systemu Szwecji – znacznie utrudniło to przedstawicielom konserwatystów na socjaldemokratyczne propozycje reform kapitalizmu.
Przed wyborami z 1932 roku socjaldemokraci przedstawili nowy program. Zapowiedziano likwidacje bezrobocia nie poprzez „zaciskanie pasa” i cła, lecz poprzez programy rządowe i ekspansję gospodarczą opartą na postulatach Johna Maynarda Keynesa i zbliżonych do keynesizmu ekonomistów szwedzkich. W 1932 socjaldemokraci wygrali wybory zyskując 40% poparcia (104 mandaty w Riksdagu). W 1933 roku zawarli koalicję z agrarystami. Rząd ten wprowadził ubezpieczenie emerytalne, wypadkowe i od bezrobocia, wprowadzono budowę mieszkań, opiekę zdrowotną matki i dziecka, zasiłek dla samotnych matek i urlop wypoczynkowy. Rząd podwyższył podatek progresywny jednak podatek korporacyjny pozostał na stosunkowo niskim poziomie. Socjaldemokraci i agrariusze zyskali na poparciu w wyborach w 1936 roku, ponownie zawarli koalicję i utworzyli rząd większościowy.
Przełom rozpoczął się w 1938 roku kiedy socjaldemokraci uzyskali 50,4% głosów w wyborach, a w latach 30. podwojono liczbę członków LO i SAP. W 1938 roku z inicjatywy SAP podpisano porozumienie między Federacją Związków Zawodowych a Szwedzkim Związkiem Pracodawców dotyczące pokoju na rynku pracy, umowa stała się podstawą późniejszego systemu Szwecji. Święto Pracy zostało ustanowione świętem państwem w 1938 roku.
Duże poparcie dla socjaldemokratów było owocem polityki centrolewicy w okresie II wojny światowej, Szwecji udało się wówczas zachować kraj poza wojną. Premier Per Albin Hannson zastąpił „czerwono-zieloną” koalicję agrariuszy i socjalistów już w grudniu 1939 roku, na jej miejsce powstała szeroka koalicja wszystkich partii parlamentarnych (poza komunistami). Ministrem spraw zagranicznych Szwecji został Christian Günther, dyplomata niezwiązany z żadną z partii politycznych. W 1940 roku partia zyskała aż 53,8% poparcia. W czasie trwania wojny powstał tzw. system prasy partyjnej, w 1940 roku w parlamencie zasiadało 38 dziennikarzy czy redaktorów, aż 75% z nich związana była z socjaldemokracją. Stosunki między partiami zaczęły się psuć pod koniec trwania wojny. W 1944 roku socjaldemokraci utracili wiele mandatów a konkurencyjni komuniści podwoili ich liczbę.
Do 1944 partia posługiwała się silnie marksistowskim programem z 1920 roku. Nowy program powołano w roku 1944. Główny nacisk w nowym programie położono na politykę pełnego zatrudnienia aby osiągnąć ten cel socjaldemokraci chcieli zwiększyć interwencjonizm państwa na sektor biznesowy. Także inne partie sporządził nowe programy np. liberałowie (po wojnie głównej partii opozycyjnej) na czele z ekonomistą Bertilem Ohlinem rozpropagowali hasło „społecznego liberalizmu” który po części czerpał z założeń socjaldemokratycznego państwa opiekuńczego. Po wojnie, latem 1945 roku socjaldemokraci zastąpili rząd koalicyjny, rządem socjaldemokratycznym.
Na powojennej scenie politycznej.
W okresie powojennym doszło do krótkotrwałej radykalizacji programu socjaldemokratów. Już w 1944 roku przyjęto 27 punktów partii, postulaty te zostały jednak porzucone po przejęciu w 1946 roku władzy Tage Erlandera który powrócił do liberalnego i pragmatycznego kursu. Tage Erlander zastąpił Hannsona który zmarł w 1946 roku na atak serca. Tage Erlander nie był tak popularny i znany jak jego poprzednik a wcześniej sprawował funkcję ministra edukacji, kultury i spraw religijnych. W wyborach w 1948 roku, Partia Liberalna podwoiła liczbę posłów (kosztem konserwatystów i agrariuszy), socjaldemokraci stracili jedynie trzy mandaty i przejęli duży procent elektoratu komunistycznego (partia komunistyczna traciła poparcie na skutek wybuchu zimnej wojny). Partia Socjaldemokratyczna i Liberalna poprawiły wzajemne reformy a mimo burzliwego jak na warunki szwedzkie konfliktu politycznego przez okres lat 1946–1951 dominował consensus.
W 1951 roku ponownie powołano koalicję „czerwono-zieloną” między agrariuszami a socjalistami. Partie koalicji utraciły poparcie w wyborach z 1952 i 1956. Koalicja rozpadła się na skutek referendum w 1957 roku w którym obie partie zajęły odrębne stanowiska. W latach 50. utrwalony został program socjalizmu demokratycznego. Postulaty socjaldemokratów realizowano poprzez ekonomikę mieszaną oparta na współistnieniu spółek prywatnych, państwowych i spółdzielczych. XXI Zjazd SAP z 1960 roku uchwalił program który zmienił cele partii przenosząc na drugi plan propozycji zmian społecznych zastępując je walką o demokratyczne idee takie jak braterstwo, równość, współpraca i wolność. W latach 1958–1970, socjaliści i komuniści nawiązali współpracę w drugiej izbie parlamentarnej dzięki czemu socjaldemokratom udało się uzyskać większość w tej izbie.
W latach 60. wprowadzono dodatkową emeryturę, powszechne ubezpieczenie zdrowotne, zasiłek na dziecko, wydłużono urlopy pracownicze i powstała ochrona macierzyństwa oraz pomoc studentom została znacznie rozszerzona. W latach 60. i 70. wprowadzono zasiłki na niepełnosprawne dziecko, rozwinięto system zdrowotny, refundacja leków, obowiązek uczęszczania sześciolatków do przedszkoli, wprowadzono ubezpieczenie rodzinne, nową ustawę o aborcji, a także powstało darmowe poradnictwo w sprawach planowania rodziny i antykoncepcji. W 1964 roku wprowadzono politykę wyrównywania szans kobiet i mężczyzn, a w 1968 znacznie ją poszerzono. Choć całe lata 60. cechowały się spokojem zapoczątkowany szybkim wzrostem gospodarczym w latach powojennych, scenę polityczną zmieniły nieco późne lata 60. i radykalizacja młodzieży oraz ogólnoświatowy kryzys naftowy z 1973 roku. Wraz ze zjawiskami tj. bunt młodzieży czy protesty przeciwko wojnie wietnamskiej, społeczeństwo Szwecji przesunęło się w lewą stronę a socjaldemokratom udało się przejąć ten elektorat wygrywając wybory z 1968 roku.
Kadencja Olofa Palme.
W 1969 roku władzę w partii objął Olof Palme, za jego kadencji partia nieco zradykalizowała swoją działalność zwłaszcza w polityce zagranicznej. Od 1971 roku wsparcia koalicji rządowej socjaldemokratów udzielili komuniści (od 17 do 19 mandatów). W 1971 został wprowadzony jednoizbowy parlament. Przegłosowana została ustawa o pracownikach, ustawa o czasie pracy, ustawy o ochronie zatrudnienia, ustawa o uczestnictwie w życiu gospodarczym ludzi pracy (MBL – ustawa o współzarządzaniu) i wprowadzono urlop szkoleniowy i urlop wypoczynkowy do 5 tygodni. Jeden ze zjazdów partii odrzucił dotychczasowe postulaty nacjonalizacji budownictwa, farmaceutyki i banków.
Zjazd SAP z 1972 roku w sprawach polityki zagranicznej opowiedział się za uznaniem NRD (w krótkim czasie), KRLD (w odpowiednim czasie) i Tymczasowego Rządu Rewolucyjnego Republiki Wietnamu Południowego (w przypadku gdy wprowadzony zostanie tam rząd koalicyjny). Zjazd ten uchwalił, że w okresie 1974-1975 pomoc Szwecji dla krajów Trzeciego Świata wyniesie 1% produktu narodowego brutto. Na zjeździe po raz kolejny potępiono interwencję amerykańską w Wietnamie i opowiedziano się za polityką neutralności Szwecji. Zwycięstwo socjaldemokratów z 1968 roku zmobilizował opozycję prawicową i komunistyczną. Szeroką współpracę nawiązały partie koalicyjne; Centrum, liberałowie i konserwatyści. Centryści zdystansowali się od socjaldemokratów a ich lider Thorbjörn Fälldin prezentował się jako przywódca bloku opozycji niesocjalistycznej.
Zjazd z 1975 roku krytycznie ocenił państwo dobrobytu i przyjął nową doktrynę, demokrację ekonomiczną. Demokracja ekonomiczna funkcjonuje poprzez; zdemokratyzowane instytucje państwowe, udział reprezentacji społeczeństwa w kontroli nad państwem i gospodarką; większymi uprawnieniami pracowników w przedsiębiorstwach oraz umocnienie roli państwa w decyzjach gospodarczych. Nowy program odrzucał zarówno leninizm i kapitalizm postulując trzecią drogę.
W 1976 roku socjaldemokraci przegrali wybory tracąc 0,5% głosów, poparcie zmalało także dla popierającej rządy centrolewicy, Partii Lewicy-Komunistów (VPK). Partie mocno podzieliła kwestia elektrowni atomowych, opozycyjna dotychczas Partia Centrum podniosła hasła ekologiczne i opowiedziała się za wycofaniem reaktorów jądrowych.
Olof Palme na kongresie związku zawodowego metalowców który odbył się na jesieni 1977 roku, przedstawił dziesięciopunktowy program który zawierał m.in. postulaty aby państwo zajęło się problemami strukturalnymi – przemysłu tekstylnego, wydobywczego, drzewnego, stalowego oraz samochodowego; aby utworzono fundusz struktury o początkowym kapitale 4 miliardów koron w którym większość udziału powinni mieć pracownicy; zwiększenie interwencjonizmu państwowego; zwiększenie marketingu przedsiębiorstw eksportowych; realizacja postanowień z 1975 roku dotyczących polityki energetycznej (np. oszczędzanie zużycia energii w przemyśle); zwiększenie programu budownictwa tanich mieszkań; powołać komisję która powinna zająć się utworzeniem miejsc pracy dla 40 tysięcy bezrobotnych młodych ludzi; kontynuować politykę zatrudnienia wcześniejszych rządów lewicowych; państwo poprzez urząd cen i urząd antykartelowy powinny zająć się kontrolą cen w celu zahamowania inflacji; aż w końcu rząd przeprowadziłby reformę podatkową i musiałby zlikwidować ulgi podatkowe przedsiębiorstw.
Pod rządami prawicy w 1980 roku wybuchł olbrzymi strajk zorganizowany przez powiązaną z socjaldemokratami centralę związkową LO. Dwie główne partie lewicowe – socjaldemokraci i komuniści, opowiedzieli się po stronie strajkujących pracowników. Już w maju partie lewicowe zagroziły rządowi wotum nieufności. Bezpośrednią przyczyną strajku były nieudane rozmowy na temat podwyższenia płac. Rząd centroprawicy był też silnie targany kryzysami gospodarczymi.
Wybory w 1982 i 86, ponownie wygrali socjaldemokraci, najważniejszymi kwestiami stał się Fundusz Pracowniczy do skupowania akcji i prowadzenie polityki pełnego zatrudnienia. W 1986 roku doszło do zamachu na Olofa Palmego. Po śmierci Palmego, jego następca, Ingvara Carlsson skoncentrował się na polityce równości między kobietami (rząd 50:50) a mężczyznami i ochronie środowiska. Ucichła opozycja wewnątrzpartyjna i parlamentarna i starano się unikać konfrontacji międzypartyjnych. Socjaldemokratom wraz z liberałami udało się przeforsować reformę podatkową, która skutkowała podniesieniem podatków pośrednich kosztem obniżenia podatku dochodowego.
Koniec lat 80. przyniósł kryzys bankowy, a rząd realizować zaczął politykę „zaciskania pasa”, z drugiej strony wraz z przemianami na scenie politycznej Europy opinia publiczna przesunęła się w prawą stronę.
Obecnie.
Wybory po 1991 roku, okazały się największym przetasowaniem sceny politycznej od 1921 roku. Po raz pierwszy do parlamentu samodzielnie dostała się Chrześcijańska Demokracja i populiści z Nowej Demokracji. Cztery partie utworzyły centroprawicowy rząd mniejszościowy z premierem Carlem Bildtem wywodzącym się z partii konserwatywnej. Recesja zmusiła rząd centroprawicy do kompromisów z opozycją socjalistyczną. Nowy prawicowy rząd sprywatyzował dużą część sektora publicznego i obniżył podatki. Wybory w 1994 roku ponownie wygrali socjaldemokraci obiecujący cofnięcie reform centroprawicy. W 1996 roku władzę w partii i funkcję premiera objął Göran Persson, dotychczasowy minister finansów. Obiecał on zwalczyć inflację i do 2000 roku zredukować bezrobocie do 4% co udało mu się zrealizować. W 2000 roku pod rządami centrolewicy odnotowano największy wzrost gospodarczy od 40 lat oraz udało się opanować inflację. Dzięki polityce rządu Perssona udało się położyć kres kryzysowi gospodarczemu Szwecji dekady lat 90.
Od 1996 roku robotnicza ideologia partii zaczęła blednąć. Sprywatyzowała ona wiele przedsiębiorstw państwowych (np. telekomunikacja, szpitale, poczta), wciąż jednak twierdząc, że jest to element budowy państwa dobrobytu. Stała się natomiast propagatorem feminizmu, wszelkiego rodzaju równości, zwalczając ostro wszelkiego rodzaju rasizm i dyskryminację.
W szwedzkich wyborach parlamentarnych 2006 roku, socjaldemokraci uzyskali 34,99% tym samym stracili mandat do sprawowania koalicji rządowej. Rząd stworzyła centroprawicowa koalicja Sojusz dla Szwecji. Największą z grup głosujących na socjaldemokratów byli emeryci (o 10% więcej w porównaniu z wyborami z 2002 roku) i robotniczy związkowcy (spadek o 5%). Łącznie Partia Socjaldemokratyczna i Partia Lewicy uzyskały 48% poparcia ze strony obywateli nienordyckich co stanowi spadek; w 2002 roku wskaźnik ten sięgnął 73%. W Sztokholmie na którym zazwyczaj większość mieszkańców głosuje na partie centroprawicowe, partia socjaldemokratyczna uzyskała 23% poparcia. Od 2012 do 2021 roku przewodniczącym partii był Stefan Löfven. W listopadzie na nową przewodniczącą została wybrana Magdalena Andersson.
Szwedzcy socjaldemokraci w okresie między latami 30. a 90. otrzymywali we wszystkich wyborach między 40% a 55% głosów co czyni partię jedną z najbardziej popularnych w historii świata liberalnej demokracji.
Program i ideologia.
Program Socialdemokraterny składa się z dwóch dokumentów: programu partii i manifestu wyborczego.
Program partii.
Opis.
Program partii (partiprogram) jest deklaracją ideologiczną, zawierającego określenie partii i przywiązanie do idei. Program partii do 2001 roku można było podzielić na programu maksimum (typowy program ideologiczny) i minimum (postulaty, np. wprowadzenie republiki). Obecnie rozpoczyna się od rozdziału demokratyczny socjalizm, słowami: Socjaldemokracja chce zbudować społeczeństwo na ideach demokracji i jednakowej wartości wszystkich. Wolni i równi ludzie w solidarnym społeczeństwie są celem demokratycznego socjalizmu (Socialdemokratin vill forma ett samhälle grundat på demokratins ideal och alla människors lika värde. Fria och jämlika människor i ett solidariskt samhälle är den demokratiska socialismens mål.). Partia deklaruje się w nich jako partia antykapitalistyczna (Socialdemokratin är och förblir ett antikapitalistiskt parti), feministyczna (Med denna grundsyn är socialdemokratin ett feministiskt parti.) i ochrony środowiska (Med detta synsätt är socialdemokratin ett miljöparti). Deklaruje chęć zmniejszenia rozwarstwienia ekonomicznego i zapobieganie wszelkim formom dyskryminacji. Partia uważa się za część ruchu robotniczego.
Historia.
Zasady ogólne wtedy wypracowane, miały znaczący wpływ na kolejne programy partyjne.
Manifest wyborczy.
Są uchwalane przed wyborami (generalnymi, czyli połączonych wyborów samorządowych i parlamentarnych oraz europejskimi) i zawierają określenia zadań jakie partia zamierza podjąć po wyborach.
Polityka zagraniczna.
Partia w okresie zimnowojennym poparła procesy odprężeniowe. Partia krytykowała politykę zagraniczną Stanów Zjednoczonych szczególnie w Wietnamie w co szczególnie zaangażował się Olof Palme. Palme jeszcze jako minister szedł na czele demonstracji przeciwników bombardowań socjalistycznego Wietnamu. W 1972 roku Palme na konferencji ONZ, już jako premier oskarżył Stany Zjednoczone o niszczenie biologicznych warunków życia Wietnamczyków. Partia popiera politykę neutralności.
Szwecja pod rządami centrolewicy odrzuciła możliwość pełnego członkostwa w Europejskiej Wspólnocie Gospodarczej. Partia w okresie rządów uczestniczyła w konferencji helsińskiej i opowiadała się za uczestnictwem Finlandii w KBWE. SAP poparła rokowania wiedeńskie w sprawie ograniczenia zbrojeń w Europie. Socjaldemokraci skrytykowali plany NATO z 1979 zakładające nowe zbrojenia na terenie kontynentu. Socjaldemokraci popierali plany przyjęcia Portugalii, Grecji i Hiszpanii do EWG.
Socjaldemokraci popierali ruchy narodowowyzwoleńcze. Szczególnie zwalczali apartheid w RPA i Namibii. Olof Palme na prośbę krajów Afryki wziął udział w Radzie Bezpieczeństwa Organizacji Narodów Zjednoczonych z marca 1977 roku dotyczącej sytuacji w RPA. Na konferencji marcowej Palme zaprezentował sześć punktów które zakładały walkę z rasistowskim reżimem w RPA poprzez m.in.: zakaz sprzedaży brodni RPA, i udzielanie pomocy ruchom narodowowyzwoleńczym. W lecie 1977 roku Palme przewodził wizycie delegatów Międzynarodówki Socjalistycznej w krajach frontowych Afryki. W czasie rewolucji w Nikaragui, szwedzcy socjaldemokraci udzielili pewnego wsparcia sandinistom.
W 1980 roku Palme obok Bruno Kreisky’ego i Felipe Gonzáleza uczestniczył w rozmowach nt. uwolnienia amerykańskich zakładników uprowadzonych w Teheranie. na jesieni sekretarz generalny ONZ powierzył Palme misję pokojowego rozwiązania wojny irańsko-irackiej. W debacie w Riksdagu z marca 1977 roku socjaldemokraci opowiedzieli się za bardziej ostrą polityką względem reżimu apartheidowskiego, finansowaniem organizacji narodowowyzwoleńczych i zwiększeniem o 100 milionów koron pomocy dla afrykańskich państw frontowych. Socjaldemokraci zorganizowali fundusz pomocy ruchom wyzwoleńczym Namibii, Afryki Południowej oraz Rodezji, pod koniec 1977 roku fundusze ruchu wyniosły już 135 tysięcy koron.
Będąc w opozycji socjaldemokraci opowiedzieli się przeciwko udziałowi Szwecji w IDB (Międzyamerykański Bank Rozwoju), argumentowano to polityką prowadzoną przez IDB i Bank Światowy przejawiającym się m.in. poparciem reżimów południowoamerykańskich. SAP popiera postulowane w krajach trzeciego świata postulaty stabilizacji rynku surowcowego.
Współpraca z innymi organizacjami, struktury.
Na początku działania SAP w 1889 roku partia liczyła 3149 działaczy. W 1890 roku liczba członków partii wynosiła już 6922 osób. W latach 40. XX wieku w partii działało już około 500 tysięcy osób. W dekadzie lat 80. do partii należało ponad milion osób.
W 1971 roku rozpoczęta została dyskusja nad reformą struktur partii. Związane to było z reformą systemu administracji Szwecji. W 1975 roku zreorganizowano jednostki partii w 265 gminach, a do dalszej reorganizacji doszło w 1976 roku. W wyniku reformy zwiększono liczbę działaczy SAP o 15 tysięcy osób. Od czasu reformy w każdej gminie powstawały komuny robotnicze w skład której wchodzili działacze klubów partii, Socjaldemokratycznego Związku Młodzieży, Socjaldemokratycznego Związku Kobiet, organizacji urzędniczych, związków zawodowych i „Grup braterskich” Socjaldemokratycznego Stowarzyszenia Chrześcijańskiego. Komuna stanowi podstawową formę organizacyjną. Wyżej od komun robotniczych znajdują się szczeble okręgowe i centralny. Zjazdy partii organizowane są co cztery lata. Na Zjeździe wybiera się Zarząd Główny który następnie powołuje Komitet Wykonawczy.
SAP współpracuje z wieloma organizacjami ruchu robotniczego, najmocniej jednak z konfederacją szwedzkich klasowych robotniczych związków zawodowych (LO). LO od momentu powstania było związkiem zawodowym afiliowanym przez SAP. Związki te wspierają socjaldemokratów finansowo (około 15 milionów koron rocznie). Dzięki tym posunięciom LO miała decydujący wpływ na wiele rozwiązań w Szwecji podczas rządów socjaldemokratów, w szczególności w polityce gospodarczej. W dużym stopniu socjaldemokraci podporządkowali, wcześniej lub później, decyzją Kongresów organizacji związkowych LO (np.: fundusze pracownicze w latach 80). W większym stopniu, za tzw. szwedzki model odpowiada ekonomisterna (czyli ciało ekspercie, utworzone przez LO) niż sami socjaldemokraci.
Przewodniczący LO i Socjaldemokratycznego Związku Młodzieży (Sveriges socialdemokratiska ungdomsförbund), mają także zagwarantowane miejsca w Komitecie Wykonawczym Partii.
Organem prasowym centrali związkowej LO są dzienniki „Arbetet” i „Lo Tinding”. Organem SAP jest miesięcznik „Tiden”, w terenie działają pisma socjaldemokratyczne są to m.in. „Norrlandska Socialdemokraten” czy „Dala-Demokraten”.
Liczba członków.
Członkowie Socialdemokraterny w 2010 r. stanowili 39,6% ogółu członków parlamentarnych partii politycznych w Szwecji, zaś w 1995 r. około 46,1%, a w 1979 r. aż 75,7%.
Premierzy z ramienia tej partii.
W latach 1936–1940, 1951-1957 rząd koalicyjny ze Związkiem Chłopskim (Bondeförbundet), w większości jednak rządy mniejszościowe, popierane przez inne partie polityczne.

</doc>
<doc id="1891197" url="https://pl.wikipedia.org/wiki?curid=1891197" title="Danièle Évenou">
Danièle Évenou

Danièle Évenou (ur. 21 lutego 1943 w Tunis, Tunezja) – francuska aktorka filmowa i teatralna.
W latach 1984-1988 grała tytułową Marie w popularnym serialu telewizyjnym "Marie Pervenche", która to rola przyniosła jej największą sławę i uczyniła z niej osobę publiczną.
W młodości była partnerką Jacques'a Brela, a następnie żoną Jacques'a Martina. Od 1996 roku jej mężem jest polityk francuski Georges Fillioud.

</doc>
<doc id="1891198" url="https://pl.wikipedia.org/wiki?curid=1891198" title="Wołczka">
Wołczka

Wołczka – struga, lewobrzeżny dopływ Wołczej o długości 11,86 km i powierzchni zlewni 38,02 km².
Struga płynie przez Równinę Gryficką. Jej źródła znajdują się na wschód od wsi Upadły, do której dopływa, a następnie płynie w kierunku północnym. Przepływa przez wieś Wołowiec, dalej przez zachodnią część wsi Mechowo, za którą uchodzi do Wołczej.

</doc>
<doc id="1891199" url="https://pl.wikipedia.org/wiki?curid=1891199" title="Wiewiórolotka samotna">
Wiewiórolotka samotna

Wiewiórolotka samotna ("Anomalurus derbianus") - gatunek ssaka z podrodziny wiewiórolotek (Anomalurinae) w obrębie rodziny wiewiórolotkowatych (Anomaluridae) żyjący w lasach tropikalnych zachodniej, środkowej i wschodniej Afryki.
Zasięg występowania.
Wiewiórolotka samotna występuje w zachodniej, środkowej i wschodniej Afryce, od Sierra Leone na wschód do Ugandy i południowo-zachodniej Kenii oraz na południe do Tanzanii, w północnym Mozambiku, północnym Malawi, Zambii i północnej Angoli; także na wyspie Bioko, w Gwinei Równikowej. Jeszcze nie został zarejestrowany w Beninie, gdzie może występować; podobnie może występować na wyspie Zanzibar w archipelagu Zanzibar.
Taksonomia.
Gatunek po raz pierwszy naukowo opisał w 1842 roku brytyjski zoolog John Edward Gray nadając mu nazwę "Pteromys derbianus". Holotyp pochodził z Sierra Leone.
Chociaż opisano liczne formy "A. derbianus", dotychczas nie rozpoznano żadnego podgatunku. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 260–400 mm, długość ogona 220–330 mm; masa ciała 0,45–1,1 kg. Podobne do wiewiórki zwierzę. Futro srebrzystoszare, koniuszki włosów białe. Duże oczy i uszy. Ogon długi, pokryty bardzo gęstym włosiem. Charakterystyczne dla rodziny pasy skóry rozpięte między kończynami są z wierzchu pokryte gęstą sierścią, od spodu krótkim, rzadkim futrem.
Ekologia.
Tryb życia.
Zwierzęta nocne, spędzające dzień w dziuplach drzew. Roślinożercy, żywią się kwiatami, liśmi,orzechami, owocami, korą. Żyją samotnie lub w parach, kilka wiewióroltek samotnych może mieszkać na tym samym drzewie. Skóry między kończynami używają do poruszania się między drzewami - skacząc z gałęzi i używając skóry ja lotni potrafią przebyć w powietrzu do 250 metrów. Nie lubią przebywać na ziemi - są na niej dość nieporadne, poruszają się skokami.
Rozmnażanie.
W zachodniej Afryce okres godowy rozpoczyna się pod koniec pory deszczowej, we wschodniej trwa cały rok. Samica rodzi 1-3 stosunkowo duże, całkowite owłosione młode. Młode żyją w zbudowanym przez rodziców gnieździe, po zaprzestaniu karmienia mlekiem zwierzęta są przez pewien czas karmione przeżutym pokarmem przynoszonym przez dorosłe osobniki w pyskach.

</doc>
<doc id="1891200" url="https://pl.wikipedia.org/wiki?curid=1891200" title="Anomalurus derbianus">
Anomalurus derbianus



</doc>
<doc id="1891203" url="https://pl.wikipedia.org/wiki?curid=1891203" title="Bitwa pod Oosterweel">
Bitwa pod Oosterweel

Bitwa pod Oosterweel miała miejsce 13 marca 1567 i jest tradycyjnie uważana za pierwsze starcie wojny osiemdziesięcioletniej, jakkolwiek Holendrzy za początek wojny uważają zwycięstwo odniesione nad Hiszpanami przez Ludwiga von Nassau-Dillenburg w bitwie pod Heiligerlee w roku następnym.
Bój toczył się na polach wioski Oosterweel, na północ od Antwerpii. Hiszpańskie regularne wojska, których dowódcą był Philippe de Lannoy hrabia Beauvoir pokonały kalwinistycznych powstańców, na czele których stał, poległy w boju, Jan Marnix van Aldegonde.
Wilhelm Niemy, w owym czasie Burggraaf Antwerpii, kazał zamknąć bramy, by nie pozwolić mieszkającym w mieście protestantom wesprzeć powstańców. Uczynił tak, ponieważ wiązała go przysięgę na wierność królom Hiszpanii, jaką odebrała od niego Małgorzata Parmeńska.
Liczba zabitych powstańców byłaby mniejsza, gdyby Hiszpanie nie wymordowali wszystkich wziętych do niewoli, bowiem uznali ich za rebeliantów. W sumie życie straciło 700-800 protestantów.

</doc>
<doc id="1891205" url="https://pl.wikipedia.org/wiki?curid=1891205" title="Wybory bezpośrednie">
Wybory bezpośrednie



</doc>
<doc id="1891208" url="https://pl.wikipedia.org/wiki?curid=1891208" title="The Wind Chimes">
The Wind Chimes

The Wind Chimes – album wideo muzyka Mike’a Oldfielda wydany w 1988 roku na VHS oraz laserdiscu. W 2004 wydany został jako dodatek na DVD "Elements". "The Wind Chimes" zawiera teledyski do wszystkich utworów z albumu "Islands" oraz pięć innych piosenek.

</doc>
<doc id="1891210" url="https://pl.wikipedia.org/wiki?curid=1891210" title="Dąbrzyca">
Dąbrzyca

Dąbrzyca ("Dobrzyca Kamieńska") – struga, lewobrzeżny dopływ Wołczenicy o długości 16,05 km i powierzchni zlewni 41,45 km².
Struga wypływa z północnej części miasta Nowogard w kierunku północnym. Od wsi Otręby biegnie na północny zachód, mijając wsie Dąbrowa Nowogardzka i Olszyca. Dalej płynie na północ i za wsią Błotno uchodzi do Wołczenicy.
Nazwę "Dąbrzyca" wprowadzono urzędowo rozporządzeniem w 1948 roku, zastępując poprzednią niemiecką nazwę strugi – "Mühlen Bach".

</doc>
<doc id="1891211" url="https://pl.wikipedia.org/wiki?curid=1891211" title="Rynka">
Rynka

Rynka (tygielek) – niski, płaski rondelek, zwykle gliniany, z dwoma uchami lub rączką, czasem na trzech nóżkach, służący do duszenia i smażenia potraw mięsnych i innych.

</doc>
<doc id="1891218" url="https://pl.wikipedia.org/wiki?curid=1891218" title="Sexy Sushi">
Sexy Sushi

Sexy Sushi to francuski zespół electroclash, w którym grają Rebeka Warrior (Julia Lanoë) i Mitch Silver (David Grellier). Sophie Girard, która zarządza Wonderground Nantes jest również zaangażowana w pisanie i komponowanie utworów.

</doc>
<doc id="1891222" url="https://pl.wikipedia.org/wiki?curid=1891222" title="Język łowiecki">
Język łowiecki



</doc>
<doc id="1891225" url="https://pl.wikipedia.org/wiki?curid=1891225" title="Bitwa pod Hexham">
Bitwa pod Hexham

Bitwa pod Hexham – starcie zbrojne, które miało miejsce 15 maja 1464 roku. Bitwa oznaczała kres znaczącego oporu Domu Lancasterów w północnej Anglii we wczesnym okresie panowania Edwarda IV.
Bitwa miała miejsce w pobliżu miasteczka Hexham w hrabstwie Northumberland. John Neville, późniejszy 1. markiz Montague, stojący na czele sił liczących 3–4 tysiące ludzi, pokonał zbuntowanych Lancasterów. Większość ich przywódców, w tym Henryk Beaufort, 3. książę Somerset została ujęta i stracona. Jednak Henryk VI zdołał uciec na północ.
Gdy nie stało przywódców, jedynie kilka zamków pozostało w rękach buntowników. Gdy i te padły w ciągu roku, Edward IV nie miał poważnych przeciwników, dopóki hrabia Warwick nie zmienił swych zapatrywań przechodząc na stronę Lancasterów w roku 1469.
Przed bitwą.
Po boju pod Hedgeley Moor, Lancasterom nie udało się zapobiec negocjacjom pokojowym Yorków ze Szkotami w roku 1463 i wkrótce okazało się, że ich podstawy operacyjne na północy kraju są zagrożone. Zdecydowali wobec powyższego rozpocząć kampanię w północnej Anglii i zgromadzić jak najwięcej zwolenników, nim potężne siły Edwarda IV zdołają zebrać się w Leicester, by następnie ruszyć na północ i stłumić bunt.
Armia Lancasterów zaczęła przemieszczać się przez Northumberland w końcu kwietnia 1464 roku pod wodzą księcia Somerset, zbierając po drodze posiłki z zamków wielmożów wspierających ich, aż wreszcie w początku maja zatrzymali się obozem pod Hexham. Siły Yorków Johna Neville'a posuwały się na północ jako awangarda większej armii Edwarda IV, w rezultacie stanęły pod Hexham 14 maja 1464.
Starcie.
Szczegółów dotyczących przebiegu bitwy, składu i liczebności wojsk, prawie nie znamy, ale można przypuszczać, że nie była ona zbyt krwawa.
Obóz Lancasterów znajdował się w pobliżu mostu nad rzeką Devil's Water nieco na południe od Hexham. Siły Yorków znalazły się na południowym brzegu rzeki Tyne w nocy 12/13 maja, a rankiem 14 maja mogły już zaatakować Hexham. Prawdopodobnie oddziały Yorków poruszały się ze znaczną prędkością, a zatem, mimo ostrzeżeń ich własnych zwiadowców, Lancasterowie mieli bardzo mało czasu na przygotowanie się do bitwy.
Przypuszcza się, że Somerset poprowadził w pośpiechu swe siły ku mostowi i podzielił je na trzy oddziały rozstawione na łące nad brzegiem Devil's Water, gdzie miał zamiar związać bojem armię Yorków, zanim ta zajmie Hexham. Jednak nim jeszcze Lancasterowie zdołali zająć pozycje, siły Yorków zaatakowały z pobliskiego wzniesienia. Widząc idące do szarży rycerstwo Yorków prawe skrzydło Lancasterów pierzchło forsując nurt Devil's Water i uciekając ku Hexham, zanim jeszcze bitwa się zaczęła. Reszta sił Somerseta znalazła się w beznadziejnej sytuacji, osaczona bez możliwości manewru; siły Yorków szybko przebyły wschodni kraniec łąki i uderzyły na zdezorientowanych lancasterskich żołnierzy.
Morale w szeregach tych ostatnich upadło i – po krótkim oporze – armia Somerseta została zepchnięta przez piechotę Yorków ku rzece. Podczas panicznej ucieczki wielu potonęło, a innych zabito, gdy próbowali wspinać się na strome i błotniste brzegi Devil's Water. Pozostali, w tym większość dowódców, zaplątali się w gęstwinie pobliskiego lasu o nazwie West Dipton Wood na północnym brzegu rzeki, gdzie musieli się poddać.
Efekty.
John Neville w niczym nie przypominał Edwarda z jego skłonnością do pojednania. Po bitwie kazał ściąć trzydziestu lancasterskich przywódców, w tym nieszczęsnego księcia Somerset, co zostało wykonane na rynku w Hexham wieczorem tego samego dnia. William Tailboys został schwytany wkrótce potem, gdy uciekał na północ ze skrzynią króla Henryka, w której było 2000 funtów w złocie, a następnie również ścięty. Gdy zabrakło przywódców i pieniędzy, opór Lancasterów w północnej Anglii ustał. Ujęcie Henryka w Clitheroe, w Lancashire oznaczało prawdziwy koniec rebelii. Teraz nastał okres względnego spokoju, dopóki przejście hrabiego Warwicka na stronę Lancasterów w roku 1469 nie rozpaliło wojny na nowo.

</doc>
<doc id="1891226" url="https://pl.wikipedia.org/wiki?curid=1891226" title="Gospodarka łowiecka">
Gospodarka łowiecka



</doc>
<doc id="1891227" url="https://pl.wikipedia.org/wiki?curid=1891227" title="Szwedzki Batalion Ochotniczy">
Szwedzki Batalion Ochotniczy

Szwedzki Batalion Ochotniczy (szw. Svenska frivilligbataljonen), zwany też Batalionem „Hanko” – ochotniczy oddział wojskowy złożony ze Szwedów w armii fińskiej podczas wojny kontynuacyjnej 1941–1944
Podobnie, jak w czasie wojny zimowej pomiędzy Finlandią i ZSRR w latach 1939–1940, tak samo po zaatakowaniu Sowietów przez wojska niemieckie i sprzymierzone 22 czerwca 1941 r., do armii fińskiej zaczęli zgłaszać się szwedzcy ochotnicy. Pierwsi Szwedzi zaczęli przybywać do ambasady Finlandii w Sztokholmie już 27 czerwca. Głównodowodzący szwedzkimi siłami zbrojnymi gen. Olof Thörnell stwierdził, że będzie cennym uzyskanie doświadczenia bojowego przez szwedzkich żołnierzy. Dlatego wystąpił do szwedzkiego rządu o uzyskanie pozwolenia na rekrutację do Finlandii wojskowych rezerwy lub będących w stanie spoczynku. 4 lipca dostał zgodę na zwerbowanie do 5 tys. wojskowych ochotników i do 200 osób personelu cywilnego. W tym czasie już ok. 1,6 tys. Szwedów zarejestrowało się jako ochotnicy do Finlandii. Szwedzkie władze przyjęły kryteria ukończenia służby wojskowej i posiadania odpowiedniej sprawności fizycznej dla ochotników, stąd podania wielu z nich zostały odrzucone.
Ochotnicy, którzy przeszli weryfikację, zostali zgrupowani w ośrodku szkoleniowym w Turku, gdzie utworzono z nich oddział w sile batalionu piechoty. Składał się on ze sztabu, pododdziału sztabowego (d-ca por. Gunnar Gyllenhaal), saperów, łączności i medycznego oraz trzech kompanii strzelców (w każdej z nich był pluton ciężkich karabinów maszynowych i pluton przeciwpancerny). Przy batalionie było też ok. 50 osób personelu cywilnego. Dowódcami kompanii strzelców byli: kpt. Jon Liljedahl, kpt. Malcom Murray i kpt. Anders Grafström. Na czele batalionu stanął ppłk Hans Berggren, zaś funkcję szefa sztabu pełnił por. Gösta Colliander. Część oficerów miała doświadczenia bojowe jeszcze z okresu wojny zimowej.
Po krótkim przeszkoleniu wojskowym Szwedzi przybyli do Finlandii, gdzie na przełomie lipca i sierpnia skierowano ich na front na półwysep Hanko. Istniała tam sowiecka baza morska, która od początku wojny była oblężona przez fińskie wojska.
Oddział, liczący ok. 800 ludzi, otrzymał oficjalną nazwę Szwedzkiego Batalionu Ochotniczego. 17 sierpnia włączono go w skład fińskiego 55 Pułku Piechoty pod dowództwem płk. Runo Wiberga. Służba ograniczała się do działań patrolowych, prac polowych i drobnych starć ogniowych z nieprzyjacielem. 7 października batalion był wizytowany przez księcia Gustawa Adolfa.
Pod koniec października sowieckie okręty Floty Bałtyckiej ewakuowały garnizon Hanko. 4 grudnia do opuszczonej bazy wkroczyły oddziały fińskie, w tym Szwedzki Batalion Ochotniczy. 15 grudnia odbyła się uroczysta parada przed marszałkiem Carlem Gustafem Mennerheimem. 18 grudnia batalion został zdemobilizowany, zaś Szwedzi powrócili do ojczyzny. Ich straty wyniosły ogółem 25 zabitych i 75 rannych. Część szwedzkich ochotników pozostała w fińskiej armii. Sformowano z nich Szwedzką Kompanię Ochotniczą. Ponadto ok. 50 Szwedów rozdysponowano pomiędzy różne jednostki fińskie.

</doc>
<doc id="1891228" url="https://pl.wikipedia.org/wiki?curid=1891228" title="Łucznicy">
Łucznicy



</doc>
<doc id="1891230" url="https://pl.wikipedia.org/wiki?curid=1891230" title="3 Ingryjski Batalion Ochotniczy">
3 Ingryjski Batalion Ochotniczy

3 Ingryjski Batalion Ochotniczy (fiń. Heimopataljoona 3) – ochotniczy oddział wojskowy w armii fińskiej złożony z Ingrian i Karelów podczas wojny kontynuacyjnej 1941-1944
Batalion sformowano 30 kwietnia 1943 r. Składał się z jeńców wojennych z Armii Czerwonej pochodzących z sowieckiej części Ingrii i Karelii. Liczył ok. 1,1 tys. ludzi. Część oficerów i podoficerów zostało przydzielonych z fińskiej armii. Na jego czele stanął kpt. Emil Pekkanen, następnie mjr Paavo Pyökkimies, zaś od 27 listopada 1943 r. ppłk Ludwig Mäntylä. Batalion walczył w składzie 15 Dywizji Piechoty w rejonie Metsäpirtti-Lempaala na Przesmyku Karelskim. Przebywał na froncie ponad 6 miesięcy, osiągając duże sukcesy. Sowieci przeprowadzili przeciwko niemu zmasowaną akcję propagandową, w wyniku której doszło do dezercji. W maju 1944 r. batalion jako oddział rezerwowy wszedł w skład 2 Dywizji Piechoty, działającej w rejonie Vuosalmi. W czerwcu zdezerterowali jednak kolejni żołnierze, w związku z czym odesłano oddział na tyły. Łączne straty batalionu wyniosły 76 zabitych, 388 rannych i 20 zaginionych. Po ogłoszeniu rozejmu przez Finlandię we wrześniu 1944 r. Sowieci zażądali przekazania im żołnierzy batalionu. Podczas transportu do granicy z ZSRR Finowie umożliwili ucieczkę ok. 450 z nich, ale ponad 650 zostało w listopadzie oddanych Sowietom. Część rozstrzelano, a reszta trafiła do gułagów.

</doc>
<doc id="1891231" url="https://pl.wikipedia.org/wiki?curid=1891231" title="Stanisław Pawłowski (geolog)">
Stanisław Pawłowski (geolog)

Stanisław Pawłowski (ur. 11 maja 1910 w Łodzi, zm. 2 czerwca 1992 w Warszawie) – polski geolog i geofizyk, odkrywca złóż siarki w Tarnobrzegu, poseł na Sejm PRL IV i V kadencji. Budowniczy Polski Ludowej.
Życiorys.
Syn Piotra. Wychował się w Łodzi. Ukończył studia na Politechnice Warszawskiej. Po II wojnie światowej pracował w Państwowym Instytucie Geologicznym, gdzie w latach 1952–1955 był kierownikiem Świętokrzyskiej Stacji Terenowej, a od 1954 profesorem. We wrześniu 1953 kierował wierceniami w okolicy Mokrzyszowa, podczas których odkryto złoża siarki.
Był również współodkrywcą złóż gazu ziemnego koło Lubaczowa, wysadu solnego w Rogóźnie, fosforytów na Lubelszczyźnie oraz biłgorajskiej anomalii grawimetrycznej.
Stanisław Pawłowski był profesorem zwyczajnym, doktorem nauk technicznych. Od 1976 był członkiem rzeczywistym Polskiej Akademii Nauk. Dwukrotnie utrzymał nagrodę państwową I stopnia, w 1955 indywidualną, a w 1976 zespołową. Był posłem na Sejm PRL w latach 1965–1972 (jako bezpartyjny). Członek Polskiego Towarzystwa Geologicznego.
Został pochowany z małżonką Katarzyną (zm. 2020) na Cmentarzu Bródnowskim.

</doc>
<doc id="1891232" url="https://pl.wikipedia.org/wiki?curid=1891232" title="Mistrzostwa Europy w Piłce Ręcznej Mężczyzn 1996">
Mistrzostwa Europy w Piłce Ręcznej Mężczyzn 1996

Mistrzostwa Europy w Piłce Ręcznej Mężczyzn 1996 – 2. edycja turnieju finałowego Mistrzostw Europy w piłce ręcznej mężczyzn, zorganizowana przez EHF – w dniach od 24 maja do 2 czerwca 1996 w Hiszpanii – dla 12 najlepszych reprezentacji seniorskich na „starym kontynencie”, mająca na celu wyłonienie najlepszej z nich (mistrza Europy).
To pierwsza w historii seniorska impreza rangi mistrzowskiej w piłce ręcznej, której gospodarzem była Hiszpania. Wszystkie 38 spotkań mistrzostw rozegrano w dwóch halach: Quijote Arena w Ciudad Real i Palacio Municipal de Deportes San Pablo w Sewilli.
Eliminacje.
Po raz pierwszy w historii eliminacje do turnieju finałowego mistrzostw Europy składały się z dwóch rund: prekwalifikacji i eliminacji właściwych. Łącznie wzięło w nich udział 36 reprezentacji. Prekwalifikacje przeznaczone były dla 22 najsłabszych z nich, które podzielono na sześć grup: dwie grupy trzydrużynowe i cztery grupy czterozespołowe. Grano systemem każdy z każdym mecz i rewanż. Sześciu zwycięzców każdej z grup uzyskało awans do zasadniczej fazy eliminacyjnej, do której automatycznie wcześniej zakwalifikowano 14 czołowych reprezentacji europejskich, przy czym z konieczności gry w eliminacjach zwolniono: Hiszpanię (jako gospodarza turnieju finałowego ME 1996) i Szwecję (jako obrońcę tytułu Mistrza Europy). 20 zespołów podzielono na pięć czterodrużynowych grup, w których grano systemem każdy z każdym mecz i rewanż. Do turnieju finałowego ME 1996 kwalifikowały się dwie czołowe ekipy każdej z grup (w sumie 10 drużyn).

</doc>
<doc id="1891234" url="https://pl.wikipedia.org/wiki?curid=1891234" title="No Mercy (2002)">
No Mercy (2002)



</doc>
<doc id="1891235" url="https://pl.wikipedia.org/wiki?curid=1891235" title="Reklama uliczna">
Reklama uliczna



</doc>
<doc id="1891237" url="https://pl.wikipedia.org/wiki?curid=1891237" title="Szwedzka Kompania Ochotnicza">
Szwedzka Kompania Ochotnicza

Szwedzka Kompania Ochotnicza (szw. Svenska Frivilligkompaniet) - ochotniczy oddział wojskowy fińskiej armii złożony ze Szwedów podczas wojny kontynuacyjnej 1941-1944
Kompania została sformowana w Turku w styczniu 1942 r. Składała się ze szwedzkich ochotników, którzy pozostali w Finlandii po rozwiązaniu Szwedzkiego Batalionu Ochotniczego. Liczyła ok. 400 ludzi. Weszła w skład fińskiego 13 Pułku Piechoty, walczącego w rejonie Jandeba nad rzeką Świr. Na jej czele kompanii stanął por. Gösta Hallberg-Cuula, który zginął 14 kwietnia 1942 r. Kompania przebywała na froncie do poł. maja 1944 r. Zakończyła swój szlak bojowy w rejonie Näätälä-Tali-Ihantala. Poniosła bardzo duże straty. Została rozwiązana w Turku 26 września.

</doc>
<doc id="1891238" url="https://pl.wikipedia.org/wiki?curid=1891238" title="Księga ocalenia">
Księga ocalenia

Księga ocalenia (ang. "The Book of Eli") − amerykański film przygodowy powstały w 2010 roku.
Opis fabuły.
W 2044 roku, w postapokaliptycznym świecie, samotny bohater, Eli (Denzel Washington), strzeże księgi, która dostarcza wiedzy mogącej uratować ludzkość lub może dać panowanie nad ludzkimi umysłami. Despota (Gary Oldman) z małego, prowizorycznego miasteczka planuje objąć w posiadanie księgę.

</doc>
<doc id="1891239" url="https://pl.wikipedia.org/wiki?curid=1891239" title="Kanapa">
Kanapa

Kanapa (z (łac.) "canopeum", (gr.) "kōnōpeōn" – łoże z moskitierą) – mebel o konstrukcji szkieletowej, rodzaj fotela poszerzonego, mieszczącego od trzech do czterech osób, wyściełanego, z oparciem i poręczami. Jej pierwowzorem była "cassapanca" (wł. "skrzynia"). Kanapa weszła w użycie w XVII wieku, w XVIII w. powstały jej liczne formy, zależnie od rozwiązania oparcia i poręczy.

</doc>
<doc id="1891241" url="https://pl.wikipedia.org/wiki?curid=1891241" title="Mleczaj kokosowy">
Mleczaj kokosowy

Mleczaj kokosowy ("Lactarius glyciosmus" (Fr.) Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi". 
Gatunek ten został poprawnie zdiagnozowany taksonomicznie po raz pierwszy przez Eliasa Friesa (jako "Agaricus glyciosmus") w drugim tomie "Observationes mycologicae præcipue ad illustrandam Floram Svecicam" z 1818 r., następnie, w "Epicrisis systematis mycologici" z 1838 r. został przez niego przeniesiony do rodzaju "Lactarius". Niektóre synonimy naukowe:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też pod nazwami: mleczaj słodkawy i mleczaj wonny. 
Morfologia.
Średnica 1–5,5 cm, młode owocniki są płaskie, w miarę wzrostu rozprostowują się. Posiadają niewielki, stożkowaty garb. Brzeg początkowo podwinięty z omszonym kantem, potem równy i krótko karbowany. Powierzchnia początkowo omszona, oszroniona i błyszcząca, potem jedwabista, czasami z niewyraźnymi pręgami. Barwa jasna: liliowoszara, różowo-żółtawo-szara, lilioworóżowa lub jasnoszara z cielistym odcieniem. W stanie podeschniętym staje się jeszcze jąsniejsza: szarożółtawa, lub białawo-różowo-szara.
Blaszkowy, blaszki barwy kremowej lub bladoochrowej, prosto przyrośnięte lub lekko zbiegające na trzon, o różnej długości (mieszane), czasami rozwidlone, gęsto rozstawione.
Wysokość 1,5-7 cm, grubość 0,2-0,8 cm, walcowaty. Łamliwy, początkowo pełny, potem pusty. Powierzchnia początkowo biało oszroniona, potem gładka, podczas wysychania błyszcząca. Ma barwę od białawej do słabo różowej. W uciśniętych miejscach u starszych owocników po pewnym czasie trzon staje się żółtawy.
Zbudowany z kulistawych komórek, które powodują jego specyficzną kruchość i nieregularny przełam. Barwy białawej, kruchy, o miękkiej konsystencji, charakterystycznej, przypominającej miąższ orzechów kokosa właściwego i lekko gorzkim posmaku.
U młodych okazów wydziela się obficie, u starszych słabo. Jest wodnistobiałe. W pierwszej chwili ma łagodny smak, później jednak ostry.
Wysyp zarodników kremowy. Zarodniki elipsoidalne, o wymiarach 7–8,5×5,5–7 μm, pokryte brodawkami połączonymi częściowo listewkami tworzącymi niepełny siateczkowaty wzór. Cystydy licznie występują zarówno na ostrzu blaszek, jak i na ich boku. Są wrzecionowate, o rozmiarze 40–70,5× 6–8 μm.
Występowanie i siedlisko.
Jest szeroko rozprzestrzeniony w Europie (w tym na Islandii) i Ameryce Północnej, występuje także na Nowej Zelandii. W Polsce nie jest rzadki, w piśmiennictwie mykologcznym opisano jego występowanie na licznych stanowiskach na terenie całego kraju.
Występuje w różnego typu lasach i zaroślach, parkach miejskich, na obrzeżach lasów w obecności brzóz ("Betula sp."). Preferuje kwaśne gleby. Wytwarza owocniki (w Europie) od sierpnia do października.
Znaczenie.
Grzyb mikoryzowy. Jest jadalny, jednak mało smaczny. Po odpowiednim przyrządzeniu można go spożywać.

</doc>
<doc id="1891245" url="https://pl.wikipedia.org/wiki?curid=1891245" title="Lactarius glyciosmus">
Lactarius glyciosmus



</doc>
<doc id="1891248" url="https://pl.wikipedia.org/wiki?curid=1891248" title="Stanisław Grzybowski (cukrownik)">
Stanisław Grzybowski (cukrownik)

Stanisław Grzybowski (ur. 11 stycznia 1865 w Lublinie, zm. 13 kwietnia 1943 w Dobrzelinie) – polski technolog cukrownictwa, laureat tytułu doktora honoris causa Politechniki Warszawskiej.
Życiorys.
Ukończył Lubelskie Liceum Męskie oraz Wydział Przyrodniczy Cesarskiego Uniwersytetu Warszawskiego.
Po ukończeniu studiów podtrzymał rodzinną tradycję i rozpoczął pracę jako cukrownik. Praktykę odbył w cukrowni „Elżbietów”, obecnie „Sokołów”. Potem pracował na stanowisku chemika w cukrowniach „Czersk” i „Izabelin”. W 1898 roku został dyrektorem cukrowni „Izabelin”, następnie w 1892 powierzono mu stanowisko dyrektora w cukrowni „Sanniki”. W 1908 objął zarząd nad dwiema sąsiednimi cukrowniami. W 1912 został powołany na stanowisko dyrektora cukrowni i rafinerii „Dobrzelin”. Jednocześnie zaoferowano mu funkcję naczelnego dyrektora technicznego nad wszystkimi cukrowniami Towarzystwa Fabryk Cukru. Swoją pracę kontynuował również po wybuchu I wojny światowej. W 1910 był wykładowcą technologii cukru w ramach Kursu dla cukrowników na Wydziale Technicznym Towarzystwa Kursów Naukowych w Warszawie. Był także w latach 1910-1913 członkiem TKN.
Autor takich prac z zakresu cukrownictwa jak: „Cukrownictwo. Podręcznik dla pracujących w cukrowniach i rafineriach” (1901), „Technologia cukru buraczanego” (1912), „Rafinowanie cukru” (1927), „Chemiczne oczyszczanie soku dyfuzyjnego i jego kontrola” (1930), „Koloidy i ich rola przy fabrykacji cukru” (1935). Publikował też artykuły w „Gazecie Cukrowniczej”. Zależało mu na unowocześnieniu polskiego przemysłu cukrowniczego, dlatego m.in. podjął działania w kierunku przekształcenia Laboratorium Cukru w wielowydziałowy Instytut Przemysłu Cukrowniczego. W 1927 roku powstał ten Instytut, natomiast S. Grzybowski został prezesem Zarządu oraz Kuratorium. Równocześnie pełnił funkcję dyrektora cukrowni „Dobrzelin” k. Kutna.
W czasie wojennym został zdegradowany przez Niemców z funkcji dyrektora do roli doradcy technicznego.
W 1931 otrzymał doktorat "honoris causa" Politechniki Warszawskiej.
Zmarł 13 kwietnia 1943 roku.

</doc>
<doc id="1891249" url="https://pl.wikipedia.org/wiki?curid=1891249" title="Praska">
Praska

Praska – komoda o dużych, niezbyt głębokich szufladach, przeznaczonych do przechowywania uprasowanej bielizny. Począwszy od drugiej poł. XVIII wieku, łączona nieraz z odchylanym pulpitem do pisania, służyła jako praska-biurko. Znane też były praski z nastawą w formie szafki. Solidnie wykonane modele prasek spotyka się wśród mebli kolbuszowskich. Od drugiej poł. XX wieku (w Polsce od lat 70.) z zestawienia wielofunkcyjnych prasek i regałów wykształciły się meblościanki, błędnie nazywane praskami albo praskami wielofunkcyjnymi.

</doc>
<doc id="1891250" url="https://pl.wikipedia.org/wiki?curid=1891250" title="Wspólny mianownik">
Wspólny mianownik



</doc>
<doc id="1891256" url="https://pl.wikipedia.org/wiki?curid=1891256" title="Piłka ręczna na letnich igrzyskach olimpijskich">
Piłka ręczna na letnich igrzyskach olimpijskich

Zawody w piłce ręcznej w ramach igrzysk olimpijskich rozgrywane są regularnie od Letnich Igrzysk Olimpijskich 1972 w Monachium. Wówczas odbył się drugi turniej olimpijski mężczyzn w tej dyscyplinie. Pierwszy raz szczypiorniści walczyli o medale olimpijskie podczas 1936 roku w Berlinie (zawody rozgrywane były na trawie).
Pierwszy turniej dla kobiet rozegrany został w 1976 roku w Montrealu.

</doc>
<doc id="1891270" url="https://pl.wikipedia.org/wiki?curid=1891270" title="Katum">
Katum



</doc>
<doc id="1891273" url="https://pl.wikipedia.org/wiki?curid=1891273" title="Stawna">
Stawna

2 cieki wodne w Polsce:

</doc>
<doc id="1891276" url="https://pl.wikipedia.org/wiki?curid=1891276" title="Grzęziniec">
Grzęziniec



</doc>
<doc id="1891277" url="https://pl.wikipedia.org/wiki?curid=1891277" title="Mistrzostwa Świata Juniorów w Biathlonie 2010">
Mistrzostwa Świata Juniorów w Biathlonie 2010

Mistrzostwa Świata Juniorów w Biathlonie 2010 odbyły się w dniach 27 stycznia - 2 lutego 2010 w szwedzkim Torsby. Podczas mistrzostw rozegranych zostało osiem konkurencji wśród juniorów oraz osiem wśród juniorów młodszych. W klasyfikacji generalnej najlepsza była ekipa Rosji.

</doc>
<doc id="1891279" url="https://pl.wikipedia.org/wiki?curid=1891279" title="Hrabstwo Kennebec">
Hrabstwo Kennebec

Hrabstwo Kennebec ("Kennebec County") – hrabstwo w południowo-zachodniej części amerykańskiego stanu Maine. W czasie spisu powszechnego z 2000 roku liczyło 117 114 mieszkańców. Zajmuje powierzchnię 2463 km². Ośrodkiem administracyjnym i największym miastem hrabstwa jest Augusta, będąca jednocześnie stolicą całego stanu. Hrabstwo powstało w 1799 roku.

</doc>
<doc id="1891283" url="https://pl.wikipedia.org/wiki?curid=1891283" title="Aerial">
Aerial

Aerial – dwupłytowy album Kate Bush, wydany w 2005 roku.
Album w Polsce osiągnął status złotej płyty.
Lista utworów.
CD 1 – „A Sea of Honey”
CD 2 – „A Sky of Honey”

</doc>
<doc id="1891294" url="https://pl.wikipedia.org/wiki?curid=1891294" title="Lactarius acutus">
Lactarius acutus

Lactarius acutus R. Heim – gatunek grzybów należący do rodziny gołąbkowatych ("Russulaceae"). W Polsce nie występuje.
Charakterystyka.
Organizm mikoryzowy, rozwijający się w glebie i wytwarzający naziemne owocniki złożone z kapelusza i trzonu. Miąższ zbudowany jest z kulistawych komórek powodujących ich specyficzną kruchość i nieregularny przełam. Kapelusz owocników ma średnicę 2,2–3,5 cm i wgłębiony środek ze średnim, ostrym garbkiem, jest ciemno zabarwiony, o gładkiej, tłustawej w dotyku powierzchni. Hymenofor blaszkowy. Trzon o długości 3–5 cm i średnicy 0,5–0,7 cm, barwy kapelusza. Miąższ biały, czasami ochrowawy w kapeluszu, o rybiej woni. Zarodniki elipsoidalne, o wymiarach 9–10,5×7,5–8,5 μm, o brodawkowato-siateczkowanej, amyloidalnej powierzchni.

</doc>
<doc id="1891295" url="https://pl.wikipedia.org/wiki?curid=1891295" title="Pięciobój nowoczesny na letnich igrzyskach olimpijskich">
Pięciobój nowoczesny na letnich igrzyskach olimpijskich

Zawody w pięcioboju nowoczesnym w ramach igrzysk olimpijskich rozgrywane są od Letnich Igrzysk Olimpijskich 1912 w Sztokholmie. 
Pierwszy raz olimpijskie zawody dla kobiet rozegrane zostały w 2000 roku w Sydney.

</doc>
<doc id="1891298" url="https://pl.wikipedia.org/wiki?curid=1891298" title="Spór graniczny">
Spór graniczny



</doc>
<doc id="1891300" url="https://pl.wikipedia.org/wiki?curid=1891300" title="Stawna (dopływ Wołczenicy)">
Stawna (dopływ Wołczenicy)

Stawna – struga w północno-zachodniej Polsce, w woj. zachodniopomorskim, płynąca przez Równinę Goleniowską i Gryficką, lewobrzeżny dopływ Wołczenicy.
Struga ma źródło na południowy wschód od osady Sosnowice, w Puszczy Goleniowskiej, w gminie Przybiernów. Od źródła Stawna stale biegnie w kierunku północnym. Na południowy zachód od wsi Stawno struga odbiera wody z dopływu spod Parłówka. Następnie we wsi Rekowo i przy drodze wojewódzkiej nr 107 uchodzi do Wołczenicy. Stawna ma nieuregulowany bieg i płynie meandrami. 
Nad brzegami strugi zachowały się fragmenty starodrzewi dębowych i bukowych, duże obszary podmokłego olszu oraz torfowisko z roślinnością typową dla torfowisk wysokich.
W 2004 roku został utworzony zespół przyrodniczo-krajobrazowy "Dolina Stawny" o powierzchni 255,4833 ha, który obejmuje Stawnę i jej mały dopływ, przyległe lasy bagienne, torfowisko i staw rybny na torfowisku. Na terenie zespołu stwierdzono 3 gatunki znajdujące się w Polskiej Czerwonej Księdze Zwierząt: wydrę, popielicę i bielika.
Nad strugą leży leśniczówka Strażnica.
Nazwę "Stawna" wprowadzono urzędowo rozporządzeniem w 1948 roku, zastępując poprzednią niemiecką nazwę strugi – "Stäwener Bach".

</doc>
<doc id="1891301" url="https://pl.wikipedia.org/wiki?curid=1891301" title="Manus Vrauwdeunt">
Manus Vrauwdeunt

Hermanus Lodevicus Willebrordus Vrauwdeunt (ur. 29 kwietnia 1915 w Rotterdamie, zm. 8 czerwca 1982) – holenderski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej w latach 1931–1947 występował w klubie Feyenoord, dla którego w 253 spotkaniach strzelił 123 bramki.
Kariera reprezentacyjna.
Karierę reprezentacyjną rozpoczął w 1934. W tym samym roku został powołany na MŚ 1934. Nie wystąpił w żadnym spotkaniu. Po raz pierwszy i ostatni w reprezentacji pojawił się w 1937.

</doc>
<doc id="1891305" url="https://pl.wikipedia.org/wiki?curid=1891305" title="Kandinski">
Kandinski



</doc>
<doc id="1891316" url="https://pl.wikipedia.org/wiki?curid=1891316" title="Dzień Transplantologii">
Dzień Transplantologii



</doc>
<doc id="1891319" url="https://pl.wikipedia.org/wiki?curid=1891319" title="Jakub Peszko">
Jakub Peszko

Jakub Peszko (ur. 1 kwietnia 1992 w Rzeszowie) – polski siatkarz, grający na pozycji przyjmującego. 
Sukcesy klubowe.
Ogólnopolska Olimpiada Młodzieży:
Mistrzostwa Polski Kadetów:
Młoda Liga:
Puchar CEV:
Mistrzostwo Polski: 
Akademickie Mistrzostwa Europy:
Mistrzostwo I ligi:

</doc>
<doc id="1891320" url="https://pl.wikipedia.org/wiki?curid=1891320" title="Djamel Bakar">
Djamel Bakar

Djamel Bakar (ur. 6 kwietnia 1989 w Marsylii) – komoryjski piłkarz występujący na pozycji pomocnika.
Kariera klubowa.
Bakar zawodową karierę rozpoczynał w sezonie 2006/2007 w klubie AS Monaco. W Ligue 1 zadebiutował 14 kwietnia 2007 w zremisowanym 0:0 meczu z FC Lorient, a 10 maja 2008 w wygranym 3:0 spotkaniu z AJ Auxerre strzelił swojego pierwszego gola w tych rozgrywkach. Przez dwa lata w barwach Monaco Bakar rozegrał 29 spotkań i zdobył jedną bramkę. W sierpniu 2009 roku odszedł do innego pierwszoligowego zespołu – AS Nancy. Pierwszy ligowy mecz rozegrał tam 12 września 2009 przeciwko Toulouse FC (0:0). Graczem Nancy był do 2013 roku.
Następnie przeszedł do także pierwszoligowego Montpellier HSC, którego barwy reprezentował przez trzy lata. Kolejnymi klubami Bakara były: belgijski Royal Charleroi, francuski Tours FC oraz luksemburski F91 Dudelange.
Kariera reprezentacyjna.
Bakar występował w reprezentacji Francji U-19, U-20 oraz U-21.
24 marca 2016 zadebiutował w reprezentacji Komorów, w wygranym 1:0 meczu kw. do PNA 2017 z Botswaną. Z kolei 15 listopada 2016 w zremisowanym 1:1 towarzyskim spotkaniu z Gabonem strzelił swojego pierwszego gola w kadrze.

</doc>
<doc id="1891321" url="https://pl.wikipedia.org/wiki?curid=1891321" title="Millrose Games 2010">
Millrose Games 2010

103. Millrose Games – halowy mityng lekkoatletyczny, który odbył się 29 stycznia 2010 w Nowym Jorku. Zawody otwierały cykl halowych mityngów IAAF World Indoor Meetings w sezonie 2010. Areną zmagań lekkoatletów była hala Madison Square Garden.
W ramach mityngu rozegrano także mistrzostwa Stanów Zjednonych w chodzie na 1 milę.

</doc>
<doc id="1891326" url="https://pl.wikipedia.org/wiki?curid=1891326" title="Stary Rynek we Włocławku">
Stary Rynek we Włocławku

Stary Rynek – jest jednym z najważniejszych placów Śródmieścia we Włocławku. Przeważająca część zabudowy stanowią kamienice pochodzące z XIX wieku. Plac objęty jest lokalnym programem rewitalizacji.
Ma kształt prostokąta o wymiarach 150x70 metrów. Wpadają do niego ważniejsze ulice starego miasta jak: Tumska, 3 Maja, Łęgska, Zamcza, Szpichlerna.
Historia.
Jeszcze nie tak dawno, w połowie XIX w. naprzeciwko kościoła parafialnego stał Ratusz. Był to budynek jednopiętrowy, wymurowany z cegły. Dookoła ratusza stały stragany z chlebem, mąką, mięsem i nabiałem. Budynek z powodu całkowitej ruiny w 1872 roku został rozebrany. Po rozbiórce starego ratusza najbardziej okazałym budynkiem na Starym Rynku, róg ulicy Świętojańskiej 1 (ob. Świętego Jana), był hotel „Trzy Korony”. 
W hotelu od lat 70 XIX w. aż do wybuchu I Wojny Światowej odbywały się bale i zjazdy ziemiańskie z Kujaw. Po zakończeniu działań wojennych w 1918 roku hotel przestał istnieć, w budynku do 1933 roku mieścił się sąd okręgowy. Stary Rynek pełnił także przez wieki funkcję targowiska. W okolicy ulicy 3 Maja stały stragany i budy drewniane, spełniające funkcje handlowe. W czasie okupacji hitlerowskiej Niemcy na przełomie roku 1939/1940 zburzyli, w celu otwarcia widoku na panoramę za Wisłą, budynki naprzeciwko kościoła św. Jana. W ten sposób pozbawiono Stary Rynek dwóch starych, zabytkowych kamienic, które wraz z innymi kamienicami tworzyły zamknięty czworobok architektoniczny.
Rewitalizacja Starego Rynku.
Rewitalizację ujęto w Lokalnym Programie Rewitalizacji Miasta Włocławek do 2015 roku. Część kosztów pokryto ze środków unijnych RPO Województwa Kujawsko-Pomorskiego na lata 2007-2013. Prace remontowe zakończyły się 2 sierpnia 2013 r. 
W ramach projektu:

</doc>
<doc id="1891327" url="https://pl.wikipedia.org/wiki?curid=1891327" title="Doc Shaw">
Doc Shaw

Larramie Cortez Shaw (ur. 24 kwietnia 1992), znany jako Doc Shaw – amerykański aktor, piosenkarz i raper. Karierę rozpoczął w 2007 roku, a najbardziej znany jest z roli Marcusa w serialu "", oraz w serialu "Para królów" gdzie gra Boomera.
Linki zewnętrzne.
 

</doc>
<doc id="1891331" url="https://pl.wikipedia.org/wiki?curid=1891331" title="Rekordy Afryki w lekkoatletyce">
Rekordy Afryki w lekkoatletyce

Rekordy Afryki w lekkoatletyce − rekordy Afryki w konkurencjach lekkoatletycznych.

</doc>
<doc id="1891333" url="https://pl.wikipedia.org/wiki?curid=1891333" title="Gábor Korolovszky">
Gábor Korolovszky

Gábor Korolovszky (ur. 11 lipca 1979 roku) – węgierski piłkarz, grający na pozycji obrońcy. Obecnie reprezentuje barwy cypryjskiego klubu Aris Limassol. W latach 2002-2003 sześciokrotnie wystąpił w reprezentacji Węgier.

</doc>
<doc id="1891337" url="https://pl.wikipedia.org/wiki?curid=1891337" title="Jordan Lotiès">
Jordan Lotiès

Jordan Lotiès (ur. 5 sierpnia 1984 w Clermont-Ferrand) – francuski piłkarz występujący na pozycji pomocnika w klubie Chamalières FC.
Kariera klubowa.
Lotiès zawodową karierę rozpoczynał w 2003 roku w drugoligowym klubie Clermont Foot. W Ligue 2 zadebiutował 5 września 2003 w przegranym 0:2 meczu z FC Istres. 26 listopada 2004 w przegranym 3:4 spotkaniu ze Stade Lavallois strzelił pierwszego gola w trakcie gry w Ligue 2. W 2006 roku spadł z klubem do Championnat National. Wówczas odszedł z Clermont. Przez trzy sezony rozegrał tam 86 spotkań i zdobył 4 bramki. Latem 2006 roku trafił do drugoligowego Dijon FCO. Pierwszy ligowy mecz zaliczył tam 4 sierpnia 2006 przeciwko SM Caen (0:2). W Dijon spędził trzy sezony. W 2009 roku podpisał kontrakt z pierwszoligowym AS Nancy. W Ligue 1 zadebiutował 8 sierpnia 2009 w wygranym 3:1 meczu z Valenciennes FC.
W latach 2013-2016 Lotiès grał w hiszpańskiej Osasunie. Na początku 2016 wrócił do zespołu Dijon FCO. W 2017 przeszedł do belgijskiego KAS Eupen.

</doc>
<doc id="1891338" url="https://pl.wikipedia.org/wiki?curid=1891338" title="Jordan Loties">
Jordan Loties



</doc>
<doc id="1891340" url="https://pl.wikipedia.org/wiki?curid=1891340" title="Mleczaj torfowcowy">
Mleczaj torfowcowy

Mleczaj torfowcowy ("Lactarius sphagneti" (Fr.) Neuhoff) – gatunek grzybów należący do rodziny gołąbkowatych ("Russulaceae").
Systematyka.
Takson ten został zdiagnozowany taksonomicznie po raz pierwszy przez Eliasa Friesa (jako "Lactarius subdulcis" c "sphagneti") w 1855 r. Jako odrębny gatunek został poprawnie opisany przez Walthera Neuhoffa w "„Pilze Mitteleuropas”" z 1956 r.
Synonimy naukowe:
Nazwę polską podał Władysław Wojewoda w 2003, Alina Skirgiełło opisywała go pod nazwą mleczaj torfowy.
Morfologia.
Średnicy 2–5 cm, barwy czerwonobrązowej, blaknący, z małym, ostrym garbkiem w centrum, pokryty suchą, matową skórką.
Blaszkowy, blaszki początkowo barwy jasnocielistej, po dojrzeniu ochrowobrązowawe.
Jaśniejszy od kapelusza, barwy czerwonawej, u młodych owocników pełny, potem pusty w środku, kruchy, czasem o wygiętej podstawie.
Zbudowany z kulistawych komórek, które powodują jego specyficzną kruchość i nieregularny przełam. Kruchy, o łagodnym smaku. Wydzielają białe, nie przebarwiające się mleczko.
Elipsoidalne, niemal kuliste, o wymiarach 6,5–8,5×5,5–7,5 μm, pokryte brodawkami połączonymi niewielkimi listewkami tworzącymi delikatny siateczkowaty wzór, bez pory rostkowej. Wysyp zarodników amyloidalny.
Występowanie i siedlisko.
Występuje w Europie. W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Szwajcarii, i Niemczech.
Rozwija się w glebie. Występuje w wilgotnych lasach i torfowiskach. Wytwarza owocniki (w Europie) od lipca do września.
Znaczenie.
Tworzy mikoryzę. Owocniki "Lactarius sphagneti" prawdopodobnie nie są toksyczne dla człowieka, jednak ich wartość spożywcza jest nieznana.

</doc>
<doc id="1891346" url="https://pl.wikipedia.org/wiki?curid=1891346" title="Henryk Pobożny Wettyn">
Henryk Pobożny Wettyn



</doc>
<doc id="1891348" url="https://pl.wikipedia.org/wiki?curid=1891348" title="Barbourisia">
Barbourisia



</doc>
<doc id="1891349" url="https://pl.wikipedia.org/wiki?curid=1891349" title="Barbourisia rufa">
Barbourisia rufa



</doc>
<doc id="1891350" url="https://pl.wikipedia.org/wiki?curid=1891350" title="BURN • E">
BURN • E



</doc>
<doc id="1891351" url="https://pl.wikipedia.org/wiki?curid=1891351" title="WALL • E">
WALL • E



</doc>
<doc id="1891355" url="https://pl.wikipedia.org/wiki?curid=1891355" title="Julien Féret">
Julien Féret

Julien Féret (ur. 5 lipca 1982 w Saint-Brieuc) – francuski piłkarz występujący na pozycji pomocnika. Obecnie jest zawodnikiem klubu SM Caen.
Kariera klubu.
Féret seniorską karierę rozpoczynał w 2000 roku w rezerwach klubu Stade Rennais. W 2003 roku odszedł do AS Cherbourg, grającego w Championnat National. W 2004 roku przeszedł do drugoligowego Chamois Niortais. W Ligue 2 zadebiutował 27 sierpnia 2004 w przegranym 0:2 meczu z LB Châteauroux. 24 września 2004 w wygranym 2:1 spotkaniu z Angers SCO strzelił pierwszego gola w trakcie gry w Ligue 2. W 2005 roku spadł z zespołem do Championnat National. Wówczas przeszedł do drugoligowego Stade de Reims. Jego barwy reprezentował przez trzy kolejne sezony.
Latem 2008 roku podpisał kontrakt z pierwszoligowym. W Ligue 1 zadebiutował 9 sierpnia 2008 w zremisowanym 0:0 pojedynku z Lille OSC. 13 grudnia 2008 w wygranym 2:0 meczu z Grenoble Foot 38 zdobył pierwszą bramkę w trakcie gry w Ligue 1.
22 czerwca 2011 roku Féret podpisał 3–letni kontrakt z Stade Rennais FC.
16 czerwca 2014 roku Féret podpisał 1–letni kontrakt z SM Caen

</doc>
<doc id="1891356" url="https://pl.wikipedia.org/wiki?curid=1891356" title="Julien Feret">
Julien Feret



</doc>
<doc id="1891359" url="https://pl.wikipedia.org/wiki?curid=1891359" title="Jonathan Brison">
Jonathan Brison

Jonathan Brison (ur. 7 lutego 1983 w Soissons) – francuski piłkarz występujący na pozycji pomocnika. Zawodnik klubu Chamois Niortais. Może występować na lewej pomocy, lewej obronie lub jako pomocnik defensywny.
Kariera klubowa.
AS Nancy.
Brison zawodową karierę rozpoczął w 2002 roku w drugoligowym klubie AS Nancy. W drugiej lidze francuskiej zadebiutował 11 września 2002 w przegranym 1:3 meczu z Clermont Foot. 17 stycznia 2004 w wygranym 2:0 spotkaniu z LB Châteauroux Brison strzelił pierwszego gola w trakcie gry w drugiej lidze francuskiej. W 2005 roku awansował z klubem do Ligue 1. W tych rozgrywkach pierwszy mecz zaliczył 6 sierpnia 2005 przeciwko Girondins Bordeaux (0:1). 11 stycznia 2006 w wygranym 2:1 pojedynku z RC Lens zdobył pierwszą bramkę w Ligue 1. W 2006 roku zdobył z zespołem Puchar Ligi Francuskiej.
AS Saint-Étienne.
W styczniu 2012 przeszedł do zespołu AS Saint-Étienne, z którym podpisał kontrakt na 3,5 roku. W 2016 roku odszedł do Chamois Niortais z Ligue 2.

</doc>
<doc id="1891360" url="https://pl.wikipedia.org/wiki?curid=1891360" title="Lista wariantów teleturnieju Milionerzy na świecie">
Lista wariantów teleturnieju Milionerzy na świecie



</doc>
<doc id="1891363" url="https://pl.wikipedia.org/wiki?curid=1891363" title="Zelda Rubinstein">
Zelda Rubinstein

Zelda Rubinstein (ur. 28 maja 1933 w Pittsburghu w stanie Pensylwania, zm. 27 stycznia 2010 w Los Angeles w stanie Kalifornia) – amerykańska aktorka, działaczka praw człowieka.
Rubinstein urodziła się w Pittsburghu w rodzinie polskich emigrantów, uczęszczała do University of California oraz University of Pittsburgh. Była aktorką bardzo małą, miała ledwie 130 cm wzrostu, ze względu na niedobór przedniej przysadki mózgowej, która produkuje hormon wzrostu. Znana była głównie z filmu Duch.
Rubinstein była także aktywna w walce z AIDS. Pojawiła się w wielu reklamach skierowanych do mężczyzn na promocję bezpiecznego seksu.
W dniu 29 grudnia 2009 r. stwierdzono przy konsultacji z jej rodziną o sztucznym podtrzymywaniu jej przy życiu, ze względu na niewydolność obu nerek i płuc. W dniu 27 stycznia 2010 r. Rubinstein zmarła w szpitalu w Los Angeles.

</doc>
<doc id="1891365" url="https://pl.wikipedia.org/wiki?curid=1891365" title="Trzechelska Struga">
Trzechelska Struga

Trzechelska Struga – struga w północno-zachodniej Polsce, w woj. zachodniopomorskim, płynąca przez Równinę Nowogardzką i Goleniowską, na obszarze zachodniej części gminy Nowogard; lewobrzeżny dopływ Wołczenicy.
Struga ma źródło na wschód od wsi Świerczewo, przy drodze z Nowogardu, w gminie Nowogard. Struga omija od północy Świerczewo i płynie na południowy wschód. Następnie przed wsią Węgorza zakręca i płynie stale w kierunku północnym. Po minięciu wsi Trzechel, na północ od niej uchodzi do Wołczenicy od jej lewego brzegu.
W 2008 r. przeprowadzono badania jakości wód Trzechelskiej Strugi w punkcie poniżej wsi Trzechel. W ich wyniku oceniono elementy fizykochemiczne poniżej stanu dobrego, elementy biologiczne określono na II klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Trzechelskiej Strugi.
Nazwę "Trzechelska Struga" wprowadzono urzędowo rozporządzeniem w 1948 roku, zastępując poprzednią niemiecką nazwę strugi – "Mühlen Bach".

</doc>
<doc id="1891366" url="https://pl.wikipedia.org/wiki?curid=1891366" title="Systemy Komercyjnego Transportu Orbitalnego">
Systemy Komercyjnego Transportu Orbitalnego



</doc>
<doc id="1891367" url="https://pl.wikipedia.org/wiki?curid=1891367" title="Sammy Cahn">
Sammy Cahn

Sammy Cahn (ur. 18 czerwca 1913 w Nowym Jorku, zm. 15 stycznia 1993 w Los Angeles) – amerykański autor piosenek oraz musicali. Najlepiej znany z romantycznych piosenek do filmów i musicalów na Broadwayu. Współpracował z Frankiem Sinatrą, Deanem Martinem, Doris Day i wieloma innymi artystami. Grał na fortepianie i skrzypcach. Czterokrotnie zdobył Oscara.
Muzyka.
Napisał słowa do wielu piosenek, m.in.:

</doc>
<doc id="1891368" url="https://pl.wikipedia.org/wiki?curid=1891368" title="Heraldyka szachowa">
Heraldyka szachowa

Heraldyka szachowa – temat heraldyki związanej tematycznie z szachami.
Elementy szachowe pojawiły się w heraldyce już w XI wieku, ale niekiedy istniało tylko zewnętrzne podobieństwo do szachownicy lub bierek szachowych.
Szachowe motywy były często wprowadzane do rysunków herbów szlacheckich rodów zachodniej i środkowej Europy, zwłaszcza we Francji, Niemczech, Anglii, Hiszpanii, a także na ziemiach słowiańskich w Czechach i w Polsce. Wynikało to z faktu, że umiejętność gry w szachy w średniowieczu było traktowane jako jeden z przymiotów wyróżniające dobrego rycerza.
Najczęściej w heraldyce z tematyki szachowej pojawia się szachownica lub jej fragmenty.
Z bierek szachowych pojawia się najczęściej wieża.
Kilka przykładów polskiej heraldyki związanej z szachami:
Z szachową heraldyką związane są liczne legendy. Geneza znalezienia się w herbie Chorwacji dwubarwnych pól szachownicy przypisuje się faktowi rozegrania partii szachowej w X wieku Svetoslava Surinja z dożą weneckim Piotrem II o miasta dalmatyńskie, które w wyniku gry przypadły słowiańskiemu władcy, co zostało przypieczętowanie szachowym rysunkiem w tarczy herbowej.
Szachowa heraldyka jest naśladowana w emblematach, jak również w znakach książkowych.

</doc>
<doc id="1891369" url="https://pl.wikipedia.org/wiki?curid=1891369" title="Żółwinka">
Żółwinka



</doc>
<doc id="1891370" url="https://pl.wikipedia.org/wiki?curid=1891370" title="Mleczaj wełnianka">
Mleczaj wełnianka

Mleczaj wełnianka ("Lactarius torminosus" (Schaeff.) Gray) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Takson ten został zdiagnozowany taksonomicznie po raz pierwszy przez Jacoba Schaeffera (jako "Agaricus torminosus") w 1774 r. Do rodzaju "Lactarius" został przeniesiony przez Samuela Graya w "„A Natural Arrangement of British Plants”" z 1821 r. Niektóre synonimy naukowe:
Nazwę polską podał Franciszek Błoński w 1888 r. W polskim piśmiennictwie mykologicznym gatunek ten opisywany był też pod nazwami: bedłka wełniana, bawełnianka, bawełnica, bedłka rydzowa, jelonek, rydz koński, rydz kosmaty, wełnianka, mleczaj wełniasty. Niektóre nazwy regionalne: "rydz fałszywy, rydz koński, rydz kosmaty, rydz dziki, rydz psi, nibyrydzyk, bawełnianka, wełniak, kosmal, kudłatka, włosianka".
Morfologia.
Średnicy 4–10 (do 15) cm, z centralnym wgłębieniem, pokryty filcowatą skórką, która podczas dużej wilgotności powietrza staje się nieco lepka. Brzeg kapelusza jest przeważnie podwinięty, pokryty zwisającymi z niego wełnistymi kosmkami. Kolor kapelusza cielistoróżowy, brązowoczerwony, w starszych okazach płowieje do pomarańczowoochrowego.
Blaszkowy, blaszki barwy jasnokremowej lub białe, o gładkich ostrzach, gęsto rozstawione (ze śródblaszkami), nieco zbiegające na trzon.
Cylindryczny, o długości 4–8 cm i średnicy ok. 1,2 cm, barwy jasnoróżowej, ochroworóżowej lub biały, u młodych owocników pełny, potem pusty w środku.
Zbudowany z kulistawych komórek, które powodują jego specyficzną kruchość i nieregularny przełam. Biały, twardy, o owocowej lub terpentynowej woni i ostrym, piekącym smaku. Pod działaniem FeSo4 staje się szarożółtawy.
Początkowo wypływa obficie. Jest białe i nie zmienia barwy na powietrzu, Silnie piecze na języku i w gardle.
Wysyp zarodników kremowy. Zarodniki szeroko rlipsoidalne o rozmiarach 7–9 (10) × 6–7 μm. Na powierzchni posiadają niskie, ale wyraźne brodawki połączone niepełną siateczką. Podstawki mają rozmiar 40–48 × 7–9 μm. Wąskowrzecionowate pleurocystydy mają rozmiar 30–80 × 6–8 μm, cheilocystydy są mniejsze i dość liczne. Skórka zewnętrzna w kapeluszu zbudowana jest z wąskich strzępek o nieco śluzowaciejących ścianach.
Występowanie i siedlisko.
Jest rozprzestrzeniony na całej półkuli północnej w strefie klimatu umiarkowanego. Występuje także w Australii. W Polsce jest pospolity.
Rośnie w lasach i parkach w obecności brzóz, z którymi tworzy mikoryzę. Można go spotkać na piaszczystych lub gliniastych, kwaśnych glebach, zazwyczaj w towarzystwie mchów. W Polsce wytwarza owocniki od lipca do listopada.
Znaczenie.
W większości krajów Europy uważany jest za grzyb trujący. W stanie surowym zawiera on substancje, które mogą powodować nudności, wymioty lub biegunkę. Po dłuższym gotowaniu i odlaniu wody traci własności trujące, jednak nadal nie nadaje się do spożycia, gdyż jego ostry smak przechodzi w gorycz. W niektórych krajach Europy Północnej i Wschodniej grzyby te po przegotowaniu i odlaniu wody kisi się w beczkach, podobnie jak kapustę. Takie przygotowanie pozbawia je ostrego smaku i nadają się do spożycia, w krajach skandynawskich są nawet uważane za bardzo smaczne. Opracowana dla FAO lista podaje, że mleczaj wełnianka jest uważany za grzyb jadalny w Bułgarii, na Białorusi, Ukrainie i w Rosji.
Jest czasami atakowany przez pasożytniczego grzyba "Hypomyces lateritius".
Gatunki podobne.
Jest bardzo podobny do jadalnego rydza ("Lactarius deliciosus"), jednak owłosienie i piekący smak łatwo pozwalają go od niego odróżnić. Podobne, wełniste owłosienie i piekący smak ma mleczaj piekący ("Lactifluus bertillonii "), jednak jest od mleczaja wełnianki znacznie jaśniejszy. Podobny i również mający ostry smak jest też mleczaj najostrzejszy ("Lactarius acerrimus"), ale ma on blaszki widelcowato połączone, a po uszkodzeniu przebarwia się na brązowo.

</doc>
<doc id="1891371" url="https://pl.wikipedia.org/wiki?curid=1891371" title="FIBA Hall of Fame">
FIBA Hall of Fame

FIBA Hall of Fame – Galeria Sław FIBA to lista zasłużonych koszykarzy, trenerów i działaczy, którzy mieli znaczny wpływ na rozwój międzynarodowej koszykówki. Została utworzona przez Międzynarodową Federację Koszykówki w 1991 roku. Należy do niej również „Biblioteka Juana Antonio Samarancha”, która jest największym na świecie zbiorem książek i magazynów koszykarskich. Galeria Sław FIBA znajduje się w budynku muzeum koszykarskiego w hiszpańskim Alcobendas. Ceremonia przyznania członkostwa w FIBA Hall of Fame, od 2007 roku, odbywa się co dwa lata.

</doc>
<doc id="1891374" url="https://pl.wikipedia.org/wiki?curid=1891374" title="Asija">
Asija

Asija, żona faraona, ( - "Asija bint Muzahim") – w islamie jedna z "czterech niezrównanych kobiet", obok Marii, Chadidży i Fatimy.
Asija adoptowała maleńkiego Mojżesza znalezionego przez jej służące dryfującego w skrzynce na Nilu. Przekonała w tym celu faraona, po czym kilkakrotnie ratowała Mojżesza przed jego gniewem.
Według tradycji zmarła w wyniku tortur, kiedy faraon odkrył, że wyznaje monoteizm.

</doc>
<doc id="1891375" url="https://pl.wikipedia.org/wiki?curid=1891375" title="Aleja Solidarności w Tczewie">
Aleja Solidarności w Tczewie

Aleja Solidarności - aleja w Tczewie będąca częścią Drogi krajowej nr 91. Jest najdłuższą ulicą w Tczewie i przecina miasto, oddzielając osiedla: Suchostrzygi, osiedle Bajkowe oraz osiedle Wincentego Witosa od pozostałej części miasta.
Aleja rozpoczyna się niedaleko Zajączkowa Tczewskiego. W połowie swojego biegu tworzy ważne skrzyżowanie z ulicami Wojska Polskiego i Jagiellońską (Droga wojewódzka nr 224), które można uznać za środek miasta. Kończy się pod Czarlinem. Umożliwia tym samym dojazd do drogi krajowej nr 22, którą to można pokonać Wisłę po niedalekim Moście Knybawskim.

</doc>
<doc id="1891376" url="https://pl.wikipedia.org/wiki?curid=1891376" title="Hrabstwo Penobscot">
Hrabstwo Penobscot

Hrabstwo Penobscot ("Penobscot County") – hrabstwo we wschodniej części amerykańskiego stanu Maine. Zajmuje powierzchnię 9210 km² i liczy 153 923 mieszkańców (2010). Ośrodkiem administracyjnym hrabstwa jest Bangor. Powstało w 1816 roku.

</doc>
<doc id="1891379" url="https://pl.wikipedia.org/wiki?curid=1891379" title="Sid Ganis">
Sid Ganis

Sid Ganis - amerykański producent filmowy, znany z takich filmów jak "Boski żigolo", "Super tata", "Mr. Deeds – milioner z przypadku", "Mistrz kamuflażu", "Akeelah i jej nauczyciel". Prezydent Amerykańskiej Akademii Filmowej w latach 2005-2009.
Jego żona Nancy Hult Ganis jest producentem filmowym i telewizyjnym.

</doc>
<doc id="1891381" url="https://pl.wikipedia.org/wiki?curid=1891381" title="Atletico Santa Rosa">
Atletico Santa Rosa



</doc>
<doc id="1891382" url="https://pl.wikipedia.org/wiki?curid=1891382" title="E86 (trasa europejska)">
E86 (trasa europejska)

E86 – trasa europejska pośrednia wschód-zachód, wiodąca z Krystalopig do Gefiry w Grecji. Przebieg: Krystalopigi – Florina - Gefira.
Stary system numeracji.
Do 1985 obowiązywał poprzedni system numeracji, według którego oznaczenie E86 dotyczyło trasy: Wörgl – Rosenheim.
Drogi w ciągu dawnej E86.
"Lista dróg opracowana na podstawie materiału źródłowego"

</doc>
<doc id="1891384" url="https://pl.wikipedia.org/wiki?curid=1891384" title="Who Do You Think You Are">
Who Do You Think You Are

Who Do You Think You Are – czwarty i ostatni podwójny singel brytyjskiej grupy Spice Girls z pierwszej płyty zespołu "Spice". Został on wydany na jednym „A-sidzie” wraz z utworem „Mama”. Słowa do piosenki napisały Spice Girls współpracując z Paulem Wilsonem i Andym Walkinsem. Utwór został wydany mniej więcej w Dniu Komika i stał się piosenką Comic Relief 1997. B-sidem singla jest „Baby Come Round”. Długość utworu wynosi 3:59 minuty, choć tzw. „radio edit” 3:44 minuty. Produkcją zajęła się grupa Absolute.
Teledysk.
Istnieją dwa dostępne teledyski. W pierwszym, reżyserowanym przez Grega Masuaka, Spicetki wykonują swoje solo, tańcząc w kolorowych i abstrakcyjnych pomieszczeniach o kształcie sześcianu. W międzyczasie przebrani ludzie wykonują niezwyczajne triki i miny. Na drugim muzycznym wideo widzimy satyryczne Spice Girls (Kathy Burke, Lulu, Dawn French, Jennifer Saunders i Llewelle Gideon), które pojawiają się za oryginalnymi członkiniami zespołu. Fragment tej wersji został umieszczony w dokumencie „One Hour of Girl Power”.
Rozpoznawalność.
Piosenka „Who Do You Think You Are?” została rozpowszechniona dzięki oryginalnemu strojowi Geri Halliwell podczas wykonywania utworu na rozdaniu „1997 Brit Awards”. Ginger miała na sobie sukienkę z motywem flagi brytyjskiej, co przykuło uwagę zarówno fanów, jak i mediów.
Po odejściu z zespołu Geri, na kolejnych trasach koncertowych jej solo wykonywały Melanie Chisholm i Melanie Brown.
Return of the Spice Girls.
Na trasie mającej promować reaktywację zespołu w 2007 roku i nową płytę „Greatest Hits”, Spice Girls zaśpiewały utwór, będący jedną z ich najpopularniejszych piosenek. Wykonując go, miały na sobie charakterystyczne dla ich nicku i osobowości stroje:
Podczas wykonywania solo, Ginger była otoczona przez tancerzy z flagami brytyjskimi, Baby przez tancerzy z różowymi ubraniami, Sporty przez tancerzy stojących z nią na bokserskim ringu, Posh stała na „wybiegu” z tancerzem w eleganckim garniturze, a Scary wyłoniła się na podeście z podziemi, leżąc na skórzanej kanapie. Po finale piosenki Posh miała swoje koncertowe solo (Catwalk).
Wydania i certyfikaty.
Singel ten nie został wydany w USA, w przeciwieństwie do poprzednich utworów.

</doc>
<doc id="1891386" url="https://pl.wikipedia.org/wiki?curid=1891386" title="Pakt Stabilności dla Europy Południowo-Wschodniej">
Pakt Stabilności dla Europy Południowo-Wschodniej

Pakt Stabilności dla Europy Południowo-Wschodniej - przyjęty 10 czerwca 1999 w Kolonii. Utworzony z inicjatywy wspólnoty międzynarodowej plan demokratyzacji, utrwalania bezpieczeństwa i odbudowy gospodarczej na zasadach współpracy państw regionu oraz integracji z międzynarodowymi strukturami politycznymi i ekonomicznymi. Zrzesza ponad 40 państw i organizacji międzynarodowych, w tym między innymi UE, Rosję, Kanadę, Japonię oraz ONZ, OBWE, NATO. Uczestnictwo w nim ma charakter dobrowolnej deklaracji politycznej. Stanowi on kontynuację Paktu Bezpieczeństwa i Stabilizacji w Europie, zwanego też planem Balladura. Bezpośredni nadzór nad jego realizacją przejęła Unia Europejska.

</doc>
<doc id="1891392" url="https://pl.wikipedia.org/wiki?curid=1891392" title="Grubson">
Grubson

Grubson, właściwie Tomasz Iwanca (ur. 28 stycznia 1986 w Rybniku) – polski raper i producent muzyczny.
Iwanca działalność artystyczną rozpoczął pod koniec lat 90. XX wieku. Występował w formacjach 3oda Kru, Siła-Z-Pokoju i Super Grupa. W 2009 roku nakładem MaxFloRec ukazał się pierwszy oficjalny album rapera zatytułowany "O.R.S."
Grubson współpracował z takimi wykonawcami i grupami muzycznymi jak: Pokahontaz, EastWest Rockers, Junior Stress, Jamal, Abradab, Natural Dread Killaz, DJ Feel-X, Rahim, Skorup, Dreadsquad, O.S.T.R., Bob One, PMM czy DonGURALesko.
Życiorys.
Tomasz Iwanca hip-hopem zainteresował się w drugiej połowie lat 90. XX wieku za sprawą starszego brata, który był lokalnym promotorem i organizatorem imprez. Na przełomie 1997 i 1998 roku Iwanca podjął współpracę ze składem Po-3na Różnica w składzie: Twórca, Max i Rav. W tym okresie początkujący raper pierwsze kompozycje nagrywał na nieprofesjonalnym sprzęcie. Dwa lata później po dołączeniu Jaco formacja przyjęła nazwę Czwarta Zmiana. W 2001 roku ukazało się pierwsze wydawnictwo zespołu "Przez cały czas". Wkrótce potem grupa została rozwiązana.
W 2002 roku Grubson wraz z przyjaciółmi założył zespół Wolność Słowa z GRF, Zorza i Ario w składzie. Twórcy swe nagrania przygotowywali na komputerze w warunkach domowych. Również w 2002 roku ukazało się jedyne wydawnictwo formacji pt. "Wolność słowa". Następnie ukazał się debiutancki nielegal Grubsona pt. "N.O.C." (2003). Wyprodukowany przez rapera debiut stylistycznie nawiązywał do takich stylów muzycznych jak hip-hop oraz dancehall. W międzyczasie raper podjął współpracę z ZyebOneKilla, tworząc duet 2G (Dwóch Grubasów). Wkrótce potem raper nawiązał współpracę z zespołem Bezkres wraz z którym utworzył formację Wspólny Mianownik Sound System. Dzięki kompozycjom pt. „Bilet” oraz „Witamy na Śląsku” umieszczonym na forum internetowym w 2006 roku, Grubson podjął współpracę z producentem muzycznym MMF.
W 2007 roku po wygranym konkursie na trzecią producencką płytę Magiery i L.A., Grubson nagrał utwór na płytę "", który był singlem promującym album. Ponadto do kompozycji został zrealizowany teledysk z gościnnym udziałem DonGURALesko i Fokusa. 19 sierpnia 2009 roku nakładem MaxFloRec ukazał się album rapera zatytułowany "O.R.S." Płyta została zarejestrowana w ciągu dziesięciu dni w Studio Kontrabanda w Warszawie we współpracy z realizatorem znanym jako Mista Pita. Wydawnictwo było promowane podczas koncertów m.in. w Krakowie, Zielonej Górze, Tczewie i Gdańsku. Album dotarł ponadto do 37. miejsca listy OLiS.
28 stycznia 2011 roku ukazał się trzeci album solowy rapera pt. "Coś więcej niż muzyka". Płyta dotarła do 2. miejsca zestawienia OLiS. W ramach promocji do utworów „JEA?!?”, „Naprawimy to”, „Wakacje” oraz „OPDK” zostały zrealizowane teledyski. Oficjalnie album otrzymał status platynowej płyty 1 czerwca 2016. W lutym 2012 roku Grubson wraz z Rahimem w Gliwickiej Wyższej Szkole Przedsiębiorczości poprowadził wykład pt. „Od idei do sukcesu”. Spotkanie zostało zorganizowane w ramach cyklu Młodzi Kulturalni. 23 maja tego samego roku ukazał się kolejny album rapera. "Gruby brzuch" zrealizowany został wraz z DJ-em BRK. Płyta dotarła do 1. miejsca zestawienia OLiS. Nagrania były promowane teledyskami do utworów „Zacieszacz” z gościnnym udziałem BU, „Złap za...” „Ostatni raz” oraz „Szansa”. 4 marca 2015 roku ukazał się trzeci album solowy rapera zatytułowany "Holizm". Nagrania promowane teledyskami do utworów „Złota kula”, „Sanepid” i „Jedna z planet” uplasowały się na 5. miejscu polskiej listy przebojów – OLiS.
7 lipca 2019 jego utwór „Na szczycie” zdobył 100 milionów wyświetleń w serwisie YouTube, jako pierwszy na polskiej scenie rapowej.
Od 2021 prowadzi autorską audycję muzyczną „Tłusty Czwartek” w radiowej Czwórce.

</doc>
<doc id="1891394" url="https://pl.wikipedia.org/wiki?curid=1891394" title="Stefania Podhorska-Okołów">
Stefania Podhorska-Okołów

Stefania Podhorska-Okołów (ur. 7 sierpnia 1884 w Warszawie, zm. 21 lipca 1962 tamże) – publicystka, tłumaczka i pisarka.
W 1900 ukończyła studia polonistyczne organizowane w postaci kursów Towarzystwa Kursów Naukowych w Warszawie, a następnie do 1912 pracowała jako nauczycielka. W międzyczasie (1902) zadebiutowała na łamach tygodnika „Bluszcz” publikując poezję. W latach 1915–1918 przebywała w Rosji, skąd powróciła i osiadła w Siedlcach, a od 1921 ponownie w Warszawie. W latach 1921–1922 i 1927–1939 była redaktorką naczelną tygodnika „Bluszcz”, gdzie prowadziła stały dział recenzji teatralnych. Ponadto inicjowała wiele akcji edukacyjnych skierowanych do środowisk kobiecych, które jak na ówczesne czasy były wyjątkowo nowatorskie (promowanie edukacji kobiet, unowocześniania gospodarstw domowych, sztuki kulinarnej i inne). Lata okupacji hitlerowskiej spędziła w Warszawie, a od 1944 w Częstochowie, skąd powróciła w 1948. Redagowała czasopismo „Moda i życie praktyczne”, a w latach 1950–1953 była redaktorką działu kulturalnego „Kuriera Codziennego”.
Stefania Podhorska-Okołów jest autorką zbioru opowiadań "Kobiety piszą" (1938), wspomnień "Warszawa mojego dzieciństwa" (1955) oraz "Podróże Mickiewicza". Jej dziełem są liczne tłumaczenia literatury.
Pochowana na cmentarzu Powązkowskim (kwatera 31 wprost-4-25/26).

</doc>
<doc id="1891398" url="https://pl.wikipedia.org/wiki?curid=1891398" title="Nikola Fraňková">
Nikola Fraňková

Nikola Fraňková (ur. 7 lutego 1988 w Brnie) – czeska tenisistka; mistrzyni juniorskiego US Open 2005 w grze podwójnej.
Fraňková treningi tenisowe rozpoczęła w wieku siedmiu lat. W 2002 roku zadebiutowała w rozgrywkach juniorskich Międzynarodowej Federacji Tenisowej. Największe sukcesy odnosiła w grze podwójnej. Zagrała w półfinale US Open 2004, partnerując Ágnes Szávay. W parze z Węgierką w styczniu 2005 doszła do finału wielkoszlemowego Australian Open. Decydujące starcie przegrały z Wiktoryją Azaranką i Mariną Erakovic, eliminując wcześniej między innymi Angelique Kerber i Timeę Bacsinszky. We wrześniu, u boku Alisy Klejbanowej, wygrała swoją pierwszą i jedyną imprezę w juniorskim Wielkim Szlemie, triumfując na nowojorskim Flushing Meadows. W finale Czeszka i Rosjanka były lepsze od Aleksy Glatch i Vanii King. 29 marca 2005 Fraňková zajmowała najwyższe, dwunaste miejsce, w kombinowanym rankingu juniorskim.
W czerwcu 2003 zadebiutowała w kobiecych imprezach ITF. Trzy lata później odniosła swoje pierwsze zwycięstwo w tym cyklu, triumfując w rywalizacji deblistek w Campobasso w parze z Klejbanową. W tym samym sezonie odnotowała wygrane z Lenzerheide z Lucie Kriegsmannovą, w Opolu, Prerovie i w Valasske Mezirici z Andreą Hlaváčkovą (w dwóch spośród tych finałów Czeszki ogrywały Olgę Brózdę i Natalię Kołat). W marcu 2007 dołożyła do kolekcji zwycięstwo z Buchen, tym razem u boku Magdaleny Kiszczyńskiej. W marcu 2008 wygrała dwie imprezy z Anastasiją Pawluczenkową, miało to miejsce w Sankt Petersburgu i Moskwie. Od tego czasu dochodzi maksymalnie do finałów turniejowych. Jej największe osiągnięcia w startach indywidualnych to między innymi finał w Buchen z 2007 roku oraz finały w Mińsku i Iraputo z roku 2008.
W maju 2005 po raz pierwszy w karierze próbowała swoich sił w eliminacjach do turnieju WTA w Pradze, odpadła w drugiej rundzie. Rok później organizatorzy tej imprezy przyznali jej dziką kartę i w swoim pierwszym meczu w WTA Tour przegrała z Szachar Pe’er. W maju 2009 wzięła udział w eliminacjach w Warszawie, ulegając od razu Nice Ožegović. Porażką w pierwszej rundzie kwalifikacji zakończyły się też jej występy w Portorożu i Taszkencie.

</doc>
<doc id="1891404" url="https://pl.wikipedia.org/wiki?curid=1891404" title="Jhon Eduis Viáfara">
Jhon Eduis Viáfara



</doc>
<doc id="1891407" url="https://pl.wikipedia.org/wiki?curid=1891407" title="Nelson Bonifacio Acosta">
Nelson Bonifacio Acosta



</doc>
<doc id="1891409" url="https://pl.wikipedia.org/wiki?curid=1891409" title="Pinto Jorge Luis">
Pinto Jorge Luis



</doc>
<doc id="1891411" url="https://pl.wikipedia.org/wiki?curid=1891411" title="Yongdingmen">
Yongdingmen

Yongdingmen (chin. upr. 永定门, chin. trad. 永定門, pinyin "Yǒngdìngmén") – dawna brama miejska Pekinu.
Wzniesiona została w 1553 roku jako brama Miasta Zewnętrznego. Wyznaczała początek prawie 8-kilometrowej głównej pekińskiej arterii. Przebudowana za czasów cesarza Qianlonga stanowiła największą z zewnętrznych bram miejskich Pekinu.
Brama została wyburzona w 1957 roku, gdyż stała na miejscu budowanej właśnie nowej drogi.
Pod koniec lat 90. XX wieku pekińscy naukowcy i intelektualiści wystąpili do władz miejskich z propozycją odbudowy bramy. W 2003 roku, w związku z przygotowaniami do igrzysk olimpijskich w Pekinie, rozpoczęto remont i przebudowę głównej pekińskiej arterii, a władze miejskie podjęły decyzję o odbudowie Yongdingmen. 10 marca 2004 roku ruszyła odbudowa bramy, prowadzona w oparciu o możliwie najwierniejsze odtworzenie jej oryginalnego wyglądu i z użyciem tradycyjnych materiałów i technik budowlanych. We wrześniu 2004 roku prace budowlane zostały zakończone.

</doc>
<doc id="1891414" url="https://pl.wikipedia.org/wiki?curid=1891414" title="Wilmer Santiago Acasiete">
Wilmer Santiago Acasiete



</doc>
<doc id="1891417" url="https://pl.wikipedia.org/wiki?curid=1891417" title="Bartolome Mitre Posadas">
Bartolome Mitre Posadas



</doc>
<doc id="1891418" url="https://pl.wikipedia.org/wiki?curid=1891418" title="Jhoel Alexander Herrera">
Jhoel Alexander Herrera



</doc>
<doc id="1891420" url="https://pl.wikipedia.org/wiki?curid=1891420" title="Paolo Jancarlos de la Haza">
Paolo Jancarlos de la Haza



</doc>
<doc id="1891421" url="https://pl.wikipedia.org/wiki?curid=1891421" title="Claudio Miguel Pizarro">
Claudio Miguel Pizarro



</doc>
<doc id="1891423" url="https://pl.wikipedia.org/wiki?curid=1891423" title="Andrés Augusto Mendoza">
Andrés Augusto Mendoza



</doc>
<doc id="1891424" url="https://pl.wikipedia.org/wiki?curid=1891424" title="Jefferson Agustín Farfán">
Jefferson Agustín Farfán



</doc>
<doc id="1891425" url="https://pl.wikipedia.org/wiki?curid=1891425" title="Dom niespokojnej starości (serial telewizyjny)">
Dom niespokojnej starości (serial telewizyjny)

Dom niespokojnej starości – polski serial obyczajowy. Wyprodukowany w 2005 roku i od razu trafił do archiwum TVP. Od soboty 30 stycznia 2010 o godz.16.20 był pokazywany w TVP1. Serial liczy siedem półgodzinnych odcinków.
Serial opowiada o pensjonariuszach domu spokojnej starości "Kukułka", który prowadzą doktor Maurycy Wiński i jego żona Klara. W serialu zagrała plejada gwiazd, m.in. Beata Tyszkiewicz, Piotr Machalica, Zofia Czerwińska, Edyta Olszówka i Edward Linde-Lubaszenko. Reżyserem i scenarzystą produkcji jest Adek Drabiński.

</doc>
<doc id="1891428" url="https://pl.wikipedia.org/wiki?curid=1891428" title="Jay Michael DeMerit">
Jay Michael DeMerit



</doc>
<doc id="1891429" url="https://pl.wikipedia.org/wiki?curid=1891429" title="Daniel Benjamin Califf">
Daniel Benjamin Califf



</doc>
<doc id="1891432" url="https://pl.wikipedia.org/wiki?curid=1891432" title="Parki narodowe w Australii">
Parki narodowe w Australii

Parki narodowe w Australii – obszary prawnie chronione na terenie Australii, spełniające kryteria Kategorii II standardów ochrony przyrody Międzynarodowej Unii Ochrony Przyrody (ang. "International Union for Conservation of Nature", IUCN) – duże obszary naturalne, lub zbliżone do naturalnych, gdzie chroni się wielkoskalowe procesy ekologiczne, ekosystemy i gatunki charakterystyczne dla obszaru; które są dostępne w celach naukowych, rekreacyjnych i edukacyjnych.
Na terenie Australii istnieje 679 parków narodowych, zajmujących 307746,52 km² (stan na 2018) – 7 parków ma status parku Wspólnoty Narodów i jest administrowanych przez Dyrektora Parków Narodowych, zarządzającego parkami narodowymi Wspólnoty Narodów (ang. "Commonwealth national parks") poprzez Parks Australia – część Departamentu ds. Rolnictwa, Wody i Środowiska (DAWE), pozostałe zarządzane są przez władze stanowe, a 30 z nich administrowane jest wspólnie z lokalnymi społecznościami aborygeńskimi.
Historia.
Pierwszy park narodowy na terenie Australii – National Park (współcześnie "Royal National Park") – został założony w 1879 roku na południe od Sydney w stanie Nowa Południowa Walia – był to drugi, po utworzonym w 1872 roku Parku Narodowym Yellowstone w Stanach Zjednoczonych, park narodowy na świecie.
Wiele parków lub terenów, na których leżą zostało wpisanych na listę światowego dziedzictwa UNESCO – Park Narodowy Kakadu (1981), Park Narodowy Uluru-Kata Tjuta (1987), Park Narodowy Purnululu (2003), Mungo National Park, znajdujący się w Regionie Wyschniętych Jezior Willandra (1981), 6 parków na terenie obszaru Tasmanian Wilderness (1982), 16 parków na obszarze lasów deszczowych środkowo-wschodniej Australii (1986), parki na terenie wilgotnego lasu równikowego Queensland oraz w Górach Błękitnych.
Parki Narodowe.
Parki należą do "National Reserve System" (tłum. Narodowego Systemu Obszarów Chronionych) i spełniają kryteria Kategorii II standardów ochrony przyrody Międzynarodowej Unii Ochrony Przyrody (ang. "International Union for Conservation of Nature", IUCN) – są to duże obszary naturalne, lub zbliżone do naturalnych, gdzie chroni się wielkoskalowe procesy ekologiczne, ekosystemy i gatunki charakterystyczne dla obszaru; które są dostępne w celach naukowych, rekreacyjnych i edukacyjnych.
Ne terenie Australii istnieje 679 parków narodowych, zajmujących 307746,52 km² (stan na 2018). 7 parków ma status parku Wspólnoty Narodów i są administrowane przez Dyrektora Parków Narodowych, zarządzającego parkami narodowymi Wspólnoty Narodów (ang. "Commonwealth national parks") poprzez Parks Australia – część Departamentu ds. Rolnictwa, Wody i Środowiska (DAWE). 9 parków ma status naukowy a 30 zarządzanych jest wspólnie z lokalnymi społecznościami aborygeńskimi.
Pierwszym parkiem narodowym założonym na terenie Australii był National Park (współcześnie "Royal National Park") na południe od Sydney w stanie Nowa Południowa Walia powstały w roku 1879 – jest to drugi park narodowy na świecie po Parku Narodowym Yellowstone w Stanach Zjednoczonych utworzonym w 1872 roku.
Australia Południowa.
Na terenie Australii Południowej znajduje się ponad 350 rezerwatów i parków narodowych, które zajmują ponad 20% jej obszaru (stan na 2020). Pierwszym parkiem założonym na terytorium stanu był Belair National Park w roku 1891.
Organem zarządzającym parkami narodowymi położonymi na terytorium Australii Południowej jest Departament ds. Środowiska i Wody (ang. "Department for Environment and Water") stanu Australii Południowej, przy czym niektóre parki zarządzane są wspólnie z lokalnymi społecznościami aborygeńskimi.
Regulacje prawne dotyczące parków narodowych zawarte są w Ustawie o parkach narodowych i dzikiej przyrodzie z roku 1972 (ang. "National Parks and Wildlife Act 1972").
Poniższa tabela przedstawia parki narodowe na terenie Australii Południowej (stan na marzec 2019):
Australia Zachodnia.
Na terenie Australii Zachodniej znajduje się 100 parków narodowych i 17 parków morskich. Parki zarządzane są przez stanowy Department of Biodiversity, Conservation and Attractions (DBCA) poprzez "Parks and Wildlife Service". Łącznie wszystkie obszary chronione w Australii Zachodniej zajmują 23,39% jej powierzchni (stan na rok 2018).
Poniższa tabela przedstawia parki narodowe na terenie Australii Zachodniej (stan na rok 2018):
Australijskie Terytorium Stołeczne.
Obecnie (stan na 2018 rok) na terytorium Australijskiego Terytorium Stołecznego (ang. "Australian Capital Territory", ACT) zlokalizowany jest tylko jeden park narodowy – Namadgi, który został założony w 1993 roku. Łącznie obszary chronione w ACT zajmują 55,65% powierzchni terytorium (stan na 2018 rok).
Poniższa tabela przedstawia parki narodowe na terenie Australijskiego Terytorium Stołecznego (stan na rok 2018):
Nowa Południowa Walia.
Na terenie Nowej Południowej Walii znajduje się 205 parków narodowych (stan na 2018 rok). Łącznie wszystkie obszary chronione w Nowej Południowej Walii zajmują 9,31% powierzchni terytorium (stan na 2018 rok). Organem zarządzającym parkami narodowymi położonymi na terytorium Nowej Południowej Walii jest "NSW National Parks and Wildlife Service" (NPWS), część stanowego Departamentu ds. Planowania, Przemysłu i Środowiska (ang. "Department of Planning, Industry and Environment"), przy czym niektóre parki zarządzane są wspólnie z lokalnymi społecznościami aborygeńskimi.
Poniższa tabela przedstawia parki narodowe na terenie Nowej Południowej Walii (stan na 2018):
Queensland.
Obecnie (stan na 2018 rok) na terytorium stanu Queensland znajduje się: 271 parków narodowych, 9 narodowych parków naukowych (ang. "National Park (Scientific)") i 30 narodowych parków aborygeńskich (ang. "National Park Aboriginal"). Łącznie obszary chronione zajmują 8,68% powierzchni terytorium stanu (stan na 2018 rok).
Poniższa tabela przedstawia parki narodowe na terenie Queensland (stan na rok 2018):
Tasmania.
Obecnie (stan na 2018 rok) na terytorium stanu Tasmania znajduje się 18 parków narodowych, zarządzanych przez Tasmania Parks and Wildlife Service. Pierwszymi parkami założonymi na Tasmanii były utowrzone w 1916 roku Park Narodowy Freycineta i Mount Field National Park.
Łącznie obszary chronione zajmują 42,35% powierzchni terytorium stanu (stan na 2018 rok).
Poniższa tabela przedstawia parki narodowe na terenie Tasmanii (stan na 2018):
Terytorium Północne.
Na terenie Terytorium Północnego znajduje się 16 parków narodowych, zarządzanych przez "Parks and Wildlife Commission of the Northern Territory" oraz dwa parki narodowe o statusie parku Wspólnoty Narodów. Łącznie wszystkie obszary chronione Terytorium Północnego zajmują 24,86% jego powierzchni (stan na rok 2018).
Poniższa tabela przedstawia parki narodowe na terenie Terytorium Północnego (stan na rok 2018):
Wiktoria.
Na terenie stanu Wiktoria znajduje się 45 parków narodowych, zarządzanych przez "Parks Victoria". Regulacje prawne dotyczące parków narodowych zawarte są w Ustawie o parkach Wiktorii z 2018 roku (ang. "Parks Victoria Act 2018"). Łącznie wszystkie obszary chronione Terytorium Północnego zajmują 17,50% jego powierzchni (stan na rok 2018).
Poniższa tabela przedstawia parki narodowe na terenie Wiktorii (stan na rok 2018):
Terytorium zależne.
Poniższa tabela przedstawia parki narodowe na terenie terytoriów zależnych:

</doc>
<doc id="1891435" url="https://pl.wikipedia.org/wiki?curid=1891435" title="Edward Abraham Johnson">
Edward Abraham Johnson



</doc>
<doc id="1891436" url="https://pl.wikipedia.org/wiki?curid=1891436" title="Charles Davies">
Charles Davies



</doc>
<doc id="1891438" url="https://pl.wikipedia.org/wiki?curid=1891438" title="James Paul Conrad">
James Paul Conrad



</doc>
<doc id="1891440" url="https://pl.wikipedia.org/wiki?curid=1891440" title="Jonathan Rey Bornstein">
Jonathan Rey Bornstein



</doc>
<doc id="1891442" url="https://pl.wikipedia.org/wiki?curid=1891442" title="Karolína Plíšková">
Karolína Plíšková

Karolína Plíšková (teraz oficjalnie Karolína Hrdličková, ur. 21 marca 1992 w Lounach) – czeska tenisistka, mistrzyni juniorskiego Australian Open 2010 w grze pojedynczej dziewcząt, zdobywczyni Pucharu Federacji w 2015 i 2016 roku, finalistka US Open 2016 i Wimbledonu 2021, liderka rankingu WTA od 17 lipca 2017 do 10 września 2017.
Kariera tenisowa.
Karolina Plíšková jest córką Radka i Martiny Plíšków. Ma siostrę bliźniaczkę Kristýnę, również tenisistkę. Tenisem zainteresowała się w wieku pięciu lat. W marcu 2006 rozpoczęła występy w juniorskich turniejach Międzynarodowej Federacji Tenisowej. Już w swoim drugim indywidualnym starcie w Rydze doszła do finału, eliminując po drodze m.in. Weronikę Domagałę i Annę Mydłowską. Po czterech latach przerwy odnotowała dopiero drugi finał w karierze i zrobiła to podczas wielkoszlemowego Australian Open 2010. W Melbourne okazała się najlepsza, wygrywając decydującą rozgrywkę z Laurą Robson. Została pierwszą od stycznia 2003 zawodniczką czeską, która wygrała turniej wielkoszlemowy dziewcząt w grze pojedynczej (wcześniej, również w Melbourne, dokonała tego Barbora Strýcová).
W grze podwójnej Karolina Plíšková występowała ze swoją siostrą. Pierwsze wspólne tytuły zdobyły w 2006 roku w Rydze i na Malcie. W Australian Open 2010 siostry Plíškove zadebiutowały w turnieju wielkoszlemowym w grze podwójnej dziewcząt, ale w drugiej rundzie uległy najwyżej rozstawionym Tímei Babos i Gabrieli Dabrowski.
W kwietniu 2006 zadebiutowała w kobiecych turniejach Międzynarodowej Federacji Tenisowej w chorwackim Cavtat. Dwa lata później po raz pierwszy zakończyła takie zmagania z tytułem mistrzyni – miało to miejsce w Bol – w finale ograła rozstawioną Florence Haring. W maju 2009 wywalczyła drugie zwycięstwo w Grado – jako kwalifikantka w turnieju głównym wyeliminowała trzy najwyżej rozstawione zawodniczki, czyli Julię Schruff, Sandrę Záhlavovą i Jorgelinę Cravero. We wrześniu była też najlepsza w Noto, pokonując w całej imprezie cztery Japonki i jedną Chinkę.
W maju 2006 Plíšková otrzymała dziką kartę do eliminacji turnieju WTA Tour w Pradze. Odpadła jednak w pierwszej rundzie. Rok później znalazła się w drabince głównej tych zawodów i w swoim pierwszym spotkaniu w profesjonalnym cyklu Plíšková przegrała z Olgą Puczkową. Stała się sensacyjną ćwierćfinalistką praskiej imprezy w 2008 roku, kiedy to pokonała Alicię Molik i Kaię Kanepi, ulegając dopiero Wiktoryi Azarance.
2013.
3 marca 2013 roku odniosła pierwszy sukces w dotychczasowej karierze, wygrywając turniej rangi WTA Tour w Kuala Lumpur. W finale pokonała Bethanie Mattek-Sands wynikiem 1:6, 7:5, 6:3, kończąc pojedynek asem serwisowym. W kolejnym notowaniu po raz pierwszy w karierze awansowała do czołowej setki rankingu. W sezonie 2013 razem z siostrą osiągnęła też dwa deblowe finały zawodów cyklu WTA Tour. Pierwszy mecz mistrzowski Czeszki rozegrały w Palermo, ulegając parze Kristina Mladenovic–Katarzyna Piter wynikiem 1:6, 7:5, 8–10. Drugi, tym razem zwycięski finał, rozegrały w Linzu, pokonując Gabrielę Dabrowski i Alicję Rosolską 7:6(6), 6:4.
2014.
W sezonie 2014 Czeszka osiągnęła mecz mistrzowski w zawodach singlowych w Pattai, w którym uległa Jekatierinie Makarowej 3:6, 6:7(7). Następnie awansowała w Norymberdze do finałów w obu konkurencjach. W finale singlowym przegrała z Eugenie Bouchard 2:6, 6:4, 3:6. W meczu mistrzowskim w grze podwójnej razem z Michaëllą Krajicek pokonały parę Raluca Olaru–Szachar Pe’er wynikiem 6:0, 4:6, 10–6. W lipcu razem z siostrą triumfowały na kortach w Bad Gastein, gdzie w finale wygrały z Andreją Klepač i Maríą-Teresą Torró-Flor 4:6, 6:3, 10–6. We wrześniu w Hongkongu przegrała w finale z Sabine Lisicki 5:7, 3:6. W grze podwójnej siostry odniosły kolejne zwycięstwo, pokonawszy Patricię Mayr-Achleitner i Arinę Rodionową 6:2, 2:6, 12–10. W następnym tygodniu tenisistka wygrała turniej singlowy w Seulu, w ostatnim meczu zwyciężając z Varvarą Lepchenko wynikiem 6:3, 6:7(5), 6:2. W październiku w Linz wygrała w finale z Camilą Giorgi 6:7(4), 6:3, 7:6(4).
2015.
W sezonie 2015 Czeszka osiągnęła finał w Sydney, gdzie przegrała 6:7(5), 6:7(6) z Petrą Kvitovą. W zawodach WTA Premier 5 w Dubaju nie sprostała Simonie Halep, przegrywając 4:6, 6:7(4). Na tym samym etapie zakończyła zawody w Pradze, Birmingham i Stanford. Następnie dotarła do ćwierćfinału w Wuhanie, a na koniec zagrała w Zhuhai, gdzie w ostatniej rundzie przegrała minimalnie z Venus Williams, zajmując ostatecznie 11. miejsce w rankingu singlowym i 46. w deblowym.
2016.
Jeszcze lepszy okazał się rok 2016, który zakończyła odpowiednio na 6. i 11. pozycji w rankingach singlowym i deblowym. Plíšková w marcu w Indian Wells w singlu osiągnęła półfinał (porażka z późniejszą triumfatorką Wiktoryją Azaranką 6:7(1), 6:1, 2:6), a w grze podwójnej, wspólnie z Julią Görges, przegrała w finale z amerykańską parą Bethanie Mattek-Sands-Coco Vandeweghe 6:4, 4:6, 6–10. Czerwiec okazał się pełen sukcesów w wykonaniu Czeszki. Rozpoczęła od zwycięstwa w turnieju rangi International w Nottingham (w decydującym meczu pokonała Alison Riske 7:6(8), 7:5), tydzień później w Birmingham zwyciężyła w turnieju deblowym – u boku Barbory Strýcovej pokonała Vanię King i Ałłę Kudriawcewą 6:3, 7:6(1). Później w Eastbourne doszła do finału, w którym uległa Dominice Cibulkovej 5:7, 3:6.
Podczas Wimbledonu, w grze pojedynczej doszła tylko do drugiej rundy (porażka z Misaki Doi 6:7(5) 3:6), za to w deblu (ponownie z Görges) osiągnęła półfinał, eliminując rundę wcześniej rozstawioną z numerem drugim francuską parę Caroline Garcia–Kristina Mladenovic 7:6(9), 6:3, w którym uległa późniejszym mistrzyniom Serenie i Venus Williams 6:7(3), 4:6.
W sierpniu nie wystartowała na Igrzyskach Olimpijskich w Rio de Janeiro, ale tydzień później pokonała Angelique Kerber w finale w Cincinnati 6:3, 6:1, powstrzymując Niemkę przed objęciem fotela liderki rankingu WTA. Taki sam skład meczu mistrzowskiego miał miejsce podczas wielkoszlemowego US Open, lecz tym razem Czeszka musiała uznać wyższość obejmującej pozycję liderki rankingu WTA Niemki, ulegając 3:6, 6:4, 4:6. W drodze do finału pokonała obie siostry Williams – w czwartej rundzie Venus 4:6, 6:4, 7:6(3), a w półfinale Serenę 6:2, 7:6(5).
Sezon zakończyła występem w Turnieju Mistrzyń zarówno w singlu, jak i w deblu. W grze pojedynczej wygrała z Garbiñe Muguruzą 6:2, 6:7(4), 7:5, lecz późniejsze porażki ze Swietłaną Kuzniecową (6:3, 2:6, 6:7(6)) i Agnieszką Radwańską (5:7, 3:6) spowodowały, iż zakończyła występ na fazie grupowej. W turnieju gry podwójnej, wspólnie z Görges, przegrała już w pierwszym meczu z rozstawionymi z numerem pierwszym parą Garcia–Mladenovic 4:6, 2:6.
2017.
Sezon 2017 zaczęła od zwycięstwa w Brisbane, w finale pokonując Alizé Cornet 6:0, 6:3, a następnie dotarła do ćwierćfinału Australian Open, ulegając w nim Mirjanie Lučić-Baroni 4:6, 6:3, 4:6. W lutym wygrała w Doha, zwyciężając w decydującym meczu z Caroline Wozniacki 6:3, 6:4. W marcu osiągnęła półfinały amerykańskich turniejów w Indian Wells i Miami.
Na kortach ziemnych w Stuttgarcie przegrała w ćwierćfinale ze zdobywczynią tytułu Laurą Siegemund. W rodzimej Pradze odpadła w pierwszej rundzie. W Rzymie wygrała tylko jeden mecz, za to w Madrycie osiągnęła ćwierćfinał, w którym pokonała ją triumfatorka zawodów Elina Switolina. Na kortach Rolanda Garrosa doszła do półfinału, ulegając Simonie Halep 4:6, 6:3, 3:6.
Następnie Plíšková wygrała turniej rozgrywany na trawie w Eastbourne, pokonując między innymi Swietłanę Kuzniecową i w finale Caroline Wozniacki 6:4, 6:4. Na Wimbledonie przegrała w drugiej rundzie z półfinalistką tego turnieju, Magdaléną Rybárikovą, chociaż zapisała na swoje konto pierwszego seta, a w drugim miała przewagę przełamania. Jednakże dzięki korzystnym rozstrzygnięciom pozostałych meczów, Czeszka uzyskała pozycję liderki rankingu WTA.
Zarówno w ćwierćfinale w Toronto, jak i w Cincinnati spotkała się z Wozniacki. Pierwszy z tych meczów przegrała, a drugi wygrała, ale w kolejnej rundzie uległa Garbiñe Muguruzie. Podczas US Open przegrała w ćwierćfinale z Coco Vandeweghe, tracąc tym samym pozycję liderki rankingu singlowego.
2018.
Kolejny sezon zaczęła od półfinału w Brisbane. Następnie dotarła do ćwierćfinałów w Melbourne, Dubaju, Indian Wells i Miami. Wiosną na mączce ceglastej wygrała w Stuttgarcie oraz osiągnęła przedostatnią rundę w Madrycie. W Nowym Jorku doszła do ćwierćfinału, a jesienią triumfowała w Tokio.

</doc>
<doc id="1891443" url="https://pl.wikipedia.org/wiki?curid=1891443" title="Cadeau Kelley">
Cadeau Kelley

Cadeau Kelley (ur. 9 maja 1986) – liberyjski lekkoatleta, skoczek w dal.

</doc>
<doc id="1891445" url="https://pl.wikipedia.org/wiki?curid=1891445" title="Benjamin Robert Olsen">
Benjamin Robert Olsen



</doc>
<doc id="1891447" url="https://pl.wikipedia.org/wiki?curid=1891447" title="Ricardo Anthony Clark">
Ricardo Anthony Clark



</doc>
<doc id="1891448" url="https://pl.wikipedia.org/wiki?curid=1891448" title="Taylor Timothy Twellman">
Taylor Timothy Twellman



</doc>
<doc id="1891449" url="https://pl.wikipedia.org/wiki?curid=1891449" title="Bradley Edwin Guzan">
Bradley Edwin Guzan



</doc>
<doc id="1891451" url="https://pl.wikipedia.org/wiki?curid=1891451" title="Bradley Robert">
Bradley Robert



</doc>
<doc id="1891453" url="https://pl.wikipedia.org/wiki?curid=1891453" title="Maria Böhmer">
Maria Böhmer

Maria Böhmer (ur. 23 kwietnia 1950 w Moguncji) – niemiecka polityk (CDU), od 2005 r. Sekretarz Stanu-Pełnomocnik ds. Migracji, Uchodźców i Integracji w Urzędzie Kanclerskim.
Życiorys.
Studiowała matematykę, fizykę, nauki polityczne i pedagogikę na uniwersytecie w Moguncji, gdzie w 1982 r. uzyskała habilitację. W 1985 r. wstąpiła do CDU. Jest członkiem prezydium i zarządu federalnego partii. Od listopada 2001 r. jest przewodniczącą kobiecej organizacji w CDU ("Frauen-Union"), wcześniej kierowała lokalnymi jej strukturami w Nadrenii-Palatynacie. Od 1990 r. zasiada w Bundestagu. W latach 2000-2005 była zastępcą przewodniczącego frakcji CDU/CSU.
Jest katoliczką, członkiem Centralnego Komitetu Katolików Niemiec ("Zentralkomitee der deutschen Katholiken").

</doc>
<doc id="1891454" url="https://pl.wikipedia.org/wiki?curid=1891454" title="Héctor Fabián Carini">
Héctor Fabián Carini



</doc>
<doc id="1891455" url="https://pl.wikipedia.org/wiki?curid=1891455" title="Diego Alfredo Lugano">
Diego Alfredo Lugano



</doc>
<doc id="1891457" url="https://pl.wikipedia.org/wiki?curid=1891457" title="Ford Models">
Ford Models

Ford Modeling Agency lub Ford Models − nowojorska agencja modelingowa, założona w 1946 roku przez Eileen i Gerarda W. Fordów.
Poza główną siedzibą w Nowym Jorku, Ford Models ma swoje oddziały w Los Angeles, San Francisco, Miami, Chicago, Scottsdale, Milwaukee, Toronto, Paryżu, São Paulo, Rio de Janeiro oraz Buenos Aires.
Ford Models była najważniejszą agencją modelingową w Nowym Jorku, aż do otwarcia Elite Model Management, co doprowadziło do „wojny” między kompaniami w latach 80. Ford, podobnie jak wiele agencji z lat wcześniejszych, rywalizuje obecnie ze współczesnymi konkurentami w postaci Women, IMG czy DNA.
Agencja reprezentowała wiele gwiazd, a wśród nich były m.in.: Christie Brinkley, Christy Turlington, Cheryl Tiegs, Courteney Cox, Rachel Hunter, Evangeline Lilly, Stephanie Seymour, Chanel Iman, Carolyn Murphy, Carmen, Carol Alt, Elaine Irwin, Erin O’Connor, Vendela, Veronica Webb, Raven-Symone, Xuxa Meneghel, Paris Hilton, Anderson Cooper, Ali Larter, Dorian Leigh, Ashley Tisdale, Liliane Ferrarezi, Ryan Lochte oraz Lindsay Lohan.
W 1980 roku Ford Models zapoczątkowała konkurs Supermodel of the World, który każdego roku przynosi ponad 60.000 zgłoszeń z całego świata.
W 2000 roku agencja sportowa Magnum Sports and Entertainment nabyła 80% udziałów w Ford Models.

</doc>
<doc id="1891459" url="https://pl.wikipedia.org/wiki?curid=1891459" title="Diego Roberto Godín">
Diego Roberto Godín



</doc>
<doc id="1891461" url="https://pl.wikipedia.org/wiki?curid=1891461" title="Jorge Ciro Fucile">
Jorge Ciro Fucile



</doc>
<doc id="1891462" url="https://pl.wikipedia.org/wiki?curid=1891462" title="Pablo Gabriel García">
Pablo Gabriel García



</doc>
<doc id="1891463" url="https://pl.wikipedia.org/wiki?curid=1891463" title="Tex Avery Show">
Tex Avery Show



</doc>
<doc id="1891464" url="https://pl.wikipedia.org/wiki?curid=1891464" title="Octavio Darío Rodríguez">
Octavio Darío Rodríguez



</doc>
<doc id="1891467" url="https://pl.wikipedia.org/wiki?curid=1891467" title="Cristian Gabriel Rodríguez">
Cristian Gabriel Rodríguez



</doc>
<doc id="1891470" url="https://pl.wikipedia.org/wiki?curid=1891470" title="Walter Alejandro Gargano">
Walter Alejandro Gargano



</doc>
<doc id="1891472" url="https://pl.wikipedia.org/wiki?curid=1891472" title="Kamieniczka (dopływ Warty)">
Kamieniczka (dopływ Warty)

Kamieniczka ("Kamieniecki") – struga, lewy dopływ Warty o długości 17,78 km. Źródło ma koło Kamienicy w powiecie lublinieckim, natomiast ujście w Kamienicy Polskiej w powiecie częstochowskim.

</doc>
<doc id="1891473" url="https://pl.wikipedia.org/wiki?curid=1891473" title="Álvaro Alexander Recoba">
Álvaro Alexander Recoba



</doc>
<doc id="1891475" url="https://pl.wikipedia.org/wiki?curid=1891475" title="Fabián Larry Estoyanoff">
Fabián Larry Estoyanoff



</doc>
<doc id="1891488" url="https://pl.wikipedia.org/wiki?curid=1891488" title="A Whiter Shade of Pale (singel Annie Lennox)">
A Whiter Shade of Pale (singel Annie Lennox)



</doc>
<doc id="1891489" url="https://pl.wikipedia.org/wiki?curid=1891489" title="Sandra Roma">
Sandra Roma

Sandra Roma (ur. 31 marca 1990) – szwedzka tenisistka; mistrzyni juniorskiego US Open 2008 w grze podwójnej, reprezentantka Szwecji w Pucharze Federacji, zawodniczka leworęczna z oburęcznym backhandem.
Roma rozpoczęła treningi tenisowe w wieku sześciu lat. W sierpniu 2003 zadebiutowała w juniorskich turniejach Międzynarodowej Federacji Tenisowej. W 2005 w Kopenhadze po raz pierwszy awansowała do indywidualnego finału, ulegając w nim Ksenii Pierwak. W styczniu 2006 odniosła swoje pierwsze zwycięstwo, w finale jednej ze szwedzkich imprez pokonując Marę Nowak (a w półfinale Katarzynę Piter). Kilka tygodni później była też niepokonana w Oslo. Trzeci tytuł zdobyła w marcu w Sfax, a czwarty siedem dni później w Monasterze. Kolejną wygraną odniosła w maju 2008 w Budapeszcie. W tym samym roku zwyciężyła jeszcze w Essen.
W grze podwójnej pierwszy sukces odniosła w 2004 w Tallinnie, wygrywając tam zawody razem z rodaczką, Nadją Romą. Następną wygraną odniosła w 2006 w Oslo, tym razem u boku Caroline Magnusson. W najbliższych miesiącach Roma została też deblową mistrzynią w Monasterze (razem z Janiną Toljan) i w Villach (z Johanną Larsson). W maju 2007 triumfowała w International Spring Bowl w Austrii z Nadią Lalami. W czerwcu doszła do półfinału Wimbledonu, partnerując Nikoli Hofmanovej – przegrały wówczas z Anastasiją Pawluczenkową i Urszulą Radwańską. Ostatni triumf – i jednocześnie najważniejszy – odnotowała w US Open 2009. Partnerowała Noppawan Lertcheewakarn i w finale zdeklasowały Mallory Burdette oraz Sloane Stephens. Występem w wielkoszlemowym US Open 18-letnia wówczas Roma zakończyła swoje występy w gronie juniorek. 10 sierpnia 2009 w rankingu kombinowanym osiągnęła swoje najwyższe, piąte miejsce.
W czerwcu 2004 Roma po raz pierwszy wzięła udział w turnieju kobiecym ITF, miało to miejsce w Båstad. Jej kariera nabrała tempa dopiero pięć lat później. W sezonie 2009 w maju doszła do finału w Antalyi, a w lipcu (po raz pierwszy w karierze) wygrała w fińskim Tampere. Pokonała tam między innymi Justynę Jegiołkę i Annę Orlik.
W grze podwójnej swój pierwszy tytuł zdobyła w czerwcu 2009 w Ystad, partnerując rodaczce Sofii Arvidsson. Miesiąc później triumfowała również w Tampere, tym razem u boku tenisistki gospodarzy, Emmy Laine.
W 2006 otrzymała dziką kartę, pozwalającą jej wystąpić w eliminacjach imprezy WTA w Sztokholmie. Przegrała w drugiej rundzie z Soraną Cîrsteą. Rok później umożliwiono jej już start w drabince głównej – swoje pierwsze profesjonalne spotkanie przegrała z Wiesną Manasiewą 5-7 w tie-breaku trzeciego seta. W 2008 w tych samych zawodach odpadła w meczu otwarcia z Anabel Mediną Garrigues. W roku 2009 otrzymała nominację do reprezentacji Szwecji w Pucharze Federacji. Roma zagrała zaledwie trzy gemy w meczu deblowym z rodaczką Ellen Allgurin; Szwedki skreczowały, dając zwycięstwo swoim rumuńskim przeciwniczkom, Buzărnescu i Cîrstei.

</doc>
<doc id="1891490" url="https://pl.wikipedia.org/wiki?curid=1891490" title="Królestwo Niemiec">
Królestwo Niemiec



</doc>
<doc id="1891493" url="https://pl.wikipedia.org/wiki?curid=1891493" title="Anna Czartoryska-Niemczycka">
Anna Czartoryska-Niemczycka

Anna Maria Teresa Czartoryska-Niemczycka (ur. 8 stycznia 1984 w Warszawie) – polska aktorka i piosenkarka.
Życiorys.
Urodziła się i dorastała w Warszawie. Jest córką dyplomaty Stanisława Czartoryskiego (1939–2021) i jego żony Ewy z domu Minkowskiej, śpiewaczki operowej. Jest potomkinią Izabeli i Adama Kazimierza Czartoryskich, a jej dziadkiem był Roman Czartoryski. Ma młodszego o dwa lata brata Michała. Jako dziecko przez sześć lat mieszkała w Holandii, a następnie Norwegii, gdzie jej ojciec przebywał na placówkach dyplomatycznych.
Po powrocie do Polski skończyła I Społeczne Liceum Ogólnokształcące w Warszawie oraz Państwową Szkołę Muzyczną II stopnia im. Fryderyka Chopina w Warszawie (sekcja piosenki). Przez dwa lata studiowała muzykologię na Uniwersytecie Warszawskim. W 2009 ukończyła Akademię Teatralną im. Aleksandra Zelwerowicza w Warszawie, broniąc pracę dyplomową pt. „Aktorstwo jako pakt z diabłem”.
W latach 2009–2013 była aktorką Teatru Współczesnego w Warszawie, w którym występowała w spektaklach muzycznych: "To idzie młodość" i "Moulin Noir". Występowała także w warszawskich teatrach: Dramatycznym, Komedia, Kamienica, Capitol i na Novej Scenie Roma. W 2009 grała Ankę, główną bohaterkę serialu TVP1 "Przystań".
W 2011 wystąpiła z utworem „Grande Valse Brillante” podczas 48. Krajowego Festiwalu Polskiej Piosenki w Opolu na koncercie „Panna, Madonna, Legenda tych lat...”, poświęconym Ewie Demarczyk. W tym samym roku premierowo wystąpiła z monodramem „Morfina” opartym na wspomnieniach Jeleny Bułhakowej oraz piosenkach Agnieszki Osieckiej, Marka Grechuty i Jonasza Kofty. Za spektakl otrzymała nagrodę Teatru Polskiego Radia "Arete", a piosenki ze sztuki ukazały się na albumie wydanym przez Polskie Radio w 2012.
Zagrała Paulinę Maj w serialach: "Życie nad rozlewiskiem" (2011) i "Nad rozlewiskiem" (2012–2013), "Cisza nad rozlewiskiem" (2014–2015) i "Pensjonat nad rozlewiskiem" (2018). W międzyczasie wystąpiła w roli Xeni w czwartym sezonie serialu "Szpilki na Giewoncie" (2011–2012) i uczestniczyła w trzeciej edycji programu rozrywkowego Polsatu "Twoja twarz brzmi znajomo" (2015). W 2020 wydała cyfrowo album studyjny pt. "Euforia/Panika" oraz zagrała Magdę w serialu "Usta usta" (2020–2021).
Jest ambasadorką Stowarzyszenia „Piękne Anioły” oraz Fundacji „ABCXXI – Cała Polska Czyta Dzieciom”.
Życie prywatne.
Od 1 kwietnia 2013 jest żoną Michała Niemczyckiego. Para ma czworo dzieci: Ksawerego, Janinę, Antoniego oraz Stefana (kwiecień 2022) .

</doc>
<doc id="1891494" url="https://pl.wikipedia.org/wiki?curid=1891494" title="Ordonka">
Ordonka

Ordonka ("Ordon") – struga w powiecie myszkowskim, prawy dopływ Warty o długości 6,83 km. Źródło znajduje się niedaleko Przybynowa, ujście w Masłońskim.

</doc>
<doc id="1891495" url="https://pl.wikipedia.org/wiki?curid=1891495" title="Survivors Zero">
Survivors Zero

Survivors Zero – fińska grupa muzyczna grająca death metal, założona w 2006 roku w Helsinkach.
Historia.
Opracowano na podstawie materiału źródłowego.
Początki (2006–2008).
Zespół Survivors Zero założył w 2006 roku Sami Jämsén, właściciel Studia Perkele. W roku 2007 dołączyli do niego Tommi Virranta (Deathchain), Tapio Wilska (Finntroll), J-V Hintikka (Machine Men) i Reima Kellokoski (Impaled Nazarene). W 2008 roku zespół rozpoczął przygotowywanie pierwszego dema. W Jive Studio w Helsinkach, z pomocą 
producenta Jukki Varmo, nagrano perkusję, a pozostałe ścieżki kilka tygodni później w Studiu Perkele. Całość zmiksował Jonas Kjellgren, właściciel Black Lounge Studio (Avesta, Szwecja). Demo zawierające dwa utwory ("Embrace the Inferno" i "Fortress of Lies"), a zatytułowane "Extinction", ukazało się 1 czerwca 2008 roku w limitowanej edycji 200 sztuk. W październiku 2008 roku zespół opuścił gitarzysta J-V Hintikka. Zastąpił go Jani Luttinen (The Scourger).
CMXCIX (2009–2010).
Pod koniec 2008 roku grupa podpisała kontrakt z wytwórnią Cobra Records, a 2 lutego 2009 roku rozpoczęła prace nad debiutanckim albumem w Seawolf Studios. Płytę, podobnie jak demo, zmiksował Jonas Kjellgren, zaś mastering wykonał Pelle Henricsson z Tonteknik Recording (Umeå, Szwecja). 6 czerwca 2009 roku wydano singel "Reclaim My Heritage" (zawierający dwa utwory – "Reclaim My Heritage" i cover Kreatora "People of the Lie"), który w Finlandii zadebiutował na miejscu 14. Album zatytułowany "CMXCIX" miał premierę 9 września 2009 roku, a na fińskiej liście był notowany na miejscu 28. Na przełomie września i października 2009 roku zespół Survivors Zero odbył w Finlandii trasę z grupami Sotajumala i Deathchain. Wkrótce po jej zakończeniu z zespołu odszedł Reima Kellokoski, a zastąpił go Seppo Tarvainen.
W styczniu i lutym 2010 roku grupa Survivors Zero wzięła udział w europejskiej trasie "Long Time, No Death" zespołu Hypocrisy, w ramach której dwukrotnie wystąpiła w Polsce (26 stycznia w Katowicach i 27 stycznia w Warszawie).
Muzycy.
Obecny skład zespołu.
Opracowano na podstawie materiału źródłowego.

</doc>
<doc id="1891497" url="https://pl.wikipedia.org/wiki?curid=1891497" title="Waiting in Vain">
Waiting in Vain

Waiting in Vain – piosenka z 1977 roku, napisana przez Boba Marleya.
Ogólne informacje.
Bob Marley wydał utwór na albumie "Exodus" swojego zespołu Bob Marley &amp; The Wailers w 1977 roku. Singel z tą piosenką dotarł do miejsca 27. na brytyjskiej liście przebojów.
Annie Lennox zarejestrowała własny cover utworu w ramach albumu "Medusa" (1995) i wydała ten utwór jako trzeci singel promujący płytę. Jej wersja dotarła do miejsca 31. w Wielkiej Brytanii i została później wykorzystana w filmach "Igraszki losu" (2001) i "Zmiana pasa" (2002).
Własne wersje nagrali też m.in. Lee Ritenour i Maxi Priest (1992), Gilberto Gil (2002), Jody Watley (2006) i Jay Sean (2011).

</doc>
<doc id="1891500" url="https://pl.wikipedia.org/wiki?curid=1891500" title="Śmiertelna Struga">
Śmiertelna Struga

Śmiertelna Struga – rów wodny w powiecie częstochowskim, lewy dopływ Wiercicy o długości 2,83 km. Źródło ma koło Śmiertnego Dębu-Leśniczówki, natomiast ujście w Juliance.

</doc>
<doc id="1891501" url="https://pl.wikipedia.org/wiki?curid=1891501" title="Something So Right">
Something So Right

Something So Right – utwór nagrany przez Paula Simona w 1973 roku, scoverowany przez Annie Lennox i wydany jako singel w 1995 roku.
Ogólne informacje.
Paul Simon oryginalnie wydał „Something So Right” w 1973 roku na albumie "There Goes Rhymin’ Simon". Początkowo utwór nosił tytuł „Let Me Live in Your City”. Piosenka została później interpretowana przez wielu wykonawców. Barbra Streisand wydała własną wersję na albumie "The Way We Were" z 1974 roku. W 1977 roku Phoebe Snow nagrała cover utworu na swój album "Never Letting Go".
Annie Lennox zarejestrowała własny cover w ramach albumu "Medusa", wydanego w 1995 roku. Tego samego roku nagrała utwór ponownie, tym razem w duecie z Paulem Simonem, i taka wersja została wydana jako czwarty singel promujący płytę. Singel dotarł do 44. miejsca na brytyjskiej liście przebojów.

</doc>
<doc id="1891502" url="https://pl.wikipedia.org/wiki?curid=1891502" title="Ordon">
Ordon

Osoby:
Inne:

</doc>
<doc id="1891505" url="https://pl.wikipedia.org/wiki?curid=1891505" title="41 Pułk Piechoty (austro-węgierski)">
41 Pułk Piechoty (austro-węgierski)

Bukowiński Pułk Piechoty Nr 41 (niem. "Bukowina'sches Infanterieregiment Nr 41") – pułk piechoty cesarskiej i królewskiej Armii.
Historia pułku.
Oddział kontynuował tradycje pułku utworzonego w 1701 roku. 
Kolejnymi Szefami pułku byli:
Kolory pułkowe: żółty (schwefelgelb), guziki srebrne. Skład narodowościowy w 1914 roku 27% – Rusini, 54% – Rumuni, 15% Polacy.
W 1873 roku komenda pułku stacjonowała we Lwowie, natomiast komenda uzupełnień i batalion zapasowy w Terezínie. W 1903 roku komenda pułku, komenda uzupełnień i batalion zapasowy były dyslokowane w Terezínie.
W 1914 roku pułk stacjonował w Czerniowcach na terytorium 11 Korpusu. Tam też znajdowała się Komenda Okręgu Uzupełnień (niem. "Ergänzungs Bezirk Kommando Czernowitz"). Oddział wchodził w skład 59 Brygady należącej do 30 Dywizji Piechoty.
Bataliony pułku brały udział w walkach z Rosjanami w końcu 1914 i na początku 1915 roku w Galicji oraz w Królestwie Kongresowym. Żołnierze pułku są pochowani m.in. na cmentarzach: Zawierciu, Cmentarz wojenny nr 314 - Bochnia.

</doc>
<doc id="1891510" url="https://pl.wikipedia.org/wiki?curid=1891510" title="Igor Szuwałow">
Igor Szuwałow

Igor Iwanowicz Szuwałow (ros. "Игорь Иванович Шувалов", ur. 4 stycznia 1967 w Bilibino) - rosyjski polityk, od 12 maja 2008 r. pierwszy wicepremier Rosji.
W 1993 r. ukończył prawo na MGU, po czym podjął pracę jako attaché w departamencie prawnym Ministerstwa Spraw Zagranicznych Federacji Rosyjskiej. Od 1995 r. był dyrektorem kancelarii adwokackiej. Od 1997 r. pracował w Komitecie ds. Majątku Państwowego. 18 maja 2000 r. został ministrem w rządzie Michaiła Kasjanowa jako "szef aparatu rządowego". Od 28 maja 2003 r. pracował jako doradca Władimira Putina. 12 maja 2008 r. został pierwszym wicepremierem (obok Wiktora Zubkowa w drugim rządzie Władimira Putina.
Żonaty, ma syna i dwie córki.

</doc>
<doc id="1891515" url="https://pl.wikipedia.org/wiki?curid=1891515" title="Współczynnik Horowitza">
Współczynnik Horowitza



</doc>
<doc id="1891521" url="https://pl.wikipedia.org/wiki?curid=1891521" title="Chantal Škamlová">
Chantal Škamlová

Chantal Škamlová (ur. 4 września 1993 w Bańskiej Bystrzycy) – słowacka tenisistka; mistrzyni juniorskiego Australian Open 2010 w grze podwójnej, srebrna medalistka Letnich Igrzysk Olimpijskich Młodzieży 2010.
Kariera tenisowa.
Skamlová rozpoczęła treningi tenisowe w wieku siedmiu lat. Obecnie jej trenerką jest była słowacka tenisistka, Martina Suchá. W lutym 2007 zadebiutowała w juniorskich turniejach Międzynarodowej Federacji Tenisowej. W marcu 2008 zagrała w finale z Trnawie, przegrywając w nim z Daną Machalkovą. Trzy miesiące później wygrała w Mariborze.
W czerwcu 2008 odnotowała swój pierwszy triumf w grze podwójnej, w Pilźnie (razem z Vanesą Molnariovą). W sierpniu z tą samą partnerką wygrała w słowackiej Żylinie. W marcu 2009 wygrała też w turnieju Banana Bowl, rozgrywanym w brazylijskim Florianapolis. W US Open 2009 doszła do półfinału w parze z Janą Čepelovą. W finale przegrały z Eleną Bogdan i Noppawan Lertcheewakarn. Podczas Australian Open, grając w parze z Čepelovą, wygrała pierwszy turniej Wielkiego Szlema.
W 2012 roku wygrała swój pierwszy turniej singlowy rangi ITF, w Warszawie, pokonując w finale Katarzynę Kawę.

</doc>
<doc id="1891522" url="https://pl.wikipedia.org/wiki?curid=1891522" title="Cerkiew św. Mikołaja w Jędrzejowie">
Cerkiew św. Mikołaja w Jędrzejowie

Cerkiew św. Mikołaja w Jędrzejowie – nieistniejąca cerkiew prawosławna w Jędrzejowie. 
Pomysłodawcą budowy świątyni był naczelnik powiatowy nazwiskiem Głowacki. Jego koncepcję poparł w 1910 Departament Wyznań Ministerstwa Spraw Zagranicznych Imperium Rosyjskiego i wykupił od właścicieli prywatnych parcelę uznaną za najodpowiedniejsze miejsce usytuowania przyszłej cerkwi. Uroczystość położenia kamienia węgielnego w dniu 8 maja 1912 została połączona z obchodami 300 lat panowania Romanowów na tronie carskim, z której to okazji w całym Imperium Rosyjskim poświęcono setki świątyń prawosławnych. Cerkiew istniała do 1921, kiedy została zburzona. Rok później na jej miejscu wzniesiono gmach gimnazjum. 
Świątynia w Jędrzejowie posiadała jedną kopułę zlokalizowaną w centralnym punkcie kwadratowej nawy. Po obydwu jej stronach znajdowały się po trzy półkoliste okna otoczone ozdobnymi obramowaniami. Nad przedsionkiem wznosiła się dzwonnica z niewielką kopułką z krzyżem prawosławnym; podobnie zwieńczono niższe od nawy, półkoliste prezbiterium. 

</doc>
<doc id="1891528" url="https://pl.wikipedia.org/wiki?curid=1891528" title="Lato leśnych ludzi (serial telewizyjny)">
Lato leśnych ludzi (serial telewizyjny)

Lato leśnych ludzi – polski serial obyczajowy z 1985 roku. Uwspółcześniona adaptacja powieści „Lato leśnych ludzi” Marii Rodziewczówny.
Treść.
Młody chłopak z miasta przybywa do leśniczego Januszki, przyjaciela dziadka z czasów wojny i partyzantki. Na miejscu spotyka ludzi, którzy budzą w nim zdziwienie. Noszą bowiem imiona bohaterów powieści „Lato leśnych ludzi” Marii Rodziewczówny, którą chętnie czytają i bardzo kochają przyrodę. Pod ich przewodnictwem chłopak poznaje miejscową przyrodę oraz zaprzyjaźnia się z nimi. Poznaje też dziewczynę o imieniu Justyna.

</doc>
<doc id="1891533" url="https://pl.wikipedia.org/wiki?curid=1891533" title="Hanukkah Harry">
Hanukkah Harry

Hanukkah Harry – fikcyjna postać z programu Saturday Night Live, w którą wcielił się Jon Lovitz.
Hanukkah Harry został przedstawiony w programie jako wariacja nt. Świętego Mikołaja z brodą charakterystyczną dla Haredimu, który nosi ubrania w kolorze niebieskim z białymi krawędziami (kolory Flagi Izraela).
Saturday Night Live.
Hanukkah Harry po raz pierwszy pojawił się w Saturday Night Live w odcinku 9, w sezonie 15, który po raz pierwszy był emitowany 16 grudnia 1989 (w roli gościa wystąpiła wtedy Andie MacDowell), w skeczu pt "Noc, w którą Hanukkah Harry ocalił Boże Narodzenie". W skeczu wystąpili także: Phil Hartman, Nora Dunn, Mike Myers i Victoria Jackson.
Po raz drugi Hanukkah Harry wystąpił w SNL w sezonie 15, odcinku 17, gdzie gościem był Corbin Bernsen. Odcinek został po raz pierwszy wyemitowany 14 kwietnia 1990 w skeczy pt. "Noc, w którą Hanukkah Harry ocalił Wielkanoc".

</doc>
<doc id="1891534" url="https://pl.wikipedia.org/wiki?curid=1891534" title="Dekanat dolnośląski">
Dekanat dolnośląski

Dekanat dolnośląski – dekanat diecezji wrocławskiej Kościoła Polskokatolickiego w RP, obejmujący swoim zasięgiem obszar województwa dolnośląskiego i opolskiego oraz część wielkopolskiego. Siedziba dekanatu znajduje się w Boguszowie-Gorcach.

</doc>
<doc id="1891537" url="https://pl.wikipedia.org/wiki?curid=1891537" title="Gałeczka żeberkowana">
Gałeczka żeberkowana

Gałeczka żeberkowana, kulkówka żeberkowana ("Sphaerium solidum") – gatunek słodkowodnego małża (Bivalvia) z rodziny kulkówkowatych (Sphaeriidae), występujący w dużych rzekach wschodniej i środkowej Europy. Gatunek zagrożony (NT) według IUCN. Jeden z rzadszych i wymierających gatunków mięczaków, objęty ścisłą ochroną gatunkową na terenie Polski.
Systematyka.
Należy do rodziny kulkówkowatych (Sphaeridae), gatunek jest jednym z trzech przedstawicieli rodzaju "Sphaerium" występujących w Polsce. W Polsce znana pod nazwą zwyczajową: gałeczka żeberkowana. Opisany przez N.A.J. Normanda na podstawie okazów zebranych w Skaldzie koło Valenciennes.
Etymologia nazwy.
Epitet gatunkowy (łac. "solidus, -a, -um" – masywny, twardy) odnosi się do grubej, mocnej muszli charakteryzującej osobniki tego gatunku.
Występowanie.
Występuje w dużych rzekach Europy: od Renu po Ural (nie występuje w dorzeczu Dunaju i Skandynawii). Lokalnie występuje w Belgii, Holandii, Francji i Niemczech. W Polsce na przełomie XIX i XX wieku gałeczka żeberkowana była stosunkowo licznym gatunkiem występującym w większych rzekach, zwłaszcza w środkowym i dolnym biegu Wisły i Odry. Obecnie gatunek ten zalicza się do gatunków zwierząt silnie zagrożonych wyginięciem na obszarze Polski. Stosunkowo duże i bogate populacje zachowały się w Zalewie Szczecińskim i Zegrzyńskim oraz w dużych rzekach wschodniej Polski – Biebrzy i Narwi, natomiast w okolicach stanowisk w środkowej Odrze, Warcie, Brdzie, dolnej Wiśle i w Zalewie Wiślanym gatunek ten najprawdopodobniej wymarł.
Budowa.
Cechy morfologiczne.
Muszla kulista, grubościenna, mocno wypukła, w zarysie trójkątna. Szczyty muszli położone centralnie na górnym brzegu, mocno wystające. Powierzchnia muszli mocno żeberkowana. Barwa muszli jednorodna, żółtorogowa, lekko połyskująca. Zamek z mocną płytą, cieńszą w części środkowej, zęby główne bardzo drobne; zęby boczne mocne, wyraźnie zaznaczone drobne, równej wielkości. Rowek ligamentum krótki i niezbyt szeroki.
Wymiary muszli: długość 6–12,5 mm, wysokość 5–10,5 mm, szerokość 4–8,5 mm.
Ciało białe, syfony krótkie.
Genetyka.
Diploidalna liczba chromosomów: 2n=30. 1., 2., 3., 5., 14. i 15. pary chromosomów są metacentryczne, pary 4. i 7. reprezentują typ przejściowy między submeta- i metacentrycznym, pozostałe są meta-submetacentryczne. Występują dodatkowo małe, dwuramienne chromosomy B, ich częstość występowania jest różna w różnych populacjach: od 11,8% do 42,3% osobników posiada te chromosomy.
Biologia i ekologia.
Zajmowane siedliska.
Gatunek reofilny, występuje głównie w dużych rzekach nizinnych, wyjątkowo w jeziorach, zbiornikach zaporowych i kanałach.
Zasiedla partie rzek z wartkim nurtem, preferuje przebywanie w osadach piaszczystych lub żwirowych. Zagęszczenia populacji są niewielkie, w porównaniu do innych kulkówek: w ujściu Odry ok. 2 os./m². Występuje na niewielkich głębokościach, choć w zbiornikach zaporowych był spotykany do głębokości 50 m. Gatunek słodkowodny, znosi zasolenie wody do 2,2%. Wymaga wody dobrze natlenionej, jest wrażliwy na zanieczyszczenie i eutrofizację wody; zaliczany do gatunków β-mezosaprobowych.
Odżywianie.
Filtrator, wykorzystujący skrzela do wyłapywania cząstek pokarmu z wody.
Rozmnażanie.
Gatunek hermafrodytyczny. Jego cykl rozwojowy przebiega podobnie jak u innych przedstawicieli małż z rodzaju "Sphaerium". Kiedy długość muszli osobnika osiąga 8-9 mm, może on wydać kolejną generację. Długość życia pojedynczego osobnika wynosi około 1 roku. Liczba potomstwa urodzona przez pojedynczego osobnika to średnio 22-24 osobniki potomne. W warunkach klimatu umiarkowanego w Środkowej Europie obserwowane są dwa pokolenia: wiosenne i jesienne. Uwalnianie potomstwa przez pokolenie jesienne następuje dopiero na wiosnę następnego roku. Uwalnianie młodych jest rozciągnięte w czasie, dlatego pokolenia mogą na siebie zachodzić.
Interakcje międzygatunkowe.
Osobniki gałeczki żeberkowanej mogą być żywicielem pośrednim przywr z gatunku "Gorgodera cygnoides".
Zagrożenia i ochrona.
Stwierdzono zanikanie gatunku na wielu stanowiskach. Przyczyn tego zjawiska upatruje się w zanieczyszczeniu i eutrofizacji wód, na które gatunek ten jest wrażliwy. Zagrożeniem dla istnienia stanowisk tego gatunku jest też eksploatacja kruszywa z rzek oraz prace hydrotechniczne prowadzone w korytach rzek. Gałeczka żeberkowana na Czerwonej Liście IUCN miała w 2015 roku status gatunku bliskiego zagrożenia (NT). Na terenie Polski gatunek ten jest objęty ścisłą ochroną gatunkową. W Polskiej czerwonej księdze zwierząt został zaliczony do kategorii EN (gatunki wysokiego ryzyka, zagrożone).

</doc>
<doc id="1891538" url="https://pl.wikipedia.org/wiki?curid=1891538" title="Maryna Zanewśka">
Maryna Zanewśka

Maryna Wołodymyriwna Zanewśka (ukr. Марина Володимирівна Заневська; ur. 24 sierpnia 1993 w Odessie) – belgijska tenisistka, mistrzyni juniorskiego US Open 2009 w grze podwójnej, zawodniczka praworęczna z oburęcznym backhandem, do 2016 roku reprezentująca Ukrainę.
Kariera tenisowa.
Zaniewska rozpoczęła treningi tenisowe w wieku ośmiu lat. W grudniu 2006 zadebiutowała w turniejach juniorskich Międzynarodowej Federacji Tenisowej na terenie Stanów Zjednoczonych. Swój pierwszy indywidualny tytuł zdobyła w kwietniu 2007 w Hiszpanii, kolejny tydzień później w Ribbarroja. Wstąpiła do akademii tenisowej, prowadzonej przez Justine Henin i Carlosa Rodrígueza. W roku 2009 ponownie zaczęła odnosić zwycięstwa, począwszy od imprezy w Monasterze, na zawodach w Nonthaburi skończywszy.
W marcu 2008 otworzyła swoją kolekcję mistrzostw w grze podwójnej, triumfując w Porto Alegre razem z Kristiną Mladenovic. W marcu 2009 w Nonthaburi, poza zwycięstwem singlowym, odniosła też wygraną w deblu u boku Hannah James. Razem z Waleriją Sołowjową zdobyła mistrzostwo wielkoszlemowego US Open 2009 dziewcząt. W finale Rosjanka i Ukrainka pokonały faworyzowane Elenę Bogdan i Noppawan Lertcheewakarn. Zaniewska została pierwszą uczennicą akademii Henin i Rodrigueza, która sięgnęła po tytuł w Wielkim Szlemie. W roku 2010 jej deblową partnerką była Sandra Zaniewska. W maju 2011 roku, Zaniewska zagrała swój pierwszy od szesnastu tygodni turniej juniorski. Ukrainka, jako czternasta zawodniczka z rozstawienia, dotarła do trzeciej rundy French Open 2011, gdzie przegrała z Darją Gawriłową. W grze podwójnej Zaniewskiej udało się zdobyć swój drugi wielkoszlemowy tytuł – Ukrainka, wraz z Iriną Chromaczową, pokonała w finale Wiktoriję Kan oraz Demi Schuurs.
Od roku 2009 Zanewśka występuje w turniejach kobiecych Międzynarodowej Federacji Tenisowej. Już swój drugi start w takiej imprezie zakończyła w roli zwyciężczyni. Miało to miejsce w Brukseli, a w finale Ukrainka była lepsza od Katarzyny Piter.
W kwietniu 2014 roku osiągnęła pierwszy w karierze finał zawodów cyklu WTA Tour – w Marrakeszu razem z Katarzyną Piter uległy w meczu mistrzowskim parze Garbiñe Muguruza–Romina Oprandi 6:4, 2:6, 9–11. Rok później, ponownie w Marrakeszu, razem z Laurą Siegemund nie zdołały pokonać Tímei Babos i Kristiny Mladenovic.

</doc>
<doc id="1891539" url="https://pl.wikipedia.org/wiki?curid=1891539" title="Dino Djiba">
Dino Djiba

Dino Djiba (ur. 20 grudnia 1985 w Dakarze) – piłkarz senegalski grający na pozycji pomocnika.
Kariera klubowa.
Karierę piłkarską Djiba rozpoczął we francuskim klubie FC Metz. W 2002 roku zaczął grać w czwartoligowych rezerwach tego klubu, a w 2003 roku awansował do kadry pierwszego zespołu. 4 października 2003 zadebiutował w Ligue 1 w wygranym 2:0 wyjazdowym spotkaniu z RC Lens. W 2006 roku spadł z Metz do Ligue 2 i po spadku zespołu grał w coraz mniejszej liczbie meczów. Od 2002 do końca sezonu 2007/2008 rozegrał w Metz 56 meczów i strzelił 2 gole.
Następnie Djiba grał w Gondomar SC, FC 08 Homburg, CS Blénod-lès-Pont-à-Mousson i Thionville FC. W 2012 zakończył karierę.
Kariera reprezentacyjna.
W reprezentacji Senegalu Djiba zadebiutował w 2004 roku. W 2006 roku był rezerwowym podczas Pucharu Narodów Afryki 2006 i rozegrał tam jedno spotkanie, przegrane 0:1 z Nigerią.

</doc>
<doc id="1891540" url="https://pl.wikipedia.org/wiki?curid=1891540" title="Medal „Opiekun Miejsc Pamięci Narodowej”">
Medal „Opiekun Miejsc Pamięci Narodowej”

Medal „Opiekun Miejsc Pamięci Narodowej”, do 2016 pod nazwą Medal Opiekuna Miejsc Pamięci Narodowej – polskie resortowe odznaczenie cywilne nadawane, przez ministra właściwego do spraw kultury i ochrony dziedzictwa narodowego z własnej inicjatywy albo na wniosek Prezesa Instytutu Pamięci Narodowej – Komisji Ścigania Zbrodni przeciwko Narodowi Polskiemu, organizacji społecznej lub innej jednostki organizacyjnej, zajmujących się upamiętnianiem i opieką nad miejscami pamięci narodowej.
Historia.
Medal został ustanowiony 15 lipca 1976 uchwałą Prezydium Rady Ochrony Pomników Walki i Męczeństwa w celu wyróżnienia osób i jednostek organizacyjnych zasłużonych w upamiętnianiu oraz badaniu i upowszechnianiu miejsc walk i męczeństwa narodu polskiego.
Podzielony był na dwa stopnie:
oraz dodatkowa:
Początkowo był nadawany przez ROPWiM z jej własnej inicjatywy lub na wniosek właściwego komitetu, zwykle w kwietniu z okazji Miesiąca Pamięci Narodowej lub 9 maja z okazji Dnia Zwycięstwa. Łącznie do 1988 przyznano około 4000 złotych i 7000 srebrnych medali.
Od zmiany nazwy instytucji na Rada Ochrony Pamięci Walk i Męczeństwa 28 stycznia 1988 medal nadawał jej przewodniczący, aż do jej likwidacji w 2016, z własnej inicjatywy lub na wniosek: Prezydium Rady, Sekretarza Generalnego Rady, Wojewódzkich Komitetów Ochrony Pamięci Walk i Męczeństwa lub właściwej polskiej placówki dyplomatycznej, jeżeli dotyczy obywatela obcego państwa lub jednostki organizacyjnej położonej w obcym państwie. Przyznawany osobom i jednostkom organizacyjnym za szczególne zasługi w upowszechnianiu idei pamięci narodowej oraz wyróżniającą się działalność związaną z upamiętnianiem miejsc walk i męczeństwa Narodu Polskiego, a także opiekę nad tymi miejscami.
Od 16 czerwca 2016 do 15 maja 2018 przyznawany był przez Prezesa Instytutu Pamięci Narodowej na uzasadniony wniosek organizacji społecznej lub instytucji zajmujących się upamiętnianiem i otaczaniem opieką miejsc walk i męczeństwa Polaków, po zasięgnięciu opinii właściwego komitetu ochrony pamięci walk i męczeństwa. Prace mające na celu zmianę wyglądu zreformowanego odznaczenia (jednoklasowego, o zmienionej nazwie, bez symboliki zlikwidowanego ROPWiM) trwały dwa lata – w tym okresie medal nie był nadawany.
Od 15 maja 2018, w związku z nowelizacją ustawy o Instytucie Pamięci Narodowej – Komisji Ścigania Zbrodni przeciwko Narodowi Polskiemu, przyznawany przez ministra właściwego do spraw kultury i ochrony dziedzictwa narodowego z własnej inicjatywy albo na wniosek Prezesa Instytutu Pamięci Narodowej – Komisji Ścigania Zbrodni przeciwko Narodowi Polskiemu, organizacji społecznej lub innej jednostki organizacyjnej, zajmujących się upamiętnianiem i opieką nad miejscami pamięci narodowej.
Nadanie medalu osobom fizycznym potwierdza się legitymacją wręczaną wraz z medalem, a do 2018 w przypadku osób prawnych legitymację zastępował dyplom.
Utrata medalu następuje w razie prawomocnego skazania osoby wyróżnionej na karę dodatkową pozbawienia praw publicznych lub jeżeli zostało stwierdzone, że odznaczenie nastąpiło na skutek wprowadzenia w błąd albo że odznaczona osoba lub jednostka organizacyjna stała się niegodna medalu.
Opis odznaki.
Lata 1976–2018.
Odznaką medalu był metalowy krążek o średnicy 32 mm. Na awersie pole podzielone było regularnymi ośmioma wypukłymi promieniami-żeberkami, a pośrodku umieszczono w srebrzystym lub złotym obrzeżu na tle z czarnej emalii znak przedstawiający od góry pionowo dwa srebrzyste miecze grunwaldzkie skierowane ostrzem w dół. U dołu znicz z trzema płomieniami z czerwonej emalii. Na rewersie umieszczono tłoczony napis w czterech wierszach: "RADA / OCHRONY / PAMIĘCI WALK / I MĘCZEŃSTWA", a do 1988 napis miał brzmienie "RADA / OCHRONY / POMNIKÓW WALK / I MĘCZEŃSTWA". Medal zawieszany był na jedwabnej wstążce koloru czerwonego o szerokości 34 mm z pięcioma pionowymi białymi paskami na przemian z czterema paskami czerwonymi, po 2 mm szerokości każdy. Autorom projektu był Tytus Walczak, a wykonaniem oznak zajmowała się Mennica Polska w Warszawie.
Oznaką Odznaki Opiekuna Miejsc Pamięci Narodowej był sam znak ROPWiM (widniejący w centralnej części medalu) wykonany w metalu (odpowiednio złoconym lub srebrzonym), emaliowany na czarno i czerwono.
Od 2018 roku.
Po likwidacji podziału na stopnie i zmianie wyglądu odznaczenia z 30 października 2018, odznaką medalu jest krzyż o grubości 5 mm i średnicy 45 mm, wykonany z tombaku patynowanego i nakładki z białego srebra w postaci skrzyżowanych gałązek cierniowej i laurowej oplatających centralną część krzyża. Na awersie umieszczono płaskorzeźbę przedstawiającą na każdym ramieniu krzyża miecz na tle ornamentacji, a na rewersie wygrawerowano napis „OPIEKUN MIEJSC PAMIĘCI NARODOWEJ”. Krzyż zawieszony jest na wstążce o długości 55 mm i szerokości 35 mm, koloru niebieskiego z pasem koloru czarnego o szerokości 18 mm, przez który przebiega pas w kolorach barw Rzeczypospolitej Polskiej o szerokości 3 mm.
Medal nosi się zawieszony na wstążce na lewej piersi, po orderach i odznaczeniach państwowych.

</doc>
<doc id="1891546" url="https://pl.wikipedia.org/wiki?curid=1891546" title="All India Trinamool Congress">
All India Trinamool Congress



</doc>
<doc id="1891547" url="https://pl.wikipedia.org/wiki?curid=1891547" title="Katarzyna Cichopek-Hakiel">
Katarzyna Cichopek-Hakiel



</doc>
<doc id="1891548" url="https://pl.wikipedia.org/wiki?curid=1891548" title="Pierwsza liga">
Pierwsza liga

Pierwsza liga () – amerykańska komedia z 1989 roku napisana i wyreżyserowana przez Davida S. Warda. W rolach głównych wystąpili Tom Berenger, Charlie Sheen, Wesley Snipes, James Gammon oraz Corbin Bernsen. Nakręcony za 11 milionów dolarów film przyniósł dochód w wysokości ok. 50 milionów dolarów w samych Stanach Zjednoczonych.
Jako jedyna część cyklu była dystrybuowana przez Paramount Pictures. Dystrybucją sequeli zajął się Warner Bros.

</doc>
<doc id="1891551" url="https://pl.wikipedia.org/wiki?curid=1891551" title="Heather Watson">
Heather Watson

Heather Watson (ur. 19 maja 1992 w Guernsey) – brytyjska tenisistka pochodzenia papuasko-angielskiego, zwyciężczyni Wimbledonu 2016 w grze mieszanej, mistrzyni juniorskiego US Open 2009 w grze pojedynczej, zawodniczka praworęczna z oburęcznym backhandem.
Kariera tenisowa.
Watson rozpoczęła przygodę z tenisem w wieku siedmiu lat. Jej trenerami są Dante Botini i Nick Bollettieri. W październiku 2005 zadebiutowała w juniorskich turniejach Międzynarodowej Federacji Tenisowej. Pierwszy tytuł zdobyła w czerwcu 2007 w międzynarodowych mistrzostwach Szkocji w Edynburgu. W listopadzie 2008 wygrała turniej w Méridzie, ogrywając w finale Anę Bogdan. We wrześniu 2009 zdobyła swoje pierwsze zawody wielkoszlemowe. Watson była najlepsza na kortach Flushing Meadows w Nowym Jorku, w decydującym starciu wyeliminowała Janę Buczynę.
Pierwszy turniej deblowy w gronie juniorek zdobyła w austriackim Wels, grając u boku Sally Peers. Kolejny tytuł wywalczyła w Meksyku na przełomie roku 2008 i 2009 z Chorwatką Ajlą Tomljanović. W wielkoszlemowym French Open partnerowała Tímei Babos i tenisistki doszły do finału, pokonane przez Elenę Bogdan i Noppawan Lertcheewakarn. Watson kilkanaście dni później, razem z Magdą Linette, triumfowała w Roehampton.
W 2011 roku zadebiutowała w barwach Wielkiej Brytanii w rozgrywkach Pucharu Federacji.
W 2012 roku wygrała swój pierwszy tytuł deblowy – razem z Mariną Erakovic pokonały w finale turnieju w Stanford Jarmilę Gajdošovą i Vanię King wynikiem 7:5, 7:6(7). Kolejny tytuł wywalczyła miesiąc później w Dallas. Razem z Erakovic zwyciężyły 6:3, 6:0 z parą Līga Dekmeijere i Irina Falconi. We wrześniu razem z Alicją Rosolską osiągnęła finał turnieju w Québecu, gdzie uległy 6:7(5), 7:6(6), 7–10 parze Tatjana Malek–Kristina Mladenovic. W październiku wystąpiła w turnieju International w Osace. W rozgrywkach singlowych odniosła pierwsze zawodowe zwycięstwo, pokonując w meczu mistrzowskim Chang Kai-chen wynikiem 7:5, 5:7, 7:6(4). W grze podwójnej w parze z Kimiko Date-Krumm nie sprostały deblowi Raquel Kops-Jones–Abigail Spears, przegrywając spotkanie 1:6, 4:6.
W marcu 2013 roku Watson poinformowała o zdiagnozowaniu u niej mononukleozy zakaźnej, zakaźnej choroby wirusowej skutkującej osłabieniem organizmu, która wymusiła na tenisistce czasowe przerwanie kariery.
W sezonie 2014 razem z Aleksandrą Panową odniosły triumf w zawodach w Baku. W meczu mistrzowskim pokonały Ralucę Olaru i Szachar Pe’er 6:2, 7:6(3). W 2015 roku Brytyjka zwyciężyła w zawodach w Hobart, w finale pokonując Madison Brengle 6:3, 6:4.
W marcu 2016 roku Watson wygrała po raz trzeci w rozgrywkach WTA Tour, tym razem w Monterrey, gdzie w meczu mistrzowskim pokonała Kirsten Flipkens 3:6, 6:2, 6:3. W lipcu odniosła triumf w rozgrywkach wielkoszlemowych na Wimbledonie w grze mieszanej. Razem z Henrim Kontinenem pokonali w finale Annę-Lenę Grönefeld i Roberta Faraha 7:6(5), 6:4

</doc>
<doc id="1891555" url="https://pl.wikipedia.org/wiki?curid=1891555" title="Siwiec żółty">
Siwiec żółty

Siwiec żółty ("Glaucium flavum" Cr.) – gatunek rośliny należący do rodziny makowatych ("Papaveraceae"). Rośnie dziko w Afryce Północnej, Zachodniej Azji i na znacznej części Europy, głównie nad morzem. W Polsce tylko jako efemerofit, podano jego stanowisko z okolic Gdańska. Jest uprawiany w wielu krajach, również w Polsce.
Biologia.
Roślina jednoroczna. W korzeniu i kiełkach posiada żółty sok mleczny. Kwitnie od czerwca do sierpnia. Liczba chromosomów 2n = 12. Jest rośliną trującą. 

</doc>
<doc id="1891556" url="https://pl.wikipedia.org/wiki?curid=1891556" title="Glaucium flavum">
Glaucium flavum



</doc>
<doc id="1891557" url="https://pl.wikipedia.org/wiki?curid=1891557" title="Smardzewo (gmina w guberni płockiej)">
Smardzewo (gmina w guberni płockiej)

Smardzewo (alt. "Smarżewo", "Smarzewo", od 1870 "Sochocin") – dawna gmina wiejska istniejąca do 1870 roku w guberni płockiej. Siedzibą władz gminy było Smardzewo.
Za Królestwa Polskiego gmina Smardzewo należała do powiatu płońskiego w guberni płockiej. 13 stycznia 1870 do gminy przyłączono pozbawiony praw miejskich Sochocin, po czym gminę przemianowano na "Sochocin".

</doc>
<doc id="1891558" url="https://pl.wikipedia.org/wiki?curid=1891558" title="Gmina Smardzewo">
Gmina Smardzewo

dawne gminy:

</doc>
<doc id="1891559" url="https://pl.wikipedia.org/wiki?curid=1891559" title="Dźalganw (dystrykt)">
Dźalganw (dystrykt)

Dźalganw (dystrykt) (marathi जळगाव जिल्हा, ang. "Jalgaon district") – jest jednym z trzydziestu pięciu dystryktów indyjskiego stanu Maharasztra, o powierzchni 11 765 km².
Położenie.
Położony jest w północnej części tego stanu. Na zachodzie graniczy z dystryktami : Dhule i Nashik, a na północy ze stanem Madhya Pradesh. Od wschodu sąsiaduje z dystryktem Buldana, a na południu z dystryktem Aurangabad. 
Stolicą dystryktu jest miasto Dźalganw.
Rzeki.
Rzeki przepływające przez obszar dystryktu :

</doc>
<doc id="1891561" url="https://pl.wikipedia.org/wiki?curid=1891561" title="National Capital Territory of Delhi">
National Capital Territory of Delhi



</doc>
<doc id="1891562" url="https://pl.wikipedia.org/wiki?curid=1891562" title="Gmina Smarzewo">
Gmina Smarzewo



</doc>
<doc id="1891563" url="https://pl.wikipedia.org/wiki?curid=1891563" title="Trójca Święta (obraz El Greca)">
Trójca Święta (obraz El Greca)

Trójca Święta – obraz olejny hiszpańskiego malarza pochodzenia greckiego Dominikosa Theotokopulosa, znanego jako El Greco. Dzieło pierwotnie zdobiło ołtarz kościoła bernardynów Santo Domingo de Silos w Toledo, obecnie znajduje się w muzeum Prado w Madrycie.
Opis obrazu.
Artysta przedstawił Trójcę Świętą w sposób nazywany "Pietas Domini". Bóg Ojciec ukazuje ludzkości ciało martwego Syna, a Duch Święty w postaci gołębicy unosi się nad nimi. Centrum kompozycji zajmuje martwe i bezwładne ciało Chrystusa, które podtrzymywane jest przez Boga Ojca. Postać Zbawiciela jest wyidealizowana, na ciele widoczne są rany świadczące o wypełnieniu misji Odkupienia. Bóg Ojciec przedstawiony został jako starszy, potężnie zbudowany mężczyzna z mitrą na głowie, unoszący się nad nimi Duch Święty otoczony jest jaskrawym, żółto-pomarańczowym światłem symbolizującym niebiańską światłość. Kompozycję uzupełniają postacie zatroskanych aniołów, pod nogami Chrystusa i połami płaszcza Boga Ojca widoczne są niewielkie głowy cherubinów.
Kolorystyka obrazu jest żywa, wręcz krzykliwa. Dominują barwy czyste, soczyste, które są nawiązaniem do manieryzmu. Nienaturalnie wydłużone ciało Zbawiciela podkreśla ekspresję sceny i jednocześnie uwypukla sacrum przedstawionej postaci.
Interpretacje i nawiązania.
Wymowa obrazu jest jednoznaczna, malarz przedstawił stosunek Boga do ludzkości, który poświęcił dla niej własnego Syna. El Greco zaakcentował u Chrystusa cnotę posłuszeństwa ("pietas"), Syn Boży wypełniając wolę Ojca ofiarował siebie dla odkupienia ludzkości.
Według krytyków ułożenie ciała Jezusa nawiązuje do "Piety" Michała Anioła. Za źródło inspiracji uchodzi również jeden z drzeworytów Albrechta Dürera.

</doc>
<doc id="1891564" url="https://pl.wikipedia.org/wiki?curid=1891564" title="Antoni Dymski">
Antoni Dymski

Antoni Dymski (ur. ok. 1157 w Niżnym Nowogrodzie, zm. 24 czerwca 1224 w okolicach Tichwinu) – święty mnich prawosławny.
Życiorys.
W młodości postanowił wstąpić do monasteru i został uczniem duchowym innego późniejszego świętego prawosławnego, Warłaama Chutyńskiego. Będąc mnichem miał odbyć pielgrzymkę do Konstantynopola i do Ziemi Świętej. Umierając, mnich Warłaam wyznaczył go na nowego przełożonego stworzonego przez siebie klasztoru. Antoni odmówił jednak, gdyż pragnął rozpocząć życie pustelnicze. Zamieszkał na obrzeżach miasta Tichwin, nad Jeziorem Dymnym. Również tam zaczęli gromadzić się wokół niego uczniowie; tak powstał kolejny monaster.
Funkcję przełożonego klasztoru pełnił do końca życia. Zmarł 24 czerwca 1224 i został pochowany na jego terenie. W 1330 jego grób został rozkopany, a zakonnicy ogłosili odkrycie doskonale zachowanych szczątków. Przy grobie Antoniego miały mieć miejsce liczne cuda.

</doc>
<doc id="1891565" url="https://pl.wikipedia.org/wiki?curid=1891565" title="Pape Mamadou Diouf">
Pape Mamadou Diouf

Pape Mamadou Diouf (ur. 31 grudnia 1982 w Dakarze) – senegalski piłkarz grający na pozycji bramkarza.
Kariera klubowa.
Karierę piłkarską Diouf rozpoczął w klubie ASC Jeanne d’Arc z Dakaru. W 2003 roku zadebiutował w jego barwach w pierwszej lidze senegalskiej. W Jeanne d’Arc grał do 2007 roku i wtedy też odszedł od francuskiego FC Montceau Bourgogne z czwartej ligi. Po rozegraniu 2 meczów odszedł do Sportingu Toulon Var w 2008 roku, ale i tam wystąpił dwukrotnie. W połowie 2008 roku wrócił do ASC Jeanne d’Arc. Następnie grał w Vesoul HSF i ponownie w ASC Jeanne d’Arc. W 2012 trafił do US Saint-Vit.
Kariera reprezentacyjna.
W reprezentacji Senegalu Diouf zadebiutował w 2004 roku. W 2006 roku był rezerwowym bramkarzem dla Tony’ego Sylvy podczas Pucharu Narodów Afryki 2006.

</doc>
<doc id="1891567" url="https://pl.wikipedia.org/wiki?curid=1891567" title="Michael Jai White">
Michael Jai White

Michael Richard Jai White (ur. 10 listopada 1967 w Brooklynie w Nowym Jorku) – amerykański aktor, scenarzysta, producent filmowy, reżyser, kaskader i mistrz sztuk walki.
Życiorys.
Wczesne lata.
Urodził się i dorastał w nowojorskim Brooklynie. Jako nastolatek przeprowadził się do Bridgeport w stanie Connecticut, gdzie w 1985 ukończył Central High School.
W wieku 14 lat zaczął trenować sztuki walki. Z biegiem lat otrzymał czarny pas w siedmiu różnych stylach walki takich jak: Shōtōkan, Taekwondo, Kobudo, Gōjū-ryū, Tangsudo, Wushu i Kyokushin. Trenował też mieszane sztuki walki i brazylijskie jiu-jitsu.
Kariera.
W 1989 zadebiutował na wielkim ekranie w czarnej komedii Lloyda Kaufmana i Michaela Herza "Toxic Avenger II" ("The Toxic Avenger Part II") i jej sequelu '. Potem wystąpił w dwóch filmach sensacyjnych sci-fi: ' ("Teenage Mutant Ninja Turtles II: The Secret of the Ooze", 1991) i Ronalda Emmericha "Uniwersalny żołnierz" ("Universal Soldier", 1992) u boku Jeana-Claude’a Van Damme’a i Dolpha Lundgrena. Na planie filmowym pełnił także funkcję kaskadera w postapokaliptycznym "Prototype" (1992) i thrillerze Stevena Seagala "Na zabójczej ziemi" ("On deadly Ground", 1994).
Pierwszą główną rolą był bokser wagi ciężkiej Mike Tyson w telewizyjnym filmie biograficznym HBO "Tyson" (1995) z udziałem George’a C. Scotta (jako Cus D’Amato) i Paula Winfielda (jako Don King). Wcielił się w tytułową postać w filmie "Spawn" (1997), co uczyniło go pierwszym Afroamerykaninem, który zagrał głównego superbohatera komiksów, a za rolę był nominowany do nagrody Blockbuster Entertainment. W 2011 debiutował jako reżyser, tworząc film "Po prostu walcz 2" ("Never Back Down 2: The Beatdown"), w którym odegrał rolę drugoplanową. Pięć lat później nakręcił sequel, "Never Back Down: No Surrender".
Pojawił się także w teledyskach: „I Know What You Want” (2003) Mariah Carey i rapera Busty Rhymesa, „Your Love” (2010) trynidadzkiej raperki Nicki Minaj, „Hands Tied” (2010) Toni Braxton oraz „Let's Go” (2012) szkockiego producenta muzycznego i DJa Calvina Harrisa z gościnnym udziałem rapera Ne-Yo.
Znany z muskularnej budowy ciała oraz kulturystycznej sylwetki, waży ponad sto kilogramów.
Życie prywatne.
6 sierpnia 2005 ożenił się z Courtenay Chatman, z którą ma córkę Morgan Michelle (ur. 24 grudnia 2008). Jednak w roku 2011 doszło do rozwodu. Z nieformalnych związków ma także dwóch synów. 3 lipca 2015 poślubił Gillian Ilianę Waters.
Wspiera prawa osób LGBT, wziął udział w kampanii NOH8, zrealizowanej na rzecz legalizacji małżeństw homoseksualnych, tzw. Propozycja 8. Jest aktywistą na rzecz walki z AIDS.
Podczas świąt Bożego Narodzenia 2018 wziął udział w kampanii społecznej dla Afryki, w ramach festiwalu Full Circle w Ghanie.

</doc>
<doc id="1891569" url="https://pl.wikipedia.org/wiki?curid=1891569" title="Narodowy Region Stołeczny Delhi">
Narodowy Region Stołeczny Delhi

Narodowy Region Stołeczny Delhi – jednostka podziału administracyjnego Indii. Będąc aglomeracją wiążącą dystrykty stanów sąsiadujących z terytorium stołecznym, posiada powierzchnię około 33,578 km².
W skład Narodowego Regionu Stołecznego Delhi wchodzą następujące jednostki administracyjne:

</doc>
<doc id="1891570" url="https://pl.wikipedia.org/wiki?curid=1891570" title="Siergiej Iwanowicz Taniejew">
Siergiej Iwanowicz Taniejew



</doc>
<doc id="1891575" url="https://pl.wikipedia.org/wiki?curid=1891575" title="Guillaume Joli">
Guillaume Joli

Guillaume Joli (ur. 27 marca 1985 roku w Lyonie) – francuski piłkarz ręczny, reprezentant Francji. Obecnie występuje jako skrzydłowy w Bundeslidze, w drużynie HSG Wetzlar. Wcześniej grał w Lidze ASOBAL, w drużynie Pevafersy Valladolid.
Dwukrotny mistrz świata.
W 2009 roku w Chorwacji wywalczył mistrzostwo świata. W finale ekipa Francji pokonała Chorwację "24:19".
W 2011 r. został drugi raz z rzędu mistrzem świata. Turniej odbywał się w Szwecji.
Mistrz Europy z 2010 r. z Austrii. Podczas ME w 2010 r. Francuzi pokonali w wielkim finale Chorwację "25:21".

</doc>
<doc id="1891576" url="https://pl.wikipedia.org/wiki?curid=1891576" title="Dhule (dystrykt)">
Dhule (dystrykt)

Dhule () – jest jednym z trzydziestu pięciu dystryktów indyjskiego stanu Maharasztra, o powierzchni 8 063 km². 
Położenie.
Położony jest w północnozachodniej części tego stanu. Na zachodzie graniczy ze stanem Gudźarat, na północy z dystryktem Nandurbar i stanem Madhya Pradesh. Od wschodu sąsiaduje z dystryktem Dźalganw a od południa z Nashik.
Stolicą dystryktu jest miasto Dhule.
Rzeki.
Rzeki przepływające przez obszar dystryktu :

</doc>
<doc id="1891578" url="https://pl.wikipedia.org/wiki?curid=1891578" title="Anoplogaster">
Anoplogaster

Anoplogaster – rodzaj morskich ryb beryksokształtnych (Beryciformes) z monotypowej rodziny Anoplogastridae.
Klasyfikacja.
Gatunki zaliczane do tego rodzaju:

</doc>
<doc id="1891582" url="https://pl.wikipedia.org/wiki?curid=1891582" title="Plac Wolności we Włocławku">
Plac Wolności we Włocławku

Plac Wolności (dawniej Nowy Rynek) – od ponad stu lat jeden z najbardziej ruchliwych placów Włocławka.
Historia.
Ma kształt prostokąta o wymiarach około 160×130 metrów. Usytuowany jest u zbiegu 8 ulic, w samym sercu Śródmieścia.
Pośrodku placu Wolności położona była cerkiew, uważana za jedną z najpiękniejszych w Królestwie Polskim, rozebrana przez władze miejskie w okresie międzywojennym (tereny te włączono do miejskiego ogrodu, powiększonego również o tereny po rynku). Ogród planowano zlikwidować i na jego obszarze wybudować ratusz oraz teatr, z planów tych nic jednak nie wyszło. Po wojnie w miejscu gdzie niegdyś stała cerkiew pochowano kilku zastrzelonych tam czerwonoarmistów, a następnie wzniesiono pomnik żołnierza radzieckiego, co uniemożliwiało budowę czegokolwiek w najbliższej okolicy (plac Wolności stał się miejscem demonstracji poparcia przedstawicieli Miejskiej Rady Narodowej oraz PZPR dla Armii Czerwonej).
W okresie PRL w imię nowoczesności zaczęto wyburzać przedwojenne kamienice i domy parterowe w otoczeniu placu Wolności, z budynków mających spełniać założenia modernizmu po stronie zachodniej placu wybudowano wieżowiec z wielkiej płyty (tuż przy XVII-wiecznym klasztorze), a po stronie wschodniej siedzibę ZUS oraz Dom Rzemiosła. Większość starych budynków wokół placu Wolności odrestaurowano dopiero w wolnej Polsce, głównie dzięki środkom pochodzącym od lokalnych przedsiębiorców (właścicieli i współwłaścicieli nieruchomości), duże przychody z handlu i usług zapewniają możliwość przeprowadzania częstych remontów. Od dziesięcioleci plac Wolności zdobią wielobarwne kompozycje kwiatowe. W 1994 na pomnik żołnierza radzieckiego opuszczono dźwigiem obudowę poświęconą pamięci żołnierza polskiego.
5 marca 2009 rozpoczęto przebudowę placu Wolności – zmniejszono liczbę miejsc parkingowych, nakazując parkowanie równoległe do jezdni. Docelowo planowano:
Pomimo wycofania się miasta z planów budowy parkingu podziemnego przewidywano likwidację większości miejsc parkingowych na placu Wolności. Zapowiedzi te doprowadziły do oprotestowania planów przebudowy przez ponad 200 osób – m.in. właścicieli, najemców i pracowników okolicznych lokali handlowych i usługowych oraz franciszkanów z pobliskiego klasztoru. Po niespełna czterech miesiącach protestów doszło do porozumienia pomiędzy częścią protestujących a prezydentem Włocławka, wynegocjowano utrzymanie znacznej liczby miejsc parkingowych oraz pozostawienie części ruchu samochodowego w północnej części placu Wolności. Ostatecznie pod koniec 2009 roku całkowicie wycofano się z przebudowy placu Wolności – radni wykreślili tę inwestycję z Lokalnego Programu Rewitalizacji.
Pomysłodawcy przebudowy placu Wolności argumentowali, że dzięki przebudowie deptak prowadzący przez ulicę 3 Maja i przez Stary Rynek powiększy się, stanie się popularnym miejscem wypoczynku, ożywi centrum miasta. 
W chwili obecnej deptak nie spełnia jednak swoich funkcji ze względu na największe w mieście zagrożenie pospolitą przestępczością (Starówka regularnie zajmuje pierwsze miejsce w liczbie odnotowywanych we Włocławku przestępstw, w lokalnej prasie często pojawia się określenie „dzielnica cudów”, gdyż często dochodzi tu do zuchwałych napadów). Nazywanie przebudowy tętniącego życiem placu Wolności rewitalizacją niejednokrotnie budziło kontrowersje – plac Wolności należy do najbardziej zadbanych części Śródmieścia.
Sprawa przebudowy placu Wolności odżyła w 2013 r. Prezydent Andrzej Pałucki w jednym z wywiadów oświadczył, że miasto ponownie podejmuje próbę przeprowadzenia tej inwestycji, znów planowane są zmiany w organizacji ruchu.
Najważniejsze obiekty.
Obiekty na Placu Wolności wpisane do rejestru zabytków:

</doc>
<doc id="1891583" url="https://pl.wikipedia.org/wiki?curid=1891583" title="Abdelrahman Fawzi">
Abdelrahman Fawzi

Abdelrahman Fawzi (ur. 11 sierpnia 1909, zm. 16 października 1988) – egipski piłkarz, reprezentant kraju. Podczas kariery występował na pozycji napastnika.
Kariera klubowa.
Podczas kariery piłkarskiej Abdelrahman Fawzi występował w klubie El-Masry.
Kariera reprezentacyjna.
Abdelrahman Fawzi występował w reprezentacji Egiptu w latach trzydziestych. W 1934 roku uczestniczył w mistrzostwach świata. Na mundialu we Włoszech wystąpił w przegranym 2-4 spotkaniu I rundy z Węgrami. Fawzi był bohaterem meczu, gdyż w pierwszej połowie strzelił obie bramki dla Egiptu.

</doc>
<doc id="1891584" url="https://pl.wikipedia.org/wiki?curid=1891584" title="Baigneuse">
Baigneuse

Baigneuse (fr. – kąpiąca się) – rodzaj szezlongu popularnego w I połowie XIX wieku w kształcie owalu, wyściełanego, na niskich nóżkach.
Szeroki fotel – leżanka posiadał owalne głębokie siedzenie, kształtem przypominał ówczesne wanny.
Otoczony był z trzech stron nierównej wysokości oparciami: wklęsłym i lekko wywiniętym, wyższym od wezgłowia i niższym od nóg. Tylne oparcie lekko wygięte.

</doc>
<doc id="1891586" url="https://pl.wikipedia.org/wiki?curid=1891586" title="Kodokan">
Kodokan



</doc>
<doc id="1891587" url="https://pl.wikipedia.org/wiki?curid=1891587" title="Jigoro Kano">
Jigoro Kano



</doc>
<doc id="1891590" url="https://pl.wikipedia.org/wiki?curid=1891590" title="Gmina Sielce">
Gmina Sielce



</doc>
<doc id="1891592" url="https://pl.wikipedia.org/wiki?curid=1891592" title="Kozetka">
Kozetka

Kozetka (fr. "causette" – pogawędka) – niewielka dwuosobowa kanapa, mająca oparcie z jednej lub z dwóch stron.
Wprowadzona we Francji w połowie XVIII wieku, rozpowszechniona w XIX wieku.
W Polsce nazwa różnych leżanek, np. leżanki lekarskiej lub prostego łóżka.

</doc>
<doc id="1891595" url="https://pl.wikipedia.org/wiki?curid=1891595" title="Polar (dzianina)">
Polar (dzianina)

Polar – rodzaj dzianiny wykonanej z PET i innych tworzyw sztucznych. Charakteryzuje się hydrofobowością i dobrą izolacją ciepła, może mieć właściwości termoizolacyjne podobne jak wełna, a w przypadku zamoczenia nie traci ich. Wykorzystywana jest m.in. do wytwarzania odzieży sportowej. Dzięki paroprzepuszczalności pozwala na odparowanie potu.
Została opracowana w 1979 roku w przedsiębiorstwie Malden Mills. Nazwa "polar" wywodzi się od materiału produkowanego przez to przedsiębiorstwo - "Polartec". Obecnie produkowanych jest wiele rodzajów polarów, w zależności od zastosowania, różnią się gramaturą (np. "Polar 100" - oznacza to, iż 1 metr kwadratowy materiału waży 100 gramów) oraz właściwościami termicznymi i oddychalnością.

</doc>
<doc id="1891596" url="https://pl.wikipedia.org/wiki?curid=1891596" title="Claude-Eustache-François Marolles">
Claude-Eustache-François Marolles

Claude-Eustache-François Marolles (ur. 4 kwietnia 1753 w Saint-Quentin, zm. 27 kwietnia 1794 w Soissons) – francuski duchowny katolicki, biskup konstytucyjny Aisne w latach 1791-1794.

</doc>
<doc id="1891597" url="https://pl.wikipedia.org/wiki?curid=1891597" title="Allan Ayala">
Allan Ayala

Allan Ayala (ur. 7 lipca 1986) – gwatemalski lekkoatleta specjalizujący się w biegu na 400 metrów przez płotki.
Regularnie reprezentuje swój start w dużych międzynarodowych imprezach lekkoatletycznych, jednak bez większych sukcesów. Swój jedyny start podczas mistrzostw świata (Osaka 2007) zakończył na eliminacjach – 6. miejsce w swoim biegu i czas 52,26 nie dał mu awansu do następnej rundy.

</doc>
<doc id="1891599" url="https://pl.wikipedia.org/wiki?curid=1891599" title="Siwiec (roślina)">
Siwiec (roślina)

Siwiec ("Glaucium" Mill.) – rodzaj roślin z rodziny makowatych. Obejmuje 25 gatunków. Rośliny te występują głównie w rejonie śródziemnomorskim, poza tym w zachodniej Europie, w południowo-zachodniej i centralnej Azji. W Polsce dwa gatunki rejestrowane są w stanie dzikim jako przejściowo dziczejące (efemerofity) – siwiec pomarańczowy "G. corniculatum" i siwiec żółty "G. flavum". Te same dwa gatunki rosną jako introdukowane także w Ameryce Północnej.
Bywają uprawiane jako ozdobne, dawniej wykorzystywane były jako lecznicze, mają zastosowanie jako olejodajne i kosmetyczne. 
Systematyka.
Rodzaj z plemienia "Chelidonieae", podrodziny: "Papaveroideae" z rodziny makowatych "Papaveraceae".
Zastosowanie.
Niektóre gatunki są uprawiane jako rośliny ozdobne. Z nasion siwca żółtego pozyskuje się olej wykorzystywany do oświetlania i wyroby mydeł. Roślina dawniej wykorzystywana była także jako lecznicza. Glaucyna z niej pozyskiwana znajduje zastosowanie przy produkcji kosmetyków.

</doc>
<doc id="1891601" url="https://pl.wikipedia.org/wiki?curid=1891601" title="Glaucium">
Glaucium



</doc>
<doc id="1891602" url="https://pl.wikipedia.org/wiki?curid=1891602" title="Piłkarz roku na Węgrzech">
Piłkarz roku na Węgrzech

Węgierski Piłkarz Roku ("Az Év Magyar Labdarúgója") – nagroda, którą corocznie od 1901 roku MLSZ przyznaje węgierskiemu piłkarzowi osiągającemu najlepsze wyniki.
Oprócz tej nagrody przyznaje się od 1998 roku również Złoty But, nagrodę przyznawaną przez serwis nb1.hu, a wcześniej przez węgierskie czasopismo "Foci" (). Zwycięzców wyłania jury składające się z dziennikarzy.

</doc>
<doc id="1891604" url="https://pl.wikipedia.org/wiki?curid=1891604" title="Złoty But (Węgry)">
Złoty But (Węgry)



</doc>
<doc id="1891606" url="https://pl.wikipedia.org/wiki?curid=1891606" title="Stearynian etylu">
Stearynian etylu

Stearynian etylu – organiczny związek chemiczny z grupy stearynianów, ester kwasu stearynowego i etanolu.

</doc>
<doc id="1891607" url="https://pl.wikipedia.org/wiki?curid=1891607" title="CNN Heroes">
CNN Heroes

CNN Heroes: An All-Star Tribute – doroczny specjalny program telewizyjny emitowany przez CNN i prowadzony przez Andersona Coopera. Przedstawiane są w nim sylwetki ludzi, którzy poświęcają swoje życie pomocy innym. Transmitowany jest pod koniec każdego roku, a jego pierwszy odcinek miał premierę w 2007.
Widzowie mogą przez cały rok nominować niezwykłe osoby, a następnie na nie głosować. Zwycięzcy otrzymują specjalne nagrody.
2009.
Pierwsza dziesiątka bohaterów w 2009 roku (w kolejności alfabetycznej):
2008.
Pierwsza dziesiątka bohaterów w 2008 roku (w kolejności alfabetycznej):
2007.
Osiemnastu finalistów-bohaterów w 2007 roku (w kolejności alfabetycznej):

</doc>
<doc id="1891613" url="https://pl.wikipedia.org/wiki?curid=1891613" title="Fiodor Jakowlewicz Aleksiejew">
Fiodor Jakowlewicz Aleksiejew



</doc>
<doc id="1891614" url="https://pl.wikipedia.org/wiki?curid=1891614" title="Mahmoud Mokhtar El-Tetsh">
Mahmoud Mokhtar El-Tetsh

Mahmoud Mokhtar znany również jako "El-Tetsh" (ur. 23 grudnia 1907 w Kairze, zm. 21 grudnia 1965 w Kairze) – egipski piłkarz, reprezentant kraju. Podczas kariery występował na pozycji napastnika.
Kariera klubowa.
Przez całą karierę piłkarską El-Tetsh był związany z Al-Ahly Kair, gdzie występował w latach 1922-1940. Z Al Ahly ośmiokrotnie zdobył Puchar Egiptu w: 1924, 1925, 1927, 1928, 1930, 1931, 1937, 1940, siedmiokrotnie zdobył Puchar Sułtana Husseina w: 1923, 1925, 1926, 1927, 1929, 1931, 1938 oraz raz wygrał Ligę Kairu w 1939 roku.
Kariera reprezentacyjna.
El-Tetsh występował w reprezentacji Egiptu w latach dwudziestych i trzydziestych. Trzykrotnie uczestniczył w igrzyskach olimpijskich w: 1924, 1928 i 1936. W 1934 roku uczestniczył w mistrzostwach świata. Na mundialu we Włoszech wystąpił w przegranym 2-4 spotkaniu I rundy z Węgrami.

</doc>
<doc id="1891615" url="https://pl.wikipedia.org/wiki?curid=1891615" title="Hrabstwo Somerset (Maine)">
Hrabstwo Somerset (Maine)

Hrabstwo Somerset ("Somerset County") – hrabstwo w północnej części stanu Maine w Stanach Zjednoczonych. Liczy 50 888 mieszkańców (2000) i 10 606 km² powierzchni. Zostało ustanowione w 1809 roku. Od północy graniczy z kanadyjską prowincją Quebec. Ośrodkiem administracyjnym hrabstwa jest Skowhegan.

</doc>
<doc id="1891616" url="https://pl.wikipedia.org/wiki?curid=1891616" title="Państwo faszystowskie">
Państwo faszystowskie

Państwo faszystowskie – rodzaj państwa, państwo takie występowało we Włoszech w latach 1922–1943 (jego twórcą był Benito Mussolini) i w Niemczech w latach 1933–1945 (jego twórcą był Adolf Hitler), powstałe w czasie ogólnospołecznego niezadowolenia, którego powodem stało się wysokie bezrobocie, brak świadczeń socjalnych oraz niesatysfakcjonujące zakończenie wojny. Narodowa Partia Faszystowska i Narodowosocjalistyczna Niemiecka Partia Robotników w Niemczech propagowały hasła nacjonalizmu, zaprowadzenia porządku, częściowej kontroli państwa nad gospodarką (trzecia droga), zmiany systemu opieki społecznej. Odrzucały natomiast socjalizm i liberalizm. 
Na czele państwa niemieckiego stał wódz/naczelnik (, , ). W jego rękach skupiona była pełnia władzy. Zachowywano własność prywatną co podobało się kapitalistom, jednak gospodarka znalazła się odtąd pod kontrolą władzy. We Włoszech zachowano formalnie monarchię, ale szef partii faszystowskiej był premierem i to on faktycznie rządził. Funkcjonariusze partii pełnili jednocześnie funkcje państwowe, ograniczone zostały swobody obywatelskie. W Niemczech ludność niemiecka była uprzywilejowana, panował terror wobec mniejszości narodowych, powszechna była też inwigilacja.

</doc>
<doc id="1891617" url="https://pl.wikipedia.org/wiki?curid=1891617" title="Władysław Kozłowski">
Władysław Kozłowski



</doc>
<doc id="1891618" url="https://pl.wikipedia.org/wiki?curid=1891618" title="Poniatowo (gmina)">
Poniatowo (gmina)

Poniatowo – dawna gmina wiejska istniejąca do 1870 roku w guberni płockiej. Siedzibą władz gminy było Poniatowo.
Za Królestwa Polskiego gmina Poniatowo należała do powiatu sierpeckiego w guberni płockiej. 13 stycznia 1870 gmina została zniesiona, a jej obszar podzielony na dwie części: z jednej utworzono nową gminę Żuromin, a drugą przyłączono do istniejącej &lt;del&gt;gminy Raciąż&lt;/del&gt; gminy Bieżuń (do których to gmin przyłączono obszary pozbawionych praw miejskich miast Żuromin i Bieżuń).
Zobacz też: gmina Poniatowa.

</doc>
<doc id="1891619" url="https://pl.wikipedia.org/wiki?curid=1891619" title="42 Pułk Piechoty (austro-węgierski)">
42 Pułk Piechoty (austro-węgierski)

Czeski Pułk Piechoty Nr 42 (IR. 42) – pułk piechoty cesarskiej i królewskiej Armii.
Historia pułku.
Pułk został utworzony w 1685 roku. 
Okręg uzupełnień nr 42 Terezin (niem. "Theresienstadt") na terytorium 9 Korpusu.
Kolejnymi szefami pułku byli:
Kolory pułkowe: pomarańczowy, guziki srebrne.
W 1867 roku pułk stacjonował w Wiedniu i wchodził w skład 1 Brygady należącej do 1 Dywizji. Główna stacja okręgu uzupełnień i kancelaria rachunkowa () pozostawała w Terezinie.
W 1873 sztab pułku razem z komendą rezerwową i stacją okręgu uzupełnień stacjonował w Terezinie.
W latach 1904-1908 komenda pułku razem z 2. i 4. batalionem stacjonowała w Sadowej (niem. "Königgrätz"), 3. batalion w Terezinie. Natomiast 2. batalion podlegał dyslokacjom: 1903 – w Budvie (wł. "Budua"), 1904 – w Kotorze (wł. "Cattaro"), 1905 – w Crkvicach, 1906-1907 – w Hercegu Novim (wł. "Castelnuovo"), 1908 – w Sadowej.
W latach 1910–1914 komenda pułku razem z 2. i 3. batalionem stacjonowała w Sadowej, 1. batalion w Kadaniu (niem. "Kaaden"), a 4. batalion na granicy z Serbią w Avtovac. W 1914 roku 4. batalion został przesunięty do Nevesinja. Pułk (bez 4. batalionu) wchodził w skład 57 Brygady Piechoty należącej do 19 Dywizji Piechoty. Detaszowany 4. batalion wchodził w skład 3 Brygady Górskiej należącej do 18 Dywizji Piechoty.
Skład narodowościowy w 1914 roku 86% – Niemcy.
W czasie I wojny światowej pułk walczył z Rosjanami w końcu 1914 i na początku 1915 roku w Galicji oraz w Królestwie Kongresowym. Żołnierze pułku są pochowani m.in. na cmentarzu w Zawierciu i cmentarzu wojennym nr 314 w Bochni.

</doc>
<doc id="1891622" url="https://pl.wikipedia.org/wiki?curid=1891622" title="Hormon płciowy">
Hormon płciowy



</doc>
<doc id="1891624" url="https://pl.wikipedia.org/wiki?curid=1891624" title="CAA">
CAA

Zobacz też: caá – zmielone liście ostrokrzewu paragwajskiego

</doc>
<doc id="1891625" url="https://pl.wikipedia.org/wiki?curid=1891625" title="Hanne Hukkelberg">
Hanne Hukkelberg

Hanne Hukkelberg (ur. w kwietniu 1979 w Kongsbergu) – norweska przedstawicielka piosenki autorskiej.
Życiorys.
Gdy miała 3 lata zaczęła grać na instrumentach i śpiewać. W młodości (szkoła średnia), była członkiem zespołu Funeral. Posiada dyplom z Norweskiej Akademii Muzycznej w Oslo.
W 2004 ukazał się jej debiutancki album "Little Things", który został wydany w Norwegii. We wrześniu 2006 wydała drugi album "Rykestraße w Berlinie 68", który został nagrodzony norweskim Grammy.
Jej utwór "Lucy" ukazał się na ścieżce dźwiękowej do filmu "" ("The Chronicles of Narnia: Prince Caspian", 2008). Trzeci album "Blood from a Stone" został wydany w 2009.

</doc>
<doc id="1891629" url="https://pl.wikipedia.org/wiki?curid=1891629" title="WinCE">
WinCE



</doc>
<doc id="1891630" url="https://pl.wikipedia.org/wiki?curid=1891630" title="Leopold Auer">
Leopold Auer

Leopold Auer, węg. Auer Lipót, ros. Леопо́льд Семёнович А́уэр (ur. 7 czerwca 1845 w Veszprémie, zm. 15 lipca 1930 w Dreźnie) – węgierski skrzypek i pedagog, kompozytor oraz dyrygent; arystokrata rosyjski.
Życiorys.
Auer urodził się w 1845 roku w żydowskiej rodzinie osiadłej w węgierskim Veszprém. Systematyczną naukę gry na skrzypcach rozpoczął w 1855 roku w konserwatorium w Budapeszcie u Dávidnála Ridleya-Kohnego, kontynuował ją w latach 1857-1858 w konserwatorium w Wiedniu u Jakoba Donta i Josefa Hellmesbergera Sr. oraz w 1861 roku u Jeana-Delphina Alarda w Paryżu. W latach 1863-1864 studiował u Josepha Joachima w Hanowerze, uzupełniając umiejętności w zakresie gry solowej, kameralnej i orkiestrowej. W latach 1864-1866 był koncertmistrzem orkiestry w Düsseldorfie, następnie w Hamburgu, gdzie kierował kwartetem smyczkowym, a później, do 1868 roku, grał jako pierwszy skrzypek w kwartecie braci Müllerów. W maju 1868 roku koncertował z Antonem Rubinsteinem w Londynie, a w październiku wyjechał do Rosji na trzyletnie "tourné". Pozostał tam jednak znacznie dłużej: w roku 1883 uzyskał rosyjskie obywatelstwo, a trzynaście lat później carską nobilitację. W latach 1867-1917 prowadził klasę gry skrzypcowej i kameralistyki w konserwatorium w Petersburgu. Do 1906 roku był solistą i kierownikiem kwartetu Rosyjskiego Towarzystwa Muzycznego, a od 1872 roku solistą w orkiestrze Teatru Maryjskiego (obydwie funkcje przejął od Henryka Wieniawskiego). Od 1874 roku zajmował też stanowisko nadwornego solisty cara, a w 1883 roku rozpoczął działalność dyrygencką i w sezonach 1883-1884, 1887-1892 i 1894-1895 prowadził koncerty symfoniczne Rosyjskiego Towarzystwa Muzycznego. Do 1917 roku rozwijał bardzo ożywioną działalność społeczną, organizacyjną, a przede wszystkim koncertową. Występował jako solista i dyrygent w Rosji i w całej Europie (w tym wielokrotnie w Polsce). Uczestniczył jako oficjalny przedstawiciel Rosji w wielu międzynarodowych kongresach i konkursach. Po wydarzeniach rewolucyjnych w Rosji, w trakcie niepewnego rozstrzygnięcia wojny domowej, wyemigrował do Stanów Zjednoczonych (1918 rok). Tam kontynuował działalność pedagogiczną w Institut of Music Art (późniejsza Juilliard School) w Nowym Jorku i w Curtis Institute of Music w Filadelfii. Pomimo sędziwego wieku nadal koncertował. Od 1924 roku występował w Carnegie Hall. W 1928 roku otrzymał obywatelstwo amerykańskie. Zmarł w poddrezdeńskim Loschwitz 15 lipca 1930 roku, podczas odbywania tournée w Niemczech.
Twórczość.
Auer uznany jest za twórcę rosyjskiej szkoły skrzypcowej, miał równie wielkie osiągnięcia w dziedzinie wykonawstwa, jak i pedagogiki. Do uczniów Auera należeli m.in.: Konstanty Gorski, Josif Achron, Jascha Heifetz, Efrem Zimbalist, Michaił Elman, Nathan Milstein i Emil Młynarski. Wielu uczniów-cudzoziemców kształciło się w latach 1906-1911 u Auera w Londynie. Leopold Auer jest autorem licznych transkryptów i opracowań literatury skrzypcowej, komponował także utwory na skrzypce i orkiestrę, np. "Rapsodie hongroise", "Tarantelle de concert". Sukcesy w wykonawstwie i pedagogice zawdzięczał swej nowatorskiej technice, głębokiej wiedzy o stylach wykonawstwa oraz rozległej i wszechstronnej kulturze muzycznej. Podczas dyrygentury występów zagranicznych propagował rosyjską muzykę symfoniczną, poprowadził m.in. kilka zagranicznych prawykonań utworów Piotra Czajkowskiego. Jako skrzypek koncertował z wieloma artystami światowej sławy, jak np. z Eugenem d’Albertem, Raoulem Pugno, Teodorem Leszetyckim, Józefem Wieniawskim i Siergiejem Taniejewem, ponadto regularnie występował z Antonem Rubinsteinem i Anną Jesipową.
Publikacje.
Jako pedagog gry skrzypcowej Auer wydał trzy książki, w tym ostatnia to zbiór dwóch wcześniejszych w jednym tomie, wydana w Moskwie już po jego śmierci:

</doc>
<doc id="1891633" url="https://pl.wikipedia.org/wiki?curid=1891633" title="HMS Mary (1650)">
HMS Mary (1650)

HMS Mary – angielska XVII-wieczna fregata III rangi.
Historia.
Okręt został zbudowany w okresie republiki (1649-1660) pod kierunkiem Christophera Petta, w stoczni w Woolwich nad Tamizą (obecnie Londyn), jako jedna z pierwszych fregat III rangi pod nazwą Speaker. "Speaker" dał początek klasie 12 podobnych, ale nie jednakowych, okrętów 50-działowych, zaliczanych ówcześnie do fregat, w rzeczywistości będących szybkimi dwupokładowymi okrętami liniowymi, niemających wiele wspólnego z „klasycznymi” fregatami XVIII i XIX wieku, które pojawiły się w latach 40. XVIII wieku.
"Speaker" pod banderą Commonwealthu brał udział w pierwszej wojnie angielsko-holenderskiej. 29 maja 1652 brał udział w bitwie morskiej pod Dover w eskadrze admirała Blake'a. W tym samym roku "Speaker" wziął udział (8 października) w zwycięskiej bitwie pod Kentish Knock jako flagowy okręt dowodzącego awangardą admirała Williama Penna, oraz w przegranej 10 grudnia bitwie pod Dungeness (okrętem również dowodził William Penn).
Rok później "Speaker" walczył w bitwie pod Portland jako flagowy okręt eskadry "niebieskiej", dowodzonej przez admirała Williama Penna. Kilka miesięcy później "Speaker" był flagowym okrętem, dowodzącego angielską ariergardą, kontradmirała Samuela Howetta, w zakończonej wielkim zwycięstwem, bitwie na płyciźnie Gabbard. "Speaker" brał również udział w ostatniej bitwie morskiej tej wojny stoczonej pod Scheveningen w sierpniu 1653 roku.
Następnie "Speaker" wziął udział w wojnie angielsko-hiszpańskiej. Był okrętem flagowym angielskiej eskadry, która 29 września 1656 roku, pod dowództwem wiceadmirała Richarda Stynera, zniszczyła pod Kadyksem hiszpańską "Srebrną flotę". 30 kwietnia 1657 roku "Speaker", pod tym samym dowództwem, należał do eskadry admirała Blake'a, która zniszczyła hiszpańską flotę wojenną składająca się z 16 okrętów w porcie Santa Cruz na Teneryfie.
W kwietniu 1659 "Speaker" wchodził w skład floty 55 okrętów, która pod dowództwem hrabiego Sandwich udała się na Bałtyk w celu obrony angielskich interesów handlowych, jako przeciwwaga dla floty holenderskiej, interweniującej w czasie wojny pomiędzy Szwecją i Danią.
Po restauracji monarchii w Anglii w 1660 roku nazwę okrętu zmieniono na Mary.
W 1661 "Mary" wziął udział w akcji zwalczania piratów algierskich na Morzu Śródziemnym.
"Mary" wziął udział w drugiej wojnie angielsko-holenderskiej, która wybuchła w 1665 roku. Pod dowództwem Jeremiaha (Jeremy'ego) Smitha walczył w bitwie pod Lowestoft, gdzie wspólnie z "Royal Oak" oraz "Royal Katherine" stoczył zwycięską walkę z holenderskim statkiem "Oranje". W następnym roku "Mary" należał do eskadry "niebieskiej" stanowiącej awangardę floty w zwycięskiej bitwie pod North Foreland.
"Mary" wziął również udział w kolejnej wojnie angielsko-holenderskiej. W 1672 roku wchodził w skład eskadry "niebieskiej" stanowiącej ariergardę połączonej floty angielsko-francuskiej w nierozstrzygniętej bitwie pod Solebay. W rok później okręt walczył w przegranej dla sojuszników pierwszej i drugiej bitwie pod Schooneveld, jako okręt eskadry "niebieskiej", oraz w zakończonej takim samym rezultatem bitwie pod Texel jako okręt eskadry "czerwonej".
W 1678 roku "Mary" ponownie udał się na Morze Śródziemne jako część floty księcia Ruperta, gdzie wziął udział w zdobyciu 40-działowego okrętu algierskiego.
w 1688 roku "Mary" został przebudowany w Woolwich pod kierunkiem Thomasa Shisha i sklasyfikowany jako dwupokładowy okręt liniowy III rangi.
"Mary" wziął następnie udział w wojnie przeciwko Francji. W 1689 roku okręt walczył w przegranej bitwie w zatoce Bantry.
W latach 1690-1692 "Mary" służył w Indiach Zachodnich.
Od 1696 roku "Mary" był klasyfikowany jako okręt liniowy IV rangi.
"Mary" był jeszcze aktywny w czasie wojny o sukcesję hiszpańską. W 1702 roku okręt brał udział, pod dowództwem kapitana Edwarda Hopsonna, w zniszczeniu hiszpańskiej floty w czasie bitwy w zatoce Vigo.
"Mary" zatonął z całą załogą w czasie Wielkiego Sztormu w nocy 6/7 grudnia 1703 roku na płyciźnie Goodwin Sands niedaleko Dover. W czasie Wielkiego Sztormu w dniach 4-12 grudnia zatonęło również 12 innych okrętów Royal Navy i co najmniej 40 statków handlowych.

</doc>
<doc id="1891635" url="https://pl.wikipedia.org/wiki?curid=1891635" title="New Year’s Eve Live">
New Year’s Eve Live

New Year’s Eve Live with Anderson Cooper and Kathy Griffin – doroczny program emitowany na antenach CNN i CNN International. Transmitowany jest na żywo z nowojorskiej Times Square w noc sylwestrową. 
Tło.
Pierwsze wydanie programu nadane zostało w 2001 roku, kiedy na Times Square znajdowali się korespondenci CNN. Jednak już rok później stacja zdecydowała o umieszczeniu swojego studia na ulicy i bezpośredniej transmisji. Prowadzącym od tamtego czasu pozostaje Anderson Cooper. Oryginalnie emisja trwała 30 minut, po czym została przedłużona do 90, a w końcu, od 2006 roku, wynosi 2 godziny.
Program skupia się przede wszystkim na przywitaniu Nowego Roku w Nowym Jorku, jednak zawiera również relacje korespondentów z innych miast świata oraz samych Stanów Zjednoczonych.
Anderson Cooper jest głównym prowadzącym programu, natomiast Kathy Griffin znajduje się bezpośrednio na Times Square, gdzie m.in. rozmawia z zebranymi ludźmi.

</doc>
<doc id="1891636" url="https://pl.wikipedia.org/wiki?curid=1891636" title="Nokia E61i">
Nokia E61i



</doc>
<doc id="1891638" url="https://pl.wikipedia.org/wiki?curid=1891638" title="SA Tennis Open 2010">
SA Tennis Open 2010

SA Tennis Open 2010 – tenisowy turniej ATP World Tour rangi ATP World Tour 250 z cyklu SA Tennis Open rozgrywany w dniach 1–7 lutego 2010 roku w Johannesburgu na kortach twardych o puli nagród 442 500 dolarów amerykańskich.
Eliminacje gry pojedynczej.
Drabinka eliminacji

</doc>
<doc id="1891639" url="https://pl.wikipedia.org/wiki?curid=1891639" title="Taras Duraj">
Taras Duraj

Taras Bohdanowycz Duraj, ukr. Тарас Богданович Дурай (ur. 31 lipca 1984 w Tarnopolu) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Szkoły Piłkarskiej w Tarnopolu. Występował w juniorskich mistrzostwach Ukrainy (DJuFL) w klubach SDJuSzOR Tarnopol, SDJuSzOR Użhorod i Karpaty Lwów. W 2001 przeszedł do Nywy Tarnopol, ale nie rozegrał tam żadnego meczu, dlatego w następnym roku przeniósł się do Sokiła Brzeżany. Zimą 2003 powrócił do Nywy, a 5 kwietnia 2003 debiutował w jej składzie w przegranym 0:2 meczu przeciwko Naftowykowi Dolina. Po odejściu Lubomyra Wowczuka został wybrany na kapitana drużyny. Zimą 2009 został wypożyczony do Zorii Ługańsk, w składzie której 14 marca 2009 debiutował w Premier-lidze. W styczniu 2010 występował w kazachskim FK Aktöbe, jednak podpisał kontrakt z Wołyniem Łuck, skąd latem wypożyczony do białoruskiej Biełszyny Bobrujsk. Latem 2011 przeniósł się do Zirki Kirowohrad. Latem 2012 odszedł do Obołoni Kijów. Podczas przerwy zimowej sezonu 2012/13 zasilił skład PFK Sumy. Latem 2014 powrócił do Nywy Tarnopol. W marcu 2016 ponownie wyjechał do Białorusi, gdzie został piłkarzem Niomana Grodno. W lipcu 2016 anulował kontrakt z Niomanem. 21 kwietnia 2017 zasilił skład FK Homel, w którym grał do lipca 2017. 12 września 2017 znów został piłkarzem PFK Sumy.

</doc>
<doc id="1891641" url="https://pl.wikipedia.org/wiki?curid=1891641" title="Bad Bramstedt-Land">
Bad Bramstedt-Land



</doc>
<doc id="1891642" url="https://pl.wikipedia.org/wiki?curid=1891642" title="Kaltenkirchen-Land">
Kaltenkirchen-Land



</doc>
<doc id="1891644" url="https://pl.wikipedia.org/wiki?curid=1891644" title="Trave-Land">
Trave-Land



</doc>
<doc id="1891645" url="https://pl.wikipedia.org/wiki?curid=1891645" title="Division Nationale w piłce siatkowej mężczyzn (2009/2010)">
Division Nationale w piłce siatkowej mężczyzn (2009/2010)

Division Nationale siatkarzy (2009/2010) – 51. sezon walki o mistrzostwo Luksemburgu organizowany przez Luksemburski Związek Piłki Siatkowej. Rozpoczął się 27 września 2009 roku i trwał do wiosny 2010 roku.
W fazie zasadniczej 8 zespołów rozegrało mecze system każdy z każdym, mecz i rewanż.
W sezonie 2009/2010 żaden luksemburski klub nie startował w europejskich pucharach.

</doc>
<doc id="1891646" url="https://pl.wikipedia.org/wiki?curid=1891646" title="Parafia Bożego Ciała w Rzeszowie">
Parafia Bożego Ciała w Rzeszowie

Parafia Bożego Ciała w Rzeszowie − parafia znajdująca się w diecezji rzeszowskiej w dekanacie Rzeszów Fara. Erygowana w 1982 roku. Mieści się przy ulicy Prymasa Tysiąclecia.
Historia.
W 1975 roku Władysław Świder uzyskał pozwolenie na budowę budynku gospodarczego w południowej części Miłocina (przy granicy miasta Rzeszowa), który zamierzał przeznaczyć na kaplicę. W 1979 roku po akceptacji biskupiej, przy ul. Zajęczej zbudowano kaplicę, w której 11 maja 1980 roku odprawiono pierwszą mszę świętą, a bp Tadeusz Błaszkiewicz poświęcił kaplicę. Utworzony został Rektorat "pw. Bożego Ciała", a pierwszym rektorem kaplicy został ks. Marian Kondysar, który po dwóch tygodniach zrezygnował. 31 maja 1980 roku następnym rektorem został ks. Henryk Wojtyło. Władze państwowe stosowały administracyjne represje, ale rektor i wierni w dalszym ciągu prowadzili prace wykończeniowe. W 1981 roku zbudowano zakrystię i plebanię.
21 czerwca 1982 roku dekretem bpa Ignacego Tokarczuka została erygowana parafia na osiedlu Baranówka IV, z wydzielonego terytorium parafii: Matki Bożej Różańcowej, św. Józefa, parafii Miłocin, parafii Przybyszówka. W 1983 roku zbudowano dom katechetyczny. 9 kwietnia 1991 roku bp Edward Białogłowski poświęcił plac pod budowę nowego kościoła. W latach 1991–1999 zbudowano murowany kościół, według projektu arch. mgr inż. Stanisława Stefana Krzaklewskiego i konstruktora mgr inż. Adama Tarnawskiego. 11 maja 1999 roku bp Kazimierz Górny dokonał konsekracji kościoła "pw. Bożego Ciała i Matki Bożej z Lourdes". W 2000 roku rozebrano starą kaplicę. 

</doc>
<doc id="1891648" url="https://pl.wikipedia.org/wiki?curid=1891648" title="Wybory do Parlamentu Europejskiego w Szwecji w 2004 roku">
Wybory do Parlamentu Europejskiego w Szwecji w 2004 roku

Wybory do Parlamentu Europejskiego VI kadencji w Szwecji odbyły się 13 czerwca 2004. Szwedzi wybrali 19 europarlamentarzystów. Frekwencja wyborcza wyniosła 37,85% i była o 1% niższa niż w poprzednich eurowyborach.
Wybory przyniosły spadek poparcia dla wszystkich tradycyjnych partii na szwedzkiej scenie politycznej. Jedynie nowo utworzona eurosceptyczna Lista Czerwcowa zdobyła 14,5% głosów i 3 mandaty w Europarlamencie.

</doc>
<doc id="1891649" url="https://pl.wikipedia.org/wiki?curid=1891649" title="Urząd Boostedt-Rickling">
Urząd Boostedt-Rickling

Urząd Boostedt-Rickling (niem. "Amt Boostedt-Rickling") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w miejscowości Boostedt. 
W skład urzędu wchodzi sześć gmin:

</doc>
<doc id="1891650" url="https://pl.wikipedia.org/wiki?curid=1891650" title="Boostedt-Rickling">
Boostedt-Rickling



</doc>
<doc id="1891651" url="https://pl.wikipedia.org/wiki?curid=1891651" title="Zimmerman">
Zimmerman

Zimmerman – miasto w Stanach Zjednoczonych, w stanie Minnesota, w hrabstwie Sherburne.

</doc>
<doc id="1891652" url="https://pl.wikipedia.org/wiki?curid=1891652" title="Parafia Chrystusa Króla w Rzeszowie">
Parafia Chrystusa Króla w Rzeszowie

Parafia Chrystusa Króla w Rzeszowie – parafia rzymskokatolicka z siedzibą w Rzeszowie, znajdująca się w diecezji rzeszowskiej w dekanacie Rzeszów Fara. Erygowana w 1949. Mieści się przy ulicy Księdza Józefa Jałowego. Kościół parafialny, murowany, zbudowany w latach 1931-1935.
Historia.
W 1924 roku katechetą w Męskim Seminarium Nauczycielskim, przy ul. Krakowskiej w Rzeszowie został ks. Józef Jałowy. Z powodu odległości od kościoła farnego w 1925 roku podjęto decyzję o budowie szkolnej kaplicy. W 1931 roku rozpoczęto budowę kościoła, według projektu arch. lwowskiego Witolda Rawskiego. W 1936 roku ks. dr Józef Jałowy został rektorem kościoła, a 10 października 1937 roku ks. inf. Michał Tokarski dokonał poświęcenia kościoła. W czasie wojny kościół był zajmowany na magazyn żywnościowy, a następnie zamknięty. Po zakończeniu wojny kościół został wyremontowany.
25 listopada 1948 roku dekretem bpa Franciszka Bardy została erygowana parafia "pw. Chrystusa Króla", z wydzielonego terytorium parafii Farnej. 1 stycznia 1949 roku pierwszym proboszczem został ks. Józef Jałowy. W latach 1958–1959 zbudowano nową plebanię, a w 1967 roku odzyskano kościół dolny i po remoncie zaadaptowano do funkcji duszpasterskich i katechetycznych. W latach 1966–1967 Witold Popławski oraz Irena i Zbigniew Żuławińscy wykonali polichromię.
W 1981 roku zbudowano nowy dom katechetyczny. W latach 1987–1990 dobudowano nawy boczne i tylną część kościoła z chórem. 14 listopada 1999 roku odbyła się konsekracja kościoła, której dokonał bp Kazimierz Górny.
Do parafii należy 7 015 wiernych.

</doc>
<doc id="1891655" url="https://pl.wikipedia.org/wiki?curid=1891655" title="Jankowce (ujednoznacznienie)">
Jankowce (ujednoznacznienie)



</doc>
<doc id="1891656" url="https://pl.wikipedia.org/wiki?curid=1891656" title="Parafia św. Wojciecha i św. Stanisława w Rzeszowie">
Parafia św. Wojciecha i św. Stanisława w Rzeszowie

Parafia św. Wojciecha i św. Stanisława w Rzeszowie – parafia znajdująca się w diecezji rzeszowskiej w dekanacie Rzeszów Fara. Erygowana w XIV wieku. Mieści się przy Placu Farnym. Kościół parafialny, murowany, zbudowany w XV wieku.
Historia.
W latach 1354–1363 został zbudowany pierwszy kościół "pw. św. Feliksa i Adaukta" w Rzeszowie. W 1390 roku istniał już nowy murowany jednonawowy kościół "pw. św. Wojciecha i św. Stanisława". Po pożarze w 1621 roku, zbudowano nawę główną w obecnym kształcie, a w 1754 roku dobudowano nawy boczne. W 1754 roku kościół został konsekrowany.
W 1938 roku na terenie parafii było 22 172 wiernych (w tym: Rzeszów – 15 410, Pobitno i Załęże – 2 640, Staroniwa – 1 861, Wilkowyja –590, Zwięczyca –1 671). Obecnie na terenie parafii jest 2 906 wiernych.
Na przestrzeni dziejów proboszczami parafii byli m.in.: ks. Franciszek Iliński, ks. Jan Gruszka (1860–1891), ks. Walenty Mazanek (1891–1892 "administrator"), ks. Stanisław Gryziecki (1892–1911), ks. inf. Michał Tokarski (1911–1949), ks. Jan Stączek (1949–1954), ks. Walenty Bal (1954–1957 "administrator"), ks. Jan Stączek (1957–1985).

</doc>
<doc id="1891657" url="https://pl.wikipedia.org/wiki?curid=1891657" title="Urząd Bornhöved">
Urząd Bornhöved

Urząd Bornhöved (niem. "Amt Bornhöved") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w miejscowości Trappenkamp. 
W skład urzędu wchodzi osiem gmin:

</doc>
<doc id="1891659" url="https://pl.wikipedia.org/wiki?curid=1891659" title="Stanisław Marcinkowski">
Stanisław Marcinkowski

Stanisław Marcinowski (ur. 5 czerwca 1920, zm. 12 listopada 1983 w Warszawie) – polski urzędnik państwowy, polityk.
Życiorys.
W latach 1971–1980 był wiceministrem resortu zdrowia i opieki społecznej. Od 1980 do 1981 był szefem URM-u, a w okresie 1982-1983 przewodniczącym Rady Ochrony Pamięci Walk i Męczeństwa. Do końca życia zasiadał także w Radzie Naczelnej ZBoWiD. W maju 1983 został powołany w skład Prezydium Rady Obywatelskiej Budowy Pomnika Szpitala Centrum Zdrowia Matki Polki.
Od 1947 należał do PPS, a od 1948 do PZPR. Pochowany na Cmentarzu Wojskowym na Powązkach w Warszawie (kwatera A4-tuje-8).

</doc>
<doc id="1891661" url="https://pl.wikipedia.org/wiki?curid=1891661" title="Australian Pink Floyd Show">
Australian Pink Floyd Show



</doc>
<doc id="1891662" url="https://pl.wikipedia.org/wiki?curid=1891662" title="Red River (dopływ Saint John)">
Red River (dopływ Saint John)

Red River – rzeka w stanie Maine w Stanach Zjednoczonych. Rzeka uchodzi do rzeki Saint John.

</doc>
<doc id="1891663" url="https://pl.wikipedia.org/wiki?curid=1891663" title="Pradakszinapatha">
Pradakszinapatha

Pradakszinapatha – arkady klasztorne
służące do okrążania (pradakszina) w celach kultowych świątyń hinduistycznych, umiejscowione wewnątrz budynku mandiru lub bezpośrednio za jego zewnętrzną ścianą. Odmianą pradakszinapatha są wąskie korytarze wokół centralnego miejsca świątyni (garbhagryha).
Mandiry posiadające pradakszinapathę zaliczane są do świątyń typu sandhara.

</doc>
<doc id="1891664" url="https://pl.wikipedia.org/wiki?curid=1891664" title="Parafia Matki Bożej Różańcowej w Rzeszowie">
Parafia Matki Bożej Różańcowej w Rzeszowie

Parafia Matki Bożej Różańcowej w Rzeszowie − parafia znajdująca się w diecezji rzeszowskiej w dekanacie Rzeszów Fara. Erygowana w 1976 roku. Mieści się przy ulicy Orlej w Rzeszowie.
Historia.
W 1972 roku z polecenia bpa Ignacego Tokarczuka, ks. Józef Sondej zakupił działkę i dom przy ul. Łabędziej 7 w Rzeszowie, aby utworzyć ośrodek duszpasterski dla nowego osiedla na Baranówce. Na nową placówkę duszpasterską został skierowany ks. Julian Jakieła, który zajął się budową nowej kaplicy, ale wykonaniu fundamentów pod kaplicę, został wyrzucony przez milicję, a dom bezprawnie zajęty. 
Następnie ks. Piotr Szkolnicki z Czudca, przekazał dom przy ul. Jastrzębiej 9, a kolejnym duszpasterzem został ks. Józef Kapusta. 12 października 1973 roku w nowym domu zainaugurowano wieczystą adorację Najświętszego Sakramentu. 14 października 1973 roku bp Ignacy Tokarczuk. Władze państwowe nadal stosowały represje, ale dzięki zdecydowanej postawie wiernych kaplica pozostała. W 1974 roku został ustanowiony rektorat.
16 października 1976 roku została erygowana parafia "pw. Matki Bożej Różańcowej". W 1983 roku rozpoczęto budowę murowanego kościoła, według projektu arch. Romulanda Loeglera. W 1987 roku oddano do użytku dolny kościół, a 15 października 1989 roku bp Ignacy Tokarczuk poświęcił nowy kościół. 7 października 2016 roku bp Jan Wątroba dokonał konsekracji kościoła. Na terenie parafii jest 2 320 wiernych.

</doc>
<doc id="1891665" url="https://pl.wikipedia.org/wiki?curid=1891665" title="Borys Michajłowicz Oliwkow">
Borys Michajłowicz Oliwkow



</doc>
<doc id="1891666" url="https://pl.wikipedia.org/wiki?curid=1891666" title="Urosz I Wukanowicz">
Urosz I Wukanowicz

Urosz I – wielki żupan Raszki w latach od ok. 1115 do ok. 1131.
Życie.
Sytuacja wewnętrzna.
Urosz I był prawdopodobnie synem Marka, dworzanina króla Zety Konstantyna Bodina, który około 1083 roku wraz z bratem Wukanem objął w imieniu władcy Zety władzę nad Raszką. O ojcu Urosza I źródła nie wspominają więcej, natomiast jego brat w następnych latach umocnił się na tronie wielkiego żupana Raszki, a następnie zrzuciwszy zwierzchnictwo zeckie, podporządkował sobie dwóch kolejnych władców Zety. Z relacji Anny Komneny wynika, że wśród zakładników, jakich przekazał w 1094 roku Wukan cesarzowi, był jego bratanek, Urosz. Kiedy Wukan umarł ok. 1115 roku władzę w państwie przejął właśnie Urosz.
Brak źródeł nie pozwala rozstrzygnąć czy Urosz I objął władzę nad Raszką samodzielnie, czy też musiał ją dzielić ze swymi krewnymi, mającymi wydzielone własne dzielnice. Fakt, że aż do początku lat dwudziestych XII wieku nie przejawiał żadnej aktywności w polityce zagranicznej, może świadczyć o tym, że był w tym czasie zajęty ugruntowywaniem swojej władzy wewnątrz państwa. Na fakt istnienia kilku ośrodków władzy w ówczesnej Raszce zdaje się też wskazywać fakt, że w okresie walk w sąsiedniej Zecie pomiędzy następcami Konstantyna Bodina Jerzym Bodinoviciem i Grubeszą Branislavljeviciem zarówno jeden, jak i drugi władca znajdował sojuszników w Raszce. W oparciu o dane archeologiczne J. Leśny ustala centrum władzy Urosza I w dolinie Limu, a siedzibę jego dworu w Bijelom Polju. 
W tym okresie doszło też zapewne do ostatniej próby narzucenia zwierzchności nad Raszką przez następcę Konstantina Bodina Jerzego Bodinovicia, władcę Zety, skoro Nicetas Choniates, pisząc o ofensywie bizantyńskiej w połowie lat dwudziestych XII wieku określa Raszkę jako państwo znajdujące się pod władzą sąsiadów. Wobec trudności jakich nastręczała Jerzemu Bodinoviciowi opozycja wewnątrz kraju, zwierzchnictwo Zety nad Raszką musiało mieć charakter symboliczny. 
Polityka zagraniczna.
Dwa lata po objęciu władzy przez Jerzego (1117) doszło w Zecie do konfliktu pomiędzy królem a przedstawicielami bocznej gałęzi dynastii rządzącej, Radosławowiczami. Nieoczekiwanie dla Jerzego w konflikt w Zecie włączył się cesarz bizantyński Jan II Komnen. Armia bizantyńska, wspierana przez członków zeckiej rodziny królewskiej, wkroczyła od strony Dracza do Zety. Jerzy zbiegł wówczas do Raszki pod opiekę Urosza I.
W 1122 roku, kiedy zachodnie prowincje Cesarstwa stały się obiektem najazdów Pieczyngów, Urosz I zaatakował pograniczny gród Ras, znajdujący się w ręku bizantyńskim i zmusił do poniżającej ucieczki jego zarządcę Jana Kritoplosa. Zniszczenie Rasu miało umożliwić Uroszowi I w przyszłości przedsiębranie rabunkowych wypraw w głąb Cesarstwa. Bunt Urosza I został jednak bardzo krwawo stłumiony przez Bizantyńczyków. Mnóstwo jeńców serbskich zostało przesiedlonych do Bitynii pod Nikomedię. Poniesiona klęska przekreśliła nadzieje na powrót do granic Raszki z okresu największej potęgi za panowania Wukana.
W 1125 roku król zecki Grubesza Branislavljević wyprawił się w głąb Raszki wspierając wyprawę cesarza bizantyńskiego Jana II Komnena przeciw Węgrom. Urosz I odparł armię zecką i sam z kolei zaatakował Zetę, wspierając roszczenia Jerzego Bodinovicia. Grubesza zginął w walkach pod Barem, a Jerzy powrócił na tron zecki. W następnym roku po bizantyńskiej ofensywie Urosz I musiał jednak uznać zwierzchnictwo Bizancjum Przypuszcza się, że Urosz I nie poniósł żadnych strat terytorialnych, a Bizancjum zaakceptowało prawa jego i jego potomków do tronu wielkożupańskiego.
W następnych latach Urosz I utracił władzę w państwie i został uwięziony. Jerzy Bodinović wyprawił się wówczas na Raszkę, rozbił przeciwników Urosza I, a jemu samemu pomógł odzyskać tron wielkożupański. Wkrótce potem w Zecie doszło do ostatecznej rozprawy pomiędzy królem Jerzym a Radosławowiczami, którzy dzięki wsparciu bizantyńskiemu rozbili siły królewskie. Urosz I próbował wówczas bezskutecznie wspomóc sojusznika. W 1131 roku Jerzy dostał się do niewoli bizantyńskiej i wkrótce potem zmarł w więzieniu w Konstantynopolu. J. Leśny łączy te wydarzenia z panowaniem Urosza II.
Polityka dynastyczna.
W 1129 roku lub najpóźniej w 1130 Urosz I wydał swą córkę Helenę za następcę tronu węgierskiego Belę II Ślepego. Z inicjatywą zawarcia sojuszu wystąpił król węgierski Stefan II. Data śmierci Urosza I nie jest znana. Część badaczy przyjmuje, że zmarł w tym samym, co Jerzy Bodinović 1131 roku, a władzę po nim objął jego syn Urosz II. Według innej teorii ostatnim wydarzeniem, które można łączyć z Uroszem I jest ślub jego córki Heleny, a śmierć jego musiała nastąpić około 1129, najpóźniej w 1130 roku. Wedle tej koncepcji Urosz I umierając podzielił swoje państwo między synów, władzę pryncepsa przyznając najstarszemu Stefanowi Zawidzie, a osobne dzielnice pozostałym synom: Uroszowi II, Primisławowi i Desie. Najmłodszy Belosz po ślubie Heleny znalazł się najprawdopodobniej na dworze węgierskim, gdzie pełnił następnie obowiązki wychowawcy swego bratanka Gejzy II i z tego powodu nie otrzymał żadnej dzielnicy.
Rodzina.
Związki rodzinne Urosza I

</doc>
<doc id="1891667" url="https://pl.wikipedia.org/wiki?curid=1891667" title="Jankowce (Wołyń)">
Jankowce (Wołyń)

Jankowce – dawna wieś w gminie Bereźce, w powiecie lubomelskim na Wołyniu. Zniszczona 30 sierpnia 1943 podczas rzezi wołyńskiej.

</doc>
<doc id="1891668" url="https://pl.wikipedia.org/wiki?curid=1891668" title="HBO Europe">
HBO Europe

HBO Europe – podmiot działający w 18 państwach Europy, oferujący płatne usługi telewizyjne. Wystartował 28 września 1991 na Węgrzech.
Kalendarium.
Lata 90..
1991
1994
1996
1997
1998
Lata 2000–2009.
2001
2002
2004
2005
2006
2007
2008
2009
Rok 2010 i następne.
2010
2011
2012
2016
2019

</doc>
<doc id="1891672" url="https://pl.wikipedia.org/wiki?curid=1891672" title="Chorzele (gmina 1870–1919)">
Chorzele (gmina 1870–1919)

Chorzele – dawna gmina wiejska istniejąca na przełomie XIX i XX wieku w guberni płockiej. Siedzibą władz gminy była osada miejska Chorzele.
Gmina Chorzele powstała za Królestwa Polskiego – w powiecie przasnyskim w guberni płockiej w związku z utratą praw miejskich przez miasto Chorzele i przekształceniu jego w wiejską "gminę Chorzele" w granicach dotychczasowego miasta.
Jako gmina wiejska jednostka przestała funkcjonować 7 lutego 1919 w związku z przywróceniem Chorzelom praw miejskich i przekształceniem jednostki w gminę miejską.

</doc>
<doc id="1891674" url="https://pl.wikipedia.org/wiki?curid=1891674" title="Novotel Cup 2010">
Novotel Cup 2010

XXIII Novotel Cup rozgrywany był w dniach 8-10 stycznia 2010 roku w Luksemburgu. Organizatorem turnieju był Luksemburski Związek Piłki Siatkowej (FLVB). Zarówno w turnieju mężczyzn, jak i kobiet zwycięstwo odniosły reprezentacje Austrii.
Składy drużyn.
turniej mężczyzn.
Austria.
Trener: Flavio GulinelliAsystent: Mark Lucas
Luksemburg.
Trener: Burkhard DischAsystent: Bogdan Birca
Łotwa.
Trener: Birzulis AigarsAsystent: Aldis Jaundžeikars
Szkocja.
Trener: Simon LoftusAsystent: Iain Parker 

</doc>
<doc id="1891675" url="https://pl.wikipedia.org/wiki?curid=1891675" title="Parafia Świętego Krzyża w Rzeszowie">
Parafia Świętego Krzyża w Rzeszowie

Parafia Świętego Krzyża w Rzeszowie − parafia znajdująca się w diecezji rzeszowskiej w dekanacie Rzeszów Fara. Erygowana w 1970. Mieści się przy ulicy 3 Maja. Kościół parafialny, murowany, zbudowany w 1645. 
Historia.
W 1645 roku w Rzeszowie Zofia Pudencjanna Ostrogska zbudowała kościół i klasztor dla sióstr Klarysek, ale w 1658 Jerzy Sebastian Lubomirski sprowadził oo. Pijarów. W 1658 roku rozpoczęto naukę w nowej szkole pijarskiej i dobudowano kaplicę św. Józefa Kalasantego i obecną zakrystię. W 1702 roku dokonano przebudowy frontonu kościoła i dobudowano kaplice św. Filipa Nereusza i św. Jana Nepomucena, według projektu włoskiego arch. van Grawena. W 1776 roku Austriacy dokonali zasady zakonu, a kościołem zarządzali diecezjalni księża katecheci. W tym kościele modlił jako nauczyciel gimnazjum św. ks. Stanisław Papczyński, i jako uczniowie gimnazjum modlili się: św. Józef Sebastian Pelczar, bł. ks. Roman Sitko, bł. ks. Jan Balicki. 
Podczas II wojny światowej została zniszczona wieża południowa, później odbudowana przez ks. kan. Stanisława Kulanowskiego. W latach 1951–1970 rektorem kościoła był ks. prałat Walenty Bal. W 1970 roku dekretem bpa Ignacego Tokarczuka została erygowana parafii "pw. Świętego Krzyża", z wydzielonego terytorium parafii św. Wojciecha i Stanisława. W latach 1973–1980 przy parafii, jako rezydent mieszkał ks. Marian Szarek. W 1989 roku kościół został przepisany na własność parafii. 1 października 2011 roku bp Kazimierz Górny dokonał koronacji Obrazu Matki Bożej Szkaplerznej. W 2015 roku bp Jan Wątroba ustanawił Sanktuarium Matki Bożej Szkaplerznej.

</doc>
<doc id="1891679" url="https://pl.wikipedia.org/wiki?curid=1891679" title="Władysław Kozłowski (aktor)">
Władysław Kozłowski (aktor)

Władysław Kozłowski (ur. 15 czerwca 1924 w Poznaniu, zm. 9 sierpnia 1980 w Sosnowcu) – polski aktor.
Zdał maturę w 1946. Rozpoczął studia na polonistyce na Uniwersytecie Poznańskim oraz w Studiu Dramatycznym Nuny Młodziejowskiej. Od 1947 uczył się w Studiu Iwo Galla i grał w Teatrze Wybrzeże w Gdańsku.
W 1949 zdał eksternistyczny egzamin aktorski i rozpoczął pracę w Teatrze im. Stefana Jaracza w Łodzi. W 1950 grał w Teatrze Polskim w Poznaniu, a w latach 1951-1953 w Teatrze im. Stanisława Wyspiańskiego w Katowicach. W sezonie 1953/54 występował w Teatrze Narodowym w Warszawie, a następnie w Teatrze Ziemi Rzeszowskiej. Od 1955 był aktorem Teatru im. Stanisława Wyspiańskiego w Katowicach.

</doc>
<doc id="1891681" url="https://pl.wikipedia.org/wiki?curid=1891681" title="Parafia Wniebowzięcia Najświętszej Maryi Panny w Rzeszowie">
Parafia Wniebowzięcia Najświętszej Maryi Panny w Rzeszowie

Parafia Wniebowzięcia Najświętszej Maryi Panny w Rzeszowie - parafia znajdująca się w diecezji rzeszowskiej w dekanacie Rzeszów Fara. Erygowana w 1970. Mieści się przy ulicy Sokoła. Kościół parafialny, murowany, zbudowany w latach 1610-1629.
Historia.
15 sierpnia 1513 roku Jakubowi Ado objawiła się Matka Bożą. Następnie w tym cudownym miejscu dla figury Matki Bożej zbudowano drewnianą kapliczkę. W latach 1531–1536 dla pielgrzymów zbudowano drewniany kościół. W latach 1610–1629 Mikołaj Spytek Ligęza zbudował murowany kościół i klasztor. 25 marca 1629 roku ks. kan. Bartłomiej Robakowski dokonał wprowadzenia Bernardynów do kościoła i klasztoru. 8 września 1763 roku abp lwowski Wacław Hieronim Sierakowski dokonał koronacji figury Matki Bożej. Z powodu kradzieży koron odbyły się dwie rekoronacje (8 września 1865, 8 września 1898). 
W 1970 roku dekretem bpa Ignacego Tokarczuka przy klasztorze OO. Bernardynów w Rzeszowie została erygowana parafia. 15 sierpnia 1999 roku bp Kazimierz Górny, ogłosił Matkę Bożą Rzeszowską patronką Rzeszowa. 12 września 2008 roku decyzją Kongregacji ds. Kultu Bożego i Dyscypliny Sakramentów ustanowiono święto Matki Bożej Rzeszowskiej. 12 września 2008 roku kościół "pw. Wniebowzięcia Najświętszej Maryi Panny" w Rzeszowie i Sanktuarium Matki Bożej Rzeszowskiej, otrzymały tytuł „bazyliki mniejszej”. 12 września 2013 abp Mieczysław Mokrzycki na figurę Matki Bożej nałożył nowe korony.
Na terenie parafii jest 3 565 wiernych.

</doc>
<doc id="1891685" url="https://pl.wikipedia.org/wiki?curid=1891685" title="Abdoulaye Sarr">
Abdoulaye Sarr

Abdoulaye Sarr (ur. 31 października 1951) – senegalski piłkarz grający na pozycji ofensywnego pomocnika, a po zakończeniu kariery trener.
Kariera piłkarska.
W swojej karierze piłkarskiej Sarr grał we dwóch drużynach: Stade Mbour i SEIB Diourbel.
Kariera trenerska.
Po zakończeniu kariery Sarr został trenerem. Przez 6 lat prowadził Stade Mbour. W latach 1995-2005 był asystentem selekcjonerów reprezentacji Senegalu: Petera Schnittgera, Bruno Metsu i Guya Stéphana. W 2005 roku samodzielnie objął kadrę narodową i poprowadził ją w Pucharze Narodów Afryki 2006. 13 maja 2006 odszedł ze stanowiska i ponownie został trenerem w Stade Mbour.

</doc>
<doc id="1891686" url="https://pl.wikipedia.org/wiki?curid=1891686" title="Szew strzałkowy">
Szew strzałkowy



</doc>
<doc id="1891687" url="https://pl.wikipedia.org/wiki?curid=1891687" title="Guz ciemieniowy">
Guz ciemieniowy



</doc>
<doc id="1891689" url="https://pl.wikipedia.org/wiki?curid=1891689" title="Urząd Kisdorf">
Urząd Kisdorf

Urząd Kisdorf (niem. "Amt Kisdorf") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w miejscowości Kattendorf. 
W skład urzędu wchodzi dziewięć gmin:

</doc>
<doc id="1891690" url="https://pl.wikipedia.org/wiki?curid=1891690" title="Hildegard Müller">
Hildegard Müller

Hildegard Müller (ur. 29 czerwca 1967 r. w Rheine) – niemiecka polityk (CDU).
Życiorys.
W 1994 r. ukończyła studia ekonomiczne na uniwersytecie w Düsseldorfie. Od 1998 do 2002 r. przewodnicząca organizacji młodzieżowej CDU - "Junge Union". Od 2002 do 2008 r. była członkiem Bundestagu. Od 2005 do 2008 r. była sekretarzem stanu w urzędzie kanclerz Angeli Merkel.
Jest katoliczką, członkiem Centralnego Komitetu Katolików Niemiec ("Zentralkomitee der deutschen Katholiken").

</doc>
<doc id="1891691" url="https://pl.wikipedia.org/wiki?curid=1891691" title="Kisdorf (urząd)">
Kisdorf (urząd)



</doc>
<doc id="1891693" url="https://pl.wikipedia.org/wiki?curid=1891693" title="Parafia Matki Bożej Częstochowskiej w Rzeszowie">
Parafia Matki Bożej Częstochowskiej w Rzeszowie

Parafia Matki Bożej Częstochowskiej w Rzeszowie – parafia rzymskokatolicka znajdująca się w diecezji rzeszowskiej w dekanacie Rzeszów Katedra. Erygowana w 2006. Mieści się przy ulicy Koło.
Historia.
W 1967 roku ks. Andrzej Pasterczyk z parafii Słocina zapoczątkował odprawianie Mszy św. na Drabiniance, w domach prywatnych. Następnie zbudowano drewnianą kapliczkę jako prezbiterium. W sierpniu 1972 roku na Drabiniankę przybył ks. Stanisław Mac z misją utworzenia ośrodka duszpasterskiego. Do kaplicy dobudowano zadaszenie z folii, a w 1973 roku z płyt pilśniowych. 
11 października 1975 roku została erygowana parafia na Drabiniance. W 1976 roku rozpoczęto budowę nowego kościoła, który 2 czerwca 1991 roku konsekrował papież Jan Paweł II. 25 marca 1992 roku kościół stał się kościołem katedralnym nowej diecezji rzeszowskiej. 
26 sierpnia 1989 roku ks. Stanisław Mac ogłosił budowę kościoła filialnego. 4 sierpnia 1990 roku bp Ignacy Tokarczuk dokonał jego poświęcenia. 15 sierpnia 2006 roku bp Kazimierz Górny erygował parafię "pw. Matki Bożej Częstochowskiej".
W 2008 roku rozpoczęto budowę domu parafialnego. W 2016 roku rozpoczęto budowę nowego kościoła, według projektu arch. inż. Andrzeja Węgrzynowicza. 6 listopada 2016 roku wmurowano kamień węgielny. 
Na terenie parafii jest 2 500 wiernych.
Terytorium parafii.
Terytorium parafii powstało z wydzielenia:

</doc>
<doc id="1891694" url="https://pl.wikipedia.org/wiki?curid=1891694" title="Dobrzyń (dzielnica Golubia-Dobrzynia)">
Dobrzyń (dzielnica Golubia-Dobrzynia)



</doc>
<doc id="1891695" url="https://pl.wikipedia.org/wiki?curid=1891695" title="Po zachodzie słońca (zbiór opowiadań)">
Po zachodzie słońca (zbiór opowiadań)

Po zachodzie słońca − zbiór 13 opowiadań Stephena Kinga opublikowany w 2009 roku.
Spis opowiadań.
Zbiór opowiadań rozpoczyna się wstępem autora, a kończy się jego komentarzem zatytułowanym "Zapiski po zachodzie słońca", który objaśnia genezę powstania każdego z opowiadań.
Opowiadanie Piernikowa dziewczyna zostanie przeniesione na wielki ekran przez Craiga Baxleya i samego Kinga.

</doc>
<doc id="1891697" url="https://pl.wikipedia.org/wiki?curid=1891697" title="Zygmunt Balicki (inżynier)">
Zygmunt Balicki (inżynier)

Zygmunt Balicki (ur. 13 marca 1888 w Tomsku, zm. 10 sierpnia 1959 w Warszawie) – polski inżynier, polityk.
Życiorys.
Syn pochodzącego z Lublina polskiego zesłańca na Syberię Tadeusza Balickiego, współzałożyciela Gminy Socjalistów Polskich w Warszawie. W 1895 wraz z rodzicami powrócił do Warszawy. W 1905 wziął udział w strajku szkolnym, za co został wydalony z gimnazjum. W 1913 ukończył gimnazjum w Bernie, następnie studiował inżynierię dróg i budowę mostów na politechnice w Zurychu. W latach 1920–1925 pracował w Dyrekcji Budowy Kolei Państwowych w Warszawie jako starszy inżynier. Od 1936 był kierownikiem budowy osiedla na Kole w TOR w Warszawie.
Podczas okupacji, od lipca 1941 był członkiem konspiracyjnej organizacji komunistycznej „Proletariusz”. W czerwcu 1943 został aresztowany przez Gestapo, przeszedł dwumiesięczne śledztwo na al. Szucha i na Pawiaku i w latach 1943–1945 przebywał w niemieckich obozach, m.in. Auschwitz-Birkenau, Sachsenhausen, Bergen-Belsen i Launingen. W kwietniu 1945 został uwolniony przez wojsko amerykańskie.
Pod koniec 1945 wszedł w skład grupy inicjatywnej, która w 1946 powołała Stowarzyszenie Inżynierów i Techników Komunikacji Rzeczpospolitej Polskiej.
Od 1946 do 1956 był wiceministrem resortu komunikacji. W latach 1947–1953 był również przewodniczącym Rady Ochrony Pamięci Walk i Męczeństwa.
Należał kolejno do: PPS (od 1905), PPS-Lewicy (od 1906), KPP (od 1918 do 1938), PPR (od 1942), PZPR (od 1948). W kwietniu 1922 na konferencji KPP w Gdańsku został zastępcą członka Komitetu Centralnego (KC) KPP, a w 1923 – członkiem KC KPP. Brał udział w II Zjeździe KPP pod Moskwą jesienią 1923.
Był odznaczony m.in. Orderem Sztandaru Pracy I klasy, Krzyżem Komandorskim Orderu Odrodzenia Polski, Orderem Krzyża Grunwaldu III klasy i Srebrnym Krzyżem Zasługi. W 1985 pośmiertnie został odznaczony tytułem Sprawiedliwego wśród Narodów Świata. 
Pochowany na Cmentarzu Wojskowym na Powązkach w Warszawie (kw. 30A-7-9). 

</doc>
<doc id="1891699" url="https://pl.wikipedia.org/wiki?curid=1891699" title="Love Song for a Vampire">
Love Song for a Vampire

Love Song for a Vampire – singel Annie Lennox, wydany w 1993 roku.
Ogólne informacje.
Utwór został nagrany na potrzeby filmu "Drakula" w reżyserii Francisa Forda Coppoli (pojawia się podczas napisów końcowych). Został wydany jako podwójny singel (razem z piosenką „Little Bird”) i dotarł do miejsca 3. na brytyjskiej liście UK Singles Chart.
Nagranie zostało włączone do ścieżki dźwiękowej filmu, na którym znalazła się także muzyka skomponowana przez Wojciecha Kilara. Piosenka trafiła też na składankę "The Annie Lennox Collection" w 2009 roku.

</doc>
<doc id="1891700" url="https://pl.wikipedia.org/wiki?curid=1891700" title="Dobrzyń nad Drwęcą (gmina)">
Dobrzyń nad Drwęcą (gmina)

Dobrzyń nad Drwęcą – dawna gmina wiejska istniejąca na przełomie XIX i XX wieku w guberni płockiej. Siedzibą władz gminy była osada miejska Dobrzyń nad Drwęcą (obecnie część miasta Golub-Dobrzyń).
Gmina Dobrzyń nad Drwęcą powstała za Królestwa Polskiego – w powiecie rypińskim w guberni płockiej w związku z utratą praw miejskich przez miasto Dobrzyń nad Drwęcą i przekształceniu jego w wiejską "gminę Dobrzyń nad Drwęcą" w granicach dotychczasowego miasta.
Jako gmina wiejska jednostka przestała funkcjonować 7 lutego 1919 w związku z przywróceniem Dobrzyniowi nad Drwęcą praw miejskich i przekształceniem jednostki w gminę miejską.

</doc>
<doc id="1891702" url="https://pl.wikipedia.org/wiki?curid=1891702" title="Parafia Najświętszego Serca Pana Jezusa w Rzeszowie">
Parafia Najświętszego Serca Pana Jezusa w Rzeszowie

Parafia Najświętszego Serca Pana Jezusa w Rzeszowie – parafia katedralna znajdująca się w diecezji rzeszowskiej w dekanacie Rzeszów Katedra. Erygowana w 1975 roku. Mieści się przy Alei Sikorskiego.
Historia.
Drabinianka była wzmiankowana już w 1423 roku w składzie dóbr tyczyńskich. W 1902 roku część wsi włączono w granice miasta Rzeszowa, a w 1951 roku włączono pozostałą część Drabinianki. 
W sierpniu 1972 roku utworzono samodzielny wikariat przy parafii Słocina. 17 kwietnia 1973 roku utworzono ośrodek duszpasterski przy tymczasowej kaplicy, przy ul. Koło. W 1975 roku otrzymano pozwolenie na budowę kościoła. 11 października dekretem bpa Ignacego Tokarczuka została erygowana parafia, której pierwszym proboszczem został ks. Stanisław Mac. W 1976 roku rozpoczęto budowę nowego kościoła wraz z plebanią i domem katechetycznym, według projektu zespołu inżynierskiego z Politechniki Krakowskiej pod kierownictwem prof. Witolda Cęckiewicza. W 1980 roku poświęcono kamień węgielny i oddano do użytku dolny kościół. W listopadzie 1982 roku oddano do użytku górny kościół. 
2 czerwca 1991 r. podczas IV pielgrzymki do Polski papież Jan Paweł II dokonał konsekracji kościoła. 25 marca 1992 roku na mocy bulli Totus Tuus Poloniae Populus została erygowana diecezja rzeszowska, a kościół "pw. Najświętszego Serca Pana Jezusa", został podniesiony do godności kościoła katedralnego.
W 1993 roku odbyła się koronacja figury Matki Bożej Fatimskiej nadając świątyni katedralnej przywilej sanktuarium z cotygodniową nowenną i uroczystymi nabożeństwami.
W 1980 roku utworzono Dom Zakonny sióstr Felicjanek. Na terenie parafii jest 12 885 wiernych.
Terytorium parafii.
Teren parafii obejmuje ulice:

</doc>
<doc id="1891703" url="https://pl.wikipedia.org/wiki?curid=1891703" title="Mykines (miejscowość)">
Mykines (miejscowość)

Mykines (duń. "Myggenæs", IPA: ) – miejscowość na Wyspach Owczych, archipelagu leżącym na Morzu Norweskim, który jest terytorium zależnym Królestwa Danii o szerokiej autonomii. Administracyjnie wieś ta mieści się w regionie Vágar i gminie Sørvágur. Na początku roku 2015 zamieszkiwało ją na stałe 13 osób. Z około 40 znajdujących się tam domów, tylko 6 jest używanych przez cały rok. Większość służy obecnie, jako miejsce wypoczynku letniego Farerczyków z pozostałych wysp.
Nazwa.
Nazwa zarówno miejscowości, jak i wyspy zmieniała się dosyć często w przeciągu lat. Używano następujących wariacji: "Mykines, Mykiness, Mikines, Mikjinees, Mikjunes, Mygenes, Mygenæs" i "Myggenæs". Najstarszą z tych wersji jest "Mykiness", której używano około roku 1400. Może ona pochodzić od celtyckiego "Muc-innis", czyli "Wyspa Świń".
Nazwa ta bywa jednak tłumaczona także, jako "Cypel Odchodów". Wyjaśnieniem tej nazwy ma być przekaz o tym, że ludzie z pobliskiej wyspy Vágar mieli wyrzucać odchody byków na pływające wyspy, które docierały do Mykines.
Lucas Debes w swoim dziele "Færøernes beskrivelse" ("Opis Wysp Owczych", 1673) tłumaczy źródłosłów słowa "Myggenæs". Ma ono pochodzić od duńskiego "myg", oznaczającego komara. Jednak najprawdopodobniej dotyczy to nie zwykłych komarów, bo tych nie ma wielu na wyspie, a innych owadów, które się tam pojawiają.
Kolejnym badaczem, który usiłował wyjaśnić znaczenie nazw wyspy i osady był Jens Christian Svabo. W swoim dziele "Indberetninger fra en rejse i Færøe 1781 – 1782" ("Raport z Podróży na Wyspy Owcze 1781 – 1782"), podaje kilka nazw wyspy, jednak dla żadnej nie wywodzi źródłosłowu. Były to: "Mygenes", "Mikjinees", "Mykines", "Myggenæs".
Słowo "Mikines" było używane jeszcze w XIX wieku. Między innymi stosował je malarz Samuel Joensen. Obecnie jednak jedyną używaną nazwą jest "Mykines".
Geografia.
Położenie.
Mykines położona jest na wyspie o tej samej nazwie. Znajduje się ona na zachodniej, nizinnej części owej wyspy i jest najdalej wysuniętą miejscowością w tym kierunku na całym archipelagu. Zarówno, od północy, jak od południa miejscowość przylega do wybrzeża, a dalej rozpościera się Morze Norweskie, będące częścią Oceanu Atlantyckiego. Na zachodzie, za cienką cieśniną, mieści się wysepka Mykineshólmur, a na wschodzie szczyt Knúkur (560 m n.p.m.).
Klimat.
Miejscowość Mykines, podobnie jak inne na Wyspach Owczych, znajduje się w strefie klimatu umiarkowanego chłodnego w odmianie morskiej. Sprawia to, że roczne sumy opadów często przekraczają tam 1000 mm. Tego typu klimat oraz pobliski Golfsztrom sprawiają, że temperatura zimie rzadko spada znacznie poniżej 0 °C, w lecie natomiast nieczęsto przekracza 20 °C, zwykle oscylując w okolicach 15.
Historia.
Początki osadnictwa w okolicach Mykines datowane są na rok ok. 625. Analiza pyłków kwiatowych wskazuje, że na polach w pobliżu miejscowości uprawiano wtedy owies i jęczmień. Wielu uważa, że są to ślady irlandzkich lub szkockich eremitów, którzy mogli przybywać na Wyspy Owcze w tamtym czasie. W źródłach Mykines pojawia się jednak dopiero około roku 1400, co może wskazywać na początek normańskiego osadnictwa w tamtym miejscu, a więc de facto początek współczesnej miejscowości.
Do XIX wieku.
W roku 1538 król Danii Chrystian III Oldenburg wprowadził na Wyspach Owczych luteranizm, jako religię państwową. Rozebrano wtedy kościół w Mykines, podobnie, jak wiele innych na całym archipelagu.
Peter Claussøn Friis, norweski duchowny wspomina w swej książce "Norges beskrivelse" ("Opis Norwegii", 1592) o charakterystycznym rodzaju myszy występującej wyłącznie na Mykines. Trzy lata później, 25 kwietnia 1595 roku w okolicach wyspy zatonęło około 50 łodzi. Zginęło wtedy od 200 do 300 ludzi, a wśród nich wszyscy dorośli mężczyźni w wieku produkcyjnym, mieszkający na Mykines.
W roku 1667 sztorm rozdzielił holenderską flotę handlową. Jeden statek pozostał na Islandii, dziesięć pożeglowało dalej do Hvalvík, a jeden uszkodzony, zwany "Walcheren" przepłynął między Kvivík i Leynar, a następnie wybrzeżami wyspy Suðuroy, by ostatecznie osiąść w pobliżu Mykines. Znaczna część załogi zginęła, a dobra ze statku były potem przez długi czas sprzedawane przez mieszkańców pobliskiej osady. W 1680 roku Rasmus Olesen, pastor z Vágar wygrał 4 gylden (farerska jednostka powierzchni) ziemi na Mykines od Petera Sørensena Broberga.
W roku 1750 statek z Londerry (Irlandia) zatrzymał się w okolicach wyspy z powodu mgły. Marynarze nie dali rady dopłynąć do niej na łodziach, ostatecznie zmieniając kurs i znajdując schronienie w Saksun. Siedem lat później, podczas polowania na ptaki morskie zginął jeden mieszkaniec osady Mykines.
Według spisu z 1769 roku na Mykines mieszkało 61 ludzi, z czego 13 było dziećmi poniżej piętnastego roku życia, 30 dorosłymi kobietami, a 25 mężczyznami. W 1778 mieszkańcy Mykines, podobnie jak wcześniej mieszkańcy Suðuroy, dostali prawo kupowania towarów przed kolejką na straganach w Tórshavn, stolicy Wysp Owczych. Było to spowodowane dużą odległością pomiędzy miastem a Mykines.
W 1792 roku kolejni dwaj mężczyźni zginęli podczas polowania na ptaki morskie. Było to najpewniej spowodowane tradycyjnym sposobem ich połowu – obaj połączeni byli liną, jeden stał na szczycie klifu, a drugi szukał ptasich gniazd na jego ścianie. Skutkiem tego wypadku jest zaniechanie tej metody polowania. W ostatnim roku XIX wieku dwudziestosześcioletni mężczyzna został zabity przez lawinę skalną.
XIX wiek.
W roku 1801 w miejscowości Mykines było 17 domów, w których mieszkać miało 74 ludzi. Wśród nich miało być 19 dzieci w wieku do piętnastu lat, 30 kobiet i 20 mężczyzn między piętnastym a sześćdziesiątym rokiem życia oraz pięciu mężczyzn powyżej sześćdziesiątego roku życia. Do roku 1855 liczba ludzi wzrosła 112, a w 1870 wyniosła 114.
W roku 1862 po raz pierwszy w historii na Mykines złapano i zjedzono pierwsze młode fulmary. Rok później nowy kościół w Mykines został zniszczony przez sztorm. Odbudowano go, jednak kolejna nawałnica, w 1877 zniszczyła go i tym razem. W 1879 zbudowano nowy kościół.
W roku 1890 populacja Mykines liczyła 154 mieszkańców. Wśród nich 53 to dzieci poniżej piętnastu lat, 54 to kobiety, 45 mężczyźni w wieku pomiędzy piętnastym a sześćdziesiątym rokiem życia, pozostałe dwie osoby to mężczyźni starsi niż sześćdziesiąt lat. Dwa lata później w odstępie kilku miesięcy, kolejni dwaj mężczyźni zginęli podczas polowania na ptaki. Kolejne trzy lata później, 26 stycznia 1895 roku, zginęło sześciu mężczyzn, płynących na łodzi z Mykines. W 1896 w wiosce wybudowano szkołę.
XX wiek.
11 października 1911 roku miejscowość stała się siedzibą gminy Mykinesar kommuna obejmującą zasięgiem wyspę Mykines i pobliskie wysepki oraz szkiery. W radzie tej jednostki administracyjnej zasiadły trzy osoby.
W 1925 roku w miejscowości mieszkało 179 osób, spośród których 27 było uczniami miejscowej szkoły. Dwa lata później zbudowano tam pierwszą na Wyspach Owczych pływalnię. Powstają wtedy też pierwsze plany połączenia Mykines z linią telefoniczną. Początkowo zdawało się to niemożliwe, jednak władze archipelagu zdecydowały się połączyć latarnie morskie na Nólsoy oraz Mykinesholmur, dzięki czemu, od 1928 roku z miejscowości tej można dzwonić do miejsc na całym świecie.
7 marca 1934 roku statki "Neptun" z Vestmanna oraz "Nólsoy" z Tórshavn zatonęły w drodze na Islandię. Wśród 43 ofiar 9 było mieszkańcami Mykines. Ku ich czci w 1939 umieszczono w kościele memoriał z nazwiskami zmarłych.
W kwietniu roku 1940 po raz pierwszy dostrzeżono niemieckie samoloty, a w rok później pobliska latarnia morska została trzykrotnie przez nie zaatakowana. W 1942 wojsko brytyjskie, okupujące przyjacielsko archipelag, w pobliżu miejscowości Mykines zbudowało stację radarową, której pozostałości mogą być oglądane do dziś.
W latach 50. XX wieku populacja Mykines zaczęła spadać, w roku 1954 wyniosła 150 osób. Rok później zbudowano drugi most pomiędzy Mykines i pobliskim Mykineshólmur. Od 1961 do 1964 budowano garb, dzięki któremu można było wciągać łodzie na brzeg, by chronić je przed zimowymi falami. W roku 1968 po raz pierwszy wyspę Mykines odwiedził ktoś z duńskiej rodziny królewskiej. Była to obecna królowa Danii, Małgorzata oraz jej mąż Henryk. W tym samym roku Niclas Hansen, najstarszy wówczas mieszkaniec miejscowości, uruchomił, działający do dziś, generator prądu.
W roku 1970 w pobliżu wsi rozbił się samolot Air Iceland. Zginęło wtedy osiem osób. W pobliskim kościele do dziś znajduje się memoriał, upamiętniający tę tragedię, ufundowany przez Air Iceland. 23 grudnia 1971 roku duński helikopter dostarczył pocztę i prezenty mieszkańcom Mykines, bo połączenie morskie zostało zablokowane przez złe warunki pogodowe. Z tej samej przyczyny helikopter nie mógł ponownie wystartować i uszkodzeniu uległy dwa silniki. Dwa inne helikoptery przybyły z Danii, przywożąc nowe silniki, jednak z powodu problemów technicznych jeden z nich ponownie nie mógł wyruszyć z Mykines. Usterkę naprawiono 2 stycznia 1972 roku. W 1979 rozpoczęto budowę nowego przekaźnika radiowo-telewizyjnego, który ulokowano na Knúkur. Stamtąd do chwili obecnej dostarczany jest sygnał do Mykines.
W 1981 roku zaczęły kursować helikoptery także pomiędzy mniejszymi wyspami na Wyspach Owczych. W tym samym roku, 20 sierpnia na Mykines przybył premier Danii Anker Jørgensen, skąd miał odlecieć helikopterem. Regularne loty rozpoczęły się jednak od 1983 roku. W 1987 roku nowy statek, o nazwie "Sulan" zaczął przewozić pasażerów z i na Mykines. Poprzedni, zbudowany w 1927 roku we Fredikssund, przestał być używany. W 1989 roku powstał nowy, trzeci most na Mykineshólmur. Rok później asfaltem zostały pokryte wszystkie drogi na wyspie, a 20 czerwca ponownie przybyła tam Małgorzata II ze swym mężem, już, jako królowa.
W 1991 zatonął statek wracający na Mykines z 7 ludźmi i 31 owcami na pokładzie. Trzech zginęło. 17 maja 1992 otworzono hotel Kristianshus. 9 sierpnia 1999 Mykines odwiedzili premierzy Danii i Grenlandii – Poul Nyrup Rasmussen oraz Jonathan Motzfeldt.
XXI wiek.
W roku 2001 z wizytą na Mykines przybyli: prezydent Islandii Ólafur Ragnar Grímsson oraz premier Wysp Owczych Anfinn Kallsberg. Rok później zawieszone zostały loty pomiędzy Sørvágur, a Mykines i rozpoczęto renowację lądowiska w wiosce, a także planowanie nowego. Loty wznowiono w 2004 roku. Wtedy też zaczęto rozmowy o połączeniu gminy Mykines i Sørvagur, co uczyniono 1 stycznia 2005 roku. W 2021 roku władze podjęły decyzję o zamknięciu od maja do września odcinka szlaku do latarni morskiej na Mykineshólmur. Szlak prowadzi także do miejsca, które uznawane jest za największą kolonię maskonurów na Wyspach Owczych. Powodem była konieczność ścisłej ochrony tych zwierząt podczas sezonu ich żerowania.
Demografia.
Według danych Urzędu Statystycznego (I 2015 r.) jest 103. co do wielkości miejscowością Wysp Owczych.

</doc>
<doc id="1891705" url="https://pl.wikipedia.org/wiki?curid=1891705" title="Parafia Opatrzności Bożej w Rzeszowie">
Parafia Opatrzności Bożej w Rzeszowie

Parafia Opatrzności Bożej w Rzeszowie – parafia znajdująca się w diecezji rzeszowskiej, w dekanacie Rzeszów Katedra. Erygowana w 1985 roku. Parafię prowadzą salezjanie.
Historia.
W 1982 roku bp przemyski Ignacy Tokarczuk zaproponował salezjanom utworzenie placówki duszpasterskiej w Rzeszowie. W 1983 roku przybył z Przemyśla ks. Roman Marek SDB i został wikariuszem parafii Najświętszego Serca Pana Jezusa z zadaniem zorganizowania nowej parafii i budowy kościoła na Nowym Mieście. W grudniu 1983 roku zawarto porozumienie z władzami państwowymi w sprawie lokalizacji terenu pod budowę kościoła.
13 kwietnia 1984 r. ks. Roman Marek zakupił na przetargu od Spółdzielni Mieszkaniowej „Nowe Miasto” blaszany barak, a 5 czerwca podpisał umowę dzierżawy tegoż terenu ze spółdzielnią. 7 października 1984 roku poświęcono krzyż i w baraku zaadaptowanym na kaplicę odprawiono pierwszą mszę świętą. 24 października 1984 roku ustanowiono kaplicę rektorską "pw. Opatrzności Bożej", a ks. Roman Marek został jej rektorem. 
29 sierpnia 1985 roku została erygowana parafia, która została przekazana salezjanom. W latach 1984–1987 władze państwowe usiłowały doprowadzić do likwidacji parafii. 27 października 1987 roku na spotkaniu bpa Tadeusza Błaszkiewicza z wojewodą rzeszowskim doszło do porozumienia, na mocy którego zezwolono na użytkowanie tymczasowej kaplicy, budowę nowego kościoła i uznano granice nowej parafii. 1 czerwca 1988 roku został erygowany dom zakonny "pw. św. Jana Bosko". 
W 1990 roku rozpoczęto budowę nowego kościoła, domu zakonnego i salezjańskiego oratorium, według projektu arch. mgra inż. Romana Orlewskiego. 11 czerwca 1996 roku nieznany sprawca podpalił rusztowania i z powodu pożaru uszkodzone zostały ściany i stopiło się 20 ton stali. W tym dniu w żadnym hydrancie przeciwpożarowym na Nowym Mieście nie było wody, a pierwsze jednostki pożarnicze przybyły również bez wody. Wcześniej proboszcz otrzymał telefoniczne pogróżki, co jest wymownym potwierdzeniem zorganizowanego działania przeciwników budowy. 
5 października 1997 roku bp Kazimierz Górny dokonał wmurowania kamienia węgielnego. 23 października 1997 roku powiększono obszar parafii. 25 grudnia 1997 roku bp Edward Białogłowski odprawił pierwszą pasterkę. W 1999 roku oddano do użytku dom zakonny. Blaszaną kaplicę użytkowano do grudnia 2000 roku. 12 listopada 2000 roku prymas Polski kard. Józef Glemp dokonał konsekracji kościoła. 3 lutego 2001 roku bp Kazimierz Górny poświęcił salezjańskie oratorium. Na terenie parafii jest 9000 wiernych.
Terytorium parafii.
Terytorium parafii obejmuje ulice: 

</doc>
<doc id="1891706" url="https://pl.wikipedia.org/wiki?curid=1891706" title="Gmina Dobrzyń">
Gmina Dobrzyń

dawne gminy:
Zobacz też:

</doc>
<doc id="1891707" url="https://pl.wikipedia.org/wiki?curid=1891707" title="Lotniskowce typu Queen Elizabeth">
Lotniskowce typu Queen Elizabeth

Lotniskowce typu Queen Elizabeth – typ dwóch brytyjskich współczesnych lotniskowców, które weszły do służby w marynarce brytyjskiej pod koniec drugiej dekady XXI wieku. Zastąpiły one wycofane wcześniej lekkie lotniskowce typu "Invincible". Okręty mają wyporność 65 000 ton, długość 280 metrów i przenoszą do 40 samolotów krótkiego i pionowego startu i lądowania (V/STOL) lub śmigłowców. Podstawowe wyposażenie lotniskowców stanowią myśliwce wielozadaniowe Lockheed F-35B Lightning II oraz śmigłowce AgustaWestland Merlin. Uzbrojenie służy jedynie do samoobrony i stanowią je działka małokalibrowe, w tym kierowane radarowo zestawy Phalanx kalibru 20 mm. Napęd stanowią silniki elektryczne, dla których prąd wytwarzają turbiny gazowe i generatory wysokoprężne, pozwalające na osiąganie prędkości 26 węzłów. Okręty typu "Queen Elizabeth" są największymi w historii okrętami służącymi w Royal Navy i największymi na świecie po amerykańskich superlotniskowcach.
Po długim procesie projektowania i budowy, zapoczątkowanym decyzją rządu w 1998 roku, pierwszy okręt HMS „Queen Elizabeth” (R08) wszedł do służby w 2017 roku, uzyskując gotowość operacyjną w 2020 roku, a drugi HMS „Prince of Wales” (R09) wszedł do służby w 2019 roku. Okręty zbudowano w stoczni Babcock Marine w Rosyth, z udziałem licznych kooperantów, a za ich powstanie odpowiadało konsorcjum Aircraft Carrier Alliance, w skład którego wchodzą przedsiębiorstwa BAE Systems i Thales oraz brytyjskie Ministerstwo Obrony.
Historia.
Geneza i projektowanie.
Do końca lat 70. XX wieku Wielka Brytania posiadała jedynie lotniskowce, których budowę rozpoczęto jeszcze podczas II wojny światowej. Ich następcami miały być projektowane w latach 60. nowoczesne duże lotniskowce typu CVA-01, dla których po raz pierwszy przewidziano nazwę typu "Queen Elizabeth", lecz zamówienie na nie zostało anulowane w 1966 roku z powodu cięć budżetowych. Miały one wypierać 54 650 ton i zabierać 47 samolotów i śmigłowców (maksymalnie 62). W konsekwencji, ostatnim brytyjskim lotniskowcem uderzeniowym, a zarazem jedynym, z którego mogły operować myśliwce ponaddźwiękowe, do czasu powstania jednostek omawianych w artykule, był HMS „Ark Royal” (R09), wycofany w 1978 roku. Po tej dacie marynarka brytyjska używała tylko lekkich lotniskowców, o ograniczonych rozmiarach i mocy bojowej, których głównym przeznaczeniem było zwalczanie radzieckich okrętów podwodnych, przenoszących po kilkanaście myśliwców pionowego i krótkiego startu i lądowania (V/STOL) Harrier i śmigłowców. Oprócz starszego przebudowanego lotniskowca „Hermes”, były to trzy nowo zbudowane okręty typu "Invincible" o konfiguracji STOVL. Ostatni z nich HMS „Illustrious” został wycofany w 2014 roku, a już wcześniej w 2010 roku wycofano samoloty Harrier, po czym Royal Navy pozostała po raz pierwszy od I wojny światowej bez okrętów przenoszących samoloty.
Już w 1997 roku rozpoczęto analizy w przedmiocie budowy nowych lotniskowców, przy czym rozważano kilka wariantów, różniących się wielkością i systemem startu samolotów (konwencjonalny z katapultą CATOBAR lub krótkiego startu STOBAR lub STOVL). Program nowych lotniskowców otrzymał akronim CVF ("Carrier Vessel Future" – pol. lotniskowiec przyszłości). W Strategicznym Przeglądzie Obrony ("Strategic Defence Review") opublikowanym w lipcu 1998 roku rząd Tony’ego Blaira ujął budowę dwóch dużych okrętów o wyporności 40 000 ton i przenoszących do 50 statków powietrznych, dla zastąpienia dotychczasowych trzech lekkich lotniskowców, przy czym pierwszy z nich miał wejść do służby w 2012, a drugi w 2015 roku. Początkowo prace analityczne nad projektem Ministerstwo Obrony zleciło odrębnie zespołom BAE Systems i Thales UK, z których każdy miał opracować dwa projekty: mniejszy lotniskowiec STOVL i większy konwencjonalny. Wybrano do dalszych prac większy projekt Thalesa, lecz przystosowany do systemu STOVL, polegającego na krótkim starcie samolotów V/STOL przy pomocy skoczni dziobowej (ang. "ski-jump"), z pionowym lądowaniem, podobnie jak na lekkich lotniskowcach. Pozwoliło to na wyeliminowanie skomplikowanej katapulty, lecz z drugiej strony ograniczyło wybór samolotów, a przy tym samoloty V/STOL mogą maksymalnie zabierać mniej paliwa lub uzbrojenia od ich konwencjonalnych odpowiedników. Już w styczniu 2001 roku zdecydowano jednak, że samolotem pokładowym będzie amerykański perspektywiczny myśliwiec wielozadaniowy programu JSF, który doprowadził do powstania samolotu Lockheed F-35 Lightning II. We wrześniu 2002 roku samolot ten w wersji pionowego i krótkiego startu i lądowania F-35B, której rozwój współfinansowała Wielka Brytania, został oficjalnie wskazany jako przyszły samolot dla marynarki brytyjskiej. Z nietypowych rozwiązań projektowych, zdecydowano się też na zastosowanie dwóch oddzielnych nadbudówek po prawej stronie, przedzielonych podnośnikiem lotniczym. 
Z uwagi na rozmiar zadania, BAE Systems i Thales UK 30 stycznia 2003 roku połączyły siły jako konsorcjum Aircraft Carrier Alliance (ACA), do którego przystąpiły też następnie inne przedsiębiorstwa. 14 grudnia 2005 roku ACA otrzymała finansowanie na rozpoczęcie fazy demonstracyjnej projektu. 25 lipca 2007 roku Ministerstwo Obrony potwierdziło zamiar zamówienia dwóch lotniskowców, po czym 3 lipca 2008 roku zawarło umowę z konsorcjum ACA, pierwotnie opiewającą na 3,9 miliarda funtów. Zdecydowano się na zamówienie dwóch okrętów, aby zapewnić dostępność przynajmniej jednego lotniskowca, gdy drugi będzie w rezerwie lub remoncie. BAE Systems było podmiotem odpowiedzialnym za budowę, integrację systemów i ukończenie okrętów, a Thales UK między innymi za projekt fazy 1 i napęd. Według pierwotnych planów, okręty miały być ukończone w lipcu 2015 i w 2016 roku, lecz budowa się opóźniła, między innymi z powodu światowego kryzysu finansowego i szukania krótkoterminowych oszczędności, co spowodowało przesunięcie w grudniu 2008 roku terminu ich ukończenia. Koszty programu także rosły i analizowano możliwość anulowania budowy drugiej jednostki, lecz wiązałoby się to z wysokimi karami umownymi.
W 2010 roku w kolejnym Strategicznym Przeglądzie Obronnym nowy rząd stwierdził, że bardziej odpowiednim samolotem uderzeniowym dla lotniskowców byłaby wersja konwencjonalnego startu F-35C. Konsorcjum ACA podjęło wówczas analizy możliwości przeprojektowania drugiej jednostki i jej ukończenia z najnowszą amerykańską katapultą elektromagnetyczną EMALS i aerofiniszerem AAG, opracowanymi dla lotniskowców typu "Gerald R. Ford". Oprócz zwiększenia kosztów o około 2 miliardy funtów, pociągnęłoby to jednak za sobą dalsze opóźnienie w oddaniu okrętu do 2023 roku. Nie wyjaśniono przy tym, czy brany był pod uwagę wariant ze starszą i tańszą katapultą parową C13 i aerofiniszerem Mark 7. 10 maja 2012 roku rząd ogłosił ostatecznie, że okręty będą ukończone w pierwotnym wariancie, z samolotami V/STOL F-35B. W listopadzie 2013 roku ustalono ostateczny budżet na oba lotniskowce: 6,2 miliarda funtów. Ogółem, proces pozyskania okrętów był oceniany jako jeden z najbardziej skomplikowanych i przedłużających się w brytyjskiej historii.
Budowa.
Budowa była prowadzona metodą blokową, z 52 prefabrykowanych modułów. Moduły były wykonywane w siedmiu stoczniach na terenie Wielkiej Brytanii, a następnie transportowane drogą morską i scalane w suchym doku numer 1 stoczni Babcock Marine w Rosyth. W budowie brały udział stocznie: BAE Systems w Govan (Glasgow), Scotstoun (Glasgow) i Portsmouth, Babcock Marine w Rosyth i Appledore, Cammell Laird w Birkenhead oraz A&amp;P Group nad Tyne. Budowa okrętów wymagała modernizacji doku – powiększenia wejścia i przeprofilowania ścian oraz zainstalowania 1000-tonowej suwnicy o nazwie Goliath sprowadzonej z Szanghaju. Dolna część kadłuba powstała z pięciu bloków (symbol LB – "lower block"), z których największy LB 04 miał masę 11 422 ton. Cztery główne dolne moduły kadłuba oraz obie nadbudówki wykonywały dwie stocznie BAE Systems w Govan (LB 03 i 04) i Portsmouth (LB 02 i 05). Dziób z gruszką dziobową (LB 01) wykonywał Babcock Marine w Appledore. Cięcie stali na pierwszy z okrętów „Queen Elizabeth”, uznane za położenie stępki, rozpoczęło się uroczyście w Govan 7 lipca 2009 roku. Cięcie blach na drugi okręt „Prince of Wales” rozpoczęto 16 lutego 2011 roku.
Budowę kadłuba „Queen Elizabeth” zakończono w listopadzie 2013 roku, montując jako ostatni blok skoczni dziobowej, a 17 lipca 2014 roku okręt opuścił suchy dok, co stanowiło wodowanie. 4 lipca 2014 roku w Rosyth miała miejsce ceremonia chrztu jednostki, symbolicznie kończąca budowę okrętu. Następnie okręt znajdował się w trakcie montażu i integrowania wyposażenia. 7 grud­nia 2017 roku w Portsmouth odbyła się uro­czy­stość wpro­wa­dze­nia lot­ni­skowca „Queen Elizabeth” do służby w Royal Navy. 22 grudnia 2017 roku wodowano „Prince of Wales”, a 10 grudnia 2019 roku wszedł on do służby.
Łącznie z budową nowych lotniskowców rozbudowano i zmodernizowano bazę morską w Portsmouth, między innymi pogłębiając baseny i modernizując nabrzeża.
Projektem okrętów zainteresowała się również Francja, posiadająca jeden lotniskowiec („Charles de Gaulle”). W 2006 roku podpisano wstępne porozumienie międzyrządowe przewidujące możliwość budowy okrętu zmodyfikowanego typu, wyposażonego w katapulty, we Francji. Decyzja o ich budowie jednak nie zapadła. W 2019 roku rozmowy z brytyjskim rządem w przedmiocie ewentualnej budowy lotniskowca zmodyfikowanego projektu wszczęły Indie; ewentualny okręt miałby nosić nazwę „Vishal”.
Opis.
Konstrukcja.
Kadłub okrętów typu "Queen Elizabeth" ma 280 metrów długości, a 265,5 metra na linii wodnej. Szerokość kadłuba na linii wodnej wynosi 39 metrów, a maksymalna 73 metry. Zanurzenie okrętów wynosi 11 metrów przy wyporności pełnej. Wyporność pełna określana jest na 65 000 ton, przy czym okręty projektowane były z zapasem wyporności i w miarę ewentualnych modernizacji możliwe jest jej zwiększenie do 70 600 ton. Kadłub podzielony jest na 19 głównych przedziałów wodoszczelnych i ma 8 pokładów.
W odróżnieniu od wcześniejszych brytyjskich lotniskowców, kształt pokładu lotniczego zbliżony jest do klasycznego wzorca wprowadzonego przez lotniskowce amerykańskie od typu "Forrestal", z dużymi nawisami pokładu lotniczego na sponsonach nad oboma burtami, o krawędziach równoległych do burt. W odróżnieniu jednak od nich, nawisy pokładu lotniczego są bardziej symetryczne, a pokład zachowuje maksymalną szerokość aż do samej rufy, co jest unikalną cechą lotniskowców typu "Queen Elizabeth" i pozwala na lepsze wykorzystanie miejsca na parkowanie samolotów. Pokład lotniczy rozciąga się na całą długość okrętu i ma szerokość do 67 metrów. Jego powierzchnia wynosi 16 000 m². Na samym dziobie po lewej stronie pokład wznosi się w formie oprofilowanej skoczni (ang. "ski-jump") pod kątem 13°. Z uwagi na możliwość pionowego startu samolotów, pokład lotniczy pokryty został żaroodporną powłoką TMS, zabezpieczającą przed gazami wylotowymi. Nadbudówki umieszczone są typowo dla lotniskowców, na prawej wystającej części pokładu, lecz kolejną unikalną cechą jest zastosowanie dwóch osobnych wyspowych nadbudówek podobnej wielkości, dla zwiększenia odporności okrętów na uszkodzenia. Nadbudówki mają ukośne ściany, rozszerzające się do góry w celu rozpraszania fal radarowych. Dowodzenie okrętem odbywa się z nadbudówki dziobowej, a operacjami lotniczymi – z nadbudówki rufowej, lecz w razie uszkodzenia każda może przejąć zadania drugiej. Zastosowanie dwóch mniejszych nadbudówek pozwoliło także na zmniejszenie zawirowań powietrza nad pokładem oraz korzystne dla zmniejszenia zakłóceń odsunięcie od siebie anten systemów radiolokacyjnych. Nadbudówka dziobowa ma czwartym piętrze ma pomost nawigacyjny z panoramicznymi szybami o wysokości dwóch metrów, ze wzmacnianego szkła grubości 40 mm. Poniżej znajduje się rezerwowe stanowisko kierowania lotami. Główne stanowisko kierowania lotami na nadbudówce rufowej ma panoramiczne wzmacniane szyby o wysokości trzech metrów od strony pokładu lotniczego. Na obu nadbudówkach są także kominy wylotowe spalin z turbin i silników.
Hangar zajmuje wysokość dwóch pokładów pod pokładem lotniczym i ma wymiary 168,4 × 29,04 metra lub według innych danych 155 × 33,5 metra. Jego wysokość wynosi od 6,7 do 10 metrów, a powierzchnia 4830 m². Może on pomieścić 20 samolotów F-35. Dwie zewnętrzne windy dla samolotów umieszczone na skraju pokładu po prawej stronie, między nadbudówkami i za tylną nadbudówką. Mają powierzchnię po 400 m² i udźwig 70 ton, a czas transportu samolotu wynosi poniżej 60 sekund. Każda winda może pomieścić dwa F-35 naraz lub śmigłowiec wielkości Chinooka z rozłożonymi wirnikami. Na pokładzie można parkować 24 samoloty F-35 i 4 śmigłowce Merlin, prowadząc przy tym operacje lotnicze. Wielkość pokładu umożliwia także równoczesne starty i lądowania samolotów i śmigłowców.
Na okrętach zastosowano zautomatyzowany paletowy system transportu uzbrojenia na pokład HMWHS (Highly Mechanized Weapons Handling System), pozwalający na zmniejszenie liczebności obsługi. Dzięki automatyzacji okrętów, załoga liczy etatowo 679 osób, nie licząc grupy lotniczej (nieco mniej, niż na dwukrotnie mniejszych lotniskowcach typu "Invincible" i ponad sześciokrotnie mniej niż na dwukrotnie większych lotniskowcach amerykańskich). Przewidziano, że do 15% załogi mogą stanowić kobiety. Z grupą lotniczą i piechotą morską obsada okrętów może sięgnąć 1600 ludzi, lub w razie potrzeby więcej w gorszych warunkach zakwaterowania. Na okręcie jest 470 kabin, maksymalnie sześcioosobowych. Przywiązano wagę do zapewnienia dobrych warunków pracy i odpoczynku załogi, która ma także do dyspozycji udogodnienia niespotykane wcześniej na brytyjskich lotniskowcach, typu kino i kompleks fitness. Szpital okrętowy ma salę operacyjną i osiem łóżek, z możliwością powiększenia w razie uczestnictwa w operacjach humanitarnych.
Grupa lotnicza.
Okręty nie mają stałej grupy lotniczej, która może być dobierana w zależności od potrzeb i liczyć do 40 samolotów i śmigłowców, zarówno lotnictwa Marynarki, jak i sił powietrznych (Royal Air Force). Przewidywana grupa lotnicza lotniskowców typu "Queen Elizabeth" w razie działań wojennych do celów uderzeniowych może liczyć 36 myśliwców wielozadaniowych Lockheed F-35B Lightning i cztery śmigłowce Merlin. Początkowo okręty projektowano z myślą o zabieraniu 36 myśliwców, 4 śmigłowców przeciwpodwodnych i 4 śmigłowców wczesnego ostrzegania, lecz w 2013 roku ustalono maksymalny skład grupy na 30 F-35B, 6 śmigłowców przeciwpodwodnych i 4 wczesnego ostrzegania. Normalnie w czasie pokoju ma stacjonować 12 samolotów.
Przewidziano także składy grup lotniczych do poszczególnych zadań. Grupa do zadań pełnomorskiej ochrony floty ("Maritime Force Protection") liczy 12 samolotów F-35B, 9 śmigłowców zwalczania okrętów podwodnych Merlin HM.2 i 5 śmigłowców wczesnego ostrzegania i kierowania Merlin HM.2 ASaC z systemem radarowym Crowsnest. Do działań przybrzeżnych ("Litoral Manoeuvre") można przenosić śmigłowce dla wsparcia piechoty morskiej, np. 12 transportowych Merlin HC.4, 6 wielozadaniowych Wildcat AH.1, 3 transportowe Chinook HC.2 i 8 armijnych szturmowych WAH-64 Apache. Okręty mogą zabierać w hangarze wszystkie typy śmigłowców w brytyjskiej służbie. Nie przewiduje się na pokładzie wyspecjalizowanych śmigłowców ratunkowych.
Samoloty F-35B dysponują możliwością pionowego startu i lądowania, lecz dla oszczędności paliwa, a tym samym zwiększenia zasięgu lub udźwigu, mają startować z krótkim rozbiegiem przy użyciu skoczni oraz wykorzystywać nowo opracowaną technikę lądowania SRVL (Shipborne Rolling Vertical Landing), pozwalającą na lądowanie bez uprzedniego odrzucenia niewykorzystanego uzbrojenia. Technika ta polega na lądowaniu poziomym z wytraceniem prędkości dzięki sterowaniu wektorem ciągu, a następnie hamowaniem na pokładzie przy użyciu własnych hamulców. 25 września 2018 roku u wybrzeży USA doszło do pierwszych testowych lądowań samolotów F-35B. W październiku 2020 roku uderzeniowa grupa z lotniskowcem „Queen Elizabeth” osiągnęła gotowość operacyjną.
Uzbrojenie i wyposażenie.
Okręty mają uzbrojenie służące jedynie do bezpośredniej samoobrony, w postaci trzech sześciolufowych zestawów artyleryjskich Phalanx Mk 15 Mod 1B kalibru 20 mm oraz czterech jednolufowych zdalnie sterowanych działek 30 mm DS30M Seahawk Mk 2. Dwa zestawy Phalanx są ustawione w dziobowej części, na sponsonach przed bocznymi częściami pokładu lotniczego. Trzeci ustawiony jest na rufie, na sponsonie po lewej stronie. W skład wyposażenia wchodzi system przeciwtorpedowy SSTD-2170 (Surface Ship Torpedo Defence).
W skład systemów obserwacji technicznej wchodzą przede wszystkim dwa radary trójwspółrzędne. Główny radar wykrywania celów powietrznych dalekiego zasięgu Thales S1850M zainstalowany jest na dachu nadbudówki dziobowej. Inne źródła podają oznaczenie radaru Typ 1046. Radar pracuje w paśmie E/F i może śledzić do 1000 celów w odległości do 400 km. Drugi radar dozoru ogólnego ARTISAN Typ 997 produkcji BAE Systems umieszczony jest na nadbudówce rufowej, pracuje w paśmie I/J i może śledzić ponad 900 celów powietrznych i morskich w odległości do 200 km. Ponadto okręty mają radar Leonardo SPN-720 do kontroli operacji lotniczych, pracujący w paśmie I. Może śledzić dwa samoloty na podejściu do okrętu na odległości do 20 km, a jego praca charakteryzuje się trudnowykrywalnością. Wyposażenie uzupełniają trzy radary nawigacyjne Vision Master FT produkcji Sperry Marine. Na nadbudówce rufowej znajduje się głowica systemu optoelektronicznego Ultra Electronics Series 2500, służąca m.in. do obserwacji ścieżki podejścia samolotów.
Okręty mają skomputeryzowany system dowodzenia walką BAE Systems CMS-1 (Combat Management System), współpracujący z systemem zarządzania okrętem L-3 IPPS (Integrated Platform Management System). Do kierowania operacjami lotniczymi służy system AGMA (Air Group Management Application), którego informacje są wyświetlane między innymi na wyświetlaczach ścianowych o wymiarach 2 × 4 metry. Kontrolerzy lotów dysponują systemem kontroli ścieżki podejścia GPC (Glide Path Camera).
Napęd.
Na etapie projektu rozważano napęd atomowy, lecz został on odrzucony, jako zwiększający koszt okrętów o 30–50%. Ostatecznie zastosowano napęd w układzie CODLAG, składający się z dwóch turbin gazowych Rolls-Royce Marine MT30 o mocy po 36000 kW, napędzające alternatory GE Power Conversion. Ponadto okręty mają cztery zespoły prądotwórcze Wärtsilä, w tym dwa z silnikami wysokoprężnymi 12V38 o mocy 8700 kW i dwa z silnikami 16V38 o mocy po 11 600 kW, oraz awaryjne generatory Wärtsilä o mocy po 2000 kW. Prąd napędza cztery zblokowane parami indukcyjne silniki elektryczne AIM produkcji GE Power Conversion o mocy po 20 000 kW, które poruszają dwie pięciołopatowe śruby o stałym skoku. Śruby mają średnicę 6570 mm, masę 33 tony i wykonane są z brązu aluminiowoniklowego, wyprodukowane w Szwecji przez firmę Rolls-Royce KaMeWa. Łopaty śrub mogą być wymieniane bez dokowania. Okręty mają dwa stery płytowe i cztery chowane aktywne płetwowe stabilizatory przechyłów o powierzchni po 11,5 m². Turbiny i generatory rozmieszczone są dla zwiększenia przeżywalności w czterech osobnych przedziałach: dwóch przedziałach generatorów i dwóch przedziałach turbin wraz z alternatorami. Turbiny gazowe montowane są poniżej nadbudówek dla skrócenia przewodów dymowych i czerpni powietrza. Zespół napędowy umożliwia rozwijanie prędkości ponad 26 węzłów. Przy prędkości ekonomicznej 15 węzłów zasięg ma wynosić 10 000 Mm. Zbiorniki paliwa okrętowego mają pojemność 4 milionów litrów, a nafty lotniczej – 3 milionów litrów. Łącznie zapas paliwa wynosi 9450 ton.
Podsumowanie.
Okręty typu "Queen Elizabeth" są największymi w historii okrętami zbudowanymi dla Royal Navy. Mają największy pokład lotniczy i pojemność hangaru ze wszystkich zbudowanych brytyjskich lotniskowców. Są również największymi okrętami świata po amerykańskich tzw. superlotniskowcach, zapoczątkowanych przez typ "Forrestal". Ich potencjał bojowy ustępuje jedynie amerykańskim superlotniskowcom, przenoszącym większą liczbę i szerszy asortyment samolotów. Okręty w chwili wejścia do służby były w pełni nowoczesne, o dużych możliwościach, a przenoszone samoloty najnowszej generacji pozwoliły na przywrócenie marynarce brytyjskiej możliwości uderzeniowych. Decyzja o wyborze samolotu pionowego i krótkiego startu i lądowania F-35B jest jednak krytykowana przez część specjalistów, którzy uważają, że rezygnacja z katapult, pozwalających na używanie myśliwców klasycznego startu F-35C i innych samolotów, była błędem. Dzięki wielkości okrętów, zachowano możliwość ich przebudowy w przyszłości z zastosowaniem katapulty parowej C13 i aerofiniszerów, jednak z uwagi na koszt, taka ewentualność jest uważana za mało prawdopodobną.

</doc>
<doc id="1891708" url="https://pl.wikipedia.org/wiki?curid=1891708" title="Jonathan Klein">
Jonathan Klein

Jonathan Klein (ur. 2 kwietnia 1958) - prezydent CNN, obejmujący tę pozycję od listopada 2004 roku. Do tego czasu był dyrektorem nowojorskiej internetowej korporacji medialnej, The FeedRoom, którą założył w 1999 roku. Koncern stał się jednym z wiodących dostawców wideoklipów na świecie, udostępniając ponad milion multimediów dziennie takim odbiorcom, jak m.in.: CBS, NBC, ESPN, Reuters, "USA Today", General Motors, General Mills oraz Amerykański Departament Obrony. Jeszcze przed założeniem The FeedRoom Klein był przez wiele lat związany z telewizją CBS.
W 1980 roku Klein ukończył historię na Brown University. W 1993 roku zapoczątkował serię dwugodzinnych filmów dokumentalnych, "Before Your Eyes", które poruszały takie problemy społeczne jak AIDS i przemoc dziecięca widziane oczami ludzi, którzy mieli z nimi styczność. Seria została pochwalona za pionierstwo, a także otrzymała wiele nagród.
Klein był współautorem scenariusza filmu historycznego "Buffalo Soldiers" (1997) z Dannym Gloverem w roli głównej.

</doc>
<doc id="1891709" url="https://pl.wikipedia.org/wiki?curid=1891709" title="Parafia św. Jadwigi Królowej w Rzeszowie">
Parafia św. Jadwigi Królowej w Rzeszowie

Parafia św. Jadwigi Królowej w Rzeszowie – parafia znajdująca się w diecezji rzeszowskiej w dekanacie Rzeszów Katedra. 
Historia.
W 2000 roku z inicjatywy bpa Kazimierza Górnego rozpoczęto organizowanie nowego ośrodka duszpasterskiego. W 2002 na plac przy alei Rejtana zbudowano tymczasowy kościół, przeniesiony z parafii dominikańskiej. 23 sierpnia 2002 roku bp Kazimierz Górny poświęcił kościół "pw. św. Jadwigi Królowej". 1 lutego 2003 roku przy kościele został utworzony rektorat. 
27 sierpnia 2006 roku została erygowana parafia z wydzielonego terytorium: parafii farnej, parafii św. Michała Achaniola i parafii Opatrzności Bożej. Pierwszym proboszczem nowej parafii został z ks. Janusz Kosior. 
8 czerwca 2008 roku bp Kazimierz Górny poświęcił plac pod budowę nowego kościoła. W październiku 2008 roku rozpoczęto budowę kościoła, a 8 czerwca 2010 roku wmurowano kamień węgielny. W lutym 2013 roku oddano do użytku dom parafialny, a 6 czerwca 2013 roku bp Kazimierz Górny odprawił pierwszą Mszę św. w murach nowego kościoła. 
19 października 2014 roku poświęcono kaplicę Matki Bożej Pompejańskiej. W 2014 roku stary kościół przeniesiono do nowo utworzonej parafii bł. Jerzego Popiełuszki. 8 czerwca 2016 roku bp Jan Wątroba dokonał konsekracji kościoła. Na terenie parafii jest 4 400 wiernych.
W 2006 roku przy parafii powstało Międzynarodowe Studenckie Centrum Kultury Chrześcijańskiej.
Terytorium parafii.
Teren parafii obejmuje ulice:

</doc>
<doc id="1891710" url="https://pl.wikipedia.org/wiki?curid=1891710" title="Śikha">
Śikha



</doc>
<doc id="1891711" url="https://pl.wikipedia.org/wiki?curid=1891711" title="Parafia św. Michała Archanioła w Rzeszowie">
Parafia św. Michała Archanioła w Rzeszowie

Parafia św. Michała Archanioła w Rzeszowie − parafia znajdująca się w diecezji rzeszowskiej w dekanacie Rzeszów Katedra. Erygowana w 1982. Mieści się przy ulicy św. Michała Archanioła. Kościół parafialny, murowany, wybudowany w 1981.
Historia.
Początki parafii zaczęły się w 1980 roku, gdy Helena Cieślewicz ofiarowała budowany dom, z przeznaczeniem na kaplicę i salę katechetyczną. Po adaptacji w tym domu rozpoczęła się katechizacja i otworzona została kaplica pw. Św. Trójcy. 1 lipca 1981 roku bp Ignacy Tokarczuk nadał statut kaplicy rektoralnej, a jej rektorem został ks. Stanisław Potera. 
25 września 1981 roku rozpoczęła się budowa drewnianego kościoła, który z gotowych elementów zbudowano w ciągu dwóch dni. 27 września 1981 roku odprawiono pierwszą mszę świętą. 8 listopada 1981 roku bp Ignacy Tokarczuk poświęcił kościół pw. św. Michała Archanioła. 
1 sierpnia 1982 roku została erygowana parafia, z wydzielonego terytorium parafii św. Rocha w Słocinie i parafii Najświętszego Serca Jezusowego w Rzeszowie. W 1983 roku posługę w parafii rozpoczęły S.S. Służebniczki starowiejskie. W latach 1985–1987 zbudowano dom parafialny, w którym mieści się Diecezjalne Biuro Akcji Katolickiej. W 1987 roku poszerzono kościół o nawy boczne i podwyższono dach. W 1996 roku na placu kościelnym ustawiono figurę św. Michała Archanioła. 
16 grudnia 2000 roku odbyła się konsekracja kościoła, której dokonał bp Kazimierz Górny. W latach 2007–2008 dokonano kolejnej rozbudowy kościoła, który poświęcił 29 września 2008 roku bp Kazimierz Górny. 

</doc>
<doc id="1891712" url="https://pl.wikipedia.org/wiki?curid=1891712" title="Wilk i kozy">
Wilk i kozy

Wilk i kozy – gra planszowa o typie warcabowym
Jedna ze stron ustawia 12 pionków-kóz (tak jak w warcabach 64-polowych).
Druga ze stron ustawia 1 pionka-wilka na którymkolwiek czarnym polu w ostatnim rzędzie szachownicy.
Kozy mogą poruszać się o jedno pole do przodu po przekątnej w dowolnym kierunku.
Wilk porusza się o jedno pole do przodu lub tyłu po przekątnej i może łapać kozy przeskakując nad nimi i lądując na pustym polu (podobnie jak w warcabach).
Wilk wygrywa wtedy, gdy uda mu się przedrzeć przez kozy i dostać na ich tyły.
Kozy wygrywają wtedy, gdy otoczą wilka i nie będzie mógł on wykonać żadnego posunięcia. 

</doc>
<doc id="1891713" url="https://pl.wikipedia.org/wiki?curid=1891713" title="Hermann Gröhe">
Hermann Gröhe

Hermann Gröhe (ur. 25 lutego 1961 w Uedem) – niemiecki polityk i prawnik, działacz Unii Chrześcijańsko-Demokratycznej (CDU) i jej sekretarz generalny w latach 2009–2013, poseł do Bundestagu, od 2013 do 2018 minister zdrowia.
Życiorys.
Ukończył studia prawnicze na Uniwersytecie Kolońskim. Zdał państwowe egzaminy prawnicze I oraz II stopnia. Pracował jako urzędnik sądowy w Kolonii. W latach 1987–1993 był nauczycielem akademickim na macierzystej uczelni.
Do CDU wstąpił w 1977 jeszcze jako uczeń. Od 1983 do 1989 był przewodniczącym lokalnych struktur Junge Union, młodzieżówki CDU-CSU. W latach 1989–1994 przewodniczył tej organizacji na szczeblu federalnym. W latach 1984–1989 i 1993–1994 zasiadał w radzie powiatu Rhein-Kreis Neuss. W 2001 wszedł w skład rady dyrektorów Fundacji Konrada Adenauera.
W 1994 po raz pierwszy uzyskał mandat posła do Bundestagu. Z powodzeniem ubiegał się o reelekcję w wyborach w 1998, 2002, 2005, 2009, 2013, 2017 i 2021.
Od października 2008 do października 2009 był ministrem stanu w Urzędzie Kanclerza Federalnego w pierwszym rządzie Angeli Merkel (zastąpił Hildegard Müller). W październiku 2009 objął stanowisko sekretarza generalnego Unii Chrześcijańsko-Demokratycznej. Zakończył pełnienie tej funkcji w grudniu 2013, kiedy to Angela Merkel w swoim trzecim gabinecie powierzyła mu stanowisko ministra zdrowia. Urząd ten sprawował do marca 2018.
Życie prywatne.
Jest ewangelikiem, powoływany w skład synodu EKD. Żonaty, ma czworo dzieci.

</doc>
<doc id="1891714" url="https://pl.wikipedia.org/wiki?curid=1891714" title="Parafia Wniebowzięcia Najświętszej Maryi Panny w Rzeszowie-Zalesiu">
Parafia Wniebowzięcia Najświętszej Maryi Panny w Rzeszowie-Zalesiu

Parafia Wniebowzięcia Najświętszej Maryi Panny w Rzeszowie-Zalesiu − parafia znajdująca się w diecezji rzeszowskiej w dekanacie Rzeszów Katedra. Erygowana w 1946. Mieści się przy ulicy Zelwerowicza. 
Historia.
Zalesie było wzmiankowane już w 1402 roku. Pod koniec XV w. w Zalesiu powstała cerkiew prawosławna, która w 1691 roku stała się greckokatolicką parochią "pw. Wniebowzięcia Najświętszej Maryi Panny". W 1889 roku zbudowano murowaną cerkiew, która w I połowie XX wieku należała do dekanatu Leżajsk).
W 1945 roku przesiedlono 55 rodzin unickich z ks. Aleksandrem Holinką do Biłki koło Lwowa, a pozostali grekokatolicy przyjęli obrządek łaciński. 
Rzymsko-katolicy należeli do Parafii Słocina. W 1946 roku dawną cerkiew zaadaptowano na kościół filialny, a 30 kwietnia 1946 roku ustanowiono wikariat eksponowany parafii Słocina. W 1975 roku Zalesie zostało włączone granice miasta Rzeszowa. 
Pierwszym proboszczem w Zalesiu został ks. Józef Sowiński, katecheta ze Lwowa, który przystosował cerkiew do obrządku łacińskiego i dokonał zintegrowania nowej parafii.
W kościele w Zalesiu znajduje się piękny obraz Matki Bożej w typie Hodegetrii, trzymającej na kolanach Dzieciątko. Jest to łaskami słynący obraz Matki Bożej Zaleskiej pochodzący prawdopodobnie z XVII lub XVIII wieku.
Proboszczami parafii byli: ks. Józef Sowiński, ks. Mieczysław Zając, ks. Władysław Janowski (1977–1987), ks. Władysław Jagustyn (1987–1993), ks. Stanisław Płaza (1993–2015).

</doc>
<doc id="1891715" url="https://pl.wikipedia.org/wiki?curid=1891715" title="Alien Breed (seria)">
Alien Breed (seria)

Alien Breed – seria gier komputerowych z gatunku shooter, stworzonych przez programistów z firmy Team17. Gry dostępne są na komputery Amiga oraz PC.
Akcja gier rozgrywa się na stacjach kosmicznych zaatakowanych przez rasę obcych, wzorowaną na filmach z serii Alien. Zadaniem gracza jest eksterminacja obcych przy wykorzystaniu różnego rodzaju broni. Pierwsze cztery gry serii charakteryzowały się przedstawieniem akcji z lotu ptaka. Ostatnie dwie stworzone zostały na wzór strzelanin first-person shooter.
Od kilku lat pojawiały się informacje o pracach nad kolejną częścią gry. W grudniu 2009 roku pojawiła się gra Alien Breed Evolution na konsolę Xbox 360.
Seria gier Alien Breed składa się z:
Remake.
Seria Alien Breed cieszy się dużym powodzeniem wśród amatorów tworzących przeróbki gier. Istnieje ich kilka, z czego najbardziej znana jest Alien Breed Obliteration. Trwają również prace nad remakiem serii 3D, który oparty ma być na silniku gry Unreal.

</doc>
<doc id="1891717" url="https://pl.wikipedia.org/wiki?curid=1891717" title="Karen Cushman">
Karen Cushman

Karen Cushman (ur. 29 października 1941 w Chicago) – amerykańska pisarka, twórczyni literatury dziecięcej i młodzieżowej, autorka powieści historycznych.
Ukończyła studia na Stanford University. W 1996 otrzymała nagrodę Newbery Medal (za powieść "The Midwife's Apprentice"), a w 2004 Washington State Book Award (za powieść "Rodzina")
Jest mężatką. Ma jedną córkę.

</doc>
<doc id="1891720" url="https://pl.wikipedia.org/wiki?curid=1891720" title="Parafia św. Józefa w Rzeszowie">
Parafia św. Józefa w Rzeszowie

Parafia św. Józefa w Rzeszowie - Staromieściu – parafia znajdująca się w diecezji rzeszowskiej w dekanacie Rzeszów Północ. Erygowana w 1 połowie XIV wieku.
Historia.
Na terenie dzisiejszego Staromieścia w 1416 roku już istniał kościół "pw. św. Wojciecha i św. Katarzyny", według odnowionego aktu erekcyjnego Rzeszowa. W 1458 roku kościół prawdopodobnie spłonął podczas najazdu Turków i Wołochów. W 1624 roku następny kościół został spalony przez Tatarów. Kolejny kościół z fundacji Mikołaja Spytka Ligęzy, również został spalony. W pierwszej połowie XVIII wieku, zbudowano pierwszy kościół murowany, który w 1745 roku został konsekrowany przez bpa Wacława Hieronima Sierakowskiego. 
W 1900 roku stary murowany kościół został rozebrany i rozpoczęto budowę nowego murowanego, według projektu arch. Zygmunta Hendela, w stylu gotyckim. Po 4 latach pracy, dzięki ks. proboszczowi Józefowi Stafiejowi i licznej rzeszy parafian, świątynia została oddana do użytku. W 1920 roku malarz Michał Leszczyński wykonał polichromię. W latach 1902 i 1951 wieś została włączona do miasta Rzeszowa.
20 maja 1960 roku podczas huraganu nad Staromieściem, została zerwana wieża kościoła, zniszczony dach, sklepienie, organy, polichromię i witraże. Kościół został odbudowany według dokumentacji przygotowanej przez studentów architektury pod kierunkiem arch. Wiktora Zina z Krakowa.

</doc>
<doc id="1891726" url="https://pl.wikipedia.org/wiki?curid=1891726" title="Parafia św. Mikołaja w Rzeszowie">
Parafia św. Mikołaja w Rzeszowie

Parafia św. Mikołaja w Rzeszowie - Przybyszówce – parafia rzymskokatolicka znajdująca się w diecezji rzeszowskiej w dekanacie Rzeszów Zachód. 
Historia.
Parafia w Przybyszówce powstała prawdopodobnie w 1313 roku, ale dopiero w 1409 roku jest wzmiankowana parafia, której proboszczem był ks. Mikołaj. W 1559 roku dziedzic Przybyszówki Krzysztof Głowa odnowił pierwotne uposażenie parafii, a w 1617 roku Zofia Grabińska powiększyła uposażenie. W 1624 roku pierwszy drewniany kościół został spalony przez Tatarów. Następnie zbudowano kolejny drewniany kościół. W 1802 roku rozebrano drewniany kościół, a na jego miejscu zbudowano jednonawowy murowany kościół, według projektu arch. Hauzana. 3 czerwca 1807 roku bp Antoni Gołaszewski dokonał konsekracji kościoła.
W latach 1954–1955 dobudowano do kościoła kruchtę i przedsionek do zakrystii. W 1977 roku z Bziance zbudowano kościół filialny "pw. św. Maksymiliana Marii Kolbego", który 23 października 1977 roku został poświęcony przez bpa Tadeusza Błaszkiewicza. W 1978 roku w Bziance powstała samodzielna parafia. 
W 1984 roku rozpoczęto budowę nowego kościoła połączonego ze starym kościołem. 26 maja 1991 roku bp Edward Białogłowski poświęcił rozbudowany kościół. W latach 1988–1991 zbudowano Dom Parafialny, w którym obecnie znajduje się Dom Rekolekcyjny z kaplicą "pw. bł. Karoliny Kózki".
W latach 1998–2000 na „Pustkach” zbudowano kościół filialny "pw. Matki Bożej Pocieszenia", według projektu arch. Jana Bulszy, który został poświęcony 27 sierpnia 2000 roku przez bpa Kazimierza Górnego. Kościół ten 1 sierpnia 2020 roku stał się kościołem parafialnym nowo erygowanej parafii Matki Bożej Pocieszenia.
W 2005 roku do parafii przybyły siostry Służebniczki Najświętszej Maryi Panny Niepokalanie Poczętej. 
W latach 2008–2011 zbudowano kościół filialny "pw. św. Stanisława Biskupa" na „Dworzysku”, według projektu arch. Jana Bulszy. W 2011 roku kościół został poświęcony.
W 1977 roku część wsi włączono do miasta Rzeszowa, a w 2007 i 2008 roku włączono pozostałe dwie części. Dawna wieś obecnie stanowi Osiedle Rzeszowa. 

</doc>
<doc id="1891728" url="https://pl.wikipedia.org/wiki?curid=1891728" title="Materiał wybuchowy (album)">
Materiał wybuchowy (album)

Materiał wybuchowy – czwarty album studyjny zespołu Grupa Operacyjna. Został wydany w styczniu 2010 roku. W piosenkach opisane są wady polskiej rzeczywistości.

</doc>
<doc id="1891729" url="https://pl.wikipedia.org/wiki?curid=1891729" title="Monocentrididae">
Monocentrididae



</doc>
<doc id="1891730" url="https://pl.wikipedia.org/wiki?curid=1891730" title="Spektroskopia strat energii elektronów">
Spektroskopia strat energii elektronów

Spektroskopia strat energii elektronów EELS (ang. Electron Energy Loss Spectroscopy) - odmiana spektroskopii elektronowej, polegająca na analizie rozkładu energetycznego elektronów rozproszonych niesprężyście. Elektrony przechodzące przez próbkę są rozdzielane w zależności od ilości utraconej energii. Widmo EELS może być mierzone równolegle z obserwacjami za pomocą transmisyjnego mikroskopu elektronowego i skaningowego transmisyjnego mikroskopu elektronowego.
Podstawy fizyczne.
Elektrony mogą ulegać zderzeniom sprężystym lub niesprężystym. Gdy elektron zderza się niesprężyście traci część energii kinetycznej i właśnie różnica w energii jest kwintesencją tej spektroskopii.
Elektrony ulegają niesprężystemu rozpraszaniu na ciele stałym na skutek procesów:
W wyniku tych procesów energia elektronów pierwotnych ulega zmniejszeniu o charakterystyczną dla danego materiału wartość. W przypadku metody EELS mamy do czynienia z wiązką przechodzącą przez transmisyjną próbkę (nie jest to metoda powierzchniowo specyficzna). Energia elektronów pierwotnych wynosi od 0,1 do 10 keV. Występują trzy zakresy energii elektronów: 
Pik zerowy.
Najbardziej dominującą linią jest pik zerowy. Na ten pik składają się elektrony rozproszone sprężyście lub quasi-sprężyście (fonony). Pomijając niedoskonałość spektrometru można stwierdzić, iż szerokość połówkowa piku jest wyznaczona przez zakres energii elektronów opuszczających działo. W TEM rozrzut ten mieści się w zakresie 0,1 eV, a 3 eV (jest to zależne od źródła).
Obszar małych strat energii.
Obszar małych strat energii znajduje się przy energiach mniejszych, niż 50 eV. Linie w tym regionie odpowiadają wzbudzeniom elektronów z najwyżej leżących orbitali, które są często zdelokalizowane na kilka atomów (występowanie wiązań chemicznych). Głównym elementem dla tego obszaru jest rezonansowa oscylacja elektronów walencyjnych (plazmonów). Energia piku plazmowego zależy od gęstości elektronów walencyjnych oraz od stosunku szerokości do szybkości zaniku samego stanu rezonansowego. Obszar małych start energii jest głównie używany do określenia grubości próbki i wprowadzenia poprawek na efekty wielokrotnego rozproszenia niesprężystego.
Obszar wysokich strat energii.
Obszar wysokich strat energii zaczyna się przy 50 eV i rozciąga do kilkunastu tysięcy eV. Energie te odpowiadają wzbudzeniom elektronów ze zlokalizowanych orbitali pojedynczego atomu do zdelokalizowanych, niezajętych orbitali o energiach nieznacznie większych od poziomu Fermiego. W widmie wysokich strat energii zawarte są informacje o atomach znajdujących się w próbce.
Specjalne struktury pików.
Niezajęte stany elektronowe znajdujące się blisko poziomu Fermiego są w dużym stopniu zmienione, w porównaniu ze stanami dla izolowanego atomu, co jest wynikiem wiązań chemicznych.
Pik znajduje się w odległości 30 - 40 eV od krawędzi jonizacji. Jest on reprezentacją niezapełnionej gęstości stanów (DOS) w okolicach atomu, który zostaje zjonizowany. ELNES daje informację o lokalnej strukturze materiału i wiązaniach w nim występujących.
Pik znajduje się trochę dalej od ELNES. Pik ten jest strukturą oscylacyjną. Okres oscylacji dostarcza informacji o długościach wiązań, a ich amplituda odzwierciedla liczbę koordynacyjną danego atomu.
Filtrowanie widma.
Technika EFTEM (Energy Filtered Transmission Electron Microscopy) polega na wybraniu konkretnej wartości lub przedziałów energetycznych dla których prowadzi się analizę przechodzących elektronów. Dzięki wykorzystaniu do tworzenia obrazów, zbierania danych dyfrakcyjnych, wiązki elektronów rozproszonych tylko sprężyście można osiągnąć znacznie większy kontrast i rozdzielczość. Przefiltrowane dane są łatwiejsze do badawczej interpretacji. Można również uzyskać powierzchniowy rozkład składu chemicznego poprzez zbieranie informacji o elektronach, które uczestniczyły w jonizacji rdzeni atomowych.
Obrazowanie spektralne.
Technikę obrazowania spektralnego można wykonać tylko na mikroskopie STEM. Polega ona na zbieraniu widma EELS poprzez przesuwanie wiązki elektronów pierwotnych punkt po punkcie po całej powierzchni próbki. Otrzymane dane są przedstawiane jako mapy 2D. Mapa przedstawia ilościową informację o składzie chemicznym badanej próbki. Duża rozdzielczość umożliwia stworzenie subnanometrowych map rozkładu danych pierwiastków w próbce oraz utworzenie map plazmonów lub wiązań chemicznych.

</doc>
<doc id="1891731" url="https://pl.wikipedia.org/wiki?curid=1891731" title="Parafia bł. Karoliny Kózki w Rzeszowie">
Parafia bł. Karoliny Kózki w Rzeszowie

Parafia bł. Karoliny Kózki w Rzeszowie – parafia rzymskokatolicka w diecezji rzeszowskiej w dekanacie Rzeszów Południe.
Historia.
10 listopada 1995 roku dekretem bpa Kazimierza Górnego została erygowana nową parafia "pw bł. Karoliny Kózki", z wydzielonego terytorium parafii: św. Rodziny, św. Mikołaja i Narodzenia Najświętszej Maryi Panny. 24 sierpnia 1998 roku pierwszym proboszczem został ks. Jan Krynicki. 
W listopadzie została zbudowana kaplica przy ul. Dukielskiej, którą 22 listopada 1998 roku poświęcił bp Kazimierz Górny. W latach 1999–2007 zbudowano kościół i obiekty towarzyszące. 10 czerwca 2007 roku bp Kazimierz Górny poświęcił kościół. 18 listopada 2021 roku bp Kazimierz Górny dokonał konsekracji kościoła.

</doc>
<doc id="1891733" url="https://pl.wikipedia.org/wiki?curid=1891733" title="Northwood (Sydney)">
Northwood (Sydney)

Northwood – geograficzna nazwa dzielnicy (przedmieścia), położona na terenie samorządu lokalnego Lane Cove, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1891734" url="https://pl.wikipedia.org/wiki?curid=1891734" title="Parafia Matki Bożej Saletyńskiej w Rzeszowie">
Parafia Matki Bożej Saletyńskiej w Rzeszowie

Parafia Matki Bożej Saletyńskiej w Rzeszowie – parafia znajdująca się w diecezji rzeszowskiej w dekanacie Rzeszów Południe. Erygowana w 1949. Mieści się przy ulicy Dąbrowskiego.
Historia.
W 1931 roku ks. prał. Julian Łukaszkiewicz zakupił w Rzeszowie przy ul. Dąbrowskiego plac z przeznaczeniem pod budowę zakładu wychowawczego i sierocińca dla chłopców. 13 czerwca 1932 roku ks. dziekan Michał Tokarski poświęcił fundamenty zakładu. W 1936 roku fundator przekazał budynek zakładu Saletynom. W zakładzie otwarto szkołę powszechną dla wychowanków i kaplicę dla wiernych. W latach 1936–1943 dyrektorem zakładu, superiorem placówki zakonnej i rektorem kaplicy był ks. Julian Filoda MS. Podczas wojny Niemcy usunęli Saletynów i zajęli budynek. Pod koniec wojny Saletyni powrócili. 
W latach 1947–1951 istniał nowicjat zakonny. 14 stycznia 1949 roku dekretem bpa Franciszka Bardy została erygowana parafia "pw. Matki Bożej Saletyńskiej". 3 lipca 1952 roku Urząd Bezpieczeństwa zajął większość budynku, w którym urządzono Dom Pomocy Społecznej, a także biura różnych urzędów. 6 lipca 1977 roku budynek zwrócono Saletynom. 19 września 1977 roku bp Ignacy Tokarczuk poświęcił kaplicę z figurą Matki Bożej Saletyńskiej. W nocy z 7 na 8 marca 1978 roku była próba podpalenia kaplicy. 
W latach 1979–1983 zbudowano murowany kościół parafialny, który 18 grudnia 1983 roku został poświęcony przez bpa Ignacego Tokarczuka. W 1996 roku w kościele wprowadzono wieczystą adorację Najświętszego Sakramentu. 19 września 1999 roku bp Kazimierz Górny dokonał konsekracji kościoła. 27 sierpnia 2000 roku bp Kazimierz Górny dokonał koronacji figury Matki Bożej Saletyńskiej i erygował Sanktuarium Matki Bożej Saletyńskiej.

</doc>
<doc id="1891735" url="https://pl.wikipedia.org/wiki?curid=1891735" title="Urząd Itzstedt">
Urząd Itzstedt

Urząd Itzstedt (niem. "Amt Itzstedt") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w miejscowości Itzstedt.
W skład urzędu wchodzi siedem gmin:

</doc>
<doc id="1891736" url="https://pl.wikipedia.org/wiki?curid=1891736" title="Itzstedt (urząd)">
Itzstedt (urząd)



</doc>
<doc id="1891737" url="https://pl.wikipedia.org/wiki?curid=1891737" title="Parafia Narodzenia Najświętszej Maryi Panny w Rzeszowie">
Parafia Narodzenia Najświętszej Maryi Panny w Rzeszowie

Parafia Narodzenia Najświętszej Maryi Panny w Rzeszowie – parafia znajdująca się w diecezji rzeszowskiej w dekanacie Rzeszów Południe. Erygowana w 1975. Mieści się przy ulicy Staroniwskiej.
Historia.
W 1880 roku w Staroniwie Marcin i Katarzyna Klocowie zbudowali kapliczkę, która w 1973 roku stała się początkiem organizacji nowej parafii. Ks. Mieczysław Szela prowadził katechizację i zbudował zadaszenie przy kapliczce. W maju 1975 roku bp Ignacy Tokarczuk poświęcił dobudowaną prowizoryczną przybudówkę.
1 lipca 1975 roku została erygowana parafia "pw. Narodzenia Najświętszej Maryi Panny", z wydzielonego terytorium parafii Chrystusa Króla. Gdy kapliczka okazała się za mała, Anna i Stefania Paja w Staroniwie Górnej ofiarowały budowany dom na kościół, który 27 maja 1981 roku został poświęcony przez bpa Tadeusza Błaszkiewicza. 
W 1984 roku rozpoczęto budowę obecnego murowanego kościoła, który 2 października 1999 roku został poświęcony przez bpa Kazimierza Górnego. W 2001 roku poświęcono kościół filialny "pw. Matki Bożej Fatimskiej" w Staroniwie Górnej. 9 września 2006 roku bp Kazimierz Górny dokonał konsekracji kościola.

</doc>
<doc id="1891740" url="https://pl.wikipedia.org/wiki?curid=1891740" title="Brama Na Wprost Słońca">
Brama Na Wprost Słońca

Brama Na Wprost Słońca (chin. upr. 正阳门, chin. trad. 正陽門, pinyin "Zhèngyángmén"), zwana także bramą Przednią (chin. upr. 前门, chin. trad. 前門, pinyin "Qiánmén") – dawna brama miejska Pekinu, położona na południowym krańcu placu Tian’anmen.
Obecnie składa się z dwóch odrębnych budowli, oddalonych od siebie około 50 metrów i przedzielonych ruchliwą ulicą. Pierwotnie obie części połączone były barbakanem, który obecnie już nie istnieje (usunięto go w 1915 roku, aby poprowadzić drogę). Południowa część bramy (pełniąca ongiś rolę strażnicy) znajduje się obecnie na skwerze otoczonym ze wszystkich stron jezdnią. Na jej pierwszym piętrze mieści się muzeum.
Brama (a ściślej, jej północna część) została zbudowana w 1421 roku. Stanowiła wejście na teren Miasta Wewnętrznego. Usadowiona jest na platformie o powierzchni 3047 m². Ma 42 metry wysokości i jest najwyższą ze wszystkich pekińskich bram. Posiada wewnątrz trzy przejścia, z czego normalny ruch odbywał się dwoma bocznymi, środkowe zaś służyło cesarzowi, gdy udawał się tędy do Świątyni Nieba. Z zewnątrz wykończono ją szarą farbą i zielonymi płytkami. Część południową (strażnicę) dobudowano w 1439 roku, w takim samym stylu jak bramę. Usadowiono ją na platformie o powierzchni 2147 m². Ma 38 metrów wysokości i cztery piętra. Umieszczono w niej 82 otwory okienne, wybiegające na wschód, zachód i południe.
Brama została spalona przez wojska cudzoziemskie podczas powstania bokserów w 1900 roku, odbudowano ją w 1914 roku. W 1952 i 1976 roku została poddana pracom renowacyjnym.

</doc>
<doc id="1891741" url="https://pl.wikipedia.org/wiki?curid=1891741" title="Alien Breed">
Alien Breed

Alien Breed – gra komputerowa z gatunku strzelanin, typu "biegnij i strzelaj". Jest to nowe podejście do tematu znanego wcześniej z gry Alien Syndrome, gdzie ekran widziany jest z góry. Wydana w roku 1991 przez firmę Team17 na platformę Amiga i MS-DOS.
Opis.
Gracz wciela się w postać komandosa, który udaje się z pomocą dla stacji kosmicznej, która została opanowana przez rasę obcych. Do eksterminacji wroga służy zestaw kilku rodzajów broni, które kupuje się za uzbierane w korytarzach pieniądze. Po drodze bohater gracz napotyka zamknięte drzwi, które otwiera się znalezionymi lub kupionymi kluczami, a także magazynki uzupełniające zapas amunicji oraz apteczki zwiększającą siły witalne. Grę można toczyć w pojedynkę lub z drugim graczem. Wówczas na jednym ekranie rozgrywkę toczy para komandosów. Gracz ma do przejścia sześć etapów.

</doc>
<doc id="1891743" url="https://pl.wikipedia.org/wiki?curid=1891743" title="Parafia św. Jacka w Rzeszowie">
Parafia św. Jacka w Rzeszowie

Parafia św. Jacka w Rzeszowie – parafia znajdująca się w diecezji rzeszowskiej w dekanacie Rzeszów Południe. Erygowana w 1990. Mieści się przy ulicy Dominikańskiej. Parafia jest prowadzona przez oo. Dominikanów.
Historia.
28 października 1986 roku decyzją Prowincjała Polskiej Prowincji Dominikanów o. Tadeusza Marka dominikanie przybyli do Rzeszowa. Zamieszkali w zakupionym niewielkim domku przy ul. Pstrowskiego 15 (obecnie ul. Dominikańska). W tajemnicy zaadaptowali garaż na kaplicę, którą 21 grudnia 1986 roku bp Stefan Moskwa poświęcił "pw. Matki Bożej Różańcowej" i został otworzony nowy punkt duszpasterski w Rzeszowie. Gdy okazało się, że kaplica nie mieści wiernych, zdecydowano o budowie większej. 
W nocy 2 czerwca 1987 roku, obok rozpoczęto budowę nowej kaplicy, którą 20 marca 1988 roku poświęcił bp Stefan Moskwa "pw. św. Jacka". 29 października 1987 roku o. Justyn Sigda, budowniczy i przełożony Domu Zakonnego Dominikanów, otrzymał wyrok skazujący 8 miesięcy pozbawienia wolności i 150 tysięcy złotych grzywny za nielegalne wybudowanie kaplicy i stworzenie ośrodka duszpasterskiego. 
26 sierpnia 1990 roku dekretem bpa Ignacego Tokarczuka erygowana parafia. W 1994 roku rozpoczęto budowę Klasztoru i kościoła, według projektu arch. mgr. inż. Romana Orlewskiego. W jesieni 1997 roku dominikanie zamieszkali w nowym klasztorze. 15 października 2000 roku bp Kazimierz Górny poświęcił kościół. W latach 2001–2004 zbudowano boczną nawę i wierzę. 24 października 2020 roku bp Jan Wątroba dokonał konsekracji kościoła. Na terenie parafii jest 3 200 wiernych.

</doc>
<doc id="1891744" url="https://pl.wikipedia.org/wiki?curid=1891744" title="Mistrzostwa Świata w Kolarstwie Przełajowym 2010">
Mistrzostwa Świata w Kolarstwie Przełajowym 2010

61. Mistrzostwa Świata w Kolarstwie Przełajowym 2010 odbyły się w czeskim mieście Tabor, w dniach 30 - 31 stycznia 2010 roku.

</doc>
<doc id="1891745" url="https://pl.wikipedia.org/wiki?curid=1891745" title="Bernd Neumann">
Bernd Neumann

Bernd Neumann (ur. 6 stycznia 1942 w Elblągu) – niemiecki polityk (CDU). Od 2005 sekretarz stanu w urzędzie kanclerz Angeli Merkel – pełnomocnik Rządu Federalnego ds. kultury i mediów.
Życiorys.
W 1966 ukończył studia pedagogiczne w Bremie, gdzie do 1971 pracował jako nauczyciel. Od 1962 jest członkiem CDU. W latach 1979–2008 był przewodniczącym struktur partii w Bremie. Od 1987 jest członkiem Bundestagu. W latach 1991–1994 był sekretarzem stanu w Federalnym Ministerstwie Edukacji i Badań Naukowych w dwóch gabinetach Helmuta Kohla.
W 2012, za wkład w pogłębienie i zintensyfikowanie polsko-niemieckiej współpracy w dziedzinie kultury, został odznaczony Złotym Medalem „Zasłużony Kulturze Gloria Artis”.

</doc>
<doc id="1891748" url="https://pl.wikipedia.org/wiki?curid=1891748" title="Qianmen">
Qianmen



</doc>
<doc id="1891751" url="https://pl.wikipedia.org/wiki?curid=1891751" title="Parafia św. Judy Tadeusza w Rzeszowie">
Parafia św. Judy Tadeusza w Rzeszowie

Parafia św. Judy Tadeusza w Rzeszowie − parafia znajdująca się w diecezji rzeszowskiej w dekanacie Rzeszów Południe. Erygowana w 1979 roku. 
Historia.
W 1976 roku decyzją bpa Ignacego Tokarczuka, z inicjatywy ks. Józefa Sondeja, proboszcza parafii Chrystusa Króla, na części tej parafii utworzono rektorat św. Judy Tadeusza. Obejmował on budowane nowe osiedle Gwardzistów – obecnie Kmity wraz z przyległymi domkami jednorodzinnymi. Ponieważ władze państwowe nie wyraziły zgody na budowę kościoła, zakupiono budynek gospodarczy na i zaadaptowano na tymczasową kaplicę, którą 5 września 1976 roku poświęcił bp Tadeusz Błaszkiewicz. 7 września 1976 roku milicja i SB zorganizowały nalot na kaplice, a władze państwowe zastosowały dotkliwe represje sądowe. W 1977 roku dobudowano sale katechetyczne i zakrystię. 
19 czerwca 1979 roku została erygowana parafia "pw. św. Judy Tadeusza", a jej pierwszym proboszczem został ks. Stanisław Tomkowicz. W 1984 roku rozpoczęto budowę kościoła, plebanii, domu zakonnego i katechetycznego, według projektu arch. inż. Andrzeja Piątka i konstruktora inż. Mariana Dwornikowskiego. W 1990 roku bp Ignacy Tokarczuk poświęcił kościół dolny oraz obiekty towarzyszące. W 1992 roku bp Kazimierz Górny poświęcił kościół górny. 28 października 2001 roku odbyła się konsekracja kościoła, której dokonał bp Kazimierz Górny.

</doc>
<doc id="1891752" url="https://pl.wikipedia.org/wiki?curid=1891752" title="Riverview (Sydney)">
Riverview (Sydney)

Riverview – geograficzna nazwa dzielnicy (przedmieścia), położona na terenie samorządu lokalnego Lane Cove, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1891753" url="https://pl.wikipedia.org/wiki?curid=1891753" title="Geosynoptyka">
Geosynoptyka

Geosynoptyka – dyscyplina naukowa zajmująca się porównawczym i kompleksowym gromadzeniem oraz przetwarzaniem wyników badań z różnych dziedzin nauk o Ziemi.
Cele.
Celem geosynoptyków jest możliwie wszechstronne poznanie budowy geologicznej i udzielenie odpowiedzi porządkujących, prognostycznych związanych z budową geologiczną i jej relacjami z środowiskiem naturalnym.
Metody wykorzystywane w pracy badawczej.
Wykorzystuje głównie metody polegające na kompleksowej analizie różnego rodzaju zapisów kartograficznych związanych z budowa Ziemi (np. map geologicznych, geofizycznych, paleogeograficznych, itp.). 
Oprócz tradycyjnych metod badawczych wykorzystuje techniki GIS. 
Opiera się o dane nadające się do ilościowych porównań i zestawień kartograficznych. Wykorzystuje system zapisu cyfrowego i przetwarzania numerycznego danych geologicznych, geofizycznych i innych (w tym geośrodowiskowych).

</doc>
<doc id="1891754" url="https://pl.wikipedia.org/wiki?curid=1891754" title="Parafia Świętej Rodziny w Rzeszowie">
Parafia Świętej Rodziny w Rzeszowie

Parafia Świętej Rodziny w Rzeszowie – parafia znajdująca się w diecezji rzeszowskiej w dekanacie Rzeszów Południe. 
Historia.
7 listopada 1984 roku przybył do Rzeszowa ks. Andrzej Rabij ze Zgromadzenia Misjonarzy Świętej Rodziny. W maju 1985 roku rozpoczęto budowę tymczasowej kaplicy. 28 sierpnia 1985 roku dekretem bpa Ignacego Tokarczuka została erygowana parafia, z wydzielonego terytorium parafii Chrystusa Króla. 18 czerwca 1986 roku kaplica została poświęcona przez ks. prowincjała Mariana Garyelczyka MSF. W 1986 roku zbudowano punkt katechetyczny. 
W 1989 roku rozpoczęto budowę kościoła, według projektu arch. inż. Wojciecha Fałata i konstruktora mgr inż. Adama tarnawskiego. W latach 1992–1999 zbudowano dom zakonny. 24 lutego 1993 roku został erygowany dom zakonny. 12 listopada 2000 roku bp Kazimierz Górny dokonał konsekracji kościoła.
Na terenie parafii jest 7 100 wiernych.

</doc>
<doc id="1891755" url="https://pl.wikipedia.org/wiki?curid=1891755" title="Gautama Budda">
Gautama Budda



</doc>
<doc id="1891758" url="https://pl.wikipedia.org/wiki?curid=1891758" title="Bam’s Unholy Union">
Bam’s Unholy Union

Bam’s Unholy Union (pl. "Narzeczona Bama") – program telewizyjny emitowany na kanale MTV. Program skupiał się na śledzeniu przygotowywań do ślubu Bama Margery i jego narzeczonej Missy Rothstein, który odbył się 8 marca 2007 roku. Program przede wszystkim kręcony był w West Chester, Pensylwania z wizytami w Delaware, Detroit, Las Vegas, Pittsburghu, Filadelfii, Nowym Jorku i Palm Springs. Oprócz Bama i Missy, w programie wystąpiło również kilku członków CKY Crew oraz rodzice Bama – April i Phil Margera. Jego wujek Don Vito nie pojawiał się regularnie z powodu obaw MTV o jego problemy prawne, wynikające z oskarżenia o napaść na tle seksualnym w Kolorado w sierpniu 2006 roku. Pojawił się jednak na ślubie Margery, był widziany w tle jednego ujęcia.
Program miał dziewięć odcinków. Bam wspominał, że MTV zaproponowało mu przystąpienie do drugiego sezonu, jednakże do tej pory nic więcej nie zostało na ten temat powiedziane.
Wydanie DVD – planowane na 12 czerwca – zostało opóźnione, zostało przeniesione na 22 października 2007 roku. Margera powiedział również, że DVD będzie również wydane w Australii. Ostatecznie DVD zostało wydane 4 września 2009 roku .

</doc>
<doc id="1891759" url="https://pl.wikipedia.org/wiki?curid=1891759" title="Parafia Matki Bożej Nieustającej Pomocy i św. Floriana w Rzeszowie">
Parafia Matki Bożej Nieustającej Pomocy i św. Floriana w Rzeszowie

Parafia Matki Bożej Nieustającej Pomocy i Świętego Floriana w Rzeszowie – parafia znajdująca się w diecezji rzeszowskiej w dekanacie Rzeszów Wschód. Erygowana w 1985. Mieści się przy ulicy Bursztynowej. Kościół parafialny, murowany, zbudowany w latach 1980–1984. 
3 grudnia 2021 roku zmarł wieloletni proboszcz parafii w latach 2007–2021 – ks. Józef Kandefer. 

</doc>
<doc id="1891760" url="https://pl.wikipedia.org/wiki?curid=1891760" title="Urząd Leezen">
Urząd Leezen

Urząd Leezen (niem. "Amt Leezen") – urząd w Niemczech w kraju związkowym Szlezwik-Holsztyn, w powiecie Segeberg. Siedziba urzędu znajduje się w miejscowości Leezen.
W skład urzędu wchodzi dwanaście gmin oraz jeden obszar wolny administracyjnie "(gemeindefreies Gebiet)":

</doc>
<doc id="1891761" url="https://pl.wikipedia.org/wiki?curid=1891761" title="North &amp; South">
North &amp; South



</doc>
<doc id="1891763" url="https://pl.wikipedia.org/wiki?curid=1891763" title="Planet in Peril">
Planet in Peril

Planet in Peril - dwuczęściowy, czterogodzinny dokument, który miał premierę na antenie CNN 23 października 2007 roku. 2 i 3 grudnia wyemitowany został w formie specjalnej prezentacji na Animal Planet oraz Animal Planet HD.
Anderson Cooper z CNN, Sanjay Gupta i Jeff Corwin z Animal Planet próbują w "Planet in Peril" zbadać aktualny stan Ziemi, skupiając się na czterech obszarach: globalnym ociepleniu, przeludnieniu, wylesianiu oraz wymieraniu gatunków.
Przedstawione w dokumencie raporty pochodzą z wielu miejsc, w tym z Alaski, Brazylii, Madagaskaru, Azji Południowo-Wschodniej oraz Parku Narodowego Yellowstone, gdzie badano wpływy m.in.: zwiększenia liczby ludności, wzrostu temperatur, kłusownictwa i nielegalnego handlu dzikimi zwierzętami na środowisko naturalne. 
Dokument szczegółowo porusza również kwestie konfliktu w Nigerii (wojna naftowa) oraz zanieczyszczenia środowiska w Peru.
11 grudnia 2008 roku CNN wyemitowała sequel "Planet in Peril", "", którego realizacji ponownie podjęli się Anderson Cooper i Sanjay Gupta, a także Lisa Ling z National Geographic Explorer. 

</doc>
<doc id="1891764" url="https://pl.wikipedia.org/wiki?curid=1891764" title="Nandurbar (dystrykt)">
Nandurbar (dystrykt)

Nandurbar (marathi नंदुरबार जिल्हा, ang. "Nandurbar district") – jeden z trzydziestu pięciu dystryktów (najdalej położony na północ) indyjskiego stanu Maharasztra, o powierzchni 5034 km².
Położenie.
Od zachodu i północnego zachodu graniczy ze stanem Gudźarat, od północnego wschodu i wschodu ze stanem Madhya Pradesh. Na południu i południowym wschodzie sąsiaduje z dystryktem Dhule.
Na północy na rzece Narmada powstaje projekt Narmada Dam Project.
Rzeki.
Rzeki przepływające przez obszar dystryktu:

</doc>
<doc id="1891766" url="https://pl.wikipedia.org/wiki?curid=1891766" title="Parafia św. Józefa Kalasancjusza w Rzeszowie">
Parafia św. Józefa Kalasancjusza w Rzeszowie

Parafia Świętego Józefa Kalasancjusza w Rzeszowie - parafia znajdująca się w diecezji rzeszowskiej w dekanacie Rzeszów Wschód. Erygowana w 1975. Mieści się przy ulicy Lwowskiej. Kościół parafialny, murowany, zbudowany w latach 1974-1995.

</doc>
<doc id="1891769" url="https://pl.wikipedia.org/wiki?curid=1891769" title="Forel">
Forel



</doc>
<doc id="1891770" url="https://pl.wikipedia.org/wiki?curid=1891770" title="Novotel Cup">
Novotel Cup

Novotel Cup to siatkarski turniej organizowany przez Fédération Luxembourgeoise de Volleyball (FLVB) i rozgrywany w Luksemburgu. Pierwszy turniej kobiet odbył się w 1987 roku. Od 2005 roku rozgrywany jest również turniej mężczyzn. Biorą w nim udział reprezentacje zaproszone przez FLVB.

</doc>
<doc id="1891773" url="https://pl.wikipedia.org/wiki?curid=1891773" title="Parafia św. Rocha w Rzeszowie">
Parafia św. Rocha w Rzeszowie

Parafia Świętego Rocha w Rzeszowie – parafia znajdująca się w diecezji rzeszowskiej w dekanacie Rzeszów Wschód. Erygowana w 1372. Mieści się przy ulicy Paderewskiego. Kościół parafialny, murowany, zbudowany w 1916.

</doc>
<doc id="1891775" url="https://pl.wikipedia.org/wiki?curid=1891775" title="22 Kompania Zaopatrywania Artylerii">
22 Kompania Zaopatrywania Artylerii

22 Kompania Zaopatrywania Artylerii – pododdział Służby Zaopatrywania i Transportu Polskich Sił Zbrojnych.
Historia 22 Kompanii.
22 Kompania Zaopatrywania Artylerii została sformowana w 1943 roku w składzie 2 Korpusu Polskiego. Do zadań kompanii należało zaopatrzenie w amunicję 2 Grupy Artylerii. Szlak bojowy kompanii wiódł przez Cesarstwo Iranu, Królestwo Iraku, Syrię, Palestynę, Królestwo Egiptu. W 1944 roku została przemianowana na 22 Kompanię Transportową. W latach 1944-1945 walczyła w kampanii włoskiej, między innymi w bitwie o Monte Cassino.
Struktura organizacyjna.
22 Kompania Transportowa (22 Kompania Zaopatrywania Artylerii):
Niedźwiedź Wojtek.
Najbardziej niezwykłym „żołnierzem” kompanii był niedźwiedź syryjski o imieniu Wojtek, którego żołnierze tej jednostki kupili w Iranie od przygodnie spotkanego chłopca. W trakcie służby niedźwiedź urósł tak bardzo, że jego opiekunowie nie byli już w stanie go wyżywić, oddając mu część własnych porcji, i musieli oficjalnie wciągnąć go do ewidencji 22. Kompanii Zaopatrywania Artylerii jako żołnierza. Niedźwiedź w randze szeregowca otrzymał własną książeczkę wojskową oraz żołd w postaci owoców, słodkich syropów, marmolady, miodu oraz piwa. Miś stał się maskotką oddziału i logo z jego wizerunkiem stało się jej znakiem rozpoznawczym. Było malowane na wszystkich pojazdach kompanii oraz ozdabiało mundury żołnierzy. Według wspomnień towarzyszy Wojtka, niedźwiedź miał nosić skrzynki z amunicją pod Monte Cassino.
Odznaka kompanii.
Odznaka specjalna: wykonana z białego metalu, oksydowana. Widniał na niej Wojtek na tle kierownicy z zielono czerwonym trójkątem. Odznakę noszono na kołnierzach i na beretach.
Kontynuacja tradycji.
Z dniem 4 marca 2014 roku tradycje Kompanii przejął i z honorem kultywuje Batalion Logistyczny 5 Lubuskiego Pułku Artylerii w Sulechowie.

</doc>
<doc id="1891776" url="https://pl.wikipedia.org/wiki?curid=1891776" title="Arnór Atlason">
Arnór Atlason

Arnór Atlason (ur. 23 lipca 1984) – islandzki piłkarz ręczny, reprezentant kraju. Gra na pozycji rozgrywającego. Obecnie występuje w duńskim AG Kopenhaga. Największy sukces z reprezentacją odniósł podczas Igrzysk Olimpijskich 2008 w Pekinie, zdobywając srebrny medal olimpijski. Podczas mistrzostw Europy w 2010 w Austrii zdobył brązowy medal.

</doc>
<doc id="1891778" url="https://pl.wikipedia.org/wiki?curid=1891778" title="Thomas Storrow Brown">
Thomas Storrow Brown

Thomas Storrow Brown (ur. 7 lipca 1803, zm. 26 listopada 1888) − dziennikarz, pisarz, mówca i rewolucjonista z Dolnej Kanady, podczas rebelii w Dolnej Kanadzie jeden z przywódców powstańczych.
Brown urodził się w St. Andrews w Nowym Brunszwiku, jego rodzicami byli Henry Barlow Brown i Rebecca Appleton. W młodości przeniósł się do Montrealu w Dolnej Kanadzie, gdzie podjął pracę.
W 1837 roku przystąpił do rebelii w Dolnej Kanadzie i był przywódcą skrzydła militarnego powstańców. W listopadzie został ranny i oślepiony na jedno oko w czasie walk ulicznych, co nie przeszkodziło mu kontynuować udziału w walce i wziąć udział w bitwie pod Saint-Charles. Po klęsce zbiegł do USA, gdzie pracował jako dziennikarz na Florydzie. W 1844 roku, na mocy amnestii, powrócił do Montrealu i podjął pracę w sklepie. W 1861 roku otrzymał pracę w administracji.
Zmarł w swoim domu w Montrealu 26 listopada 1888 roku.

</doc>
<doc id="1891783" url="https://pl.wikipedia.org/wiki?curid=1891783" title="Rynek Wildecki">
Rynek Wildecki

Rynek Wildecki – jeden z rynków miejskich w Poznaniu, które stanowiły dawne centra osad podmiejskich, do dziś będący głównym punktem Wildy.
Historia.
Nazwa Wierzbice (dawne miano Wildy) pojawiła się po raz pierwszy w przywileju Władysława Odonica w 1235, a więc przed lokacją lewobrzeżnego Poznania. W XIV wieku był tu folwark Mikołaja Kitlicza, później miejski (poznański). W połowie XVIII wieku sprowadzili się m.in. i tutaj osadnicy z Bambergu (zwani do dziś Bambrami). 1 kwietnia 1900 osada została włączona do Poznania.
Na planie miasta z lat 1817 – 1820 pojawia się po raz pierwszy na mapie wiatrak w rejonie obecnego Rynku Wildeckiego. Duże przemiany nastąpiły jednak później – w latach 90. XIX wieku. Do 1896 wytyczono ogólne warunki rozwoju urbanistycznego Wildy. Do 1900 opracowano projekty szczegółowe i rozpoczęto zabudowywanie rejonu Rynku, nadając mu obecne ukształtowanie, a po 1900 pojawiła się charakterystyczna zabudowa tego placu.
W okresie zaboru pruskiego plac nosił nazwę "Wildaer Markt", a w latach niemieckiej okupacji Polski (1939-1945) "Horst-Wessel-Platz".
Obiekty.
Obecnie Rynek Wildecki (oraz łączący się z nim Plac Marii Curie-Skłodowskiej), choć jego zabudowa nie jest w pełni ukończona, stanowi reprezentacyjną część dzielnicy i charakteryzuje się kilkoma monumentalnymi gmachami w swoich pierzejach, zgodnie z neorenesansowym programem, jaki realizowano dla całego otoczenia Rynku:
Do lat 70. XX w. stało przy Rynku wiele kamienic fachwerkowych, pamiętających jeszcze XIX wiek. Prawie wszystkie z nich rozebrano (dziś wznoszą się tutaj późniejsze plomby), z wyjątkiem jednej, na narożniku ul. Sikorskiego. Dom ten posiada charakterystyczną kapliczką słupową w ogródku (patrz niżej). Pierzeja zachodnia została zabudowana w latach 2005-2011 trzema kamienicami.
Płyta Rynku Wildeckiego zajęta jest od momentu powstania przez targowisko owocowo-warzywne, uchodzące obecnie za jedno z najlepszych w mieście (zostało gruntownie wyremontowane po 2000). Przy rynku siedzibę ma Urząd Skarbowy, Regionalny Oddział Detaliczny PKO BP SA, liczne sklepy i punkty usługowe, a także publiczna toaleta (przedwojenna).
Kapliczka Serca Pana Jezusa.
Przy domu szachulcowym na rogu ulic Przemysłowej i Sikorskiego stoi kapliczka kryta blachą, zbudowana prawdopodobnie wraz z budynkiem, około roku 1890. Fundatorami była bamberska rodzina Handschuhów. W niszy od frontu, do 1939 stała figurka św. Wawrzyńca, męczennika. Została zniszczona przez Niemców w czasie II wojny światowej. Zaraz po wojnie wstawiono w jej miejsce figurę Serca Jezusowego, która stoi do dziś.
Komunikacja.
Rynek jest ważnym miejscem z punktu widzenia komunikacji miejskiej – zbiegają się tutaj linie tramwajowe 2, 9 i 10. Interesującą pamiątką techniki jest zabezpieczony i pomalowany na zielono, zespół kilku kratownicowych tramwajowych słupów trakcyjnych (nitowanych), pochodzących sprzed II wojny światowej.

</doc>
<doc id="1891787" url="https://pl.wikipedia.org/wiki?curid=1891787" title="Estância de Baixo">
Estância de Baixo

Estância de Baixo - mała osada na obrzeżach pustyni "Deserto de Viana" na wyspie Boa Vista. Doskonały punkt wypadowy w wędrówkach na pustynię.

</doc>
<doc id="1891788" url="https://pl.wikipedia.org/wiki?curid=1891788" title="Annandale (Sydney)">
Annandale (Sydney)

Annandale – geograficzna nazwa dzielnicy, położonej na terenie samorządu lokalnego Leichhardt, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1891789" url="https://pl.wikipedia.org/wiki?curid=1891789" title="NKN">
NKN



</doc>
<doc id="1891791" url="https://pl.wikipedia.org/wiki?curid=1891791" title="Nashik (dystrykt)">
Nashik (dystrykt)

Nashik (marathi नाशिक जिल्हा, ang. "Nashik district") – jest jednym z największych wśród trzydziestu pięciu dystryktów indyjskiego stanu Maharasztra, o powierzchni 15 530 km². 
Położenie.
Położony jest w północno-zachodniej części stanu. Od północnego zachodu graniczy z Gudźaratem, od północy z dystryktem Dhule. Na wschodzie sąsiaduje z 
dystryktami Dźalganw i Aurangabad, a południu z Ahmednagar. 
Stolicą dystryktu jest miasto Nashik.
Rzeki.
Rzeki przepływające przez obszar dystryktu :

</doc>
<doc id="1891793" url="https://pl.wikipedia.org/wiki?curid=1891793" title="Soldier of Love">
Soldier of Love

Soldier of Love – szósty studyjny album brytyjskiej grupy muzycznej Sade. Płyta jest pierwszym wydawnictwem zawierającym nowe utwory od czasu wydania w 2000 r. płyty "Lovers Rock". Premiera płyty odbyła się 8 lutego 2010 r.
Pierwszy singel pt. „Soldier of Love” dostępny był od 8 grudnia 2009 r. na oficjalnej stronie internetowej zespołu.
30 marca 2011 roku płyta uzyskała w Polsce status diamentowej.

</doc>
<doc id="1891794" url="https://pl.wikipedia.org/wiki?curid=1891794" title="Erlend Mamelund">
Erlend Mamelund

Erlend Mamelund (ur. 1 maja 1984 w Helset) – norweski piłkarz ręczny, wielokrotny reprezentant kraju, gra na pozycji rozgrywającego. Od sezonu 2012/13 występuje we francuskiej Division 1, w drużynie Montpellier Agglomération Handball.

</doc>
<doc id="1891800" url="https://pl.wikipedia.org/wiki?curid=1891800" title="Krzywa Bragga">
Krzywa Bragga

Krzywa Bragga – w fizyce, krzywa przedstawiająca średnią gęstość jonizacji wywołanej przez cząstkę naładowaną w zależności od jej drogi w absorbencie, nazwana od Williama Henry'ego Bragga. 
Do tej charakterystycznej zależności prowadzi zależność strat jonizacyjnych od energii cząstki, która wynika ze wzoru Bethego-Blocha.

</doc>
<doc id="1891802" url="https://pl.wikipedia.org/wiki?curid=1891802" title="Bartosz Śniadecki">
Bartosz Śniadecki

Bartosz „Śniady” Śniadecki (ur. 21 kwietnia 1981 w Krakowie) – polski pianista, kompozytor, aranżer, producent muzyczny. Członek Akademii Fonograficznej ZPAV. Członek zespołu Afromental.
Życiorys.
Absolwent Państwowej Szkoły Muzycznej I i II stopnia im. Fryderyka Chopina w Olsztynie. Uczeń w klasie Andrzeja Jagodzińskiego w Policealnym Studium Jazzowym w Warszawie. Dyplomowany magister sztuki Akademii Muzycznej im. K. Lipińskiego we Wrocławiu, na wydziale jazzu u Piotra Kałużnego.
Współpracował z takimi artystami jak: Justyna Steczkowska, Reni Jusis, Gosia Stępień, Olga Bończyk. Współpracował z José Torresem, występując w projekcie Mid-West Quartet. Zespół jest laureatem nagród otrzymanych na Jazz Juniors 2007 w Krakowie, Krokus Jazz Festiwal 2008 w Jeleniej Górze oraz na Przeglądzie Młodych Zespołów Bluesowych i Jazzowych 2008 w Gdyni.

</doc>
<doc id="1891805" url="https://pl.wikipedia.org/wiki?curid=1891805" title="Cygnus (statek kosmiczny)">
Cygnus (statek kosmiczny)

Cygnus – bezzałogowy, zaopatrzeniowy statek kosmiczny zaprojektowany i zbudowany przez Orbital ATK (dawniej Orbital Sciences Corporation) w ramach programu Commercial Orbital Transportation Services (COTS) ogłoszonego przez NASA. Jest on wykorzystywany do zaopatrywania Międzynarodowej Stacji Kosmicznej (ISS) w związku z zakończeniem w 2011 r. eksploatacji amerykańskich promów kosmicznych. Od sierpnia 2000 r. zaopatrywanie ISS w towary odbywa się regularnie za pomocą statków bezzałogowych, takich jak rosyjskie statki Progress, a także europejskie Automated Transfer Vehicle i japońskie H-II Transfer Vehicle, co pozwoliło na wygaszenie amerykańskiego programu załogowych promów kosmicznych. NASA przewiduje, że wykorzystanie prywatnych statków "Cygnus" i konkurencyjnych "Dragon" pozwoli na zmniejszenie uzależnienia się od zagranicznych środków transportu. 7 czerwca 2018 r. firma Orbital ATK została przejęta przez inną amerykańską firmę lotniczo-astroanutyczną Northrop Grumman jako jeden z jej działów, Northrop Grumman Innovation Systems.
W ramach programu COTS w 2006 r. NASA ogłosiła, że zwycięzcami konkursu na dostawy towarów do ISS zostały firmy Rocketplane Limited oraz SpaceX. Gdy okazało się, że Rocketplane nie będzie w stanie wywiązać się z zawartego kontraktu, został on w 2007 r. zerwany przez NASA, która ogłosiła 19 lutego 2008 r., że nowym zwycięzcą konkursu jest firma Orbital Sciences. 23 grudnia 2008 r. NASA zawarła kontrakt z Orbital Sciences na kwotę 1,9 mld USD, zakładający dostawę na ISS 20 ton towarów w ośmiu lotach w latach 2013-2016. W 2015 r. kontrakt poszerzono o jedną dodatkową misję
Pierwszy, próbny lot statku Cygnus początkowo planowano planowany na grudzień 2010, jednak realizacja programu uległa poważnemu opóźnieniu i pierwszego wystrzelenia dokonano dopiero 18 września 2013. Rakietą nośną była Antares, znana wcześniej pod nazwą Taurus II, skonstruowana również przez Orbital Sciences.
Duże zmiany i opóźnienia w programie wprowadziła katastrofa rakiety Antares 130, która miała miejsce 28 października 2014 r., w wyniku eksplozji silnika w 1. stopniu. W rakiecie eksplodował silnik AeroJet Rocketdyne AJ-26, który stanowi zmodernizowany, jeszcze poradziecki NK-33 z niedoszłej księżycowej rakiety N1. Po katastrofie Orbital zrezygnował z dalszego użytkowania tych silników decydując się na zamianę ich na rosyjskie silniki RD-181 w następnych modelach rakiety Antares. W okresie do ukończenia nowej wersji swojej rakiety Orbital będzie korzystał z rakiet Atlas V spółki United Launch Alliance (ULA).
Konstrukcja.
Statek Cygnus składa się z dwóch podstawowych modułów: serwisowego Service Module (SM) i towarowego Pressurized Cargo Module (PCM):
Statek jest cumowany do ISS przy pomocy manipulatora Canadarm2 do modułu Harmony.
Parametry.
Parametry techniczne statków Cygnus:
Misje.
Wykonane i planowane loty statków Cygnus:

</doc>
<doc id="1891808" url="https://pl.wikipedia.org/wiki?curid=1891808" title="Paweł Szczepaniak">
Paweł Szczepaniak

Paweł Szczepaniak (ur. 22 marca 1989 w Zwierzynie) – polski kolarz przełajowy.
Kariera.
Jego największym dotychczasowym osiągnięciem było pierwsze miejsce w kategorii młodzieżowej (do lat 23) mistrzostw świata w kolarstwie przełajowym w Taborze w 2010 roku, jednak w marcu 2010 Komisja Antydopingowa Międzynarodowej Unii Kolarskiej (UCI) poinformowała o pozytywnym wyniku kontroli antydopingowej u Pawła i jego brata Kacpra, którą przeprowadzono podczas mistrzostw świata w Taborze. Obaj stosowali EPO. Zrezygnowano na wniosek braci z analizy próbek "B". Zawodnik został zdyskwalifikowany na osiem lat (był już wcześniej karany za doping) i utracił medal.
Szczepaniak wywalczył też wcześniej w tej samej kategorii brązowy medal na mistrzostwach świata w kolarstwie przełajowym w Hoogerheide w 2009 roku.

</doc>
<doc id="1891811" url="https://pl.wikipedia.org/wiki?curid=1891811" title="Irisbus Karosa B951E">
Irisbus Karosa B951E



</doc>
<doc id="1891814" url="https://pl.wikipedia.org/wiki?curid=1891814" title="Armstedt">
Armstedt

Armstedt – gmina w Niemczech w kraju związkowym Szlezwik-Holsztyn, w powiecie Segeberg, wchodzi w skład urzędu Bad Bramstedt-Land.

</doc>
<doc id="1891820" url="https://pl.wikipedia.org/wiki?curid=1891820" title="Ahmednagar (dystrykt)">
Ahmednagar (dystrykt)

Ahmednagar (marathi अहमदनगर, ang. "Ahmednagar district") – największy wśród trzydziestu pięciu dystryktów indyjskiego stanu Maharasztra, o powierzchni 17 048 km².
Położenie.
Położony jest w środkowej części tego stanu. Na zachodzie graniczy z dystryktami Pune i Thane, od północy z dystryktami Nashik i Aurangabad. Na wschodzie sąsiaduje z dystryktami: Beed i Osmanabad a południu z Solapur i Pune. 
Stolicą dystryktu jest miasto Ahmednagar.
Rzeki.
Rzeki przepływające przez obszar dystryktu:

</doc>
<doc id="1891821" url="https://pl.wikipedia.org/wiki?curid=1891821" title="Bimöhlen">
Bimöhlen

Bimöhlen – gmina w Niemczech w kraju związkowym Szlezwik-Holsztyn, w powiecie Segeberg, wchodzi w skład urzędu Bad Bramstedt-Land.

</doc>
<doc id="1891823" url="https://pl.wikipedia.org/wiki?curid=1891823" title="Bimoehlen">
Bimoehlen



</doc>
<doc id="1891824" url="https://pl.wikipedia.org/wiki?curid=1891824" title="Paris Hilton - Kumpela na zabój">
Paris Hilton - Kumpela na zabój

Paris Hilton - Kumpela na zabój "(ang.Paris Hilton's My New BFF)" – reality show, w którym Paris Hilton wyszukuje dla siebie przyjaciół. Po sukcesie oryginalnej wersji w USA, powstało kilka kolejnych sezonów także poza Ameryką. Wszystkie wersje zostały wyprodukowane przez Ish Entertainment przy współpracy z Lionsgate Television.
Seria USA.
Pierwszy sezon.
Emisję pierwszego sezonu telewizja MTV rozpoczęła w Stanach Zjednoczonych 30 września 2008. Szesnaście kobiet oraz dwóch mężczyzn stanęło do walki aby zostać najlepszym przyjacielem Paris. W programie wystąpiło gościnnie wiele gwiazd m.in. Benji Madden, Kyle Richards, Richie Rich, Traver Rains, Kathy Hilton, Fergie, Simple Plan, Chris Applebaum, Perez Hilton, Dirt Nasty, Allison Melnick, Ryan Seacrest, Nicky Hilton, Keyshia Cole, Hanna Beth Merjos i Nick Swardson.
2 grudnia 2008, okazało się w finale, że Brittany Flickinger wygrała konkurs.
Emisję tego sezonu rozpoczęła w kwietniu 2009 MTV Azja oraz MTV Ameryka Łacińska. W Wielkiej Brytanii telewizja ITV2 rozpoczęła przygotowania do produkcji brytyjskiej wersji programu.
Drugi sezon.
Drugi sezon w USA miał premierę na MTV 2 czerwca 2009. W programie wystąpiło trzynaście kobiet i trzech mężczyzn, którzy w wielu wyzwaniach starali się udowodnić, że zasługują na miano najnowszego najlepszego przyjaciela Paris. W pierwszym odcinku gościnnie jako współgospodarz pojawił się uczestnik z pierwszego sezonu Onch. Także i w tym sezonie pojawiło się kilka znanych gości Santino Rice, Kathy Hilton, Doug Reinhardt, Allison Melnick, Lil' Kim, Three Six Mafia i Kathy Griffin.
4 sierpnia 2009, okazało się w finale, że zawodnik Stephen Hampton wygrał konkurs.
Trzeci sezon.
Promując drugi sezon w Dallas, Paris powiedziała fanom, że jest zdecydowana wystąpić w trzecim sezonie na MTV. Podczas wywiadu w lipcu 2009 Tiniecia Goldsmith powiedziała, że fani oczekują trzeciego sezonu oraz że oglądalność sezonu drugiego była znacznie wyższa niż poprzedniego.
Wersja Brytyjska.
Wersja brytyjska show miała premierę 29 stycznia 2009 na kanale ITV2. W programie wzięło udział dwanaście kobiet oraz jeden mężczyzna. W trakcie trwania walki o tytuł najlepszego przyjaciela Paris, w programie pojawiło się wiele gwiazd takich jak Charlie Sheen, Martin Sheen, Rick Hilton, Kathy Hilton, Akin Konizi, Chris Leger, Scott Henshall, Boyd Hilton, Will Geddes, Mark Durden-Smith, Jade Jagger, Kate Michelson, Jackie Collins, Tamara Beckwith, Olivia Lee, Scott Mills, Vanessa Lloyd-Platt, Callum Best, Steve Shaw, Julian Bennett, Benji Madden, Allison Melnick, Nicky Hilton and Barron Hilton.
19 marca 2009 Sam Hextall w finale wygrał tytuł najlepszego przyjaciela Paris Hilton na Wyspach Brytyjskich.
Wersja Z.E.A..
Wersja ta będzie śledzić Hilton oraz grupę dwudziestu młodych kobiet, z których połowa nie pochodzi z Z.E.A. jednak mieszka w Dubaju. Paris postawi przed nimi serię wyzwań, aby sprawdzić która z uczestniczek potrafiłaby sprostać jej trybie życia. Paris nigdy nie była w Dubaju więc kolejne odcinki show będą ukazywać jej reakcje na podróż do Z.E.A. Produkcję rozpoczęto w połowie czerwca 2009. Po siedemnastu dniach odbył się finał w Los Angeles. Sezon ten ma zostać wyemitowany w Z.E.A. na początku 2010 roku.
Ewentualne przyszłe wersje.
Producenci poinformowali, że zamierzają stworzyć program w globalnej koncesji, Hilton szuka przyjaciół na całym świecie. Paris wyraziła zainteresowanie kolejnymi edycjami show w Kanadzie, Australii, Niemczech i Rosji.

</doc>
<doc id="1891831" url="https://pl.wikipedia.org/wiki?curid=1891831" title="Kolonia mieszkaniowa przy ul. Wspólnej w Poznaniu">
Kolonia mieszkaniowa przy ul. Wspólnej w Poznaniu

Kolonia mieszkaniowa przy ul. Wspólnej w Poznaniu – blok zabudowy kwartału ulic Wspólna – Rolna – Tokarska w Poznaniu, zrealizowany w 1927, według projektu Władysława Czarneckiego, a wzorowany na wiedeńskich "Arbeiterhofach" (zwłaszcza wzorcowym "Karl-Marx-Hof"), czyli tamtejszych osiedlach robotniczych, realizujących obfity program socjalny z finansów miejskich.
Geneza i architektura.
Osiedle wzniesiono m.in. dla osób wysiedlonych z Łazarza, w ramach realizacji inwestycji związanych z Powszechną Wystawą Krajową (w 1929).
Cały kwartał zabudowano właściwie jednym budynkiem – potężnym prostokątem z wielkim dziedzińcem w środku. Blok jest trzykondygnacyjny, zróżnicowany architektonicznie za pomocą licznych uskoków, mansard i loggii, rozbijających optycznie ciężką bryłę. Na osi wschód-zachód przebito dwie bramy przejazdowe.
Podwórko wewnątrz budynku ma 8 400 m² i jest najprawdopodobniej największym podwórkiem na świecie.
Mieszkania i program socjalny.
Mieszkania na terenie kolonii były niewielkie (jedno- i dwupokojowe) z zapleczem sanitarnym. Najmniejsze były po prostu kuchniami mieszkalnymi. Ciekawy był natomiast program socjalny osiedla. Czarnecki planował, na wzór Wiednia, umieszczenie na dziedzińcu dwóch budynków – pralni samoobsługowej i ochronki dla dzieci. Nie zostało to jednak zrealizowane, ze względu na zbytni radykalizm takiego pomysłu w polskich warunkach. Pralnie ostatecznie powstały na strychach, a dziedziniec obsadzono zielenią i zabudowano place zabaw z ławkami. Do dziś osiedle zachowało się w mocno niezmienionej formie (nie licząc szpetnych bud i garaży wybudowanych po II wojnie na dziedzińcu).
Niewykluczone, że dodatkową inspiracją dla Czarneckiego były znacznie wcześniejsze warszawskie osiedla projektu Edwarda Goldberga z lat 1898 – 1900, zlokalizowane na Woli, z fundacji bankiera Hipolita Wawelberga.
Komunikacja.
Dojazd zapewniają tramwaje linii 2, 9 i 10, podążające w kierunku pętli "Dębiec" do przystanku "Wspólna" lub autobus linii 171 do przystanku "Wspólna n/ż".

</doc>
<doc id="1891832" url="https://pl.wikipedia.org/wiki?curid=1891832" title="Cerrejonisuchus">
Cerrejonisuchus

Cerrejonisuchus – rodzaj krokodylomorfa z rodziny Dyrosauridae żyjącego w paleocenie na terenie Ameryki Południowej. Został opisany w 2010 roku przez Alexandra Hastingsa i współpracowników w oparciu o niemal kompletną czaszkę (UF/IGM 29) odkrytą na terenie formacji Cerrejón w północno-wschodniej Kolumbii. Odkryto również szczątki trzech innych osobników, obejmujące kości czaszki i szkieletu pozaczaszkowego. "Cerrejonisuchus" miał najkrótszy pysk spośród wszystkich znanych przedstawicieli Dyrosauridae – długość rostrum dorosłego osobnika stanowi 54–59% długości całej czaszki. W obu kościach szczękowych miał po jedenaście zębów, z czego osiem znajdowało się przed oczodołami, co odróżnia go od pozostałych znanych dyrozaurów. "Cerrejonisuchus" jest także najmniejszym przedstawicielem Dyrosauridae – szacowana długość ciała dorosłego osobnika wynosi 122–222 cm. Według analizy filogenetycznej przeprowadzonej przez Hastingsa i współpracowników "Cerrejonisuchus" jest taksonem siostrzanym kladu obejmującego rodzaje "Arambourgisuchus", "Dyrosaurus", "Hyposaurus", "Congosaurus", "Rhabdognathus", "Atlantosuchus" i "Guarinisuchus". Jedynymi bardziej bazalnymi przedstawicielami Dyrosauridae są afrykańskie "Chenanisuchus", "Sokotosuchus" i "Phosphatosaurus". Inna forma krótkopyska – "Chenanisuchus" – nie należy do najbliższych krewnych "Cerrejonisuchus", co sugeruje, że krótkie pyski co najmniej dwukrotnie niezależnie ewoluowały u przedstawicieli Dyrosauridae.
Nazwa "Cerrejonisuchus" pochodzi od formacji Cerrejón, na terenie której odnaleziono szczątki tego krokodylomorfa, oraz greckiego słowa "souchos", oznaczającego krokodyla. Nazwa gatunkowa gatunku typowego, "improcerus", oznaczająca po łacinie „zdrobniały”, odnosi się do krótkiego pyska zwierzęcia oraz jego niewielkich rozmiarów.

</doc>
<doc id="1891834" url="https://pl.wikipedia.org/wiki?curid=1891834" title="Telesfora">
Telesfora

Telesfora – imię żeńskie pochodzenia greckiego, żeński odpowiednik imienia Telesfor, oznaczającego „doprowadzony do końca, doprowadzony do doskonałości”. 
Telesfora imieniny obchodzi 2 stycznia, jako wspomnienie papieża Telesfora.

</doc>
<doc id="1891835" url="https://pl.wikipedia.org/wiki?curid=1891835" title="Łańcuchowa reakcja polimeryzacji">
Łańcuchowa reakcja polimeryzacji



</doc>
<doc id="1891838" url="https://pl.wikipedia.org/wiki?curid=1891838" title="Marco Chiudinelli">
Marco Chiudinelli

Marco Chiudinelli (ur. 10 września 1981 w Bazylei) – szwajcarski tenisista, reprezentant kraju w Pucharze Davisa.
Kariera tenisowa.
Zawodowym tenisistą Chiudinelli był w latach 2000–2017. Wygrywał turnieje z serii ITF Men's Circuit oraz ATP Challenger Tour w singlu jak i deblu. W rozgrywkach rangi ATP World Tour w grze pojedynczej jego najlepszym wynikiem jest półfinał turnieju w Bazylei oraz ćwierćfinał w Bangkoku (oba w sezonie 2009). W Wielkim Szlemie najlepszym rezultatem Szwajcara jest 3 runda US Open (sezon 2006 i 2009).
W grze podwójnej wygrał 1 turniej ATP World Tour, w Gstaad (rok 2009). W meczu o tytuł pokonał 7:5, 6:3 parę Jaroslav Levinský–Filip Polášek. Partnerem deblowym Chiudinelliego był Michael Lammer. Ponadto 3–krotnie był finalistą turniejów deblowych ATP World Tour..
Od roku 2005 Chiudinelli reprezentuje Szwajcarię w Pucharze Davisa. Do końca 2012 roku rozegrał dla zespołu 16 meczów; w singlu odniósł 5 zwycięstw (m.in. nad Davidem Ferrerem i Fernando Verdasco) i poniósł 9 porażek, a w deblu przegrał 2 spotkania.
Najwyżej sklasyfikowany w rankingu singlistów był w lutym 2010 roku na 52. miejscu, a w zestawieniu deblistów na 118. pozycji w listopadzie 2009 roku.

</doc>
<doc id="1891840" url="https://pl.wikipedia.org/wiki?curid=1891840" title="Jan Treter">
Jan Treter

Jan Treter (ur. 6 maja 1889 we Lwowie, zm. 9 kwietnia 1966 we Wrocławiu) – ekonomista, nauczyciel akademicki, działacz ruchu oświatowego, pionier Wrocławia, profesor Wyższej Szkoły Ekonomicznej w tym mieście, jeden z członków pierwszego zarządu Towarzystwa Miłośników Wrocławia.
Jeszcze przed I wojną światową, w latach 1909-1912, pracował jako praktykant bankowy w Galicyjskiej Kasie Oszczędności, równocześnie w firmie rodzinnej (Pierwsza Krajowa Parowa Fabryka Czekolady i Cukrów Deserowych przy ul. Kopernika 19 we Lwowie, której właścicielem był jego ojciec, Henryk) pełnił obowiązki księgowego. W Tarnowie i w Bielsku-Białej od 1912 do 1915 był nauczycielem, później został deportowany przez wojska rosyjskie do Charkowa. Pracował tam jako główny księgowy w charkowskim Górniczo-Handlowym Towarzystwie Akcyjnym oraz w oddziale charkowskim Domu Handlowego Herman Meyer w Warszawie. Po powrocie w 1918 do Lwowa ukończył (w kwietniu 1919) Lwowską Akademię Handlową, jednocześnie pracując na stanowisku profesora (w latach 1918-1923) w Państwowej Akademii Handlowej; od 1923 do 1930 był natomiast profesorem w Akademii Handlu Zagranicznego.
Ważnym elementem w jego karierze w okresie międzywojennym była działalność w firmach wydawniczych. W 1921 współpracował z Eugeniuszem Romerem, zakładając Spółkę Kartograficzno-Wydawniczą "Atlas" i pełniąc w niej funkcję dyrektora administracyjno-handlowego aż do roku 1924, kiedy przeprowadził fuzję z "Książnicą Polską" i przekształcił obie spółki w Zjednoczone Zakłady Kartograficzne i Wydawnicze "Książnica-Atlas" Spółka Akcyjna Lwów-Warszawa. W spółce tej Jan Treter również, tak jak w poprzedniej, pełnił obowiązki dyrektora administracyjno-handlowego, natomiast Eugeniusz Romer był prezesem rady nadzorczej. Spółka do wybuchu II wojny światowej ugruntowała sobie wysoką pozycję na rynku poligraficznym, specjalizując się w produkcji map, atlasów i podręczników.
Po wojnie uratowaną spuściznę "Książnicy Atlas" podzielono pomiędzy Państwowe Zakłady Wydawnictw Szkolnych (PZWS, obecnie Wydawnictwa Szkolne i Pedagogiczne SA) w Warszawie a Państwowe Przedsiębiorstwo Wydawnictw Kartograficznych (PPWK, obecnie Polskie Przedsiębiorstwo Wydawnictw Kartograficznych im. Eugeniusza Romera SA) w Warszawie, przy czym PPWK otworzyło swój oddział produkcyjny we Wrocławiu. Jan Treter czynnie uczestniczył w tym przedsięwzięciu, najpierw (do roku 1946) pracując w Krakowie, a od sierpnia tego roku we Wrocławiu, gdzie trafiła znaczna część lwowskiej kadry kartografów z "Książnicy Atlas". W firmie tej pracował do jej upaństwowienia, do którego doszło w 1950. Równocześnie (od 1945 do 1947), stale dojeżdżając, wykładał w Państwowym Instytucie Administracji Przemysłowej w Gliwicach. W 1947 współorganizował utworzenie Wyższej Szkoły Handlowej we Wrocławiu (późniejsza Wyższa Szkoła Ekonomiczna, obecnie Uniwersytet Ekonomiczny we Wrocławiu); pracował tu do emerytury, na którą przeszedł 1 października 1961.

</doc>
<doc id="1891845" url="https://pl.wikipedia.org/wiki?curid=1891845" title="Guemes Santiago del Estero">
Guemes Santiago del Estero



</doc>
<doc id="1891846" url="https://pl.wikipedia.org/wiki?curid=1891846" title="Region Apurímac">
Region Apurímac

Region Apurímac – jeden z 25 regionów w Peru. Stolicą jest miasto Abancay.
Podział administracyjny regionu.
Region podzielony jest na 7 prowincji, które obejmują 80 dystryktów.

</doc>
<doc id="1891847" url="https://pl.wikipedia.org/wiki?curid=1891847" title="Eparchia budapeszteńska i węgierska">
Eparchia budapeszteńska i węgierska

Eparchia budapeszteńska i węgierska – eparchia Rosyjskiego Kościoła Prawosławnego, obejmująca terytorium Węgier. Ordynariuszem administratury jest metropolita budapeszteński i węgierski Marek (Gołowkow), zaś jej katedrą – sobór Zaśnięcia Matki Bożej w Budapeszcie.
Historia.
Po rewolucji październikowej, kiedy Budapeszt stał się jednym ze skupisk rosyjskiej emigracji, w mieście powstały dwie etnicznie rosyjskie parafie prawosławne. Jedna z nich uznawała zwierzchność Zachodnioeuropejskiego Egzarchatu Rosyjskiego Kościoła Prawosławnego, zaś druga przynależała do Rosyjskiego Kościoła Prawosławnego poza granicami Rosji. Obydwie przestały jednak istnieć w czasie II wojny światowej.
Po 1945 do patriarchy moskiewskiego Aleksego I zwróciło się kilka parafii działających poza Budapesztem z prośbą o przyjęcie ich w jurysdykcję Rosyjskiego Kościoła Prawosławnego (dotąd należały do Kościoła Serbskiego lub Patriarchatu Konstantynopolitańskiego) oraz zezwolenie na sprawowanie Świętej Liturgii w języku węgierskim. Rosyjski Kościół Prawosławny nie zdecydował się jednak natychmiast na sformowanie swoich struktur na terytorium Węgier z uwagi na fakt, że w kraju tym działało już kilka eparchii autokefalicznych Cerkwi. Ostatecznie w 1949 Synod Cerkwi Rosyjskiej powołał Tymczasowy Zarząd Węgierskich Parafii Prawosławnych, na czele którego postawił ks. protojereja Joanna Kopołowicza (imię po złożeniu ślubów zakonnych: Jonatan). Zrzeszał on 8 parafii, zaś powstała tymczasowa jednostka terytorialna miała podlegać metropolicie krutickiemu i kołomieńskiemu Mikołajowi.
15 listopada 1949 patriarcha utworzył z wymienionych ośmiu parafii dekanat węgierski z cerkwią Zaśnięcia Matki Bożej w Budapeszcie jako soborem. Do 1956 liczba parafii zwiększyła się do 11. Od 1962 dekanat wchodził w skład Ekumenicznej Rady Węgier.
19 kwietnia 2000 dekanat węgierski został przekształcony w eparchię budapeszteńską i węgierską.
W 2001 r. eparchia liczyła około 3500 wiernych.
Parafie.
W skład eparchii wchodzi formalnie 14 parafii:
Trzy ostatnie parafie w praktyce nie uznają zwierzchności patriarchy Moskwy, lecz w 1999 przeszły jednostronnie w jurysdykcję Egzarchatu Węgierskiego Patriarchatu Konstantynopola. Rosyjski Kościół Prawosławny nie uznaje tej zmiany i traktuje ww. wspólnoty jako bezprawnie zawłaszczone przez inny Kościół.
W sześciu parafiach eparchii językiem liturgicznym jest węgierski, zaś nabożeństwa odbywają się według kalendarza nowojuliańskiego. W trzech innych placówkach duszpasterskich obowiązuje język cerkiewnosłowiański oraz kalendarz juliański.

</doc>
<doc id="1891848" url="https://pl.wikipedia.org/wiki?curid=1891848" title="Details">
Details

Detalis – amerykański miesięcznik skierowany do mężczyzn, publikowany od 1982 roku, obecnie należący do Condé Nast Publications. Mimo iż magazyn poświęcony jest przede wszystkim modzie i stylowi życia, zawiera również raporty na temat problemów społecznych oraz aktualnych wydarzeń politycznych.
Historia.
Alan Patricof nabył magazyn w 1987 roku. Dwa lata później Condé Nast odkupiła go za 2 miliony dolarów. Jego obecny format pozostaje niezmieniony od 2000 roku, kiedy to wznowiono publikację "Detalis", gdy przejęła go Fairchild Publications, siostrzana dywizja Condé Nast.
Redaktorem naczelnym "Details" jest Dan Peres, mąż australijskiej aktorki Sarah Wynter.

</doc>
<doc id="1891849" url="https://pl.wikipedia.org/wiki?curid=1891849" title="Eszolcja kalifornijska">
Eszolcja kalifornijska



</doc>
<doc id="1891851" url="https://pl.wikipedia.org/wiki?curid=1891851" title="Eschscholzia californica">
Eschscholzia californica



</doc>
<doc id="1891852" url="https://pl.wikipedia.org/wiki?curid=1891852" title="Detalis">
Detalis



</doc>
<doc id="1891854" url="https://pl.wikipedia.org/wiki?curid=1891854" title="Alien Breed - Special Edition 92">
Alien Breed - Special Edition 92



</doc>
